{
    "T04bsa054_u:0": " (Bcp 1)",
    "T04bsa054_u:1": " śāntidevaviracitaḥ bodhicaryāvatāraḥ /",
    "T04bsa054_u:2": " prajñākaramativiracitayā pañjikākhyavyākhyayā saṃvalitaḥ /",
    "T04bsa054_u:3": " // om namo buddhāya /",
    "T04bsa054_u:4": " 1. bodhicittānuśaṃso nāma prathamaḥ paricchedaḥ /",
    "T04bsa054_u:5": " sugatān sasutān sadharmakāyān praṇipatyādarato 'khilāṃśca bandyān /",
    "T04bsa054_u:6": " sugatātmajasaṃvarāvatāraṃ kathayiṣyāmi yathāgamaṃ samāsāt // Bca_1.1 //",
    "T04bsa054_u:7": " ............ akhilāṃśca bandyāniti kalyāṇamitraprabhṛtīnām /",
    "T04bsa054_u:8": " sugatātmajasaṃvarāvatāramiti abhidheyakathanam /",
    "T04bsa054_u:9": " kathayiṣyāmīti prayojanābhidhānam /",
    "T04bsa054_u:10": " saṃbandhapratipādanapadaṃ tu na vidyate,",
    "T04bsa054_u:11": " sāmarthyādeva tu sa pratipattavyaḥ /",
    "T04bsa054_u:12": " yathāgamamiti svātantryaparihārapadam /",
    "T04bsa054_u:13": " samāsāditi punaruktatāparihāravacanam /",
    "T04bsa054_u:14": " iti samudāyārthaḥ /",
    "T04bsa054_u:15": " avayavārthastu ucyate /",
    "T04bsa054_u:16": " sugatānityatra gataśabdena sarvapṛthagjanebhyo bhagavatāṃ vyavacchedaṃ darśayati,",
    "T04bsa054_u:17": " teṣāṃ saṃsārāntargatatvāt,",
    "T04bsa054_u:18": " bhagavatāṃ tu saṃsāravinirgatatvāt /",
    "T04bsa054_u:19": " suśabdastu praśastādyarthatrayavṛttiviśiṣṭaṃ suga.......... /",
    "T04bsa054_u:20": " tenāyamarthaḥ- praśastaṃ yathā bhavati evaṃ madhyamapratipadā kleśādyāvaraṇaprahāṇaṃ gatāḥ sugatāḥ /",
    "T04bsa054_u:21": " anena prahāṇasaṃpattiruktā /",
    "T04bsa054_u:22": " yadi vā /",
    "T04bsa054_u:23": " praśastaṃ sarvadharmaniḥsvabhāvatātattvaṃ gatā adhigatāḥ sugatāḥ /",
    "T04bsa054_u:24": " anena adhigamasaṃpadupadarśitā /",
    "T04bsa054_u:25": " ya[di vā]..............tīrthikaśāstṛbhyo bhagavatāṃ viśeṣaścopadarśito bhavati /",
    "T04bsa054_u:26": " teṣāmātmādibhāvābhiniveśavaśāt praśastagamanābhāvāt /",
    "T04bsa054_u:27": " ātmādīnāṃ ca pramāṇabādhitatvāt /",
    "T04bsa054_u:28": " saṃsārāpratipakṣatvācca apraśastaṃ gamanam /",
    "T04bsa054_u:29": " apunarāvṛttyā vā gatāḥ,",
    "T04bsa054_u:30": " punarjanmano rāgādinā ......... haṃkāraśuddhayā ahaṃkārabījasya avidyāyāḥ sarvathā prahāṇāt sugatāḥ /",
    "T04bsa054_u:31": " anena strotaāpannasakṛdāgāmibodhisattvebhyo 'pi bhagavatāṃ viśeṣo darśitaḥ /",
    "T04bsa054_u:32": " teṣāṃ praśastagamane 'pi sarvadhātvaprahāṇāt punarāvṛttisaṃbhavāt /",
    "T04bsa054_u:33": " niḥśeṣaṃ vā ..........sarvavāsanāyā api kāyabāgbuddhivaiguṇyalakṣaṇāyāḥ svayamadhigatamārgoktāvapāṭavasya vā sarvathā prahāṇāt sugatāḥ /",
    "T04bsa054_u:34": " etāvatā saṃpūrṇagāmitvaṃ bhagavatāṃ pratipāditam /",
    "T04bsa054_u:35": " anenāpi anāgāmiśrāvakapratyekabuddhebhyo bhagavatāmasādhāraṇaguṇatvamāveditam /",
    "T04bsa054_u:36": " teṣāṃ..........kāyavāgbuddhivaiguṇyasya svādhigatamārgoktayapāṭavasya ca saṃbhavāt /",
    "T04bsa054_u:37": " evaṃ ca buddhatvamaśeṣaguṇasarasamasādhāraṇamaparayogibhiḥ",
    "T04bsa054_u:38": " sugataśabdena khyāpitam /",
    "T04bsa054_u:39": " tānevaṃbhūtān sugatānādarataḥ paramaprasādena praṇipatyeti (Bcp 2)",
    "T04bsa054_u:40": " namaskṛtya sugatātmajasaṃvarāvatāraṃ kathayiṣyāmiti saṃbandhaḥ /",
    "T04bsa054_u:41": " kiṃbhūtān? sasutāniti /",
    "T04bsa054_u:42": " sutāśca munīnāmiha labdhapramuditādibhūmayo bodhisattvā eva gṛhyante /",
    "T04bsa054_u:43": " teṣāmeva atra adhikṛtatvāt /",
    "T04bsa054_u:44": " taiḥ saha /",
    "T04bsa054_u:45": " anena viśeṣaṇena āryasaṃghasya namaskāro 'ntarbhāvitaḥ /",
    "T04bsa054_u:46": " aparaṃ viśeṣaṇamāhasadharmakāyāniti /",
    "T04bsa054_u:47": " sarvāpa [dvimu]kto bhagavatāṃ svābhāviko dharmakāyaḥ /",
    "T04bsa054_u:48": " sa eva ca adhigamasvabhāvo dharmaḥ /",
    "T04bsa054_u:49": " samūhārtho vā kāyaśabdaḥ janakāyo balakāya iti yathā /",
    "T04bsa054_u:50": " tena pravacanasyāpi grahaṇam /",
    "T04bsa054_u:51": " tena saha /",
    "T04bsa054_u:52": " anenāpi dharmasya namaskāro 'ntarbhāvitaḥ iti /",
    "T04bsa054_u:53": " ratnatrayanamaskāro 'yamityu[ktaṃ bhavati] //",
    "T04bsa054_u:54": " nanu buddhāddharmo dharmataśca āryasaṃgha iti kramaḥ /",
    "T04bsa054_u:55": " tat kimiti buddhānantaramāryasaṃghaḥ,",
    "T04bsa054_u:56": " tadanu dharma iti vyatikramanirdeśaḥ? satyam /",
    "T04bsa054_u:57": " iha ślokabandhānurodhād vyatikramanirdeśo veditavyaḥ /",
    "T04bsa054_u:58": " yojanāttu sugatān sadharmakāyān sasutān praṇipatya,",
    "T04bsa054_u:59": " iti anukrameṇaiva /",
    "T04bsa054_u:60": " na kaścidatra doṣaḥ /",
    "T04bsa054_u:61": " athavā /",
    "T04bsa054_u:62": " bodhisattvānāmapi adhigatadharmatvādānurūpyeṇa dharmakāyo vidyata eva /",
    "T04bsa054_u:63": " teṣāmapi saha dharmakāyena namaskaraṇaṃ pratipādanīyam /",
    "T04bsa054_u:64": " te 'pi hi samadhigatadharmatayā sugatatvaniyatāḥ sugataprāyāḥ /",
    "T04bsa054_u:65": " iti dharmāt pūrvaṃ nirdeśaḥ /",
    "T04bsa054_u:66": " iti na kiṃcidayuktam /",
    "T04bsa054_u:67": " kimetāneva?",
    "T04bsa054_u:68": " netyāha- akhilāṃśca bandyāniti /",
    "T04bsa054_u:69": " aparānapi samastān vandanīyān ācāryopādhyāyaprabhṛtīnapi /",
    "T04bsa054_u:70": " ādarataḥ praṇipatyeti /",
    "T04bsa054_u:71": " iti pūrvārdhena sugatādīnāṃ namaskṛtimabhidhāya aparārdhena abhidheyādīni pratipādayannāha- sugatātmajetyādi /",
    "T04bsa054_u:72": " ātmano jātāḥ ātmajāḥ /",
    "T04bsa054_u:73": " sugatānāmātmajāḥ jinaputrāḥ,",
    "T04bsa054_u:74": " bodhisattvā ityarthaḥ /",
    "T04bsa054_u:75": " teṣāṃ saṃvarāvatāram /",
    "T04bsa054_u:76": " saṃvaraṇaṃ saṃvriyate vā aneneti saṃvaraḥ,",
    "T04bsa054_u:77": " bodhicittagrahaṇapūrvakaṃ bodhisattvaśikṣāsamādānam /",
    "T04bsa054_u:78": " tacca yathāvasaraṃ vakṣyāmaḥ /",
    "T04bsa054_u:79": " tasya avataraṇam /",
    "T04bsa054_u:80": " avatīryate tasmin vā anenetyavatāro mārgaḥ,",
    "T04bsa054_u:81": " yena bodhisattvapadaprāptau sugatatvamavāpyate /",
    "T04bsa054_u:82": " taṃ kathayiṣyāmi pratipādayiṣyāmi /",
    "T04bsa054_u:83": " anena granthenetyarthaḥ /",
    "T04bsa054_u:84": " evamanena pratipādyamānatvāt saṃvarāvatāraḥ abhidheyamasya,",
    "T04bsa054_u:85": " ayamabhidhānaṃ saṃvarāvatārasya,",
    "T04bsa054_u:86": " iti abhidhānābhidheyalakṣaṇaḥ saṃbandho 'pyarthāt kathitaḥ /",
    "T04bsa054_u:87": " tatkathanaṃ ca abhidhānaprayojanam /",
    "T04bsa054_u:88": " paramārthatastu abhidheyasvarūpavyutpattireva tatprayojanam /",
    "T04bsa054_u:89": " abhidheyasya punaḥ śrutamayyādiprajñotpādanakrameṇa sarvāvaraṇavigamād buddhatvameva prayojanamiti prayojananiṣṭhā /",
    "T04bsa054_u:90": " idaṃ ca sugatātmajasaṃvarāvatāraśabde eva antarbhāvitam /",
    "T04bsa054_u:91": " tadanantaramevokteḥ /",
    "T04bsa054_u:92": " yadanuśaṃsakathanena ca sūcayiṣyati /",
    "T04bsa054_u:93": " aśucipratimāmimāṃ gṛhītvā jinaratnapratimāṃ karotyanardhām /",
    "T04bsa054_u:94": " [bodhi 1.10]",
    "T04bsa054_u:95": " iti saṃbandhābhidheyaprayojanāni pravṛttyaṅgatayā pratipāditāni /",
    "T04bsa054_u:96": " anyathā anabhidheyādiśaṅkayā prekṣāvatāmatra pravṛttirna syāt /",
    "T04bsa054_u:97": " nanu tvayā svātantrayeṇa kathitaṃ kathanaṃ kathaṃ grahīṣyantītyāha- yathāgamamiti /",
    "T04bsa054_u:98": " āgamānatikrameṇa /",
    "T04bsa054_u:99": " yathaiva pravacane bhagavadbhiḥ pratipāditaḥ, (Bcp 3)",
    "T04bsa054_u:100": " tathā mayāpi tadarthānativṛttyā pratipādayitavyaḥ /",
    "T04bsa054_u:101": " anena āgamāt svātantryaṃ parihṛtaṃ bhavati /",
    "T04bsa054_u:102": " utsūtramidaṃ na bhavatītyarthaḥ /",
    "T04bsa054_u:103": " pravacanārthāvagāhanamapi ca avakratayā anena ātmano darśitam /",
    "T04bsa054_u:104": " idamapi pravṛttyaṅgameva /",
    "T04bsa054_u:105": " nanu yadi yathāgamaṃ kathayitavyaḥ,",
    "T04bsa054_u:106": " tarhi āgame eva tadabhilāṣiṇaḥ pravartiṣyante,",
    "T04bsa054_u:107": " tatkimanenetyāha- samāsāditi /",
    "T04bsa054_u:108": " saṃkṣepāt /",
    "T04bsa054_u:109": " yadi nāma āgame 'pi kathitaḥ,",
    "T04bsa054_u:110": " tathāpi tatra ativistareṇa nānāsūtrānteṣu pratipādanāt /",
    "T04bsa054_u:111": " ahaṃ tu piṇḍīkṛtya saṃkṣepeṇa kathayiṣyāmīti viśeṣaḥ /",
    "T04bsa054_u:112": " anena punaruktamidaṃ bhavatīti parihṛtam /",
    "T04bsa054_u:113": " ayamapi ca apravṛttyaṅgatāparihāraḥ /",
    "T04bsa054_u:114": " tasmāt pravṛttyaṅgattvādabhidheyādikathanamasaṃgataṃ na bhavati- tarhi praṇāmakaraṇamapārthakam /",
    "T04bsa054_u:115": " tadapi śreyolābhādyarthamabhidhīyamānaṃ kathamapārthakam?",
    "T04bsa054_u:116": " ayamasyābhiprāyaḥsugatādipraṇāmasamudbhūtapuṇyasaṃbhārasamākrāntacittasaṃtānasya pratanutarapurākṛtapāpavṛtterūpaśāntavighnasya ārabdhārthaparisamāptirupajāyate",
    "T04bsa054_u:117": " samastasādhujanagatamārgānugamanamapi ca anena ātmanaḥ prakāśitaṃ bhavet /",
    "T04bsa054_u:118": " iṣṭadevatādinamaskṛtiśravaṇādāstikatvasaṃbhāvanayā śrotṛṇāmātmagranthe ca gauravamāpāditaṃ syāt /",
    "T04bsa054_u:119": " atra ca sugataśabdena udbhāvitabhagavanduṇamāhātmyaśravaṇāt tadabhilāṣiṇaḥ tadupārjanapravaṇamānasāḥ sugatātmajasaṃvarāvatāraparijñānāya yatnavantaḥ asmin pravartante /",
    "T04bsa054_u:120": " idamabhimatadevatādipraṇāmaphalam /",
    "T04bsa054_u:121": " etena idamapi- yena yadabhimatamabhipretaṃ kartum,",
    "T04bsa054_u:122": " sa tadeva karotu nānyat /",
    "T04bsa054_u:123": " anyakaraṇe aprastutābhidhānamatiprasaṅgaśca syāt /",
    "T04bsa054_u:124": " tadayamapi saṃvarāvatārakathane kṛtābhiprāyaḥ kimaprastutamiṣṭadevatādipraṇāmaṃ karoti?",
    "T04bsa054_u:125": " prāguktadoṣadvayaprasaṅgāditi yaducyate,",
    "T04bsa054_u:126": " tadapi nirākṛtaṃ bhavati,",
    "T04bsa054_u:127": " tadupayogasya varṇitatvāt nāprastutābhidhānam /",
    "T04bsa054_u:128": " yat prakṛtopayogi tadvaktavyaṃ nānyat,",
    "T04bsa054_u:129": " ityatiprasaṅgo nāstīti sarvaṃ sustham //",
    "T04bsa054_u:130": " nanu āgamānatiriktaṃ saṃkṣepeṇābhidhīyamānamapi kathamarthaviśeṣādyabhāvādviśeṣeṇa pravṛttyaṅgatayā kasyacidupādeyaṃ syāt?",
    "T04bsa054_u:131": " tasmādāgamādadhikamapi kiṃcidatra vaktavyamityāśaṅkayāha-",
    "T04bsa054_u:132": " na hi kiṃcidapūrvamatra vācyaṃ na ca saṃgrathanakauśalaṃ mamāsti /",
    "T04bsa054_u:133": " ata eva na me parārthacintā svamano vāsayituṃ kṛtaṃ mayedam // Bca_1.2 //",
    "T04bsa054_u:134": " naiva kiṃcidapūrvamaparamāgamādatiriktamasmin vaktavyamasti mama /",
    "T04bsa054_u:135": " yasmādarthe vā hiśabdaḥ /",
    "T04bsa054_u:136": " tarhi tadadhikaprameyānabhidhāne 'pi padārtharacanāviśeṣo bhaviṣyati /",
    "T04bsa054_u:137": " tasmādapi viśeṣeṇa pravṛttiḥ syāditi /",
    "T04bsa054_u:138": " atrāha- na ceti /",
    "T04bsa054_u:139": " nāpi saṃgrathanamarthapadavinyāsaviśeṣaḥ,",
    "T04bsa054_u:140": " tatra kauśalaṃ naipuṇyaṃ mamāsti /",
    "T04bsa054_u:141": " avadhāraṇe vā cakāraḥ /",
    "T04bsa054_u:142": " yadyevam, kathamasya parārthopayogitvamiti /",
    "T04bsa054_u:143": " (Bcp 4) āha- ata eveti /",
    "T04bsa054_u:144": " paraprasañjitameva abhyupagacchati /",
    "T04bsa054_u:145": " yasmādapūrvaṃ vaktuṃ mama śaktirnāsti /",
    "T04bsa054_u:146": " nāpi saṃgrathanakauśalamasti /",
    "T04bsa054_u:147": " na ca parārthacintāpi /",
    "T04bsa054_u:148": " parārthopayuktamidaṃ bhavatīti vikalpo 'pi me nāsti,",
    "T04bsa054_u:149": " tatra śktivaiguṇyāt /",
    "T04bsa054_u:150": " kimarthaṃ karaṇāya yatna iti cedāha- khamana iti /",
    "T04bsa054_u:151": " ātmacittaṃ sugatātmajasaṃvarāvatārābhyāsarasena adhikādhikaṃ vāsayituṃ kṛtaṃ praṇitaṃ mayā prakaraṇamidam /",
    "T04bsa054_u:152": " saṃvarāvatārakathanaṃ vā /",
    "T04bsa054_u:153": " atītakālanirdeśaḥ antastattvaniṣpannaṃ manasi nidhāyeti //",
    "T04bsa054_u:154": " nanu nātmārthaṃ granthapraṇayanaṃ dṛṣṭam,",
    "T04bsa054_u:155": " na ca svayaṃkṛtenaiva ātmani viśeṣādhānam,",
    "T04bsa054_u:156": " tāvataḥ saṃskāraviśeṣasya prāgevātmani vidyamānatvāditi / atrāha-",
    "T04bsa054_u:157": " mama tāvadanena yāti vṛddhiṃ kuśalaṃ bhāvayituṃ prasādavegaḥ /",
    "T04bsa054_u:158": " atha matsamadhātureva paśyedaparo 'pyenamato 'pi sārthako 'yam // Bca_1.3 //",
    "T04bsa054_u:159": " anena granthena vā /",
    "T04bsa054_u:160": " kuśalaṃ śubhamanaskāraṃ bhāvayitumārādhayitum /",
    "T04bsa054_u:161": " vṛddhiṃ yāti prasādavegaḥ /",
    "T04bsa054_u:162": " uttarottaravardhamānasya prasannacittasaṃtānasya pravāhavāhitayā pravṛttiḥ /",
    "T04bsa054_u:163": " anena svārthakāritvamanubhavasiddhamasya nidarśayati /",
    "T04bsa054_u:164": " parārthakāritvamapi leśataḥ saṃbhavati iti darśayannāha- atha matsametyādi /",
    "T04bsa054_u:165": " atheti prakārāntaropanyāse /",
    "T04bsa054_u:166": " svārthakāritvamasya tāvadanubhavasiddham /",
    "T04bsa054_u:167": " yadi punarmama samānaprakṛtireva kaścidanyaḥ paśyedīkṣeta,",
    "T04bsa054_u:168": " enaṃ granthamarthaṃ vā,",
    "T04bsa054_u:169": " ato 'pi parārthopayuktatvādapi sārthakaḥ saprayojano 'yam /",
    "T04bsa054_u:170": " parārthopayogasyāpi kathaṃcit saṃbhavāt /",
    "T04bsa054_u:171": " anena ślokena nirabhimānatāmātmano darśayati //",
    "T04bsa054_u:172": " idānīṃ saṃvarāvatārakathāṃ grāhayitumupoddhātaṃ racayannāha-",
    "T04bsa054_u:173": " kṣaṇasaṃpadiyaṃ sudurlabhā pratilabdhā puruṣārthasādhanī /",
    "T04bsa054_u:174": " yadi nātra vicintyate hitaṃ punarapyeṣa samāgamaḥ kutaḥ // Bca_1.4 //",
    "T04bsa054_u:175": " aṣṭākṣaṇavinirmuktasya kṣaṇasya saṃpattiḥ samagratā /",
    "T04bsa054_u:176": " iyaṃ sudurlabhā suṣṭhu duḥkhena labhyata iti kathaṃcitprāpyā /",
    "T04bsa054_u:177": " mahārṇavayugacchidrakurmagrīvārpaṇopamā /",
    "T04bsa054_u:178": " pratilabdhā prāptā,",
    "T04bsa054_u:179": " sā ca puruṣārthasādhanī /",
    "T04bsa054_u:180": " puruṣasya arthaḥ abhyudayaniḥśreyasalakṣaṇaḥ,",
    "T04bsa054_u:181": " tasya sādhanī niṣpādanī /",
    "T04bsa054_u:182": " tadaṅgatvāt tatra samartheti yāvat /",
    "T04bsa054_u:183": " yadi ca evaṃbhūtāyāmapi asyāṃ (Bcp 5)",
    "T04bsa054_u:184": " na hitaṃ vicintyate,",
    "T04bsa054_u:185": " svaparasukhahetuḥ svargāpavargasādhanaṃ nopādīyate,",
    "T04bsa054_u:186": " tadā punarapi bhūyo 'pi eṣa tathāgatotpādaḥ śraddhākśaṇavimukto manuṣyabhāvaḥ ityayaṃ samāgamaḥ samāveśo milanamiti yāvat /",
    "T04bsa054_u:187": " kutaḥ katham?",
    "T04bsa054_u:188": " na kathaṃcidbhaviṣyati sudurlabhatvāt /",
    "T04bsa054_u:189": " akṣaṇāvasthāyāṃ dharmapravicayasya kartumaśakyatvāt,",
    "T04bsa054_u:190": " ityabhiprāyaḥ /",
    "T04bsa054_u:191": " yathoktamāryagaṇḍavyūhasūtre āryajayoṣmāyatanavimokṣe-",
    "T04bsa054_u:192": " durlabhā aṣṭākṣaṇavinivṛttiḥ /",
    "T04bsa054_u:193": " durlabho manuṣyabhāvapratilambhaḥ /",
    "T04bsa054_u:194": " durlabhā kṣaṇasaṃpadviśuddhiḥ /",
    "T04bsa054_u:195": " durlabho buddhotpādaḥ /",
    "T04bsa054_u:196": " durlabhā avikalendriyatā /",
    "T04bsa054_u:197": " durlabho buddhadharmaśravaṇaḥ /",
    "T04bsa054_u:198": " durlabhaṃ satpuruṣasamavadhānam /",
    "T04bsa054_u:199": " durlabhāni bhūtakalyāṇamitrāṇi /",
    "T04bsa054_u:200": " durlabho bhūtanayānuśāsanyupasaṃhāraḥ /",
    "T04bsa054_u:201": " durlabhaṃ samyagjīvitaṃ manuṣyaloke iti //",
    "T04bsa054_u:202": " [gaṇḍavyūhasūtra 116]",
    "T04bsa054_u:203": " idamevābhisaṃdhāyoktam-",
    "T04bsa054_u:204": " mānuṣyaṃ durlabhaṃ loke buddhotpādo 'tidurlabhaḥ /",
    "T04bsa054_u:205": " tato 'pi śraddhāpravrajyāpratipattiḥ sudurlabhā //",
    "T04bsa054_u:206": " bodhau cittaṃ dṛḍhaṃ sarvasattvānāmanukampayā /",
    "T04bsa054_u:207": " sarvaduḥkhapraśāntyarthaṃ durlabhānāṃ paraṃparā //",
    "T04bsa054_u:208": " iti //",
    "T04bsa054_u:209": " akṣaṇāḥ punarime-",
    "T04bsa054_u:210": " narakapretatiryañco mlecchā dīrghāyuṣo 'marāḥ /",
    "T04bsa054_u:211": " mithyādṛgbuddhakāntārau mūkatāṣṭāvihākṣaṇāḥ //",
    "T04bsa054_u:212": " iti //",
    "T04bsa054_u:213": " tasmādidānīmeva udyogaḥ kartavya iti //",
    "T04bsa054_u:214": " sāṃprataṃ bodhicittagrahaṇāya tatrābhilāṣamutpādayitumanuśaṃsāmavatārayannāha-",
    "T04bsa054_u:215": " rātrau yathā meghaghanāndhakāre vidyut kṣaṇaṃ darśayati prakāśam /",
    "T04bsa054_u:216": " buddhānubhāvena tathā kadācillokasya puṇyeṣu matiḥ kṣaṇaṃ syāt // Bca_1.5 //",
    "T04bsa054_u:217": " niśāyāṃ yathā jaladāgamasamaye meghairbahule tamasi sati saudāmanī kṣaṇalavamātramālokayati kiṃcidvastujātaṃ prakāśayati /",
    "T04bsa054_u:218": " saivopamā atrāpi ityāha- buddhānubhāvenetyādi /",
    "T04bsa054_u:219": " buddhā eva hi bhagavanto hitasukhopasaṃhārāya sadā bhavyābhavyatayā sarvasattvasaṃtānamavalokayantastiṣṭhanti /",
    "T04bsa054_u:220": " yadā yatra yenopāyena yasmai yaṃ bhavyaṃ paśyanti tadā tatra tenopāyena tasmai tamadhitiṣṭhanti /",
    "T04bsa054_u:221": " abhavyāvasthāyāmupekṣya viharanti /",
    "T04bsa054_u:222": " iti tathāgatādhiṣṭhānena kathaṃciddurlabhotpattikatvāt /",
    "T04bsa054_u:223": " lokasya janasya puṇyeṣu hitasukhahetuṣu kuśaleṣu karmasu buddhirmuhūrtamekaṃ bhavet /",
    "T04bsa054_u:224": " tatra tasyā asthiratvāt /",
    "T04bsa054_u:225": " anādisaṃsāre lokena akuśalapakṣasyaiva abhyastatvāt //",
    "T04bsa054_u:226": " (Bcp 6) yadi nāma evam,",
    "T04bsa054_u:227": " tataḥ kimityāha-",
    "T04bsa054_u:228": " tasmācchubhaṃ durbalameva nityaṃ balaṃ tu pāpasya mahatsughoram /",
    "T04bsa054_u:229": " tajjīyate 'nyena śubhena kena saṃbodhicittaṃ yadi nāma na syāt // Bca_1.6 //",
    "T04bsa054_u:230": " yata evam, tasmācchubhaṃ puṇyaṃ durbalaṃ sāmarthyavikalameva,",
    "T04bsa054_u:231": " vidyudunmeṣaprāyatvāt ati kṛśam /",
    "T04bsa054_u:232": " nityaṃ sarvakālam /",
    "T04bsa054_u:233": " kasya tarhi atiśayavad balamastītyāha- balaṃ tviti /",
    "T04bsa054_u:234": " sāmarthyaṃ punaraśubhasya mahat,",
    "T04bsa054_u:235": " meghaghanāndhakārasadṛśattvāttasya /",
    "T04bsa054_u:236": " sughoramatibhayaṃkaraṃ narakādiduḥkhadāyakatvāt,",
    "T04bsa054_u:237": " sudurjayatvācca /",
    "T04bsa054_u:238": " bhavatu nāma mahat sāmarthyamasya,",
    "T04bsa054_u:239": " tathāpi tadapareṇa balavatā puṇyena jeṣyate,",
    "T04bsa054_u:240": " tathā ca na kācit kṣatiriti,",
    "T04bsa054_u:241": " āha- tadityādi /",
    "T04bsa054_u:242": " tat tādṛśaṃ mahāsāmarthyaṃ jīyate abhibhūyate /",
    "T04bsa054_u:243": " anyena itareṇa /",
    "T04bsa054_u:244": " kena? na kenāpītyarthaḥ /",
    "T04bsa054_u:245": " kutaḥ punarevamucyate?",
    "T04bsa054_u:246": " saṃbodhītyādi /",
    "T04bsa054_u:247": " samyaksaṃbodhau buddhatve yaccittaṃ sarvasattvasamuddharaṇābhiprāyeṇa tatprāptyarthamadhyāśayena manasikāraḥ /",
    "T04bsa054_u:248": " tadyadi nāma na bhavet,",
    "T04bsa054_u:249": " mahāsāmarthyaṃ hi tadapareṇa mahīyasā parājīyate sūryeṇeva niśāndhakāraḥ /",
    "T04bsa054_u:250": " na ca saṃbodhicittāt pratipakṣo mahīyānaparaḥ saṃbhavati /",
    "T04bsa054_u:251": " tasmāt tatpratighātāya saṃbodhicittameva upādeyaṃ nānyadityabhiprāyaḥ //",
    "T04bsa054_u:252": " ito 'pi saṃbodhicittamupādeyamityāha-",
    "T04bsa054_u:253": " kalpānanalpān pravicintayadbhirdṛṣṭaṃ munīndrairhitametadeva /",
    "T04bsa054_u:254": " yataḥ sukhenaiva sukhaṃ pravṛddhamutplāvayatyapramitāñjanaughān // Bca_1.7 //",
    "T04bsa054_u:255": " eko 'ntarakalpaḥ kalpaḥ /",
    "T04bsa054_u:256": " viṃśatirantarakalpāḥ kalpaḥ /",
    "T04bsa054_u:257": " aśītirantarakalpāḥ kalpaḥ /",
    "T04bsa054_u:258": " sa ca mahākalpa ityabhidhīyate /",
    "T04bsa054_u:259": " tadiha mahākalpasyaiva grahaṇam /",
    "T04bsa054_u:260": " analpān bahūn prathamāsaṃkhyeyāntargatān /",
    "T04bsa054_u:261": " pravicintayadbhiḥ tātparyeṇa paribhāvayadbhiḥ /",
    "T04bsa054_u:262": " dṛṣṭamadhigatam /",
    "T04bsa054_u:263": " munīndraiḥ buddhairbhagavadbhirbodhisattvāvasthāyām /",
    "T04bsa054_u:264": " hitaṃ sarvārthasādhanayogyam,",
    "T04bsa054_u:265": " tadbījabhūtatvāt /",
    "T04bsa054_u:266": " etadeva saṃbodhicittameva /",
    "T04bsa054_u:267": " kathaṃ punaridameva hitamityāha- yata ityādi /",
    "T04bsa054_u:268": " yasmāt sukhaṃ pravṛddhaṃ prakarṣagataṃ buddhatvalakṣaṇam /",
    "T04bsa054_u:269": " apramitān aprameyān /",
    "T04bsa054_u:270": " janaughān sattvasamūhān /",
    "T04bsa054_u:271": " utplāvayati uttārayati saṃsāraduḥkhamahārṇavāt /",
    "T04bsa054_u:272": " tasmādidameva hitam //",
    "T04bsa054_u:273": " athavā / yasmāt sukhaṃ devamanuṣyasaṃpattilakṣaṇam /",
    "T04bsa054_u:274": " pravṛddhaṃ vṛddhiṃ gatam /",
    "T04bsa054_u:275": " arthāt saṃbodhicittādeva /",
    "T04bsa054_u:276": " utplāvayati atiśayena saṃtarpayati /",
    "T04bsa054_u:277": " saukaryādadhikataraṃ yadbhavati tadutplāvanamucyate /",
    "T04bsa054_u:278": " yathā dadhnā vayamutplāvitā iti saukaryādadhikataraṃ dadhi bhūtamityarthaḥ //",
    "T04bsa054_u:279": " (Bcp 7) yadi vā / yataḥ saṃbodhicittāt sukhaṃ pravṛddhamiti yojanīyam //",
    "T04bsa054_u:280": " kathaṃ pravṛddhamityāha- sukhenaiveti /",
    "T04bsa054_u:281": " na akṛcchreṇa /",
    "T04bsa054_u:282": " na śiroluñcanādinā mahatā kaṣṭena /",
    "T04bsa054_u:283": " tathā hi bodhicittasaṃvarādeva bodhisattvo 'mitapuṇyajñānasaṃbhārāt pravardhamāno devamanuṣyasaṃpattīḥ sukhamadhigacchan sattvāneva adhikataraṃ tābhiḥ saṃtarpayatīti /",
    "T04bsa054_u:284": " yadvakṣyati-",
    "T04bsa054_u:285": " evaṃ sukhātsukhaṃ gacchan ko viṣīdetsacetanaḥ /",
    "T04bsa054_u:286": " bodhicittarathaṃ prāpya sarvakhedaśramāpaham //",
    "T04bsa054_u:287": " iti // [bodhi. 7.30]",
    "T04bsa054_u:288": " nanu bhagavatāmapi maitrībalādijātakeṣu [jātakamālā-8] mahadduṣkaraṃ śrūyate /",
    "T04bsa054_u:289": " tat kathaṃ sukhenaiva sukhaṃ pravṛddhamiti?",
    "T04bsa054_u:290": " naiṣa doṣaḥ /",
    "T04bsa054_u:291": " yataḥ utpādyameva parahitasukhādhāyakaṃ duḥkhaṃ svaparayoḥ /",
    "T04bsa054_u:292": " kṛpātmabhiḥ /",
    "T04bsa054_u:293": " sukhameva tādṛśaṃ duḥkhaṃ paraduḥkhaduḥkhināṃ dhimatāmiti pratipādayiṣyate //",
    "T04bsa054_u:294": " asmādapi svaparahitahetutvādbodhicittaṃ na parityājyameveti darśayannāha-",
    "T04bsa054_u:295": " bhavaduḥkhaśatāni tartukāmairapi sattvavyasanāni hartukāmaiḥ /",
    "T04bsa054_u:296": " bahusaukhyaśatāni bhoktukāmairna vimocyaṃ hi sadaiva bodhicittam // Bca_1.8 //",
    "T04bsa054_u:297": " saṃsāraduḥkhaśatāni narakādigatiduḥkhānāmasātaveditānāṃ śatāni aparyantasamūhāṃ startukāmaiḥ parityaktumicchadbhiḥ śrāvakapratyekabuddhagotraiḥ",
    "T04bsa054_u:298": " na kevalamātmīyāni,",
    "T04bsa054_u:299": " lokānāṃ jātyādiduḥkhānyapi hartukāmairapanetukāmairbodhisattvagotraiḥ /",
    "T04bsa054_u:300": " na kevalaṃ svaparaduḥkhāni hartukāmaiḥ,",
    "T04bsa054_u:301": " api ca,",
    "T04bsa054_u:302": " bahūni sukhānyeva saukhyāni teṣāṃ śatāni devamanuṣyopapattilabhyāni anubhavitukāmaiḥ saṃsārasukhābhilāṣukairapi /",
    "T04bsa054_u:303": " sadaiva sarvakālaṃ na vimocyamaparityājyaṃ bodhicittam /",
    "T04bsa054_u:304": " svīkartavyamityarthaḥ /",
    "T04bsa054_u:305": " athavā saṃbodhikāṅkṣiṇāmeva viśeṣaṇāni //",
    "T04bsa054_u:306": " asmādapi guṇaviśeṣādbodhicittaṃ grāhyamityāha-",
    "T04bsa054_u:307": " bhavacārakabandhano varākaḥ sugatānāṃ suta ucyate kṣaṇena /",
    "T04bsa054_u:308": " sanarāmaralokavandanīyo bhavati smodita eva bodhicitte // Bca_1.9 //",
    "T04bsa054_u:309": " saṃsāra eva bandhanāgāram,",
    "T04bsa054_u:310": " tatra bandhanaṃ bandho rāgādaya eva yasyeti vigrahaḥ /",
    "T04bsa054_u:311": " tādṛśo varākastapasvī san /",
    "T04bsa054_u:312": " udite eva bodhicitte prathamataraṃ bodhicittasaṃvaragrahaṇasamaye /",
    "T04bsa054_u:313": " sugatānāṃ suta ucyate,",
    "T04bsa054_u:314": " buddhaputra ityabhidhīyate /",
    "T04bsa054_u:315": " kṣaṇena tatkṣaṇameva /",
    "T04bsa054_u:316": " na kevalamevamityāha- (Bcp 8)",
    "T04bsa054_u:317": " sanarāmaretyādi /",
    "T04bsa054_u:318": " saha narāmaraiḥ manuṣyadevairvartante ye asurādayo lokāḥ,",
    "T04bsa054_u:319": " tesāmapi vandanīyo namaskaraṇīyaḥ stavanīyaśca bhavati sma /",
    "T04bsa054_u:320": " smaśabdena atītakālābhidyotanādbodhicittodayasamaye eva bhūtaḥ //",
    "T04bsa054_u:321": " asmādapi guṇānuśaṃsadarśanādbodhicittagrahaṇe yatnaḥ karaṇīya ityāha-",
    "T04bsa054_u:322": " aśucipratimāmimāṃ gṛhītvā jinaratnapratimāṃ karotyanarghām /",
    "T04bsa054_u:323": " rasajātamatīva vedhanīyaṃ sudṛḍhaṃ gṛhṇata bodhicittasaṃjñam // Bca_1.10 //",
    "T04bsa054_u:324": " amedhyapratimāmimāṃ manuṣyādikalevarasvabhāvāṃ taddhātukāṃ tatsvabhāvām /",
    "T04bsa054_u:325": " tena saṃvardhitāmityarthaḥ /",
    "T04bsa054_u:326": " tāṃ gṛhītvā ādāya /",
    "T04bsa054_u:327": " jina eva ratnam,",
    "T04bsa054_u:328": " durlabhapratilambhādiguṇayogāt /",
    "T04bsa054_u:329": " tasya pratimāṃ karoti niṣpādayati bodhicittam /",
    "T04bsa054_u:330": " tathāgatavigrahaṃ nirvartayatītyarthaḥ /",
    "T04bsa054_u:331": " kiṃ bhūtām? anarghām /",
    "T04bsa054_u:332": " na vidyate argho mūlyaṃ yasyāḥ /",
    "T04bsa054_u:333": " sarvatraidhātukātiśāyiguṇatvād guṇaparyantāparijñānācca /",
    "T04bsa054_u:334": " tathoktāṃ tām /",
    "T04bsa054_u:335": " ata eva rasajātaṃ rasaprakāram /",
    "T04bsa054_u:336": " atyuccavedhakāritvādatīva vedhanīyam /",
    "T04bsa054_u:337": " kartari anīyaḥ karaṇe vā /",
    "T04bsa054_u:338": " tat tādṛśam /",
    "T04bsa054_u:339": " bodhicittaṃ saṃjñā asya rasajātasya /",
    "T04bsa054_u:340": " bodhicittāparavyapadeśam /",
    "T04bsa054_u:341": " sudṛḍhaṃ gṛhṇata yathā gṛhītaṃ punarna calati gṛhṇīteti prāpte gṛhṇateti yathāgamapāṭhāt /",
    "T04bsa054_u:342": " tasmājjinaratnamātmānaṃ kartukāmairbodhicittamahārasaḥ sudṛḍhaṃ grahītavyaḥ /",
    "T04bsa054_u:343": " uktaṃ ca āryamaitreyavimokṣe [gaṇḍavyūhasūtra 502]",
    "T04bsa054_u:344": " tadyathā kulaputra asti hāṭakaprabhāsaṃ nāma rasajātam /",
    "T04bsa054_u:345": " tasyaikaṃ palaṃ lohapalasahasraṃ suvarṇīkaroti /",
    "T04bsa054_u:346": " na ca tadrasapalaṃ śakyate tena lohapalasahasreṇa paryādātuṃ lohīkartuṃ vā /",
    "T04bsa054_u:347": " evameva ekaḥ sarvajñatācittotpādarasadhātuḥ kuśalamūlapariṇāmanājñānasaṃgṛhītaḥ sarvakarmakleśāvaraṇalohāni paryādāya sarvadharmān sarvajñatāsuvarṇān karoti /",
    "T04bsa054_u:348": " na ca sarvajñatācittotpādarasadhātuḥ śakyate sarvakarmakleśāvaraṇalohādibhiḥ paryādātuṃ tatkartuṃ veti //",
    "T04bsa054_u:349": " bhavagatiṣu vibhūtikāmairapi nātra saṃśayo viparyāso vā kartavyaḥ ityupadarśayannāha-",
    "T04bsa054_u:350": " suparīkṣitamaprameyadhībhirbahumūlyaṃ jagadekasārthavāhaiḥ /",
    "T04bsa054_u:351": " gatipattanavipravāsaśīlāḥ sudṛḍhaṃ gṛhṇ ata bodhicittaratnam // Bca_1.11 //",
    "T04bsa054_u:352": " gataya eva pattanāni paṇyadravyakrayavikrayanagarāṇi iha pattanāni /",
    "T04bsa054_u:353": " tadvat śubhāśubhakarmapaṇyadravyakrayavikrayasthānāni gatipattanāni /",
    "T04bsa054_u:354": " teṣu vipravāso vipravasanameva śīlaṃ svabhāvo yeṣāṃ te tathoktāḥ /",
    "T04bsa054_u:355": " teṣāṃ saṃbodhanam /",
    "T04bsa054_u:356": " he gatipattanavipravāsaśīlāḥ,",
    "T04bsa054_u:357": " sudṛḍhaṃ gṛhṇata bodhicittaratnam /",
    "T04bsa054_u:358": " bodhicittameva ratnaṃ ratnamiva /",
    "T04bsa054_u:359": " yathā cintāmaṇimahāratnaṃ sarvadāridyadurgatipraśamanahetuḥ, (Bcp 9)",
    "T04bsa054_u:360": " tathā idamapi bodhicittaratnam /",
    "T04bsa054_u:361": " ayamabhiprāyaḥ- vaṇija eva sukhasaṃpattilābhārthino yūyam /",
    "T04bsa054_u:362": " ataḥ idameva mahāratnaṃ mahatādareṇa gṛhṇata /",
    "T04bsa054_u:363": " kutaḥ? bahumūlyamiti hetupadametat /",
    "T04bsa054_u:364": " yasmādanarghamidaṃ sarvātiśāyi laukikalokottarasaṃpattinidānabhūtatvāt,",
    "T04bsa054_u:365": " tasmādidameva grāhyamityarthaḥ /",
    "T04bsa054_u:366": " kathamidaṃ jñāyata iti cedāha- suparīkṣitamiti /",
    "T04bsa054_u:367": " suṣṭhu nirūpitaṃ samyaṅ nirṇītamityarthaḥ /",
    "T04bsa054_u:368": " kairityāha- aprameyadhībhiḥ /",
    "T04bsa054_u:369": " aprameyā pramātumaśakyā dhīrbuddhiryeṣāṃ taiḥ mahāprājñaiḥ buddhabodhisattvaiḥ /",
    "T04bsa054_u:370": " etāvatā parīkṣāyāṃ skhalitamapi nāsti iti suparīkśitamucyate /",
    "T04bsa054_u:371": " punarapi kiṃbhūtaiḥ?",
    "T04bsa054_u:372": " jagadekasārthavāhaiḥ /",
    "T04bsa054_u:373": " sārthaṃ vāhayantītyaṇ /",
    "T04bsa054_u:374": " jagatāmeka eva sārthavāhāḥ karuṇāvaśavartino buddhā bhagavanto bodhisattvāśca, taiḥ /",
    "T04bsa054_u:375": " yathā khalu vaṇijāṃ hitāhitaprāptiparihārayorhitaiṣiṇo jñānavantaśca sārthavāhā netāro bhavanti,",
    "T04bsa054_u:376": " iti na tatra visaṃvādasaṃbhāvanā,",
    "T04bsa054_u:377": " tathā atrāpītyabhiprāyaḥ /",
    "T04bsa054_u:378": " tasmādidameva bodhicittaratnamanarghaṃ sudṛḍhaṃ grāhyamiti /",
    "T04bsa054_u:379": " etacca tatraivoktam-",
    "T04bsa054_u:380": " tadyathā kulaputra yāvaccandrasūryau manḍalaprabhayā avabhāsete /",
    "T04bsa054_u:381": " atrāntare ye keciddhana dhānyaratnajātarūparajatapuṣpadhūpagandhamālyavilepanaparibhogāḥ,",
    "T04bsa054_u:382": " te sarve vaśirājamahāmaṇiratnasya mūlyaṃ na kṣamante,",
    "T04bsa054_u:383": " evameva yāvat triṣvapi adhvasu sarvajñajñānaṃ dharmadhātuviṣayamavabhāsayati /",
    "T04bsa054_u:384": " atrāntare yāni kāni cit sarvadevamanuṣyasarvasattvasarvaśrāvakapratyekabuddhakuśalamūlāni sāsravānāsravāṇi sarvāṇi tāni bodhicittotpādavaśirājamahāmaṇiratnasya mūlyaṃ na kṣamante /",
    "T04bsa054_u:385": " [gaṇḍavyūhasūtra-500] iti //",
    "T04bsa054_u:386": " idamaparamasādhāraṇamatiśayavat kalpataroriva māhātmyamasya upadarśayannāha-",
    "T04bsa054_u:387": " kadalīva phalaṃ vihāya yāti kṣayamanyat kuśalaṃ hi sarvameva /",
    "T04bsa054_u:388": " satataṃ phalati kṣayaṃ na yāti prasavatyeva tu bodhicittavṛkṣaḥ // Bca_1.12 //",
    "T04bsa054_u:389": " kadalī yathā palamekavāraṃ datvā na punaḥ phalati,",
    "T04bsa054_u:390": " tathā bodhicittādanyadapi kuśalaṃ sarvameva kiṃcideva vipāke paripakve na punaḥ phaladānasamarthaṃ bhavati /",
    "T04bsa054_u:391": " tāvataivāsya parikṣayāt,",
    "T04bsa054_u:392": " vipākasya ca avyākṛtatayā punaḥ phalānubandhābhāvāt /",
    "T04bsa054_u:393": " bodhicittasya punarayaṃ viśeṣaḥ ityāha- satatamityādi /",
    "T04bsa054_u:394": " sarvakālaṃ phalati devamanuṣyopapattiṣu sukhasaṃpattipradānāt kṣayaṃ na yāti tadanyakuśalavat,",
    "T04bsa054_u:395": " sthirasvabhāvatvāt /",
    "T04bsa054_u:396": " pratikṣaṇamanekaprakāraiḥ śubhameghapravāhairāpūryamāṇatvācca prasavatyeva tu bodhicittavṛkṣaḥ,",
    "T04bsa054_u:397": " avicchinnasukhasaṃpattiphalaprasavanāt,",
    "T04bsa054_u:398": " uttarottaramaparā paraguṇaviśeṣajananācca /",
    "T04bsa054_u:399": " bodhicittaṃ vṛkśa iva /",
    "T04bsa054_u:400": " upamitaṃ vyāghrādibhiḥ iti samāsaḥ /",
    "T04bsa054_u:401": " yasmādevam,",
    "T04bsa054_u:402": " tasmādanuparatamatiśayavatsarvasukhasaṃpadaḥ prāptukāmaiḥ prekṣāvadbhiridameva grāhyam /",
    "T04bsa054_u:403": " kathitaṃ caitadāryākṣayamatinirdeśe-",
    "T04bsa054_u:404": " (Bcp 10) tadyathāpi nāma bhadanta śāradvatīputra mahāsamudrapatitasyodakabindornāstyantarā parikṣayaḥ paryādānaṃ yāvanna kalpaparyantaḥ iti,",
    "T04bsa054_u:405": " evameva bodhipariṇāmitasya kuśalamūlasya nāstyantarā parikṣayaḥ paryādānaṃ yāvanna bodhimaṇḍaniṣadanam // iti //",
    "T04bsa054_u:406": " na kevalaṃ sarvaśubhasaṃcayakāraṇam,",
    "T04bsa054_u:407": " akuśalapakṣakṣayaheturapi bodhicittamiti sārdhaślokenāha-",
    "T04bsa054_u:408": " kṛtvāpi pāpāni sudāruṇāni yadāśrayāduttarati kṣaṇena /",
    "T04bsa054_u:409": " śūrāśrayeṇeva mahābhayāni nāśrīyate tatkathamajñasattvaiḥ // Bca_1.13 //",
    "T04bsa054_u:410": " bodhicittagrahaṇātpūrvaṃ kṛtvāpi pāpāni akuśalakarmāṇi narakādiṣu duḥsahaduḥkhadāyakatvāt",
    "T04bsa054_u:411": " sudāruṇāni atibhayaṃkarāṇi mahānti vā yasya bodhicittasyāśrayādāśrayaṇāt tadutpādanarakṣaṇavardhanasevanalakṣaṇāt",
    "T04bsa054_u:412": " uttarati nistarati /",
    "T04bsa054_u:413": " tatsāmarthyābhibhavena atikrāmatītyarthaḥ /",
    "T04bsa054_u:414": " kṣaṇena ekasminneva kṣaṇe mahataḥ puṇyarāśeḥ samupārjanāt /",
    "T04bsa054_u:415": " tadutpādanamātreṇa /",
    "T04bsa054_u:416": " kathamivottarati?",
    "T04bsa054_u:417": " śūrāśrayeṇeva mahābhayāni balavatpuruṣāśrayeṇa yathā mahāparādhaṃ kṛtvāpi kaściduttarati tadaparādhaphalānnirbhayo bhavati,",
    "T04bsa054_u:418": " tathā prakṛte 'pi /",
    "T04bsa054_u:419": " tadevaṃbhūtaṃ bodhicittaṃ kathaṃ kimiti nāśrīyate na sevyate?",
    "T04bsa054_u:420": " ajñasattvaiḥ prajñāvikalairmūḍhajanairityarthaḥ /",
    "T04bsa054_u:421": " āśrayaṇīyameva tadbhavediti bhāvaḥ /",
    "T04bsa054_u:422": " idamapi tatraivoktam-",
    "T04bsa054_u:423": " tadyathā kulaputra śūrasaṃniśritaḥ puruṣaḥ sarvaśatrubhyo na bibheti,",
    "T04bsa054_u:424": " evameva bodhicittotpādaśūrasaṃniśrito bodhisattvaḥ sarvaduścaritaśatrubhyo na bibhetīti //",
    "T04bsa054_u:425": " aparamapi bodhicittātpāpakṣayadṛṣṭāntamāha-",
    "T04bsa054_u:426": " yugāntakālānalavanmahānti pāpāni yannirdahati kṣaṇena /",
    "T04bsa054_u:427": " yugāntakāle pralayasamaye analo bahniḥ saptasūryodayasamudbhūtaḥ yathā sarvaṃ kāmādhātuṃ saprathamadhyānaṃ nirdahati,",
    "T04bsa054_u:428": " niḥśeṣaṃ dahati yathā bhasmāpi nāvaśiṣyate,",
    "T04bsa054_u:429": " tadvat pāpāni /",
    "T04bsa054_u:430": " kiṃbhūtāni?",
    "T04bsa054_u:431": " mahānti sumeruprakhyāni mahārauravādiduḥkhavipākāni yad bodhicittaṃ nirdahati tadvipākopaghātānnirmūlayati /",
    "T04bsa054_u:432": " kṣaṇena nacireṇa /",
    "T04bsa054_u:433": " nāśrīyate tatkathamajñasattvairiti saṃbandhaḥ kāryaḥ //",
    "T04bsa054_u:434": " etadapi tatraivoktam- kalpoddāhāgnibhūtaṃ sarvaduṣkṛtanirdahanatayā /",
    "T04bsa054_u:435": " pātālabhūtaṃ sarvākuśaladharmaparyādānakaraṇatayā iti //",
    "T04bsa054_u:436": " nanu kṛtakarmāvipraṇāśavādī bhagavān,",
    "T04bsa054_u:437": " tat kathamidamabhidhīyate?",
    "T04bsa054_u:438": " satyamucyate /",
    "T04bsa054_u:439": " bodhicittaprasūte pratikṣaṇamākāśadhātuvyāpake mahati puṇyaughe 'ntarbhūtatayā lavaṇapalopamanyāyena aprajñāyamānatvāt,",
    "T04bsa054_u:440": " balavatā pratipakṣeṇa abhībhūtatvācca,",
    "T04bsa054_u:441": " phaladānāsamarthaṃ dagdhameva tadityadoṣaḥ /",
    "T04bsa054_u:442": " yadi vā nirupāyābhisaṃdhinā taduktam- nābhuktaṃ kṣīyate karmeti /",
    "T04bsa054_u:443": " idaṃ tu sarvapāpanirmūlane (Bcp 11)",
    "T04bsa054_u:444": " mahānupāyaḥ /",
    "T04bsa054_u:445": " tathā hi- yadā bodhisattvaḥ sarvasattvānākāśadhātuvyāpinaḥ sarvaduḥkhāt samuddhṛtya sarvasukhasaṃpannān kariṣyāmītyadhyāśayena vicintayati /",
    "T04bsa054_u:446": " pūrvakṛtaṃ ca pāpaṃ vidūṣaṇāsamudācārādibhiḥ kṣapayati,",
    "T04bsa054_u:447": " tadā bodhicittabalādeva tatsaṃtāne pāpasya kaḥ sadbhāvaḥ,",
    "T04bsa054_u:448": " yena codyasyāvakāśaḥ syāditi sarvaṃ nirākulam /",
    "T04bsa054_u:449": " etāvatā yaduktam- tajjīyate 'nyena śubhena kena iti,",
    "T04bsa054_u:450": " tadapi vispaṣṭīkṛtam /",
    "T04bsa054_u:451": " anye punaḥ- aniyatavipākāpekṣayā sarvametaducyate,",
    "T04bsa054_u:452": " niyatavipākasya tu karmaṇaḥ kenacitpratiṣeddhumaśakyatvādityāhuḥ //",
    "T04bsa054_u:453": " itthamapi bodhicittamupādeyamityāha-",
    "T04bsa054_u:454": " yasyānuśaṃsānamitānuvāca maitreyanāthaḥ sudhanāya dhīmān // Bca_1.14 //",
    "T04bsa054_u:455": " yasya bodhicittasya anuśaṃsān svābhāvikān guṇān amitān apramāṇān maitreyanāthaḥ bhagavānajitaḥ /",
    "T04bsa054_u:456": " kiṃbhūtaḥ? dhīmān bodhisattvaḥ /",
    "T04bsa054_u:457": " uvāca uktavān /",
    "T04bsa054_u:458": " sudhanāya sudhananāmne bodhisattvāya /",
    "T04bsa054_u:459": " tathā ca āryagaṇḍavyūhasūtre [varṇitam-",
    "T04bsa054_u:460": " bodhicittaṃ hi kulaputra bījabhūtaṃ sarvabuddhadharmāṇām /",
    "T04bsa054_u:461": " kṣetrabhūtaṃ sarvajagacchukladharmavirohaṇatayā /",
    "T04bsa054_u:462": " dharaṇibhūtaṃ sarvalokapratiśaraṇatayā /",
    "T04bsa054_u:463": " yāvat pitṛbhūtaṃ sarvabodhisattvārakṣaṇatayā /",
    "T04bsa054_u:464": " pe......... /",
    "T04bsa054_u:465": " vaiśravaṇabhūtaṃ sarvadāridyasaṃchedanatayā /",
    "T04bsa054_u:466": " cintāmaṇirājabhūtaṃ sarvārthasaṃsādhanatayā /",
    "T04bsa054_u:467": " bhadraghaṭabhūtaṃ sarvābhiprāyaparipūraṇatayā /",
    "T04bsa054_u:468": " śaktibhūtaṃ kleśaśatruvijayāya //",
    "T04bsa054_u:469": " ityādi vistaraḥ //",
    "T04bsa054_u:470": " nāśrīyate tat kathamajñasattvaiḥ iti atrāpi yojanīyam //",
    "T04bsa054_u:471": " idānīṃ bodhicittasya prabhedaṃ darśayannāha-",
    "T04bsa054_u:472": " tadbodhicittaṃ dvividhaṃ vijñātavyaṃ samāsataḥ /",
    "T04bsa054_u:473": " bodhipraṇidhicittaṃ ca bodhiprasthānameva ca // Bca_1.15 //",
    "T04bsa054_u:474": " tat samanantarapradarśitānuśaṃsaṃ bodhicittaṃ dvividhaṃ dviprakāraṃ vijñātavyaṃ veditavyam /",
    "T04bsa054_u:475": " gotrabhūmyādigatānekaprakārasaṃbhave 'pi kathaṃ dvividhamityāha- samāsataḥ /",
    "T04bsa054_u:476": " aparaprakārasaṃbhave 'pi saṃkṣepataḥ idaṃ dvividhamucyate /",
    "T04bsa054_u:477": " dvividhamapi katham?",
    "T04bsa054_u:478": " bodhipraṇidhicittamityekam,",
    "T04bsa054_u:479": " bodhiprasthānamiti dvitīyam /",
    "T04bsa054_u:480": " bodhau praṇidhiḥ,",
    "T04bsa054_u:481": " tadeva cittaṃ tatra vā cittam /",
    "T04bsa054_u:482": " yaccittaṃ praṇidhānādutpannaṃ bhavati dānādipravṛttivikalaṃ ca,",
    "T04bsa054_u:483": " tat praṇidhicittam /",
    "T04bsa054_u:484": " tadyathā- sarvajagatparitrāṇāya buddho bhaveyamiti prathamataraṃ prārthanākārā cetanā /",
    "T04bsa054_u:485": " prasthāne cittaṃ prasthānameva vā cittam /",
    "T04bsa054_u:486": " cittasya tatsvabhāvatvāt /",
    "T04bsa054_u:487": " pūrvakamanaskārapuraḥsarameva yataḥ prabhṛti saṃvaragrahaṇapūrvakaṃ saṃbhāreṣu pravartate,",
    "T04bsa054_u:488": " tat prasthānacittam /",
    "T04bsa054_u:489": " iti uktakrameṇa dvaividhyam /",
    "T04bsa054_u:490": " iyāneva bhedaḥ iti evakāreṇa pratipādayati /",
    "T04bsa054_u:491": " cakāradvayaṃ parasparasamuccaye /",
    "T04bsa054_u:492": " dvayorapi bodhicittatvaṃ darśayati /",
    "T04bsa054_u:493": " tena pūrvakaṃ bodhicittaṃ na bhavatīti śaṅkāṃ nirasyati /",
    "T04bsa054_u:494": " śūraṃgamasūtre ādyotpāditasyāpi bodhicittasya buddhatvahetutvābhidhānāt /",
    "T04bsa054_u:495": " tathā āryagaṇḍavyūhe coktam-",
    "T04bsa054_u:496": " (Bcp 12) durlabhāḥ kulaputra te sattvāḥ sattvaloke ye anuttarasyāṃ samyaksaṃbodhau cittaṃ praṇidadhati /",
    "T04bsa054_u:497": " tato 'pi durlabhatamāste sattvāḥ ye anuttarāṃ samyaksaṃbodhimanuprasthitāḥ // iti //",
    "T04bsa054_u:498": " idānīmuktameva prabhedamudāharaṇena vyaktīkurvannāha-",
    "T04bsa054_u:499": " gantukāmasya gantuśca yathā bhedaḥ pratīyate /",
    "T04bsa054_u:500": " tathā bhedo 'nayorjñeyo yāthāsaṃkhyena paṇḍitaiḥ // Bca_1.16 //",
    "T04bsa054_u:501": " yathā kaścit puruṣaḥ abhimatadeśaprāptaye gantukāmaḥ gamanābhiprāyaḥ,",
    "T04bsa054_u:502": " na tu punargacchatyeva,",
    "T04bsa054_u:503": " anyaḥ punastatprāptaye prasthito gacchatyeva /",
    "T04bsa054_u:504": " yadvadyathā /",
    "T04bsa054_u:505": " tayorbhedo viśeṣaḥ pratīyate avagamyate,",
    "T04bsa054_u:506": " tadvattathā bhedo nānātvamanayorbodhipraṇidhiprasthānacetasorjñeyaḥ avaboddhavyaḥ paṇḍitairvicakṣaṇaiḥ /",
    "T04bsa054_u:507": " katham? yāthāsaṃkhyena /",
    "T04bsa054_u:508": " svārthe 'pyaṇ /",
    "T04bsa054_u:509": " prāktanaṃ praṇidhicittasya nidarśanaṃ paścāttanaṃ prasthānacetasaḥ iti saṃkhyārthaḥ //",
    "T04bsa054_u:510": " tadetat praṇidhicittaṃ pratipattivikalamapi saṃsāre mahāphalaṃ bhagavatā varṇitamityāha-",
    "T04bsa054_u:511": " bodhipraṇidhicittasya saṃsāre 'pi phalaṃ mahat /",
    "T04bsa054_u:512": " yadi nāma tat pratipattivikalam,",
    "T04bsa054_u:513": " tathāpi tasya āstāṃ tāvad buddhatvam,",
    "T04bsa054_u:514": " saṃsāre 'pi devamanuṣyopapattisvabhāvaṃ sukhasaṃpattilakṣaṇaṃ phalaṃ mahat,",
    "T04bsa054_u:515": " anyasmāt kuśalād bṛhat /",
    "T04bsa054_u:516": " satataṃ phalatītyādiviśeṣaṇaviśiṣṭatvāt /",
    "T04bsa054_u:517": " tathā coktamāryamaitreyavimokṣe [=gaṇḍavyūhasūtra-508]-",
    "T04bsa054_u:518": " tadyathāpi nāma kulaputra bhinnamapi vajraratnaṃ sarvaprativiśiṣṭaṃ suvarṇālaṃkāramabhibhavati,",
    "T04bsa054_u:519": " vajraratnanāma ca na vijahāti,",
    "T04bsa054_u:520": " sarvadāridyaṃ ca vinivartayati,",
    "T04bsa054_u:521": " evameva kulaputra pratipattibhinnamapi sarvajñatācittotpādavajraratnaṃ sarvaśrāvakapratyekabuddhaguṇasuvarṇālaṃkāramabhibhavati,",
    "T04bsa054_u:522": " bodhicittanāma ca na vijahāti,",
    "T04bsa054_u:523": " saṃsāradāridyaṃ ca vinivartayatīti //",
    "T04bsa054_u:524": " tasmād yo 'pi pāramitāsu sarveṇa sarvaṃ sarvathā śikṣitumasamarthaḥ,",
    "T04bsa054_u:525": " tenāpi bodhicittamutpādanīyam /",
    "T04bsa054_u:526": " evamupāyaparigraheṇa mahāphalatvāt /",
    "T04bsa054_u:527": " yathoktamāryāpararājāvavādakasūtre-",
    "T04bsa054_u:528": " yasmāt tvaṃ mahārāja bahukṛtyo bahukaraṇīyaḥ,",
    "T04bsa054_u:529": " asahaḥ sarveṇa sarvaṃ sarvathā sarvadā dānapāramitāyāṃ śikṣitum,",
    "T04bsa054_u:530": " yāvat prajñāpāramitāyāṃ śikṣitum /",
    "T04bsa054_u:531": " tasmāttarhi tvaṃ mahārāja evameva saṃbodhicchandaṃ śraddhāṃ prārthanāṃ praṇidhiṃ ca,",
    "T04bsa054_u:532": " gacchannapi tiṣṭhannapi niṣaṇṇo 'pi śayāno 'pi jāgradapi bhuñjāno 'pi pibannapi,",
    "T04bsa054_u:533": " satatamamitamanusmara,",
    "T04bsa054_u:534": " manasi kuru, bhāvaya /",
    "T04bsa054_u:535": " sarvabuddhabodhisattvapratyekabuddhāryaśrāvakapṛthagjanānāmātmanaśca atītānāgatapratyutpannāni kuśalamūlānipiṇḍayitvā tulayitvā anumodayasva agrayā anumodanayā /",
    "T04bsa054_u:536": " anumodya ca sarvabuddhabodhisattvapratyekabuddhāryaśrāvakāṇāṃ pūjākarmāṇi niryātaya /",
    "T04bsa054_u:537": " niryātya ca sarvasattvasādhāraṇāni kuru /",
    "T04bsa054_u:538": " tataḥ sarvasattvānāṃ yāvat sarvajñatāpratilambhāya sarvabuddhadharmaparipūraṇāya dine dine traikālyamanuttarāyāṃ samyaksaṃbodhau pariṇāmaya",
    "T04bsa054_u:539": " evaṃ khalu tvaṃ mahārāja pratipannaḥ san rājyaṃ ca kārayiṣyasi,",
    "T04bsa054_u:540": " rājyakṛtyāni ca na hāpayiṣyasi,",
    "T04bsa054_u:541": " bodhisaṃbhārāṃśca paripūrayiṣyasi //",
    "T04bsa054_u:542": " ityādikamuktvāha- (Bcp 13)",
    "T04bsa054_u:543": " sa khalu punastvaṃ mahārāja samyaksaṃbodhicittakuśalamūlavipākena anekakṛtvo deveṣu upapanno 'bhūḥ /",
    "T04bsa054_u:544": " anekakṛtvo manuṣyeṣu upapanno 'bhūḥ /",
    "T04bsa054_u:545": " sarvāsu ca devamanuṣyopapattiṣu ādhipatyaṃ kārayiṣyasi /",
    "T04bsa054_u:546": " iti vistaraḥ //",
    "T04bsa054_u:547": " iti caryāvikale 'pi bodhicitte nāvamanyanā kāryā /",
    "T04bsa054_u:548": " tasyāpi anantasaṃsāre sukhaprasavanāt /",
    "T04bsa054_u:549": " yat punaḥ pratipattisāraṃ bodhicittaṃ tadatitarāṃ vipulaphalameveti siddhamityāha-",
    "T04bsa054_u:550": " na tvavicchinnapuṇyatvaṃ yathā prasthānacetasaḥ // Bca_1.17 //",
    "T04bsa054_u:551": " na tu na punaḥ /",
    "T04bsa054_u:552": " yathā prasthānacittasya avicchinnapuṇyatvaṃ nirantaraśubhapravāha vāhitvam,",
    "T04bsa054_u:553": " na tathā asyeti bhāvaḥ //",
    "T04bsa054_u:554": " idameva avicchinnapuṇyatvaṃ vṛttadvayena prasādhayannāha-",
    "T04bsa054_u:555": " yataḥ prabhṛtyaparyantasattvadhātupramokṣaṇe /",
    "T04bsa054_u:556": " samādadāti taccittamanivartyena cetasā // Bca_1.18 //",
    "T04bsa054_u:557": " tataḥprabhṛti suptasya pramattasyāpyanekaśaḥ /",
    "T04bsa054_u:558": " avicchinnāḥ puṇyadhārāḥ pravartante nabhaḥsamāḥ // Bca_1.19 //",
    "T04bsa054_u:559": " yataḥprabhṛtiḥ yasmādārabhya /",
    "T04bsa054_u:560": " na vidyate paryantaḥ iyattā asyeti aparyantasya ākāśadhātuvyāpinaḥ sattvadhātoḥ /",
    "T04bsa054_u:561": " pramokṣaṇe pramokṣe sarvaduḥkhopaśamanimitte /",
    "T04bsa054_u:562": " samādadāti taccittam,",
    "T04bsa054_u:563": " samyaksaṃbodhicittaṃ samādāya vartate /",
    "T04bsa054_u:564": " katham? anivartyena cetasā apravṛttibhraṣṭena manasā /",
    "T04bsa054_u:565": " tataḥprabhṛti tadādiṃ kṛtvā /",
    "T04bsa054_u:566": " suptasya middhākrāntacittasya pramattasya vikṣiptacittasyāpi /",
    "T04bsa054_u:567": " ubhayatrāpi saṃbadhyate /",
    "T04bsa054_u:568": " upalakṣaṇaṃ caitat /",
    "T04bsa054_u:569": " gacchato 'pi tiṣṭhato 'pi niṣaṇṇasyāpi bhuñjānasyāpi mūrcchādyavasthāyāmapītyādi draṣṭavyam /",
    "T04bsa054_u:570": " anekaśa iti /",
    "T04bsa054_u:571": " pratikṣaṇamanekavāram /",
    "T04bsa054_u:572": " avicchinnāḥ puṇyadhārāḥ nirantarasaṃtatayaḥ śubhavegāḥ pravartante /",
    "T04bsa054_u:573": " nabhaḥsamāḥ pratikṣaṇamākāśadhātupramāṇāḥ /",
    "T04bsa054_u:574": " tasmāt pratipattisāreṇa bodhisattvena bhavitavyam /",
    "T04bsa054_u:575": " āryasamādhirāje coktam-",
    "T04bsa054_u:576": " tasmāt pratipattisāro bhaviṣyāmi,",
    "T04bsa054_u:577": " ityevaṃ kumāra śikṣitavyam /",
    "T04bsa054_u:578": " tat kasya hetoḥ?",
    "T04bsa054_u:579": " pratipattisārasya kumāra na durlabhā bhavati anuttarā samyaksaṃbodhiriti [samādhi-10] //",
    "T04bsa054_u:580": " avicchinnapuṇyaṃtvamasya bhagavataivoktamityupadarśayannāha-",
    "T04bsa054_u:581": " idaṃ subāhupṛcchāyāṃ sopapattikamuktavān /",
    "T04bsa054_u:582": " hīnādhimuktisattvārthaṃ svayameva tathāgataḥ // Bca_1.20 //",
    "T04bsa054_u:583": " idameva aprameyapuṇyatvaṃ svayameva ātmanaiva tathāgato buddho bhagavānuktavān kathitavān /",
    "T04bsa054_u:584": " kva? subāhupṛcchāyāṃ subāhupṛcchānāmni sūtre /",
    "T04bsa054_u:585": " katham? sopapattikaṃ sayuktikam /",
    "T04bsa054_u:586": " kimartham? hīnādhimuktisattvārtham /",
    "T04bsa054_u:587": " hīne śrāvakapratyekabuddhayāne adhimuktiḥ śraddhā chando vā (Bcp 14) yeṣāṃ te /",
    "T04bsa054_u:588": " te sattvāśca /",
    "T04bsa054_u:589": " tebhya idaṃ tadartham /",
    "T04bsa054_u:590": " tat prayojanamuddiśyetyarthaḥ /",
    "T04bsa054_u:591": " tathā hi- ye aniyatagotrāściratarakālena bahutarasaṃbhāropārjanabhītā mahāyānāccittaṃ vyāvartya laghutarakālena alpatarasaṃbhārasādhye śrāvakapratyekabuddhayāne",
    "T04bsa054_u:592": " tadvayāvartanārthaṃ bhagavānupapattimāha //",
    "T04bsa054_u:593": " tāmevopapattiṃ vṛttadvayena kathayannāha-",
    "T04bsa054_u:594": " śiraḥśūlāni sattvānāṃ nāśayāmīti cintayan /",
    "T04bsa054_u:595": " aprameyeṇa puṇyena gṛhyate sma hitāśayaḥ // Bca_1.21 //",
    "T04bsa054_u:596": " kimutāpratimaṃ śūlamekaikasya jihīrṣataḥ /",
    "T04bsa054_u:597": " aprameyaguṇaṃ sattvamekaikaṃ ca cikīrṣataḥ // Bca_1.22 //",
    "T04bsa054_u:598": " katipayajanānāṃ mastakapīḍāṃ nāśayāmi mantreṇa agadena vā,",
    "T04bsa054_u:599": " ityevaṃ manasi kurvan apramāṇena sukṛtena asau kalyāṇābhiprāyo gṛhīto draṣṭavyaḥ /",
    "T04bsa054_u:600": " kiṃ punarapramāṇaṃ saṃsāraduḥkhaṃ pratisattvamapramāṇasya jagato hartumicchataḥ /",
    "T04bsa054_u:601": " api ca tacchūlamapanīya sarvasattvān sarvaguṇasamaṅginaḥ kartumicchataḥ kimaprameyaṃ puṇyaṃ na bhavati?",
    "T04bsa054_u:602": " iti vibhaktivipariṇāmena yojanīyam /",
    "T04bsa054_u:603": " avicchinnāḥ puṇyadhārāḥ kimuta tasya na pravartante nabhaḥsamā iti /",
    "T04bsa054_u:604": " tasmād yathā saṃbhārabāhulyasādhyaṃ buddhatvam,",
    "T04bsa054_u:605": " yathā saṃbhāravaipulye 'pi pratikṣaṇamiti hetuviśeṣādatraiva mahāyāne mahānlābhaḥ /",
    "T04bsa054_u:606": " ato nāsmaccittamabhayasthāne kātaratayā vinivartanīyamityupadarśitaṃ bhavati /",
    "T04bsa054_u:607": " yadvakṣyati-",
    "T04bsa054_u:608": " kṣapayan pūrvapāpāni pratīcchan puṇyasāgarān /",
    "T04bsa054_u:609": " bodhicittabalādeva śrāvakebhyo 'pi śīghragaḥ //",
    "T04bsa054_u:610": " iti // [bodhi. 7.29]",
    "T04bsa054_u:611": " yaścaivaṃ sarvasattvānāṃ hitasukhārthamudyujyate,",
    "T04bsa054_u:612": " sa devādibhyo 'pyasādhāraṇaguṇātvāt praśasya ityupadarśayannāha-",
    "T04bsa054_u:613": " kasya mātuḥ piturvāpi hitāśaṃseyamīdṛśī /",
    "T04bsa054_u:614": " devatānāmṛṣīṇāṃ vā brahmaṇāṃ vā bhaviṣyati // Bca_1.23 //",
    "T04bsa054_u:615": " kasya sattvasya /",
    "T04bsa054_u:616": " māturjananyāḥ /",
    "T04bsa054_u:617": " kasya piturvā janakasya /",
    "T04bsa054_u:618": " devatānāṃ somavaruṇādīnām /",
    "T04bsa054_u:619": " ṛṣīṇāṃ vā vasiṣṭhagotamādīnām /",
    "T04bsa054_u:620": " brahmaṇāṃ vā vedhasām /",
    "T04bsa054_u:621": " iyamīdṛśī hītāśaṃsā hitopasaṃhāramatiḥ yādṛśī samanantaraṃ pratipāditā bodhisattvasya bhaviṣyati iti /",
    "T04bsa054_u:622": " āstāṃ tāvat bhūtā bhavati vā,",
    "T04bsa054_u:623": " bhaviṣyatyapi naiva kasyacidbodhisattvamantareṇānyasya //",
    "T04bsa054_u:624": " kutaḥ punaretadityāha-",
    "T04bsa054_u:625": " teṣāmeva ca sattvānāṃ svārthe 'pyeṣa manorathaḥ /",
    "T04bsa054_u:626": " notpannapūrvaḥ svapne 'pi parārthe saṃbhavaḥ kutaḥ // Bca_1.24 //",
    "T04bsa054_u:627": " (Bcp 15) teṣāṃ mātrādīnāṃ svārthe 'pi ātmanaḥ kṛte 'pi eṣa manorathaḥ sarvaduḥkhamapahartum,",
    "T04bsa054_u:628": " apramāṇaguṇānādhātuṃ notpannapūrvaḥ abhūtapūrvaḥ svapne 'pi /",
    "T04bsa054_u:629": " āstāṃ tāvajjāgradavasthāyāṃ buddhipūrvakamutpannaḥ /",
    "T04bsa054_u:630": " parārthe kadācidutpadyeta ityāha- parārthe saṃbhavaḥ kutaḥ /",
    "T04bsa054_u:631": " ātmā hi vallabho lokasya parasmāt /",
    "T04bsa054_u:632": " tatraiva cennāsti,",
    "T04bsa054_u:633": " parārthe saṃbhāvanāpi kutaḥ? athavā /",
    "T04bsa054_u:634": " svapne 'pi parārthe saṃbhavaḥ kutaḥ iti yojyam //",
    "T04bsa054_u:635": " tadevamasādhāraṇatvaṃ bodhisattvasya pratipādya upasaṃharannāha-",
    "T04bsa054_u:636": " sattvaratnaviśeṣo 'yamapūrvo jāyate katham /",
    "T04bsa054_u:637": " yatparārthāśayo 'nyeṣāṃ na svārthe 'pyupajāyate // Bca_1.25 //",
    "T04bsa054_u:638": " evamatyadbhutakarmakāritayā durlabhotpādāt sattva eva ratnaviśeṣaḥ apūrvaḥ anupalabdhapūrvaḥ /",
    "T04bsa054_u:639": " ayamiti yādṛśaguṇo 'tra kathitaḥ /",
    "T04bsa054_u:640": " jāyate katham /",
    "T04bsa054_u:641": " kathamityadbhute /",
    "T04bsa054_u:642": " kasmāt punarevamucyate?",
    "T04bsa054_u:643": " āha- yatparārtheti /",
    "T04bsa054_u:644": " yasya mahātmanaḥ parārthāśayaḥ anyeṣāṃ sattvānāmuktakrameṇa na svārthe 'pyupajāyate ityasmāt //",
    "T04bsa054_u:645": " atra ca anye 'pi bodhicittotpādakasya guṇā vaktavyāḥ /",
    "T04bsa054_u:646": " yathā āryagaṇḍavyūhe bhagavatā āryamaitreyeṇa sudhanamadhikṛtya udbhāvitāḥ /",
    "T04bsa054_u:647": " te ca ativistareṇa śāstrakṛtā śikṣāsamuccaye darśitāśca,",
    "T04bsa054_u:648": " tatraiva avadhārayitavyā //",
    "T04bsa054_u:649": " punarapi bodhicittānuśaṃsādvāreṇa bodhisattvasyāprameyapuṇyatvamāha-",
    "T04bsa054_u:650": " jagadānandabījasya jagadduḥkhauṣadhasya ca /",
    "T04bsa054_u:651": " cittaratnasya yatpuṇyaṃ tatkathaṃ hi pramīyatām // Bca_1.26 //",
    "T04bsa054_u:652": " sarvasattvānāṃ sarvaprāmodyakāraṇasya devādisarvasaṃpattinidānabhūtatvāt /",
    "T04bsa054_u:653": " cittaratnasya bodhicittasya yat puṇyaṃ tat kathaṃ hi pramīyatām,",
    "T04bsa054_u:654": " kena prakāreṇa nāma saṃkhyeyatām /",
    "T04bsa054_u:655": " ativipulatayā pramātumaśakyatvāt /",
    "T04bsa054_u:656": " etaduktamāryavīradattaparipṛcchāyām-",
    "T04bsa054_u:657": " bodhicittāddhi yatpuṇyaṃ tacca rūpi bhavedyadi /",
    "T04bsa054_u:658": " ākāśadhātuṃ saṃpūrya bhūyaścottari tadbhavet //",
    "T04bsa054_u:659": " iti //",
    "T04bsa054_u:660": " yadi nāma sāmānyena nirdeśaḥ,",
    "T04bsa054_u:661": " tathāpi prasthānacittasyeti draṣṭavyam,",
    "T04bsa054_u:662": " tasyaiva prakṛtatvāt /",
    "T04bsa054_u:663": " punarapi tasyaiva viśeṣaṇamāha- jagadduḥkhauṣadhasya ceti /",
    "T04bsa054_u:664": " sarvaprāṇabhṛtāṃ kāyikacaitasikasarvaduḥkhanivartanatayā sarvavyādhiharaṇamahāgadasvabhāvatvāt /",
    "T04bsa054_u:665": " tadanena abhyudayaniḥśreyasahetutvaṃ bodhicittasya pratipāditaṃ bhavati /",
    "T04bsa054_u:666": " ato yuktameva asya asaṃkhyeyapuṇyatvamityuktaṃ bhavati //",
    "T04bsa054_u:667": " kathaṃ punaretadyuktamityāśaṅkaya pratipādayannāha-",
    "T04bsa054_u:668": " hitāśaṃsanamātreṇa buddhapūjā viśiṣyate /",
    "T04bsa054_u:669": " kiṃ punaḥ sarvasattvānāṃ sarvāsaukhyārthamudyamāt // Bca_1.27 //",
    "T04bsa054_u:670": " (Bcp 16) sarvajagatparitrāṇāya buddho bhaveyamityadhyāśayena āśaṃsanāt prārthanāt kevalāt pratipattivikalādbodhicittādityarthaḥ /",
    "T04bsa054_u:671": " yatpuṇyaṃ bhavati tadbuddhapūjāmatiśete ityāgamādbhavatyeva puṇyaskandhaprasavahetuḥ /",
    "T04bsa054_u:672": " iti prathamasya bodhicittasya māhātmyamuktam /",
    "T04bsa054_u:673": " etadapi tatraivoktam-",
    "T04bsa054_u:674": " gaṅgāvālikasaṃkhyāni buddhakṣetrāṇi yo naraḥ /",
    "T04bsa054_u:675": " dadyātsadratnapūrṇāni lokanāthebhya eva hi //",
    "T04bsa054_u:676": " yaścaikaḥ prāñjalirbhūtvā cittaṃ bodhāya nāmayet /",
    "T04bsa054_u:677": " iyaṃ viśiṣyate pūjā yasyānto 'pi na vidyate //",
    "T04bsa054_u:678": " iti //",
    "T04bsa054_u:679": " kiṃ punaḥ sarvaduḥkhitajanānāṃ sarvaduḥkhamapanīya sarvasukhasaṃpannān kariṣyāmītyudyogakaraṇādatiśayavat puṇyaṃ na bhavati //",
    "T04bsa054_u:680": " nanu hitāhitaprāptiparihārayoḥ svayameva sattvā vicakṣaṇāḥ /",
    "T04bsa054_u:681": " tat kutrodyamasyopayoga iti vṛttatritayena pariharannāha-",
    "T04bsa054_u:682": " duḥkhamevābhidhāvanti duḥkhaniḥsaraṇāśayā /",
    "T04bsa054_u:683": " sukhecchayaiva saṃmohāt svasukhaṃ ghnanti śatruvat // Bca_1.28 //",
    "T04bsa054_u:684": " yasteṣāṃ sukharaṅkāṇāṃ pīḍitānāmanekaśaḥ /",
    "T04bsa054_u:685": " tṛptiṃ sarvasukhaiḥ kuryātsarvāḥ pīḍāścchinatti ca // Bca_1.29 //",
    "T04bsa054_u:686": " nāśayatyapi saṃmohaṃ sādhustena samaḥ kutaḥ /",
    "T04bsa054_u:687": " kuto vā tādṛśaṃ mitraṃ puṇyaṃ vā tādṛśaṃ kutaḥ // Bca_1.30 //",
    "T04bsa054_u:688": " duḥkhānniḥsaraṇābhiprāyāḥ prāṇātipātādibhirakuśalaiḥ karmabhiḥ kṣudhādiduḥkhapratīkāramicchantaḥ /",
    "T04bsa054_u:689": " duḥkhameva narakādiprapātavedanāsvabhāvam /",
    "T04bsa054_u:690": " abhidhāvanti tadabhimukhāḥ pravartante /",
    "T04bsa054_u:691": " duḥkhameva praviśantītyarthaḥ /",
    "T04bsa054_u:692": " śalabhā iva dīpaśikhāmiti /",
    "T04bsa054_u:693": " ata eva sukhecchayaiva sukhābhilāṣeṇaiva svasukhaṃ ghnanti śatruvat /",
    "T04bsa054_u:694": " ātmasukhaghātāya kathamātmanaiva śatravo bhavantīti cet,",
    "T04bsa054_u:695": " saṃmohād viparyāsavaśāt hitāhitaprāptiparihārayoḥ parijñānābhāvāt //",
    "T04bsa054_u:696": " ato yaḥ puṇyātmā akāraṇavatsalaḥ teṣāṃ viparyastānāṃ sukharaṅkāṇāṃ sukhabhilāṣukāṇāṃ sarvaśo 'labdhasukhānāṃ pīḍitānāṃ duḥkhitānām /",
    "T04bsa054_u:697": " anekaśa iti anekairduḥkhaśatairbahudhā bādhitānāṃ tṛptimāpyāyanaṃ sarvasukhaiḥ kuryāt kāyikacaitasikaiḥ /",
    "T04bsa054_u:698": " yadi vā /",
    "T04bsa054_u:699": " anekaśaḥ anekaprakāraṃ tṛptiṃ sarvasukhaiḥ kuryāt iti yojanīyam /",
    "T04bsa054_u:700": " na sukhatṛptimātraṃ janayati,",
    "T04bsa054_u:701": " kiṃ tarhi sarvāḥ pīḍāḥ samastā duḥkhā vedanāścchinatti ca śamayati ca //",
    "T04bsa054_u:702": " na kevalaṃ duḥkhapraśāntiṃ sukhatṛptiṃ ca karoti,",
    "T04bsa054_u:703": " nāśayatyapi saṃmoham,",
    "T04bsa054_u:704": " aparijñānamapi nivartayati /",
    "T04bsa054_u:705": " apathamidameṣa panthā bhayamata ita eta gāta māsādam /",
    "T04bsa054_u:706": " iti heyopādeyamārgaprakāśanāt /",
    "T04bsa054_u:707": " yaścaivaṃ paravyasananivartanaparatanno hitasukhavidhānatatparaśca (Bcp 17)",
    "T04bsa054_u:708": " sarvabhūtānām /",
    "T04bsa054_u:709": " sādhustena samaḥ kutaḥ,",
    "T04bsa054_u:710": " tena mahātmanā tulyaḥ sādhuḥ kutaḥ?",
    "T04bsa054_u:711": " naiva kutaścidvidyate akāraṇaparamavatsalasvabhāvatvāt /",
    "T04bsa054_u:712": " kuto vā tādṛśaṃ mitram,",
    "T04bsa054_u:713": " hitasukhopasaṃhārapravaṇamānasaṃ paramaviśvāsasthānaṃ tādṛśaṃ tatsamaṃ mitram,",
    "T04bsa054_u:714": " suhṛt kutaḥ?",
    "T04bsa054_u:715": " naiva saṃbhavati /",
    "T04bsa054_u:716": " puṇyaṃ vā tādṛśaṃ kutaḥ?",
    "T04bsa054_u:717": " evaṃ viharato bodhisattvasya yat puṇyamupajāyate,",
    "T04bsa054_u:718": " tadapi na kenacitpuṇyena samānam //",
    "T04bsa054_u:719": " kṛte yaḥ pratikurvīta so 'pi tāvatpraśasyate /",
    "T04bsa054_u:720": " avyāpāritasādhustu bodhisattvaḥ kimucyatām // Bca_1.31 //",
    "T04bsa054_u:721": " pūrvaṃ bhayasaṃkaṭavyasaneṣu upakṛtamanena ityupakṛte sati pratyupakāraṃ karoti yaḥ,",
    "T04bsa054_u:722": " so 'pi tāvat praśasyate lokena stūyate sādhurayamiti /",
    "T04bsa054_u:723": " yaḥ punaravyāpāritasādhuḥ anabhyarthitakalyāṇopanetā bodhisattvaḥ,",
    "T04bsa054_u:724": " kimucyatāṃ kimaparamabhidhīyatām?",
    "T04bsa054_u:725": " tasya praśaṃsā kartumaśakyetyarthaḥ //",
    "T04bsa054_u:726": " dṛṣṭavyavahāramapekṣyāpi bodhisattvasya puṇyamāhātmyamudbhāvayannāha-",
    "T04bsa054_u:727": " katipayajanasattradāyakaḥ kuśalakṛdityabhipūjyate janaiḥ /",
    "T04bsa054_u:728": " kṣaṇamaśanakamātradānataḥ saparibhavaṃ divasārdhayāpanāt // Bca_1.32 //",
    "T04bsa054_u:729": " parimitasattvānāmāhārapānamātradānasamādānamādiśan puṇyakarmā ayamiti pūjyate satkriyate janaiḥ satkarmaratairlokaiḥ /",
    "T04bsa054_u:730": " tadapi dānaṃ kṣaṇam,",
    "T04bsa054_u:731": " na sakalamahaḥ,",
    "T04bsa054_u:732": " tadardhaṃ vā,",
    "T04bsa054_u:733": " api tu muhūrtamekam /",
    "T04bsa054_u:734": " aśanakamātradānata iti /",
    "T04bsa054_u:735": " kutsitamaśanamaśanakam,",
    "T04bsa054_u:736": " apraṇītaṃ bhojanam,",
    "T04bsa054_u:737": " tadeva kevalaṃ tanmātram,",
    "T04bsa054_u:738": " tathāvidhavyañjanarahitam /",
    "T04bsa054_u:739": " tasya dānataḥ parityāgataḥ /",
    "T04bsa054_u:740": " katham? saparibhavam /",
    "T04bsa054_u:741": " kriyāviśeṣaṇametat /",
    "T04bsa054_u:742": " satiraskāraṃ namaskārāpuraḥsaram /",
    "T04bsa054_u:743": " haṭhātsatrāgāraṃ praviśataḥ khaṭacapeṭādinā prahṛtyeti yāvat /",
    "T04bsa054_u:744": " punaḥ kiṃbhūtāt?",
    "T04bsa054_u:745": " divasārdhayāpanāt praharadvayopastambhanāt /",
    "T04bsa054_u:746": " madhyānhe bhuktvā sāyaṃ punarāhārānveṣaṇāt //",
    "T04bsa054_u:747": " bodhisattvasya punaretadviparītaṃ dānamiti pratipādayannāha-",
    "T04bsa054_u:748": " kimu niravadhisattvasaṃkhyayā niravadhikālamanuprayacchataḥ /",
    "T04bsa054_u:749": " gaganajanaparikṣayākṣayaṃ sakalamanorathasaṃprapūraṇam // Bca_1.33 //",
    "T04bsa054_u:750": " na vidyate avadhiriyattā /",
    "T04bsa054_u:751": " iyadbhayaḥ śatasahasralakṣakoṭisaṃkhyebhyo dāsyāmi,",
    "T04bsa054_u:752": " tataḥ paraṃ neti na sattvānāṃ gaṇanayā dadāti,",
    "T04bsa054_u:753": " kiṃ tu niravadhisattvasaṃkhyayā /",
    "T04bsa054_u:754": " nāpi niyatakālam, (Bcp 18)",
    "T04bsa054_u:755": " api tu niravadhikālam /",
    "T04bsa054_u:756": " kalpaśatasahasralakṣakoṭiśataṃ yāvaddāsyāmi,",
    "T04bsa054_u:757": " tataḥ paraṃ neti sāvadhikaṃ na dadāti /",
    "T04bsa054_u:758": " gaganeti /",
    "T04bsa054_u:759": " gaganamiva janāḥ gaganajanāḥ /",
    "T04bsa054_u:760": " yathā ākāśamaparyantaṃ tathā jano 'pītyarthaḥ /",
    "T04bsa054_u:761": " yadi vā /",
    "T04bsa054_u:762": " gaganaṃ ca janāśca te gaganajanāḥ /",
    "T04bsa054_u:763": " teṣāṃ parikṣayaḥ paryavadānam /",
    "T04bsa054_u:764": " yāvadākāśadhāturyāvacca sattvā na parinirvṛtāḥ tāvadavadhikam /",
    "T04bsa054_u:765": " yadvakṣyati-",
    "T04bsa054_u:766": " ākāśasya sthitiryāvadyāvacca jagataḥ sthitiḥ /",
    "T04bsa054_u:767": " tāvanmama sthitirbhūyāt iti / [bodhi. 10.55]",
    "T04bsa054_u:768": " tasmādakṣayam,",
    "T04bsa054_u:769": " na vidyate kṣayaḥ paryanto 'syeti kṛtvā /",
    "T04bsa054_u:770": " ayamabhiprāyaḥ- gaganajanaparikṣayāvadhi yaddānaṃ tadvastuto 'kṣayameva,",
    "T04bsa054_u:771": " teṣāṃ parikṣayābhāvāt /",
    "T04bsa054_u:772": " nāpi pratiniyataṃ vastu,",
    "T04bsa054_u:773": " api tu sakalamanorathasaṃprapūraṇam /",
    "T04bsa054_u:774": " yadyasyābhimataṃ tat sarvamanavadyamabhiprāyālhādanakaraṃ paramapremagauravasatkārapriyavacanapuraḥsaraṃ pramuditamanasā anuprayacchato bodhisattvasya kiṃ punaḥ pūjā na yujyate?",
    "T04bsa054_u:775": " tasya sutarāṃ yujyate iti yojyam /",
    "T04bsa054_u:776": " yaduktaṃ nārāyaṇaparipṛcchāyām-",
    "T04bsa054_u:777": " na tadvastu upādātavyaṃ yasmin vastuni nāsya tyāgacittamutpadyate /",
    "T04bsa054_u:778": " na tyāgabuddhiḥ krameta /",
    "T04bsa054_u:779": " yāvat ayaṃ mamātmabhāvaḥ sarvasattvebhya utsṛṣṭaḥ parityaktaḥ,",
    "T04bsa054_u:780": " prāgeva bāhyāni vastūni /",
    "T04bsa054_u:781": " yasya yasya sattvasya yena yena yadyat kāryaṃ bhaviṣyati,",
    "T04bsa054_u:782": " tasmai tasmai tattaddāsyāmi /",
    "T04bsa054_u:783": " tatsaṃvidyamānaṃ hastaṃ hastārthikebhyo dāsyāmi,",
    "T04bsa054_u:784": " yāvat śiraḥ śirorthikebhyaḥ parityakṣyāmi,",
    "T04bsa054_u:785": " kaḥ punarvādo bāhyeṣu vastuṣu /",
    "T04bsa054_u:786": " yaduta dhanadhānyajātaruparajataratnābharaṇahayarathagajavāhanagrāmanagaranigamajanapadarājyarāṣṭrarājadhānīpattanadāsīdāsakarmakarapauruṣeyaputraduhitṛparivāreṣu",
    "T04bsa054_u:787": " iti vistaraḥ //",
    "T04bsa054_u:788": " evaṃ ca guṇaratnasamuccayasthāne parahitasukhavidhānaikaparamamahāvrate bodhisattve svātmahitakāmaiḥ svacittaṃ rakṣitavyaṃ prayatnataḥ ityupadarśayannāha-",
    "T04bsa054_u:789": " iti sattrapatau jinasya putre kaluṣaṃ sve hṛdaye karoti yaśca /",
    "T04bsa054_u:790": " kaluṣodayasaṃkhyayā sa kalpān narakeṣvāvasatīti nātha āha // Bca_1.34 //",
    "T04bsa054_u:791": " ityevamuktakrameṇa sattrapattau sarvadā sukhadānapatau jinasya putre sugatasya sute /",
    "T04bsa054_u:792": " bodhisattve ityarthaḥ /",
    "T04bsa054_u:793": " kaluṣaṃ pāpacittaṃ sve hṛdaye ātmacittasaṃtāne karoti utpādayati durātmā yaḥ,",
    "T04bsa054_u:794": " sa narakeṣvāvasati iti nātho buddho bhagavānāha brūte /",
    "T04bsa054_u:795": " upānvadhyāḍvasaḥ iti karmatve prāpte adhikaraṇavivakṣā /",
    "T04bsa054_u:796": " kiyad yāvat kaluṣodayasaṃkhyayā kalpān /",
    "T04bsa054_u:797": " yāvataḥ kṣaṇāṃstatsaṃtāne kaluṣacittamutpadyate,",
    "T04bsa054_u:798": " tāvataḥ kalpān kaluṣacittakṣaṇasaṃkhyān narakeṣu tiṣṭhatīti bhāvaḥ /",
    "T04bsa054_u:799": " yaduktaṃ praśāntaviniścayaprātihāryasūtre-",
    "T04bsa054_u:800": " (Bcp 19) yāvanti mañjuśrīrbodhisattvo bodhisattvasyāntike pratighacittānyutpādayati avamanyanācittāni vā,",
    "T04bsa054_u:801": " tāvataḥ kalpāṃstena saṃnāhaḥ saṃnaddhavyaḥ- vastavyaṃ mayā mahānarakeṣu iti //",
    "T04bsa054_u:802": " nanu tathāgatasya duṣṭacittena rudhiramutpādayato nāvīcau cittotpādanakṣaṇasaṃkhyayā kalpān avasthitiruktā /",
    "T04bsa054_u:803": " na tathāgatāt kaścidadhikataraḥ saṃbhavati trailokye /",
    "T04bsa054_u:804": " tat kathamidamatidurghaṭaṃ nīyate? satyam /",
    "T04bsa054_u:805": " na khalu yathābhūtamasmin naye vastutattvavyavasthā /",
    "T04bsa054_u:806": " sarvasya pravacanasya neyanītārthatayā vyavasthāpanāt /",
    "T04bsa054_u:807": " na hi kaścit tathāgate sadevako 'pi loko duṣṭacittamutpādayituṃ kṣamate /",
    "T04bsa054_u:808": " analpakalpasaṃkhyayā abhyāsena sarvasattveṣu maitracittasya sātmībhāvāt,",
    "T04bsa054_u:809": " nāsya kāye śastraṃ kramatīti maitracittasyānuśaṃsakathanāt /",
    "T04bsa054_u:810": " na ca karmaplutiriha vastuto darśitā /",
    "T04bsa054_u:811": " karmāvaraṇasya buddhānāṃ prahīṇatvāt /",
    "T04bsa054_u:812": " tasmādvaineyajanābhisaṃdhinā tadupadarśitaṃ na paramārthataḥ /",
    "T04bsa054_u:813": " bodhisattvāpakāre tu buddhatvameva samūlopaghātamupahataṃ bhavet /",
    "T04bsa054_u:814": " tathā ca sadevakasya lokasya arthaḥ upahato bhavet /",
    "T04bsa054_u:815": " yathāgamamidamuktam /",
    "T04bsa054_u:816": " paramārthamiha bhagavāneva jānāti /",
    "T04bsa054_u:817": " idamuktaṃ ca śraddhābalādhānāvatāramudrāsūtre-",
    "T04bsa054_u:818": " yaḥ kaścinmañjuśrīḥ kulaputro vā kuladuhitā vā gaṅgānadīvālukāsamān stūpān vinipātayeddahedvā,",
    "T04bsa054_u:819": " yaścānyaḥ kulaputro vā kuladuhitā vā mahāyānādhimuktasya bodhisattvasya mahāsattvasya vyāpādakhilakrodhacittamutpādya ākrośayet paribhāṣayet,",
    "T04bsa054_u:820": " ayaṃ tato 'saṃkhyeyataraṃ pāpaṃ praviśati /",
    "T04bsa054_u:821": " tat kasmāddhetoḥ?",
    "T04bsa054_u:822": " bodhisattvanirjātā hi buddhā bhagavantaḥ,",
    "T04bsa054_u:823": " buddhanirjātāśca stūpāḥ sarvasukhopadhānāni ca sarvadevanikāyāśca /",
    "T04bsa054_u:824": " bodhisattvamasatkṛtya sarvabuddhā asatkṛtā bhavanti /",
    "T04bsa054_u:825": " bodhisattvaṃ satkṛtya sarvabuddhāḥ satkṛtā bhavanti / ityādi //",
    "T04bsa054_u:826": " yasya punastatra prasannaṃ cittamutpadyate,",
    "T04bsa054_u:827": " tasya kiyat puṇyaphalamupajāyate, ityāha-",
    "T04bsa054_u:828": " atha yasya manaḥ prasādameti prasavettasya tato 'dhikaṃ phalam /",
    "T04bsa054_u:829": " mahatā hi balena pāpakaṃ jinaputreṣu śubhaṃ tvayatnataḥ // Bca_1.35 //",
    "T04bsa054_u:830": " yasya punaḥ puṇyātmano manaḥ prasādamupayāti bodhisattve,",
    "T04bsa054_u:831": " prasavettasya tato 'dhikaṃ phalam,",
    "T04bsa054_u:832": " tasya prasannacittasya prasavedupajāyeta tato 'dhikaṃ phalaṃ tasmātpūrvakapāpaphalād bahutaraṃ puṇyakarmaphalaṃ vipākaviśeṣāt prasavedutpadyeta",
    "T04bsa054_u:833": " yadi vā /",
    "T04bsa054_u:834": " tatsamadhikavipākaphalādhāyakaṃ karmaiva phalamucyate /",
    "T04bsa054_u:835": " adhikataraphalajanakaṃ karma upajāyate iti yāvat /",
    "T04bsa054_u:836": " uktaṃ ca niyatāniyatāvatāramudrāsūtre-",
    "T04bsa054_u:837": " sacenmañjuśrīḥ daśasu dikṣu sarvalokadhātuṣu sarvasattvā utpāṭitākṣā bhaveyuḥ parikalpamupādāya /",
    "T04bsa054_u:838": " (Bcp 20) atha kaścideva kulaputro vā kuladuhitā vā teṣāṃ sarvasattvānāṃ maitracittastānyakṣīṇi janayet parikalpamupādāya /",
    "T04bsa054_u:839": " yo 'nyo vā mañjuśrīḥ kulaputro vā kuladuhitā vā mahāyānādhimuktaṃ bodhisattvaṃ prasannacittaḥ paśyet,",
    "T04bsa054_u:840": " ayaṃ tato 'saṃkhyeyataraṃ puṇyaṃ prasavati / iti //",
    "T04bsa054_u:841": " tasmādasmin mahati puṇyakṣetre śubhacittameva karaṇīyamātmajñaiḥ //",
    "T04bsa054_u:842": " api ca / ito 'pi śubhacittameva kartumucitam /",
    "T04bsa054_u:843": " yasmānmahatā balena paramakṛcchreṇa pāpakaṃ pāpameva pāpakaṃ kutsitatvādvā duṣkṛtaṃ karma bodhisattveṣu kriyate,",
    "T04bsa054_u:844": " teṣāṃ sakalakāyavāṅyanaḥpracārasya prasādajanakatvāt /",
    "T04bsa054_u:845": " bodhicittaprabhāvācca na bodhisattveṣu kasyacidapakāracittamutpadyate /",
    "T04bsa054_u:846": " etaduktamāryamañjuśrīvimokṣe-",
    "T04bsa054_u:847": " tadyathā kulaputra cintāmaṇiratnarājamukuṭāvabaddhānāṃ mahānāgarājñāṃ nāsti paropakramabhayam,",
    "T04bsa054_u:848": " evameva bodhicittamahākaruṇācintāmaṇiratnarājamukuṭāvabaddhānāṃ bodhisattvānāṃ nāsti durgatyapāyaparopakramabhayam / iti //",
    "T04bsa054_u:849": " ataḥ kimarthamanarthopārjanaṃ kaṭukaphalaṃ teṣu prayatnataḥ prārabhyate?",
    "T04bsa054_u:850": " ata eva śubhaṃ tvayatnataḥ,",
    "T04bsa054_u:851": " saṃgrahavastvādibhiḥ sarvasattvahitasukhakarmakāritvāt pariśuddhakarmakāritayā,",
    "T04bsa054_u:852": " kvacidapi skhalitābhāvācca /",
    "T04bsa054_u:853": " aprayatnata eva prītiprasādaprāmodyamupajāyate teṣu /",
    "T04bsa054_u:854": " ataḥ kuśalaṃ punarayatnata eva prasūyate //",
    "T04bsa054_u:855": " sāṃpratamutpāditabodhicitteṣu atiśayavatā ātmanā manaḥprasādamāviṣkurvan śāstrakārastān namasyannāha-",
    "T04bsa054_u:856": " teṣāṃ śarīrāṇi namaskaromi yatroditaṃ tadvaracittaratnam /",
    "T04bsa054_u:857": " yatrāpakāro 'pi sukhānubandhī sukhākarāṃstān śaraṇaṃ prayāmi // Bca_1.36 //",
    "T04bsa054_u:858": " teṣāṃ puruṣakuñjarāṇāṃ śarīrāṇi ātmabhāvān namaskaromi praṇipatya vande /",
    "T04bsa054_u:859": " yatra yeṣu (yeṣāṃ?)",
    "T04bsa054_u:860": " saṃtāneṣu uditamutpannaṃ taduktānuśaṃsaṃ varacittaratnam /",
    "T04bsa054_u:861": " cittameva ratnaṃ cintāmaṇisadṛśam /",
    "T04bsa054_u:862": " varaṃ śreṣṭhaṃ sarvadāridyaduḥkhāpahāritvāt /",
    "T04bsa054_u:863": " tacca tadvaracittaratnaṃ ceti vigrahaḥ /",
    "T04bsa054_u:864": " taditi bhinnaṃ vā /",
    "T04bsa054_u:865": " iyaṃ ca adhikaguṇādhārasya satkṛtiḥ /",
    "T04bsa054_u:866": " aparamapi tadviśeṣaṇamāha- yatrāpakāro 'pīti /",
    "T04bsa054_u:867": " yeṣu paramakalyāṇahṛdayeṣu bodhisattveṣu apakāro 'pi parābhavo 'pi kṛtaḥ tatkartuḥ sukhānubandhī paraṃparayā sukhamāvahatīti /",
    "T04bsa054_u:868": " ayamabhiprāyaḥ- tatrāpakāraḥ kartumaśakyaḥ /",
    "T04bsa054_u:869": " saṃbhave vā kathaṃcit tadapakārameva nimittaṃ kṛtvā pravṛttānāṃ duṣṭābhiprāyāṇāṃ punaḥ kenacinnimittena tatprasādasamutpādanāt /",
    "T04bsa054_u:870": " tatra apakāro nirvāṇe sukhamanubandhāti /",
    "T04bsa054_u:871": " tadyathā maitrībalajātake [jātakamālā-8] pañcakānadhikṛtyoktam /",
    "T04bsa054_u:872": " bodhisattvapraṇidhānādvā apakāro 'pi sukhānubandhītyucyate /",
    "T04bsa054_u:873": " yadvakṣyati-",
    "T04bsa054_u:874": " (Bcp 21) abhyākhyāsyanti māṃ ye ca ye cānye 'pyapakāriṇaḥ /",
    "T04bsa054_u:875": " utprāsakāstathānye 'pi sarve syurbodhibhāginaḥ //",
    "T04bsa054_u:876": " iti // [bodhi. 3.16]",
    "T04bsa054_u:877": " athavā / yatrāpakāro 'pi yeṣāmapakāro 'pi mahākaruṇādhyāśayāt priyaputreṇa kṛta iva duḥkhaheturapi sukhameva janayati,",
    "T04bsa054_u:878": " yathā kṣāntiparicchede kathayiṣyāmaḥ /",
    "T04bsa054_u:879": " evaṃ sarvathā sukhahetutvāt sukhārthināṃ ratnākara iva ratnārthināmāśryaṇīyā bodhisattvā ityupadarśayati /",
    "T04bsa054_u:880": " sukhākarāṃstān śaraṇaṃ prayāmi /",
    "T04bsa054_u:881": " sukhasya ākarāḥ sarvasukhaikaprabhavatvāt /",
    "T04bsa054_u:882": " tān uktakrameṇa apakāre 'pi sukhahetūn /",
    "T04bsa054_u:883": " śaraṇaṃ prayāmi /",
    "T04bsa054_u:884": " te mama trāṇaṃ bhavantu iti bhāvaḥ //",
    "T04bsa054_u:885": " iti prajñākaramativiracitāyāṃ bodhicaryāvatārapañjikāyāṃ bodhicittānuśaṃsāvivaraṇaṃ nāma prathamaḥ paricchedaḥ //",
    "T04bsa054_u:886": " (Bcp 22)",
    "T04bsa054_u:887": " 2. pāpadeśanā nāma dvitīyaḥ paricchedaḥ /",
    "T04bsa054_u:888": " sāṃpratamevaṃ kṣaṇasaṃpatsamāgamaṃ durlabhamadhigamya viditabodhicittānuśaṃsaḥ bodhicittagrahaṇārthaṃ",
    "T04bsa054_u:889": " buddhabodhisattvānāmukhīkṛtya vandanapūjanaśaraṇagamanapāpadeśanāpuṇyānumodanabuddhādhyeṣaṇāyācanābodhipariṇāmanāṃ ca kurvannāha-",
    "T04bsa054_u:890": " taccittaratnagrahaṇāya samyak pūjāṃ karomyeṣa tathāgatānām /",
    "T04bsa054_u:891": " saddharmaratnasya ca nirmalasya buddhātmajānāṃ ca guṇodadhīnām // Bca_2.1 //",
    "T04bsa054_u:892": " tasya samanantarapratipāditānuśaṃsasya cittaratnasya grahaṇāya svīkārāya /",
    "T04bsa054_u:893": " tadutpādayitumityarthaḥ /",
    "T04bsa054_u:894": " tathāgatānāṃ buddhānāṃ bhagavatāṃ pūjāṃ karomi /",
    "T04bsa054_u:895": " eṣo 'hamiti bodhicittagrāhako 'yamātmānaṃ nidarśayati /",
    "T04bsa054_u:896": " ayaṃ buddharatnasya nirdeśaḥ /",
    "T04bsa054_u:897": " saddharmaratnasya ceti āgamādhigamalakṣaṇasya /",
    "T04bsa054_u:898": " nirmalasyeti trikalyāṇatayā trikoṭiśuddhasya prakṛtiprabhāsvarasya ca /",
    "T04bsa054_u:899": " sarvadā sarvamalānāmasthānatvāt,",
    "T04bsa054_u:900": " kleśānāmāgantukatvāt,",
    "T04bsa054_u:901": " samastamalāpaharaṇapaṭutvācca /",
    "T04bsa054_u:902": " ayaṃ ca dharmaratnasya nirdeśaḥ /",
    "T04bsa054_u:903": " tadātmajānāṃ ca buddhasutānām /",
    "T04bsa054_u:904": " guṇodadhīnāṃ guṇaratnasamudrāṇām āryāvalokitamañjughoṣaprabhṛtīnām /",
    "T04bsa054_u:905": " ayaṃ tu saṃgharatnasya nirdeśaḥ /",
    "T04bsa054_u:906": " ityādau ratnatrayapūjāvidhiḥ /",
    "T04bsa054_u:907": " pūjāṃ karomīti sarvatra saṃbandhanīyam /",
    "T04bsa054_u:908": " samyagiti pūjāyā eva viśeṣaṇam /",
    "T04bsa054_u:909": " samyagaviparītaṃ yathā bhavati /",
    "T04bsa054_u:910": " tīvracittaprasādena vā grahaṇasya vā viśeṣaṇam /",
    "T04bsa054_u:911": " samyaggrahaṇāya atiśayaprasannacittena na parānurodhādinā /",
    "T04bsa054_u:912": " yathā gṛhītaṃ na punarbhraśyati iti //",
    "T04bsa054_u:913": " pūjāmeva kathayannāha-",
    "T04bsa054_u:914": " yāvanti puṣpāṇi phalāni caiva bhaiṣajyajātāni ca yāni santi /",
    "T04bsa054_u:915": " ratnāni yāvanti ca santi loke jalāni ca svacchamanoramāṇi // Bca_2.2 //",
    "T04bsa054_u:916": " yat parimāṇameṣāmiti yāvanti niravaśeṣāṇi /",
    "T04bsa054_u:917": " puṣpāṇi phalāni caiva /",
    "T04bsa054_u:918": " ākāśadhātuprasarāvadhīni sarvāṇyapīmāni aparigrahāṇi /",
    "T04bsa054_u:919": " ādāya buddhayā munipuṃgavebhyo niryātayāmyeṣa saputrakebhyaḥ iti sarvatra pūrveṣu yojanīyam /",
    "T04bsa054_u:920": " bhaiṣajyajātāni auṣadhaprakārāḥ /",
    "T04bsa054_u:921": " svacchamanoramāṇīti ratnānāmapi viśeṣaṇam //",
    "T04bsa054_u:922": " mahīdharā ratnamayāstathānye vanapradeśāśca vivekaramyāḥ /",
    "T04bsa054_u:923": " latāḥ sapuṣpābharaṇojjvalāśca drumāśca ye satphalanamraśākhāḥ // Bca_2.3 //",
    "T04bsa054_u:924": " (Bcp 23) devādilokeṣu ca gandhadhūpāḥ kalpadrumā ratnamayāśca vṛkṣāḥ /",
    "T04bsa054_u:925": " sarāṃsi cāmbhoruhabhūṣaṇāni haṃsasvanātyantamanoharāṇi // Bca_2.4 //",
    "T04bsa054_u:926": " mahīdharāḥ parvatāḥ /",
    "T04bsa054_u:927": " ratnamayā ratnasvabhāvāḥ /",
    "T04bsa054_u:928": " vivekaramyā iti vivekoparamyā manoharāḥ /",
    "T04bsa054_u:929": " vivekānukūlā iti yāvat /",
    "T04bsa054_u:930": " supuṣpābharaṇojjvalāśceti śobhanapuṣpāṇyevābharaṇāni maṇḍanāni tairujjvalā atibhrājiṣṇavaḥ /",
    "T04bsa054_u:931": " satphalanamraśākhā iti santi ca śobhanāni varṇagandharasasaṃpannāni tāni phalāni ceti tairnamrā avanatā bhūmilagnā iva śākhā yeṣāṃ te kalpadrumāḥ kalpavṛkṣāḥ /",
    "T04bsa054_u:932": " ambhoruhabhūṣaṇāni padmānyeva bhūṣaṇāni yeṣāṃ tāni tathā /",
    "T04bsa054_u:933": " haṃsasvanātyantamanoharāṇi haṃsānāṃ svanai rūtairatyantamanoharāṇi ramaṇīyāni tāni tathā //",
    "T04bsa054_u:934": " akṛṣṭajātāni ca śasyajātānyanyāni vā pūjyavibhūṣaṇāni /",
    "T04bsa054_u:935": " ākāśadhātuprasarāvadhīni sarvāṇyapīmānyaparigrahāṇi // Bca_2.5 //",
    "T04bsa054_u:936": " akṛṣṭānyeva halavilekhanamantareṇaiva jātāni prādurbhūtāni /",
    "T04bsa054_u:937": " śasyajātāni vrīhiviśeṣāḥ /",
    "T04bsa054_u:938": " anyāni vā pūjyavibhūṣaṇāni pūjyānāmārādhyānāṃ vibhūṣaṇāni śobhākarāṇi /",
    "T04bsa054_u:939": " anyāni aparāṇi ākāśadhātuprasarāvadhīni ākāśadhātoḥ prasaro 'vakāśaḥ vistāro vā,",
    "T04bsa054_u:940": " tāvadavadhīni tatparyantāni /",
    "T04bsa054_u:941": " sarvāṇyapīmāni uktāni uktasadṛśāni aparigrahāṇi amamāni na kenacit svīkṛtānītyarthaḥ //",
    "T04bsa054_u:942": " ādāya buddhyā munipuṃgavebhyo niryātayāmyeṣa saputrakebhyaḥ /",
    "T04bsa054_u:943": " gṛhṇantu tanme varadakṣiṇīyā mahākṛpā māmanukampamānāḥ // Bca_2.6 //",
    "T04bsa054_u:944": " ādāya buddhayā gṛhītvā manovijñānena /",
    "T04bsa054_u:945": " munipuṃgavebhyo munivṛṣabhebhyo niryātayāmi prayacchāmi /",
    "T04bsa054_u:946": " saputrakebhyaḥ sabodhisattvagaṇebhyaḥ /",
    "T04bsa054_u:947": " gṛhṇantu tanme svīkurvantu tadetat sarvaṃ mama pūjopahāravastu /",
    "T04bsa054_u:948": " varadakṣiṇīyā anuttaradakṣiṇāpātrāṇi buddhabodhisattvāḥ /",
    "T04bsa054_u:949": " mahākṛpāḥ sarvasattvahitasukhavidhānaikamanasaḥ /",
    "T04bsa054_u:950": " māṃ dīnaduḥkhitasattvamanukampamānāḥ karuṇāyamānāḥ /",
    "T04bsa054_u:951": " mamānugrahāyeti yāvat //",
    "T04bsa054_u:952": " syādetat- kiṃ punarevaṃ manomayapūjāmātraṃ vidhīyate yāvatā tattadvastu manoharaṃ sākṣādeva kasmānnopanīyate ityāśaṅkayāha-",
    "T04bsa054_u:953": " (Bcp 24) apuṇyavānasmi mahādaridraḥ pūjārthamanyanmama nāsti kiṃcit /",
    "T04bsa054_u:954": " ato mamārthāya parārthacittā gṛhṇantu nāthā idamātmaśaktyā // Bca_2.7 //",
    "T04bsa054_u:955": " akṛtapuṇyo 'smi,",
    "T04bsa054_u:956": " ata eva mahādaridraḥ /",
    "T04bsa054_u:957": " puṇye sarvopakaraṇasaṃpattibhirbhavati /",
    "T04bsa054_u:958": " tadabhāvāt pūjārthamanyadupakaraṇaṃ mama nāsti kiṃcit /",
    "T04bsa054_u:959": " ato mamārthāya mama puṇyakāmatayā bhagavantaśca parārthacittāḥ parahitasukhābhilāṣiṇo mahākāruṇikatvāt /",
    "T04bsa054_u:960": " ato gṛhṇantu nāthā idamuktaṃ pūjopakaraṇaṃ mayā niryātitam /",
    "T04bsa054_u:961": " ātmaśaktyeti svasāmarthyena //",
    "T04bsa054_u:962": " ayaṃ punarātmabhāvo mamāyatto 'sti /",
    "T04bsa054_u:963": " taṃ niryātayāmītyāha-",
    "T04bsa054_u:964": " dadāmi cātmānamahaṃ jinebhyaḥ sarveṇa sarvaṃ ca tadātmajebhyaḥ /",
    "T04bsa054_u:965": " parigrahaṃ me kurutāgrasattvā yuṣmāsu dāsatvamupaimi bhaktyā // Bca_2.8 //",
    "T04bsa054_u:966": " ātmānaṃ ca prayacchāmi jinebhyaḥ /",
    "T04bsa054_u:967": " sarveṇa sarvaṃ ca sarvaprakāreṇa /",
    "T04bsa054_u:968": " ātmasvīkāraṃ parityajya tadātmajebhyo 'pi /",
    "T04bsa054_u:969": " māṃ pratigṛhṇīta naravṛṣabhāḥ /",
    "T04bsa054_u:970": " yuṣmāsu dāsatvaṃ dāsabhāvaṃ svīkaromi /",
    "T04bsa054_u:971": " na jīvikādilobhāt,",
    "T04bsa054_u:972": " api tu bhaktyā paramagauraveṇa /",
    "T04bsa054_u:973": " śraddhāvilena cetasetyarthaḥ //",
    "T04bsa054_u:974": " nanu kaḥ punaratra guṇo 'stītyāha-",
    "T04bsa054_u:975": " parigraheṇāsmi bhavatkṛtena nirbhīrbhave sattvahitaṃ karomi /",
    "T04bsa054_u:976": " pūrvaṃ ca pāpaṃ samatikramāmi nānyacca pāpaṃ prakaromi bhūyaḥ // Bca_2.9 //",
    "T04bsa054_u:977": " bhavatkṛtena yuṣmadīyena mahadāśrayeṇa vigatabhayaḥ saṃsāre lokānāṃ hitamarthaṃ saṃpādayāmi /",
    "T04bsa054_u:978": " mahadāśraye 'pi nākuśalakarmāvṛtasya svahitakaraṇe 'pi sāmarthyamastītyāha- pūrvaṃ cetyādi /",
    "T04bsa054_u:979": " pūrvamaparijñānāt kṛtamakuśalakarma samatikramāmi,",
    "T04bsa054_u:980": " vidūṣaṇāsamudācārādibhirnirharāmi /",
    "T04bsa054_u:981": " samatikrāmatītyukte samatikramāmītyuktaṃ śābdavyavahāreṣvanādarāt,",
    "T04bsa054_u:982": " arthapratiśaraṇatādhātupradhānatvācca /",
    "T04bsa054_u:983": " aparaṃ ca pāpaṃ na punaḥ karomi /",
    "T04bsa054_u:984": " āyatyāṃ punarakaraṇasaṃvaraṃ vidadhe //",
    "T04bsa054_u:985": " iti sarvamātmaniryātanāprabhṛtipūjopahāraṃ niryātya punarviśeṣeṇa pūjāṃ vidhātumāha-",
    "T04bsa054_u:986": " ratnojjvalastambhamanorameṣu muktāmayodbhāsivitānakeṣu /",
    "T04bsa054_u:987": " svacchojjvalasphāṭikakuṭṭimeṣu sugandhiṣu snānagṛheṣu teṣu // Bca_2.10 //",
    "T04bsa054_u:988": " (Bcp 25) ratnairindranīlādibhirujjvalāḥ prabhāsvarā ye stambhāḥ tairmanoharāḥ kamanīyāḥ /",
    "T04bsa054_u:989": " teṣu snānagṛheṣu snānaṃ karomīti yojyam /",
    "T04bsa054_u:990": " punaḥ kiṃbhūteṣu?",
    "T04bsa054_u:991": " muktāmayā mauktikaracanākhacitā udbhāsinaḥ udbhāsvarāḥ vitānā iva vitānakāḥ yeṣu te tathā, teṣu /",
    "T04bsa054_u:992": " svacchāḥ sunirmalāḥ ,",
    "T04bsa054_u:993": " ujjvalā dīptimantaḥ,",
    "T04bsa054_u:994": " sphaṭikasyeme sphāṭikāḥ,",
    "T04bsa054_u:995": " kuṭṭimāḥ bhūmiracanāviśeṣā yeṣu, teṣu /",
    "T04bsa054_u:996": " sugandhiṣu kṛṣṇāgurucandanādidhūpitavāsiteṣu /",
    "T04bsa054_u:997": " snānāya gṛhāḥ teṣu //",
    "T04bsa054_u:998": " manojñagandhodakapuṣpapūrṇaiḥ kumbhairmahāratnamathairanekaiḥ /",
    "T04bsa054_u:999": " snānaṃ karomyeṣa tathāgatānāṃ tadātmajānāṃ ca sagītivādyam // Bca_2.11 //",
    "T04bsa054_u:1000": " udakaṃ ca puṣpāṇi ca manojñagandhāni ca tāni /",
    "T04bsa054_u:1001": " taiḥ pūrṇāḥ kumbhā ghaṭāḥ, taiḥ /",
    "T04bsa054_u:1002": " mahāratnamayaiḥ mahānti vaidūryā(dī)",
    "T04bsa054_u:1003": " ni ca ratnāni ca tāni,",
    "T04bsa054_u:1004": " tatsvabhāvaiḥ /",
    "T04bsa054_u:1005": " anekaiḥ śatasahasrakoṭibhiḥ /",
    "T04bsa054_u:1006": " sagītavādyaṃ saha manoharagītanṛttamurajādivādyaiḥ //",
    "T04bsa054_u:1007": " pradhūpitairdhautamalairatulyairvastraiśca teṣāṃ tanumunmṛṣāmi /",
    "T04bsa054_u:1008": " tataḥ suraktāni sudhūpitāni dadāmi tebhyo varacīvarāṇi // Bca_2.12 //",
    "T04bsa054_u:1009": " pradhūpitairaguruprabhṛtidhūpaiḥ /",
    "T04bsa054_u:1010": " dhautamalaiḥ prakṣālitakalmaṣaiḥ /",
    "T04bsa054_u:1011": " nirmalairityarthaḥ /",
    "T04bsa054_u:1012": " atulyairapratisamaiḥ /",
    "T04bsa054_u:1013": " vastrairdukūlaiḥ /",
    "T04bsa054_u:1014": " teṣāṃ tathāgatānāṃ tadātmajānāṃ ca /",
    "T04bsa054_u:1015": " tanuṃ śarīram /",
    "T04bsa054_u:1016": " unmṛṣāmi saṃmārjayāmi /",
    "T04bsa054_u:1017": " tatastasmādunmarṣaṇānantaram /",
    "T04bsa054_u:1018": " suraktāni śobhanarāgaiḥ suṣṭhu vā raktāni /",
    "T04bsa054_u:1019": " śobhanadhūpena dhūpitāni /",
    "T04bsa054_u:1020": " dadāmi tebhyo jinebhyaḥ /",
    "T04bsa054_u:1021": " varacīvarāṇi anuttarāṇyācchādanāni //",
    "T04bsa054_u:1022": " divyairmṛduślakṣṇavicitraśobhairvastrairalaṃkāravaraiśca taistaiḥ /",
    "T04bsa054_u:1023": " samantabhadrājitamañjughoṣalokeśvarādīnapi maṇḍayāmi // Bca_2.13 //",
    "T04bsa054_u:1024": " divyairdivibhavairdevārhaiḥ /",
    "T04bsa054_u:1025": " mṛdūni ca sukumārasparśāni,",
    "T04bsa054_u:1026": " ślakṣṇāni ca sūkśmāṇi /",
    "T04bsa054_u:1027": " vicitrā nānāvarṇakṛtā śobhā yeṣāṃ tairvastraiḥ /",
    "T04bsa054_u:1028": " alaṃkāravaraiśca vibhūṣaṇapradhānaiḥ /",
    "T04bsa054_u:1029": " taistairiti mukuṭakaṭakakeyūrahāranūpurādibhiḥ /",
    "T04bsa054_u:1030": " samantabhadrājitamañjughoṣalokeśvarādīnapi bodhisattvān maṇḍayāmi alaṃkaromi //",
    "T04bsa054_u:1031": " sarvatrisāhasravisārigandhairgandhottamaistānanulepayāmi /",
    "T04bsa054_u:1032": " sūttaptasūnmṛṣṭasudhautahemaprabhojjvalān sarvamunīndrakāyān // Bca_2.14 //",
    "T04bsa054_u:1033": " (Bcp 26) sahasraṃ caturdvīpikānāṃ tathā candrasūryamerūṇāṃ pratyekaṃ kāmadevānāṃ brahmalokānāṃ ca /",
    "T04bsa054_u:1034": " sāhasraścūliko mataḥ /",
    "T04bsa054_u:1035": " sa eva sahasraguṇite dvisāhasra /",
    "T04bsa054_u:1036": " tatsahasraṃ trisāhasraḥ /",
    "T04bsa054_u:1037": " śatakoṭiḥ cāturdvīpikānāmityarthaḥ /",
    "T04bsa054_u:1038": " evaṃ sarvāsu dikṣu lokadhāturananto 'paryantaśca /",
    "T04bsa054_u:1039": " sarvatrisāhastrāṇi /",
    "T04bsa054_u:1040": " visartuṃ śīlaṃ yeṣāṃ te tathā /",
    "T04bsa054_u:1041": " tathāvidhā gandhāḥ parimalā yeṣāṃ te tathā /",
    "T04bsa054_u:1042": " tairgandhottamairyakṣakardamaharicandanādibhiḥ /",
    "T04bsa054_u:1043": " tān munīndrakāyānanulepayāmi samālabhe /",
    "T04bsa054_u:1044": " kiṃbhūtān? sūttaptaṃ puṭapākādinā pariśodhitāntarmalam /",
    "T04bsa054_u:1045": " sūnmṛṣṭaṃ roṣāṇādimaṇisaṃmārjitam /",
    "T04bsa054_u:1046": " sudhautaṃ kṣārāmlalavaṇādiprakṣālitabahirmalam /",
    "T04bsa054_u:1047": " tathābhūtaṃ ca taddhema ceti /",
    "T04bsa054_u:1048": " tasya prabhā,",
    "T04bsa054_u:1049": " dyutirityarthaḥ /",
    "T04bsa054_u:1050": " tadvadujjvalān dyutimataḥ /",
    "T04bsa054_u:1051": " etacca yathālokaprasiddhitaḥ kathitam /",
    "T04bsa054_u:1052": " na tu tathāgatakāyaśobhāyā laukikaṃ kiṃcidupamānamasti //",
    "T04bsa054_u:1053": " sāṃprataṃ mālyapūjāmupakṣipati-",
    "T04bsa054_u:1054": " māndāravendīvaramallikādyaiḥ sarvaiḥ sugandhaiḥ kusumairmanojñaiḥ /",
    "T04bsa054_u:1055": " abhyarcayābhyarcyatamān munīndrān stragbhiśca saṃsthānamanoramābhiḥ // Bca_2.15 //",
    "T04bsa054_u:1056": " māndāravaṃ deveṣu puṣpaviśeṣaḥ /",
    "T04bsa054_u:1057": " indīvaramutpalam /",
    "T04bsa054_u:1058": " mallikā vārṣikī /",
    "T04bsa054_u:1059": " etatpramukhaiḥ sarvaiḥ śobhanagandhaiḥ puṣpairmanohāribhiḥ pūjyatamān munīndrān pūjayāmi /",
    "T04bsa054_u:1060": " stragbhiśca mālābhiśca grathanaracanāviśeṣakamanīyābhiḥ //",
    "T04bsa054_u:1061": " dhūpapūjāmāha-",
    "T04bsa054_u:1062": " sphītasphuradgandhamanoramaiśca tān dhūpameghairupadhūpayāmi /",
    "T04bsa054_u:1063": " sphītā māṃsalāḥ /",
    "T04bsa054_u:1064": " sphurantaśca digantavyāpinaḥ bahulagandhodgāriṇo vā /",
    "T04bsa054_u:1065": " tādṛśā gandhā yeṣāṃ dhūpameghānāṃ te tathā, taiḥ /",
    "T04bsa054_u:1066": " dhūpā meghā iva ambaratalāvalambibimbāḥ /",
    "T04bsa054_u:1067": " upamitaṃ vyāghrādibhiḥ iti samāsaḥ /",
    "T04bsa054_u:1068": " dhūpānāṃ vā meghāḥ,",
    "T04bsa054_u:1069": " taiḥ,",
    "T04bsa054_u:1070": " meghavadudgacchadbhirityarthaḥ /",
    "T04bsa054_u:1071": " tāniti munīndrān upadhūpayāmi //",
    "T04bsa054_u:1072": " naivedyapūjāmāha-",
    "T04bsa054_u:1073": " bhojyaiśca khādyairvividhaiśca peyaistebhyo nivedyaṃ ca nivedayāmi // Bca_2.16 //",
    "T04bsa054_u:1074": " bhojyaṃ yanmukhamāpūrya bhujyate /",
    "T04bsa054_u:1075": " khādyaṃ yat kavalaśaḥ /",
    "T04bsa054_u:1076": " chedyaṃ dhṛtapūrādi /",
    "T04bsa054_u:1077": " peyaṃ yat pīyate eva pānakādi /",
    "T04bsa054_u:1078": " ebhirvividhairnānāprakāropasaṃskṛtaiḥ /",
    "T04bsa054_u:1079": " tebhyo munīndrebhyo nivedyaṃ ca nivedayāmi //",
    "T04bsa054_u:1080": " dīpapūjāmāha-",
    "T04bsa054_u:1081": " ratnapradīpāṃśca nivedayāmi suvarṇapadmeṣu niviṣṭapaṅktin /",
    "T04bsa054_u:1082": " (Bcp 27) gandhopalipteṣu ca kuṭṭimeṣu kirāmi puṣpaprakarān manojñān // Bca_2.17 //",
    "T04bsa054_u:1083": " ratnamayāḥ pradīpāḥ tān /",
    "T04bsa054_u:1084": " niviṣṭā paṅktirmālā yeṣāṃ te tathā /",
    "T04bsa054_u:1085": " kveti? suvarṇapadmeṣu /",
    "T04bsa054_u:1086": " sāpekṣatve 'pi gamakatvāt samāsaḥ /",
    "T04bsa054_u:1087": " gandhopalipteṣu candanakuṅkumādigandhaiścarciteṣu //",
    "T04bsa054_u:1088": " pralambamuktāmaṇihāraśobhānābhāsvarān diṅmukhamaṇḍanāṃstān /",
    "T04bsa054_u:1089": " vimānameghān stutigītaramyān maitrīmayebhyo 'pi nivedayāmi // Bca_2.18 //",
    "T04bsa054_u:1090": " pralambairmuktāmaṇihāraiḥ śobhā yeṣāṃ tān vimānameghān vimānasamūhān ālokakāriṇaḥ sarvadikūśobhākarān //",
    "T04bsa054_u:1091": " suvarṇadaṇḍaiḥ kamanīyarūpaiḥ saṃsaktamuktāni samucchritāni /",
    "T04bsa054_u:1092": " pradhārayāmyeṣa mahāmunīnāṃ ratnātapatrāṇyatiśobhanāni // Bca_2.19 //",
    "T04bsa054_u:1093": " kanakamayadaṇḍaiḥ kāntimatsaṃsthānaiḥ /",
    "T04bsa054_u:1094": " muktākhacitāni ratnamayāni chatrāṇi /",
    "T04bsa054_u:1095": " samucchritānīti uddaṇḍitāni //",
    "T04bsa054_u:1096": " idānīṃ pūjopahāramupasaṃharannāha-",
    "T04bsa054_u:1097": " ataḥ paraṃ pratiṣṭhantāṃ pūjāmeghā manoramāḥ /",
    "T04bsa054_u:1098": " tūryasaṃgītimeghāśca sarvasattvapraharṣaṇāḥ // Bca_2.20 //",
    "T04bsa054_u:1099": " itaḥ prabhṛti ete pūjāmeghā mayā niryātitāḥ,",
    "T04bsa054_u:1100": " anye vā devādibhirupanītāḥ kalpaṃ vā kalpāvaśeṣaṃ vā pratiṣṭhantām prakarṣavṛttisthitā bhavantu /",
    "T04bsa054_u:1101": " tūryasaṃgītimeghāśca tūryāṇi murajādivādyāni /",
    "T04bsa054_u:1102": " saṃgītayaḥ sametya gītayaḥ /",
    "T04bsa054_u:1103": " samudāyagītānītyarthaḥ /",
    "T04bsa054_u:1104": " athavā /",
    "T04bsa054_u:1105": " saṃgītakāni nuttagītavāditāni samuditānyucyante /",
    "T04bsa054_u:1106": " teṣāṃ meghāḥ anekasamudāyāḥ /",
    "T04bsa054_u:1107": " te ca sarvasattvapraharṣaṇāḥ sarvasattvānāṃ pramodakāriṇaḥ,",
    "T04bsa054_u:1108": " na punaraśakyaśravaṇāḥ /",
    "T04bsa054_u:1109": " pratiṣṭhantāmiti saṃbandhaḥ //",
    "T04bsa054_u:1110": " sāmānyenābhisaṃkṣipya saddharmādiṣu pūjāmāha-",
    "T04bsa054_u:1111": " sarvasaddharmaratneṣu caityeṣu pratimāsu ca /",
    "T04bsa054_u:1112": " puṣparatnādivarṣāśca pravartantāṃ nirantaram // Bca_2.21 //",
    "T04bsa054_u:1113": " dvādaśāṅgapravacanātmakeṣu sarvasaddharmaratneṣu /",
    "T04bsa054_u:1114": " ratnamiva ratnaṃ vastutattvālokakāritvāt,",
    "T04bsa054_u:1115": " paramanirvṛtihetutvācca /",
    "T04bsa054_u:1116": " stūpeṣu bhagavaccaityeṣu /",
    "T04bsa054_u:1117": " pratimāsu ceti buddhabodhisattvavigrahapratikṛtiṣu /",
    "T04bsa054_u:1118": " puṣpavṛṣṭayo ratnavṛṣṭayaśca /",
    "T04bsa054_u:1119": " ādiśabdāccandanacūrṇavastrādivarṣāḥ /",
    "T04bsa054_u:1120": " nirantaramiti āsaṃsāramanavacchinnam //",
    "T04bsa054_u:1121": " (Bcp 28) anuttarapūjāmatidiśannāha-",
    "T04bsa054_u:1122": " mañjughoṣaprabhṛtayaḥ pūjayanti yathā jinān /",
    "T04bsa054_u:1123": " tathā tathāgatānnāthān saputrān pūjayāmyaham // Bca_2.22 //",
    "T04bsa054_u:1124": " mañjughoṣasamantabhadrājitalokanāthapramukhā daśabhūmīśvarā bodhisattvāḥ yathā yena adhyāśayena tathāgatān pūjayanti,",
    "T04bsa054_u:1125": " tathā tena adhimokṣeṇa ahamapi tathāgatān saha putraiḥ bodhisattvagaṇaiḥ pūjayāmi //",
    "T04bsa054_u:1126": " stutipūjāmāha-",
    "T04bsa054_u:1127": " svarāṅgasāgaraiḥ stotraiḥ staumi cāhaṃ guṇodadhīn /",
    "T04bsa054_u:1128": " stutisaṃgītimeghāśca saṃbhavantveṣvananyathā // Bca_2.23 //",
    "T04bsa054_u:1129": " svarāḥ sapta gāndhārādayaḥ /",
    "T04bsa054_u:1130": " teṣāmaṅgāni prabhedāḥ kāmodādayaḥ /",
    "T04bsa054_u:1131": " teṣāṃ sāgaravadatibāhulyāt sāgarāḥ,",
    "T04bsa054_u:1132": " taiḥ stotraiḥ /",
    "T04bsa054_u:1133": " stutaya eva saṃgītayaḥ,",
    "T04bsa054_u:1134": " stutīnāṃ vā saṃgītayaḥ samudāyāḥ /",
    "T04bsa054_u:1135": " tāsāṃ meghāḥ saṃbhavantu upatiṣṭhantām /",
    "T04bsa054_u:1136": " eṣu buddhabodhisattveṣu /",
    "T04bsa054_u:1137": " ananyathā aviparītā yathā mayopakalpitāstathaivetyarthaḥ //",
    "T04bsa054_u:1138": " buddhadharmasaṃgharatneṣu praṇāmapūjāmāha-",
    "T04bsa054_u:1139": " sarvakṣetrāṇusaṃkhyaiśca praṇāmaiḥ praṇamāmyaham /",
    "T04bsa054_u:1140": " sarvatryadhvagatān buddhān sahadharmagaṇottamān // Bca_2.24 //",
    "T04bsa054_u:1141": " yāvanti daśasu dikṣu buddhakṣetrāṇi,",
    "T04bsa054_u:1142": " teṣu yāvanto 'ṇavaḥ,",
    "T04bsa054_u:1143": " tatsaṃkhyaiḥ praṇāmaiḥ /",
    "T04bsa054_u:1144": " sarvatryadhvagatāniti atītapratyutpannānāgatān tathāgatān /",
    "T04bsa054_u:1145": " kiṃbhūtān? sahadharmagaṇottamān gaṇānāmuttamo 'grabhūto bodhisattvagaṇaḥ /",
    "T04bsa054_u:1146": " dharmaśca gaṇottamaśca tābhyāṃ saha //",
    "T04bsa054_u:1147": " tathāgatastūpeṣu praṇāmamāha-",
    "T04bsa054_u:1148": " sarvacaityāni vande 'haṃ bodhisattvāśrayāṃstathā /",
    "T04bsa054_u:1149": " namaḥ karomyupādhyāyānabhivandyān yatīṃstathā // Bca_2.25 //",
    "T04bsa054_u:1150": " ūrdhvatiryagadhastanāsu diśāsu vidiśāsu ca /",
    "T04bsa054_u:1151": " saśarīrāśarīreṣu stūpeṣu praṇamāmyahamityarthaḥ /",
    "T04bsa054_u:1152": " bodhisattvāśrayānapīti jātakāvadānajanmādisthānāni /",
    "T04bsa054_u:1153": " abhivandyāniti vṛddhān vandanārhān /",
    "T04bsa054_u:1154": " tadanena pūjāvandanāvidhiruktaḥ //",
    "T04bsa054_u:1155": " ayaṃ ca pūjāvidhistrisamayarāje kathitaḥ /",
    "T04bsa054_u:1156": " yathoktam- sthalajā ratnaparvatāḥ /",
    "T04bsa054_u:1157": " jalajā ratnaparvatāḥ /",
    "T04bsa054_u:1158": " sthalajajalajāni ratnāni daśadigavasthitāni /",
    "T04bsa054_u:1159": " amamānyaparigrahāṇi /",
    "T04bsa054_u:1160": " deyānītyuktam /",
    "T04bsa054_u:1161": " anayā ca diśā sarvabhaiṣajyāni sarvarasāyanāni sarvasalilāni /",
    "T04bsa054_u:1162": " anavadyāni āmaṇḍalāni (?)",
    "T04bsa054_u:1163": " sarvakāñcanamaṇḍalāni /",
    "T04bsa054_u:1164": " vivṛtteṣu vā lokadhātuṣu paramarasasparśasaṃpannā bhūparpaṭakā amṛtalatā /",
    "T04bsa054_u:1165": " akṛṣṭoptāḥ śālayaḥ /",
    "T04bsa054_u:1166": " sarvottarakurudvīpeṣu ca pariśuddheṣu ca lokadhātuṣu ye ramaṇīyāḥ paribhogāḥ /",
    "T04bsa054_u:1167": " yathā āryaratnameghe cāha-",
    "T04bsa054_u:1168": " sa yānīmāni sūtrānteṣu udārāṇi pūjopasthānāni śṛṇoti,",
    "T04bsa054_u:1169": " tānyāśayatastīvreṇādhyāśayena (Bcp 29)",
    "T04bsa054_u:1170": " buddhabodhisattvebhyaḥ pariṇāmayati /",
    "T04bsa054_u:1171": " tathā sa vividhāni pūjopasthānānyanuvicintayati iti //",
    "T04bsa054_u:1172": " sāṃprataṃ ratnatrayaśaraṇagamanapūrvakaṃ pāpadeśanāmāha-",
    "T04bsa054_u:1173": " buddhaṃ gacchāmi śaraṇaṃ yāvadā bodhimaṇḍataḥ /",
    "T04bsa054_u:1174": " dharmaṃ gacchāmi śaraṇaṃ bodhisattvagaṇaṃ tathā // Bca_2.26 //",
    "T04bsa054_u:1175": " trāṇārthaṃ śaraṇārtham /",
    "T04bsa054_u:1176": " gamanaṃ tadājñāparipālanam /",
    "T04bsa054_u:1177": " yo hi yaṃ śaraṇaṃ gacchati,",
    "T04bsa054_u:1178": " sa tadājñāṃ nātikramatīti bhāvaḥ /",
    "T04bsa054_u:1179": " bodhimaṇḍata iti /",
    "T04bsa054_u:1180": " maṇḍaśabdo 'yaṃ sāravacanam,",
    "T04bsa054_u:1181": " ghṛtamaṇḍa iti yathā /",
    "T04bsa054_u:1182": " tathā ca sati bodhipradhānaṃ yāvat /",
    "T04bsa054_u:1183": " yāvat samyaksaṃbodhiṃ nādhigacchāmi ityarthaḥ //",
    "T04bsa054_u:1184": " vijñāpayāmi saṃbuddhān sarvadikṣu vyavasthitān /",
    "T04bsa054_u:1185": " mahākāruṇikāṃścāpi bodhisattvān kṛtāñjaliḥ // Bca_2.27 //",
    "T04bsa054_u:1186": " vijñāpayāmītyanena buddhabodhisattvānāmagragatamātmānaṃ dhyātvā adhyāśayenaitadvaktavyamityupadarśitam /",
    "T04bsa054_u:1187": " kṛtāñjaliriti kāyavijñaptiruktā /",
    "T04bsa054_u:1188": " añjaliḥ karadvayena saṃpuṭaṃ kṛtvetyarthaḥ //",
    "T04bsa054_u:1189": " anādimati saṃsāre janmanyatraiva vā punaḥ /",
    "T04bsa054_u:1190": " yanmayā paśunā pāpaṃ kṛtaṃ kāritameva vā // Bca_2.28 //",
    "T04bsa054_u:1191": " yaccānumoditaṃ kiṃcidātmaghātāya mohataḥ /",
    "T04bsa054_u:1192": " tadatyayaṃ deśayāmi paścāttāpena tāpitaḥ // Bca_2.29 //",
    "T04bsa054_u:1193": " anādimatīti pūrvajanmaparaṃparāsu /",
    "T04bsa054_u:1194": " janmanyatraiveti asminnapi janmani,",
    "T04bsa054_u:1195": " na kevalaṃ pūrvatra /",
    "T04bsa054_u:1196": " paśuneti mohabahulatāmātmano darśayati /",
    "T04bsa054_u:1197": " trividhaṃ karma kāyavāṅmanobhistatra kṛtam /",
    "T04bsa054_u:1198": " tribhirapi kāritamiti /",
    "T04bsa054_u:1199": " vāṅmanobhyāmanumoditamityapi /",
    "T04bsa054_u:1200": " ātmaghātāyeti tatpāpakarmaphalasya mama ātmanyeva vipākāt /",
    "T04bsa054_u:1201": " tadatyayamiti tadāpattim /",
    "T04bsa054_u:1202": " deśayāmi prakāśayāmi uttānīkaromi,",
    "T04bsa054_u:1203": " na pracchādayāmi /",
    "T04bsa054_u:1204": " paścāttāpeneti akuśalakarmaṇo narakādau duḥkhavipākaśravaṇāt //",
    "T04bsa054_u:1205": " adhunā yathāpradhānamatyayadeśanāmāha-",
    "T04bsa054_u:1206": " ratnatraye 'pakāro yo mātapitṛṣu vā mayā /",
    "T04bsa054_u:1207": " guruṣvanyeṣu vā kṣepāt kāyavāgbuddhibhiḥ kṛtaḥ // Bca_2.30 //",
    "T04bsa054_u:1208": " ratnatraye iti anuttaraguṇakṣetre /",
    "T04bsa054_u:1209": " mātetyādinā upakārikṣetre /",
    "T04bsa054_u:1210": " tatrāpakārasya vistaratīvraduḥkhavipākatvāt //",
    "T04bsa054_u:1211": " anekadoṣaduṣṭena mayā pāpena nāyakāḥ /",
    "T04bsa054_u:1212": " yatkṛtaṃ dāruṇaṃ pāpaṃ tatsarvaṃ deśayāmyaham // Bca_2.31 //",
    "T04bsa054_u:1213": " anekadoṣaduṣṭeneti rāgādikleśadūṣitena,",
    "T04bsa054_u:1214": " na svatantreṇetyarthaḥ //",
    "T04bsa054_u:1215": " *** [added:] ***",
    "T04bsa054_u:1216": " kathaṃ ca niḥsarāmyasmān nityodvego 'smi nāyakāḥ /",
    "T04bsa054_u:1217": " mā bhūnme mṛtyuracirād akṣīṇe pāpasaṃcaye // Bca_2.32 // ****************",
    "T04bsa054_u:1218": " (Bcp 30) pāpakarmaṇi saṃvegamāha-",
    "T04bsa054_u:1219": " kathaṃ ca niḥsarāmyasmāt paritrāyata satvaram /",
    "T04bsa054_u:1220": " kathaṃ kena prakāreṇa /",
    "T04bsa054_u:1221": " asmādaśubhāt /",
    "T04bsa054_u:1222": " satvaraṃ śīghram /",
    "T04bsa054_u:1223": " keyaṃ tvarā bhavata ityāha-",
    "T04bsa054_u:1224": " mā mamākṣīṇapāpasya maraṇaṃ śīghrameṣyati // Bca_2.33 //",
    "T04bsa054_u:1225": " yāvat pāpakṣayaṃ na karomi,",
    "T04bsa054_u:1226": " tāvanmama mṛtyurbhaviṣyati na /",
    "T04bsa054_u:1227": " anyathā durgati gamanabhayāt //",
    "T04bsa054_u:1228": " nanu ca akṛtapāpaparikṣayasya bhavato mṛtyoḥ ko 'vakāśa ityāha-",
    "T04bsa054_u:1229": " kṛtākṛtāparīkṣo 'yaṃ mṛtyurviśrambhaghātakaḥ /",
    "T04bsa054_u:1230": " svasthāsvasthairaviśvāsya ākasmikamahāśaniḥ // Bca_2.34 //",
    "T04bsa054_u:1231": " idaṃ kṛtamidamakṛtaṃ tāvaditi na parīkṣate mṛtyuḥ /",
    "T04bsa054_u:1232": " viśrambho viśvāsaḥ /",
    "T04bsa054_u:1233": " tena ghātakaḥ /",
    "T04bsa054_u:1234": " nāpi nīrogo 'haṃ yuvā balavatkāyo veti viśvasanīyam /",
    "T04bsa054_u:1235": " kutaḥ? ākasmikamahāśaniriti acintitavajrapātasadṛśaḥ //",
    "T04bsa054_u:1236": " yadyevaṃ pāpād bhayam,",
    "T04bsa054_u:1237": " kimarthaṃ tarhi tat kṛtamityāha-",
    "T04bsa054_u:1238": " priyāpriyanimittena pāpaṃ kṛtamanekadhā /",
    "T04bsa054_u:1239": " sarvamutsṛjya gantavyamiti na jñātamīdṛśam // Bca_2.35 //",
    "T04bsa054_u:1240": " priya ātmā ātmīyaśca,",
    "T04bsa054_u:1241": " apriyastadapakārī /",
    "T04bsa054_u:1242": " priyasya hitasukhamapriyasya ca tadviparītamicchatā kṛtaṃ pāpamanekadhā prāṇātipātādattādānādibhedenānekaprakāram /",
    "T04bsa054_u:1243": " nanu sarvametannacireṇa parityajya gantavyam,",
    "T04bsa054_u:1244": " tat kimiti nirarthakaṃ pāpakamupacīyate ityāha- sarvamityādi /",
    "T04bsa054_u:1245": " sarvaṃ priyamapriyaṃ vā utsṛjya vihāya gantavyam /",
    "T04bsa054_u:1246": " etattu na mayā mugdhena paribhāvitam //",
    "T04bsa054_u:1247": " apriyā na bhaviṣyanti priyo me na bhaviṣyati /",
    "T04bsa054_u:1248": " ahaṃ ca na bhaviṣyāmi sarvaṃ ca na bhaviṣyati // Bca_2.36 //",
    "T04bsa054_u:1249": " kimidānīṃ pariśiṣṭamavasthitamityāha-",
    "T04bsa054_u:1250": " tattatsmaraṇatāṃ yāti yadyadvastvanubhūyate /",
    "T04bsa054_u:1251": " svapnānubhūtavatsarvaṃ gataṃ na punarīkṣyate // Bca_2.37 //",
    "T04bsa054_u:1252": " yadyadvastviti sukhaheturduḥkhaheturvā /",
    "T04bsa054_u:1253": " anubhūyate saṃvedyate /",
    "T04bsa054_u:1254": " kathaṃ punarevamityāhasvapnānubhūtavaditi /",
    "T04bsa054_u:1255": " yathā svapnāvasthāyāmupalabdhaṃ vinaṣṭaṃ na punarīkṣyate,",
    "T04bsa054_u:1256": " tatra smaraṇamātrameva avaśiṣyate //",
    "T04bsa054_u:1257": " tathā anyadapi sarvaṃ priyādisaṃgatamasthiramasminneva janmanītyupadarśayannāha-",
    "T04bsa054_u:1258": " ihaiva tiṣṭhatastāvadgatā naike priyāpriyāḥ /",
    "T04bsa054_u:1259": " tannimittaṃ tu yatpāpaṃ tatsthitaṃ ghoramagrataḥ // Bca_2.38 //",
    "T04bsa054_u:1260": " (Bcp 31) tiṣṭhataḥ āsīnasyaiva mama paśyataḥ /",
    "T04bsa054_u:1261": " gatā anityatayā grasitāḥ /",
    "T04bsa054_u:1262": " yadyevaṃ tarhi tadarthaṃ kṛtaṃ pāpamapi taiḥ saha yāsyatītyāha- tannimittamityādi /",
    "T04bsa054_u:1263": " teṣāṃ priyādīnāṃ nimittaṃ tadarthaṃ yatkṛtaṃ pāpaṃ tatpunaragrata eva sthitaṃ me /",
    "T04bsa054_u:1264": " tanmayā saha yāsyatītyarthaḥ //",
    "T04bsa054_u:1265": " nanvevaṃ paśyannapi kathaṃ mūrcchito 'sītyāha-",
    "T04bsa054_u:1266": " evamāgantuko 'smīti na mayā pratyavekṣitam /",
    "T04bsa054_u:1267": " mohānunayavidveṣaiḥ kṛtaṃ pāpamanekadhā // Bca_2.39 //",
    "T04bsa054_u:1268": " nāhaṃ kasyacit paritaḥ,",
    "T04bsa054_u:1269": " na me kaścit,",
    "T04bsa054_u:1270": " ityevaṃ na mayā pratyavekṣitaṃ vicāritam /",
    "T04bsa054_u:1271": " tena kāraṇena /",
    "T04bsa054_u:1272": " anunaya āsaṅgaḥ ātmani ātmīye ca /",
    "T04bsa054_u:1273": " vidveṣaḥ pratighaḥ /",
    "T04bsa054_u:1274": " tat pratikūlamācarati //",
    "T04bsa054_u:1275": " cirataramatidīrghāyuṣo bhavataḥ kā maraṇāśaṅkā?",
    "T04bsa054_u:1276": " tat kimevaṃ bibheṣītyāha-",
    "T04bsa054_u:1277": " rātriṃdivamaviśrāmamāyuṣo vardhate vyayaḥ /",
    "T04bsa054_u:1278": " āyasya cāgamo nāsti na mariṣyāmi kiṃ nvaham // Bca_2.40 //",
    "T04bsa054_u:1279": " aharniśam / āyuṣo vardhate vyayaḥ,",
    "T04bsa054_u:1280": " āyuḥsaṃskārāḥ kṣīyante /",
    "T04bsa054_u:1281": " aviśrāmamiti kṣaṇamapi na vyayavicchittirasti /",
    "T04bsa054_u:1282": " āgamanamāgamaḥ anupraveśaḥ /",
    "T04bsa054_u:1283": " sa ca āyasya upacayasya leśato 'pi na saṃvidyate tadahamevaṃ kiṃ nu na mariṣyāmi?",
    "T04bsa054_u:1284": " api tu ciramapi sthitvā jīvitaṃ maraṇaparyavasānamiti //",
    "T04bsa054_u:1285": " syādetat / yannimittaṃ kṛtaṃ pāpaṃ te 'pi na narakādiṣu tatphaladuḥkhānubhavakāle saṃvibhāgino bhaviṣyanti /",
    "T04bsa054_u:1286": " tat kimiti kātarabhāvamavalambase ityatrāha /",
    "T04bsa054_u:1287": " āstāṃ tāvatparaloke-",
    "T04bsa054_u:1288": " iha śayyāgatenāpi bandhumadhye 'pi tiṣṭhatā /",
    "T04bsa054_u:1289": " mayaivekena soḍhavyā marmacchedādivedanā // Bca_2.41 //",
    "T04bsa054_u:1290": " iha asminneva bhave maraṇāntikādiduḥkhabādhāyāṃ svajanaparijanamadhyagatenāpi /",
    "T04bsa054_u:1291": " marmacchedādivedaneti pipāsāgātrasaṃtāpādiduḥkhaṃ mayaivaikena soḍhavyam /",
    "T04bsa054_u:1292": " na tatra alpīyānapi bhāgo 'nyasya saṃbhavati //",
    "T04bsa054_u:1293": " kiṃ punarnarakādāvityāha-",
    "T04bsa054_u:1294": " yamadūtairgṛhītasya kuto bandhuḥ kutaḥ suhṛt /",
    "T04bsa054_u:1295": " puṇyamekaṃ tadā trāṇaṃ mayā tacca na sevitam // Bca_2.42 //",
    "T04bsa054_u:1296": " kāladūtairgṛhītasya adhiṣṭhitasya galapāśena baddhasya mudgarairākoṭyamānasya aṭavīkāntāragahanakaṇṭakaviṣamaśilāśakalairvitudyamānacaraṇasya",
    "T04bsa054_u:1297": " asahāyasya karmānubhavabhūmiṃ nīyamānasya /",
    "T04bsa054_u:1298": " kuto bandhuḥ kutaḥ suhṛt iti na tatra kecit sahāyāsrāṇaṃ saṃbhavanti /",
    "T04bsa054_u:1299": " puṇyamevaikaṃ tadā trāṇaṃ syāt /",
    "T04bsa054_u:1300": " mayā tacca na sevitam,",
    "T04bsa054_u:1301": " tacca puṇyaṃ trāṇabhūtaṃ mayā nopārjitam //",
    "T04bsa054_u:1302": " (Bcp 32) punarapi pāpāt saṃvegamāha-",
    "T04bsa054_u:1303": " anityajīvitāsaṅgādidaṃ bhayamajānatā /",
    "T04bsa054_u:1304": " pramattena mayā nāthā bahu pāpamupārjitam // Bca_2.43 //",
    "T04bsa054_u:1305": " asthāyini jīvite /",
    "T04bsa054_u:1306": " āsaṅgādāgrahāt /",
    "T04bsa054_u:1307": " idamāgāmi narakādiduḥkhabhayamajānatā apaśyata /",
    "T04bsa054_u:1308": " pramatteneti yauvanarūpadhanādhipatyādimadamattena //",
    "T04bsa054_u:1309": " kiṃ punarevaṃ saṃvegabahulo bhavānityāha-",
    "T04bsa054_u:1310": " aṅgacchedārthamapyadya nīyamāno viśuṣyati /",
    "T04bsa054_u:1311": " pipāsito dīnadṛṣṭiranyadevekṣate jagat // Bca_2.44 //",
    "T04bsa054_u:1312": " atyalpamidaṃ karacaraṇādicchedanaṃ duḥkhaṃ narakaduḥkhāt /",
    "T04bsa054_u:1313": " tathāpi tatreyamavasthā bhavati /",
    "T04bsa054_u:1314": " viśuṣyati sarvātmanā śoṣamupayāti /",
    "T04bsa054_u:1315": " pipāsitastṛṣṇārtaḥ /",
    "T04bsa054_u:1316": " dīnadṛṣṭiriti kṛpaṇadṛṣṭiḥ /",
    "T04bsa054_u:1317": " anyadeveti viparītam //",
    "T04bsa054_u:1318": " narakaduḥkhasyātiśayamāha-",
    "T04bsa054_u:1319": " kiṃ punarbhairavākārairyamadūtairadhiṣṭhitaḥ /",
    "T04bsa054_u:1320": " mahātrāsajvaragrastaḥ purīṣotsargaveṣṭitaḥ // Bca_2.45 //",
    "T04bsa054_u:1321": " kātarairdṛṣṭipātaiśca trāṇānveṣī caturdiśam /",
    "T04bsa054_u:1322": " bhairavākārairiti bhayaṃkararūpaiḥ /",
    "T04bsa054_u:1323": " adhiṣṭhitaḥ ātmasātkṛtaḥ /",
    "T04bsa054_u:1324": " mahātrāsanajvarastena grasto gṛhītaḥ /",
    "T04bsa054_u:1325": " purīṣamuccāraḥ,",
    "T04bsa054_u:1326": " tasyotsargo vinirgamaḥ,",
    "T04bsa054_u:1327": " tena veṣṭito viliptaḥ /",
    "T04bsa054_u:1328": " kātarairiti dīnaiḥ /",
    "T04bsa054_u:1329": " caturdiśaṃ trāṇānveṣī /",
    "T04bsa054_u:1330": " kathamityāha-",
    "T04bsa054_u:1331": " ko me mahābhayādasmātsādhustrāṇaṃ bhaviṣyati // Bca_2.46 //",
    "T04bsa054_u:1332": " sādhurakāraṇavatsalaḥ /",
    "T04bsa054_u:1333": " trāṇaṃ paritrātā //",
    "T04bsa054_u:1334": " trāṇaśūnyā diśo dṛṣṭvā punaḥ saṃmohamāgataḥ /",
    "T04bsa054_u:1335": " tadāhaṃ kiṃ kariṣyāmi tasmin sthāne mahābhaye // Bca_2.47 //",
    "T04bsa054_u:1336": " evamapi yadā kutracidapi trāṇaṃ na paśyati,",
    "T04bsa054_u:1337": " tadā trāṇābhāvāt punaḥ saṃmohamāgataḥ /",
    "T04bsa054_u:1338": " tadā tasmin kāle kiṃ kariṣyāmi?",
    "T04bsa054_u:1339": " sarvakriyāsu asamarthaḥ san /",
    "T04bsa054_u:1340": " tasmin sthāne pratāpanādinarakabhūmau //",
    "T04bsa054_u:1341": " tasmādidānīmeva pratīkārānuṣṭhānaṃ yuktamityāha-",
    "T04bsa054_u:1342": " adyaiva śaraṇaṃ yāmi jagannāthān mahābalān /",
    "T04bsa054_u:1343": " jagadrakṣārthamudyuktān sarvatrāsaharān jinān // Bca_2.48 //",
    "T04bsa054_u:1344": " jagatāṃ nāthān sarvāśvāsanirvṛtisthānabhūtān nāyakān /",
    "T04bsa054_u:1345": " mahābalāniti sarvatrāpratihatasāmarthyān /",
    "T04bsa054_u:1346": " jagadrakṣārthamudyuktāniti sarvasattvaparitrāṇārthamudyuktān /",
    "T04bsa054_u:1347": " evamapi (Bcp 33) trāṇānāśritya bhayopaśamo na syāt,",
    "T04bsa054_u:1348": " tadā kiṃ śaraṇagamanenetyatrāha- sarvatrāsaharāniti sarvavyasanāpahartṝn //",
    "T04bsa054_u:1349": " dharmasaṃghaśaraṇagamanamāha-",
    "T04bsa054_u:1350": " taiścāpyadhigataṃ dharmaṃ saṃsārabhayanāśanam /",
    "T04bsa054_u:1351": " śaraṇaṃ yāmi bhāvena bodhisattvagaṇaṃ tathā // Bca_2.49 //",
    "T04bsa054_u:1352": " tairbuddhairbhagavadbhiḥ /",
    "T04bsa054_u:1353": " adhigataṃ sākṣātkṛtam /",
    "T04bsa054_u:1354": " dharmaṃ nirvāṇamityarthaḥ /",
    "T04bsa054_u:1355": " saṃsārabhayanāśanaṃ sarvakleśapratipakṣatvāt /",
    "T04bsa054_u:1356": " bhāveneti paramaprasādena na māyāśāṭhyena vicikitsayā vā /",
    "T04bsa054_u:1357": " bodhisattvagaṇamiti saṃgham /",
    "T04bsa054_u:1358": " tatheti bhāvena //",
    "T04bsa054_u:1359": " idānīṃ yathāpradhānaṃ bodhisattvebhya ātmaniryātanaṃ kurvannāha-",
    "T04bsa054_u:1360": " samantabhadrāyātmānaṃ dadāmi bhayavihvalaḥ /",
    "T04bsa054_u:1361": " punaśca mañjughoṣāya dadāmyātmānamātmanā // Bca_2.50 //",
    "T04bsa054_u:1362": " samantabhadrāya bodhisattvāya /",
    "T04bsa054_u:1363": " ātmānaṃ dadāmi niryātayāmi /",
    "T04bsa054_u:1364": " bhayavihvalo narakādibhayavyākulaḥ /",
    "T04bsa054_u:1365": " punaśca mañjughoṣāya mañjunāthāya /",
    "T04bsa054_u:1366": " ātmaneti na parapreraṇayā /",
    "T04bsa054_u:1367": " svayameva prasannacitta ityarthaḥ //",
    "T04bsa054_u:1368": " taṃ cāvalokitaṃ nāthaṃ kṛpāvyākulacāriṇam /",
    "T04bsa054_u:1369": " viraumyārtaravaṃ bhītaḥ sa māṃ rakṣatu pāpinam // Bca_2.51 //",
    "T04bsa054_u:1370": " āryāvalokiteśvaram /",
    "T04bsa054_u:1371": " kṛpayā vyākulaṃ caritaṃ śīlamasyeti kṛpāvyākulacāriṇamiti tasyaiva viśeṣaṇam /",
    "T04bsa054_u:1372": " viraumi āravaṃ karomi /",
    "T04bsa054_u:1373": " ārtaravamiti kriyāviśeṣaṇam /",
    "T04bsa054_u:1374": " duḥkhadīnakātarasvaram /",
    "T04bsa054_u:1375": " bhītaḥ trastaḥ pāpakarmaphalāt /",
    "T04bsa054_u:1376": " sa bhagavānavalokitaḥ māṃ rakṣatu pāpinaṃ kṛtapāpaṃ māṃ trāyatām //",
    "T04bsa054_u:1377": " āryamākāśagarbhaṃ ca kṣitigarbhaṃ ca bhāvataḥ /",
    "T04bsa054_u:1378": " sarvān mahākṛpāṃścāpi trāṇānveṣī viraumyaham // Bca_2.52 //",
    "T04bsa054_u:1379": " āryamākāśagarbhaṃ ca bodhisattvam /",
    "T04bsa054_u:1380": " kṣitigarbhaṃ ca bodhisattvam /",
    "T04bsa054_u:1381": " viraumīti pareṇa saṃbandhaḥ /",
    "T04bsa054_u:1382": " sarvān mahākṛpāṃścāpi,",
    "T04bsa054_u:1383": " ye 'pi na nāmagrahaṇenodāhṛtāḥ,",
    "T04bsa054_u:1384": " tānapi paramakāruṇikān paraduḥkhaduḥkhinaḥ //",
    "T04bsa054_u:1385": " yaṃ dṛṣṭvaiva ca saṃtrastāḥ palāyante caturdiśam /",
    "T04bsa054_u:1386": " yamadūtādayo duṣṭāstaṃ namasyāmi vajriṇam // Bca_2.53 //",
    "T04bsa054_u:1387": " yasya darśanamātreṇa yamadūtādayaḥ /",
    "T04bsa054_u:1388": " ādiśabdādanye 'pi yakṣarākṣasādayo duṣṭā bhītāḥ santaḥ palāyante,",
    "T04bsa054_u:1389": " dūramapagacchanti /",
    "T04bsa054_u:1390": " taṃ namasyāmi namaskaromi /",
    "T04bsa054_u:1391": " vajriṇamiti vajramasyāstīti vajrapāṇiṃ bodhisattvam /",
    "T04bsa054_u:1392": " tadanena śaraṇagamanādinā pāpakṣayārthamāśrayabalamupadarśitam /",
    "T04bsa054_u:1393": " yaduktaṃ caturdharmakasūtre-",
    "T04bsa054_u:1394": " (Bcp 34) tatrāśrayabalaṃ buddhadharmasaṃghaśaraṇagamanamanutsṛṣṭabodhicittatā ca /",
    "T04bsa054_u:1395": " sa balavatsaṃniśrayeṇa na śakyate pāpenābhibhavitum / iti //",
    "T04bsa054_u:1396": " punaranyathātvaśaṃkāṃ nirākartumāha-",
    "T04bsa054_u:1397": " atītya yuṣmadvacanaṃ sāṃprataṃ bhayadarśanāt /",
    "T04bsa054_u:1398": " śaraṇaṃ yāmi vo bhīto bhayaṃ nāśayata drutam // Bca_2.54 //",
    "T04bsa054_u:1399": " atikramya yuṣmadājñām /",
    "T04bsa054_u:1400": " sāṃpratamidānīm /",
    "T04bsa054_u:1401": " bhayadarśanāt,",
    "T04bsa054_u:1402": " tadatikrame yasmādaniṣṭaphalasaṃbhavadarśanāt,",
    "T04bsa054_u:1403": " vo yuṣmān śaraṇaṃ yāmi bhītaḥ aniṣṭaphalāduttrastaḥ /",
    "T04bsa054_u:1404": " tasmātpunaranyathāśaṅkā na kartavyā /",
    "T04bsa054_u:1405": " ato bhayaṃ nāśavata,",
    "T04bsa054_u:1406": " pūrvakṛtapāpād bhayamapanayata /",
    "T04bsa054_u:1407": " drutaṃ śīghram /",
    "T04bsa054_u:1408": " mametyadhyāhāryam //",
    "T04bsa054_u:1409": " nanu evamapi kaḥ pratyeṣyati /",
    "T04bsa054_u:1410": " tvadvacanādityāśaṅkaya punaratrārthe dṛḍhatāmāha-",
    "T04bsa054_u:1411": " itvaravyādhibhīto 'pi vaidyavākyaṃ na laṅghayet /",
    "T04bsa054_u:1412": " kimu vyādhiśatairgrastaścaturbhiścaturuttaraiḥ // Bca_2.55 //",
    "T04bsa054_u:1413": " itvaro gatvaro naśvaro 'cirasthāyītyarthaḥ /",
    "T04bsa054_u:1414": " laghurvā /",
    "T04bsa054_u:1415": " sa cāsau vyādhiśceti,",
    "T04bsa054_u:1416": " tasmād bhayena /",
    "T04bsa054_u:1417": " vaidyavākyaṃ na laṅghayet vaidyopadeśaṃ nātikramet /",
    "T04bsa054_u:1418": " mā ayaṃ vyādhirmama vṛddhimupagacchet /",
    "T04bsa054_u:1419": " kimu kiṃ punaḥ /",
    "T04bsa054_u:1420": " vyādhiśatairgrasto laṅghayet /",
    "T04bsa054_u:1421": " caturbhiścaturuttarairiti caturadhikaiścaturbhiḥ śatairityarthaḥ /",
    "T04bsa054_u:1422": " śatamakālamṛtyūnām,",
    "T04bsa054_u:1423": " ekaṃ kālamaraṇamityekottaraṃ śataṃ mṛtyūnām /",
    "T04bsa054_u:1424": " te ca pratyekaṃ vātapittaśleṣmakṛtāḥ tatsaṃnipātakṛtāśceti caturuttarāṇi catvāri śatāni bhavanti /",
    "T04bsa054_u:1425": " iti kāraṇabhedātkāryabhedaḥ,",
    "T04bsa054_u:1426": " kāryabhedācca kāraṇabhedavyavasthā //",
    "T04bsa054_u:1427": " nanu tathāpi kimatra bhayakāraṇaṃ yannāstītyāha-",
    "T04bsa054_u:1428": " ekenāpi yataḥ sarve jambudvīpagatā narāḥ /",
    "T04bsa054_u:1429": " naśyanti yeṣāṃ bhaiṣajyaṃ sarvadikṣu na labhyate // Bca_2.56 //",
    "T04bsa054_u:1430": " ekenāpi vyādhinā kupitena yasmātsarve jambudvīpagatā narāḥ prāṇino naśyanti mriyante /",
    "T04bsa054_u:1431": " anyacca /",
    "T04bsa054_u:1432": " yeṣāṃ vyādhīnāṃ bhaiṣajyaṃ auṣadhaṃ cikitsārthaṃ kvacidapi na prāpyate /",
    "T04bsa054_u:1433": " atra kāśirājapadmakajātakamupaneyam /",
    "T04bsa054_u:1434": " tadyathānuśrūyate- bodhicaryāṃ carannayameva bhagavānatīte 'dhvani padmo nāma kāśirājo babhūva /",
    "T04bsa054_u:1435": " tasmin samaye sarve jambudvīpakā manuṣyā mahatā rogeṇa vikalībhūtā mriyante ca /",
    "T04bsa054_u:1436": " tairidamālocitam- ayameva asmākaṃ svāmī rājā paramakāruṇikaḥ pratīkāraṃ vidhāsyatīti asyaiva ātmaduḥkhaṃ nivedayāmaḥ /",
    "T04bsa054_u:1437": " te ca evamavadhārya militvā,",
    "T04bsa054_u:1438": " bho mahārāja,",
    "T04bsa054_u:1439": " bhavati svāmini paramahitaiṣiṇi saṃvidyamāne 'pi iyamasmākamavasthā,",
    "T04bsa054_u:1440": " iti tasmin rājani duḥkhamāviṣkṛtavantaḥ /",
    "T04bsa054_u:1441": " sa ca rājā karuṇāparavaśahṛdayaḥ teṣāṃ duḥkhamasahamānaḥ śīghramamīṣāṃ rogapīḍāmapanayata iti vaidyānājñāpayāmāsa /",
    "T04bsa054_u:1442": " te 'pi tatheti pratiśrutya (Bcp 35)",
    "T04bsa054_u:1443": " cikitsāśāstrāṇi vyavalokya sadyorohitamatsyamāṃsādanyad bhaiṣajyamalabhamānāḥ tathaiva rājñaḥ pratyuktavantaḥ /",
    "T04bsa054_u:1444": " iti vistaraḥ /",
    "T04bsa054_u:1445": " idameva jātakaṃ bhavopalakṣaṇaṃ darśitam //",
    "T04bsa054_u:1446": " tatra sarvajñavaidyasya sarvaśalyāpahāriṇaḥ /",
    "T04bsa054_u:1447": " vākyamullaṅghayāmīti dhiṅ māmatyantamohitam // Bca_2.57 //",
    "T04bsa054_u:1448": " kāyikamānasikānekaśalyoddhāriṇaḥ /",
    "T04bsa054_u:1449": " ātmānaṃ jugupsate /",
    "T04bsa054_u:1450": " dhiṅ māmatyantamohitamiti /",
    "T04bsa054_u:1451": " evaṃ jānannapi yadi tathāgatājñāyā vaimukhyamāseve,",
    "T04bsa054_u:1452": " tadā mama mohasya paryanto nāsti /",
    "T04bsa054_u:1453": " kutsanīyo 'smītyarthaḥ //",
    "T04bsa054_u:1454": " kiṃ punarevamityāha-",
    "T04bsa054_u:1455": " atyapramattastiṣṭhāmi prapāteṣvitareṣvapi /",
    "T04bsa054_u:1456": " kimu yojanasāhasre prapāte dīrghakālike // Bca_2.58 //",
    "T04bsa054_u:1457": " parvatādiprapāteṣu alpatareṣu yatrāsthibhaṅgamātraṃ maraṇamātraṃ vā duḥkhaṃ syāt /",
    "T04bsa054_u:1458": " kimu yojanasāhasra iti /",
    "T04bsa054_u:1459": " yojanasahasraṃ parimāṇamasya ityaṇ /",
    "T04bsa054_u:1460": " anekayojanasahasraparimāṇe avīcyādikaprapāte ityarthaḥ /",
    "T04bsa054_u:1461": " dīrghakālika iti /",
    "T04bsa054_u:1462": " yatrāntarakalpādibhirāyuṣaḥ kṣayaḥ //",
    "T04bsa054_u:1463": " sadyo maraṇamadṛṣṭvaiva kimakāṇḍe kātaratayā sukhāsikāṃ jahāsītyāha-",
    "T04bsa054_u:1464": " adyaiva maraṇaṃ naiti na yuktā me sukhāsikā /",
    "T04bsa054_u:1465": " avaśyameti sā velā na bhaviṣyāmyahaṃ yadā // Bca_2.59 //",
    "T04bsa054_u:1466": " avaśyamiti niścitametat //",
    "T04bsa054_u:1467": " tathāpi bhayamayuktamityāha-",
    "T04bsa054_u:1468": " abhayaṃ kena me dattaṃ niḥsariṣyāmi vā katham /",
    "T04bsa054_u:1469": " avaśyaṃ na bhaviṣyāmi kasmānme susthitaṃ manaḥ // Bca_2.60 //",
    "T04bsa054_u:1470": " abhayaṃ mā bhairiti kena satpuruṣeṇa mama dattaṃ yena nirbhayo vihariṣyāmīti bhāvaḥ /",
    "T04bsa054_u:1471": " yadi vā niḥsaraṇopāyo 'pi yadi bhavet,",
    "T04bsa054_u:1472": " tathāpi bhayamayuktam /",
    "T04bsa054_u:1473": " tadapi nāsti /",
    "T04bsa054_u:1474": " niḥsariṣyāmi vā kathaṃ tato duḥkhāt /",
    "T04bsa054_u:1475": " avaśyaṃ na bhaviṣyāmīti /",
    "T04bsa054_u:1476": " sarvajīvitaṃ maraṇaparyavasānamityuktaṃ bhagavatā //",
    "T04bsa054_u:1477": " itthamapi na yuktā me sukhāsiketyāha-",
    "T04bsa054_u:1478": " pūrvānubhūtanaṣṭebhyaḥ kiṃ me sāramavasthitam /",
    "T04bsa054_u:1479": " yeṣu me 'bhiniviṣṭena gurūṇāṃ laṅghitaṃ vacaḥ // Bca_2.61 //",
    "T04bsa054_u:1480": " abhiniviṣṭeneti āsaktena /",
    "T04bsa054_u:1481": " gurūṇāmiti buddhabodhisattvakalyāṇamitrāṇām //",
    "T04bsa054_u:1482": " tasmādidamaharniśaṃ mama manasi kartumucitamityāha-",
    "T04bsa054_u:1483": " jīvalokamimaṃ tyaktvā bandhūn paricitāṃstathā /",
    "T04bsa054_u:1484": " ekākī kvāpi yāsyāmi kiṃ me sarvaiḥ priyāpriyaiḥ // Bca_2.62 //",
    "T04bsa054_u:1485": " (Bcp 36) jīvalokaṃ sattvalokam,",
    "T04bsa054_u:1486": " imaṃ manuṣyādiasabhāgatālakṣaṇam /",
    "T04bsa054_u:1487": " ekākītyasahāyaḥ /",
    "T04bsa054_u:1488": " kvāpītyaniścitasthānam //",
    "T04bsa054_u:1489": " iyameva tu me cintā yuktā rātriṃdivaṃ tadā /",
    "T04bsa054_u:1490": " aśubhānniyataṃ duḥkhaṃ niḥsareyaṃ tataḥ katham // Bca_2.63 //",
    "T04bsa054_u:1491": " aśubhāditi akuśalāt karmaṇaḥ /",
    "T04bsa054_u:1492": " tata ityaśubhāt //",
    "T04bsa054_u:1493": " sāṃprataṃ kṛtakarmaphalasaṃbandhaniścayo mahatābhiniveśena punaratyayadeśanāmārabhata ityāha-",
    "T04bsa054_u:1494": " mayā bālena mūḍhena yatkiṃcitpāpamācitam /",
    "T04bsa054_u:1495": " prakṛtyā yacca sāvadyaṃ prajñaptyāvadyameva ca // Bca_2.64 //",
    "T04bsa054_u:1496": " tatsarvaṃ deśayāmyeṣa nāthānāmagrataḥ sthitaḥ /",
    "T04bsa054_u:1497": " kṛtāñjalirduḥkhabhītaḥ praṇipatya punaḥ punaḥ // Bca_2.65 //",
    "T04bsa054_u:1498": " atyayamatyayatvena pratigṛhṇantu nāyakāḥ /",
    "T04bsa054_u:1499": " bāleneti ajānatā /",
    "T04bsa054_u:1500": " mūḍheneti mohāndhena /",
    "T04bsa054_u:1501": " yatkiṃciditi kāyena vācā manasā vā /",
    "T04bsa054_u:1502": " prakṛtisāvadyaṃ prāṇātipātādidaśākuśalasvabhāvam /",
    "T04bsa054_u:1503": " prajñaptisāvadyaṃ yad bhagavatā gṛhītasaṃvarāṇāmeva prajñaptamakālabhojanādirūpam /",
    "T04bsa054_u:1504": " deśayāmīti vāgvijñaptimutthāpayati /",
    "T04bsa054_u:1505": " kṛtāñjaliriti kāyavijñaptiḥ /",
    "T04bsa054_u:1506": " praṇipatya punaḥpunariti atiśayavaccittasaṃvegamupadarśayati /",
    "T04bsa054_u:1507": " ati yatatyanena narakādiṣu iti atyayaḥ,",
    "T04bsa054_u:1508": " aśubhaṃ karma /",
    "T04bsa054_u:1509": " tamatyayatvena doṣatvena pratigṛhṇantu jānantu paśyantu vidantu vyaktīkṛtaṃ mayā /",
    "T04bsa054_u:1510": " anāvaraṇacittena,",
    "T04bsa054_u:1511": " pracchādanā atra mamāstīti bhāvaḥ //",
    "T04bsa054_u:1512": " punaḥ skhalitaśaṅkāmapākartuṃ punarakaraṇasaṃvaraṃ kurvannāha- na bhadrakamityādi /",
    "T04bsa054_u:1513": " na bhadrakamidaṃ nāthā na kartavyaṃ punarmayā // Bca_2.66 //",
    "T04bsa054_u:1514": " yadāryakāntaṃ vijñapraśastaṃ na bhavati tadabhadrakaṃ garhitam anāryaṃ karmetyucyate /",
    "T04bsa054_u:1515": " tadadyaprabhṛti jānatā paśyatā buddhipūrvakaṃ saṃcintya punarmayā na kartavyam /",
    "T04bsa054_u:1516": " āyatyāṃ punarakaraṇasaṃvaramāpatsye ityarthaḥ /",
    "T04bsa054_u:1517": " etacca triskandhapravartanaprastāve [bodhe,",
    "T04bsa054_u:1518": " 5.98-99] vyaktīkariṣyate //",
    "T04bsa054_u:1519": " iti prajñākaramativiracitāyāṃ bodhicaryāvatārapañjikāyāṃ pāpadeśanā nāma dvitīyaḥ paricchedaḥ //",
    "T04bsa054_u:1520": " (Bcp 37)",
    "T04bsa054_u:1521": " 3. bodhicittaparigraho nāma tṛtīyaḥ paricchedaḥ /",
    "T04bsa054_u:1522": " adhunā pāpadeśanānantaraṃ puṇyānumodanāmāha-",
    "T04bsa054_u:1523": " apāyaduḥkhaviśrāmaṃ sarvasattvaiḥ kṛtaṃ śubham /",
    "T04bsa054_u:1524": " anumode pramodena sukhaṃ tiṣṭhantu duḥkhitāḥ // Bca_3.1 //",
    "T04bsa054_u:1525": " narakādigatau duḥkhamanubhavanto hi pariśrāntāḥ sukṛtavipākamadhigamya pratilabdhasukhā viśrāmyanti kiyatkālam /",
    "T04bsa054_u:1526": " anumode prasādena iti saṃpraharṣayāmi prasannacittaḥ /",
    "T04bsa054_u:1527": " anumodanāpi trividhāmanasā kāyena vācā ca /",
    "T04bsa054_u:1528": " tatra prasannacittaḥ saṃpraharṣayati manasā,",
    "T04bsa054_u:1529": " kāyena romaharṣaśrupātagātrakampādikamanubhavan,",
    "T04bsa054_u:1530": " vācā ca saṃprahṛṣṭacetanaḥ tathāvidhāmeva vācamuccārayan,",
    "T04bsa054_u:1531": " sādhu kṛtaṃ bhadrakaṃ kṛtamiti /",
    "T04bsa054_u:1532": " sukhaṃ tiṣṭhantu duḥkhitā iti yadarthaṃ taistatkarma kṛtam,",
    "T04bsa054_u:1533": " tadapi teṣāṃ samṛdhyatu iti bhāvaḥ //",
    "T04bsa054_u:1534": " laukikaṃ karmānumodya lokottaramanumodamānaḥ prāha-",
    "T04bsa054_u:1535": " saṃsāraduḥkhanirmokṣamanumode śarīriṇām /",
    "T04bsa054_u:1536": " bodhisattvatvabuddhatvamanumode ca tāyinām // Bca_3.2 //",
    "T04bsa054_u:1537": " duḥkhanirmokṣamiti śrāvakabodhiḥ pratyekabuddhabodhirvā /",
    "T04bsa054_u:1538": " cittaṃ vā tadarthamutpāditaṃ tathocyate /",
    "T04bsa054_u:1539": " tadā bodhitrayamapi tadgāhaḥ /",
    "T04bsa054_u:1540": " śarīriṇāmiti prāṇinām /",
    "T04bsa054_u:1541": " bodhisattvatvabuddhatvamiti bodhisattvatvaṃ bhagavatāṃ hetvavasthām,",
    "T04bsa054_u:1542": " buddhatvaṃ phalāvasthāmiti /",
    "T04bsa054_u:1543": " tāyināmiti svādhigatamārgadeśakānām /",
    "T04bsa054_u:1544": " yaduktam- tāyaḥ svadṛṣṭamārgoktiḥ iti /",
    "T04bsa054_u:1545": " tadvidyate yeṣāmiti /",
    "T04bsa054_u:1546": " athavā- tāyaḥ saṃtānārthaḥ āsaṃsāramapratiṣṭhitanirvāṇatayāvasthāyinām //",
    "T04bsa054_u:1547": " bodhisattvānāṃ puṇyānumodanāṃ kurvannāha-",
    "T04bsa054_u:1548": " cittotpādasamudrāṃśca sarvasattvasukhāvahān /",
    "T04bsa054_u:1549": " sarvasattvahitādhānānanumode ca śāsinām // Bca_3.3 //",
    "T04bsa054_u:1550": " cittotpādāḥ pratikṣaṇabhāvino 'paryantāgādhatayā samudrā iva samudrāḥ tān /",
    "T04bsa054_u:1551": " kiṃbhūtān? sarvasattvasukhāvahān sarvasattvānāṃ sukhamāvahantīti tadrasaikanimnasvabhāvānityarthaḥ /",
    "T04bsa054_u:1552": " sarvasattvahitādhānāniti hitavidhāyakān /",
    "T04bsa054_u:1553": " śāsināmiti śāsanaṃ śāsaḥ buddhatvopāyābhyāsaḥ,",
    "T04bsa054_u:1554": " tadarthatvādupacārāt /",
    "T04bsa054_u:1555": " tadvidyate yeṣāmiti śāsino bodhisattvāḥ / taduktam-",
    "T04bsa054_u:1556": " upāyābhyāsa evāyaṃ tādarthyācchāsanaṃ matam /",
    "T04bsa054_u:1557": " iti //",
    "T04bsa054_u:1558": " athavā- śāsituṃ śīlaṃ yeṣāmiti śāsinaḥ /",
    "T04bsa054_u:1559": " bodhisattvā hi dānādibhiḥ saṃgrahavastubhiḥ sattvān saṃgṛhya sanmārge 'vatārayanti //",
    "T04bsa054_u:1560": " etāvatā anumodanā kathitā /",
    "T04bsa054_u:1561": " adhyeṣaṇāṃ kathayannāha-",
    "T04bsa054_u:1562": " sarvāsu dikṣu saṃbuddhān prārthayāmi kṛtāñjaliḥ /",
    "T04bsa054_u:1563": " dharmapradīpaṃ kurvantu mohādduḥkhaprapātinām // Bca_3.4 //",
    "T04bsa054_u:1564": " (Bcp 38) dharmapradīpaṃ kurvantviti ajñānatamovṛtānāṃ sattvānāṃ mārgāmārgaviśeṣaparijñānavikalānāṃ dharmadeśanātmakamālokaṃ kurvantu //",
    "T04bsa054_u:1565": " etāvatā adhyeṣaṇā kathitā /",
    "T04bsa054_u:1566": " yācanāmupadarśayannāha-",
    "T04bsa054_u:1567": " nirvātukāmāṃśca jinān yācayāmi kṛtāñjaliḥ /",
    "T04bsa054_u:1568": " kalpānanantāṃstiṣṭhantu mā bhudandhamidaṃ jagat // Bca_3.5 //",
    "T04bsa054_u:1569": " kṛtakṛtyatayā parinirvāṇaṃ gantumanasaḥ /",
    "T04bsa054_u:1570": " aparyantakalpān sthitaye yācayāmi /",
    "T04bsa054_u:1571": " mā bhūdandhamiti pūrvavanmārgājñānaniścetanaṃ mā bhūt /",
    "T04bsa054_u:1572": " anenāpi yācanā proktā //",
    "T04bsa054_u:1573": " yācanānāntaramidānīṃ pariṇāmanāmāha-",
    "T04bsa054_u:1574": " evaṃ sarvamidaṃ kṛtvā yanmayāsāditaṃ śubham /",
    "T04bsa054_u:1575": " tena syāṃ sarvasattvānāṃ sarvaduḥkhapraśāntikṛt // Bca_3.6 //",
    "T04bsa054_u:1576": " evamuktakrameṇa sarvamidaṃ pūjāpāpadeśanāpuṇyānumodanādi kṛtvā vidhāya yanmayā āsāditaṃ",
    "T04bsa054_u:1577": " prāptaṃ śubhaṃ sukṛtaṃ tena śubhena syāṃ bhaveyaṃ sarvasattvānāṃ samastaprāṇabhṛtāṃ",
    "T04bsa054_u:1578": " sarvaduḥkhapraśāntikṛditi niḥśeṣavyasanapraśamanasamartho bhaveyam //",
    "T04bsa054_u:1579": " iti sāmānyena pariṇamayya punarviśeṣeṇāha-",
    "T04bsa054_u:1580": " glānānāmasmi bhaiṣajyaṃ bhaveyaṃ vaidya eva ca /",
    "T04bsa054_u:1581": " tadupasthāyakaścaiva yāvadrogāpunarbhavaḥ // Bca_3.7 //",
    "T04bsa054_u:1582": " teneti sarvatra yathāyogaṃ saṃbandhanīyam /",
    "T04bsa054_u:1583": " glānānāmiti vyādhipīḍitānām /",
    "T04bsa054_u:1584": " bhaiṣajyamiti auṣadham /",
    "T04bsa054_u:1585": " vaidyaścikitsakaḥ /",
    "T04bsa054_u:1586": " tadupasthāyakaḥ tasya glānasya paricārakaḥ /",
    "T04bsa054_u:1587": " rogāpunarbhava iti yāvad vyādhinivṛttiḥ syāt //",
    "T04bsa054_u:1588": " kṣutpipāsāvyathāṃ hanyāmannapānapravarṣaṇaiḥ /",
    "T04bsa054_u:1589": " durbhikṣāntarakalpeṣu bhaveyaṃ pānabhojanam // Bca_3.8 //",
    "T04bsa054_u:1590": " kṣud bubhukṣā /",
    "T04bsa054_u:1591": " pipāsā tṛṣṇā /",
    "T04bsa054_u:1592": " tayorvyathā,",
    "T04bsa054_u:1593": " tābhyāṃ vā vyathā /",
    "T04bsa054_u:1594": " tāṃ hanyāṃ nivarteyam /",
    "T04bsa054_u:1595": " annapānapravarṣaṇaiḥ prabandhāhārapānasaṃpādanaiḥ /",
    "T04bsa054_u:1596": " durbhikṣāntarakalpeṣviti-",
    "T04bsa054_u:1597": " kalpasya śastrarogābhyāṃ durbhikṣeṇa ca nirgamaḥ / iti //",
    "T04bsa054_u:1598": " tatra daśavarṣāyuṣi prajāyāmantarakalpaparyante durbhikṣeṇa saṃvartaḥ prādurbhavati varṣān sapta,",
    "T04bsa054_u:1599": " māsān sapta,",
    "T04bsa054_u:1600": " divasānapi saptaiva / yaduktam-",
    "T04bsa054_u:1601": " kalpasya śastrarogābhyāṃ durbhikṣeṇa vinirgamaḥ /",
    "T04bsa054_u:1602": " divasān sapta māsāṃśca varṣāścaiva yathākramam //",
    "T04bsa054_u:1603": " iti /",
    "T04bsa054_u:1604": " tatra annapānābhāvādanyonyamāṃsāsthibhakṣaṇameva āhāraḥ /",
    "T04bsa054_u:1605": " tadapi kecidalabhamānā āhāravaikalyācca mriyante /",
    "T04bsa054_u:1606": " tatra bhaveyaṃ pānabhojanam //",
    "T04bsa054_u:1607": " daridrāṇāṃ ca sattvānāṃ nidhiḥ syāmahamakṣayaḥ /",
    "T04bsa054_u:1608": " nānopakaraṇākārairupatiṣṭheyamagrataḥ // Bca_3.9 //",
    "T04bsa054_u:1609": " (Bcp 39) daridrāṇāmiti dhanavikalānām /",
    "T04bsa054_u:1610": " akṣaya iti ākṛṣyamāṇadhano 'pi yo na kṣīyate /",
    "T04bsa054_u:1611": " nānopakaraṇākārairiti śayanāsanavasanabhojanābharaṇavilepanaprabhṛti yadyadabhilaṣanti sattvāḥ,",
    "T04bsa054_u:1612": " taistairupakaraṇaviśeṣākāraiḥ ahameva upatiṣṭheyaṃ pratyupasthito bhaveyam /",
    "T04bsa054_u:1613": " teṣāṃ daridrāṇāṃ sattvānāmagrataḥ purataḥ /",
    "T04bsa054_u:1614": " idaṃ ca pariṇāmanamāryavajradhvajasūtre vistareṇa pratipāditam /",
    "T04bsa054_u:1615": " tatredamuktam-",
    "T04bsa054_u:1616": " sa tāni kuśalamūlāni pariṇāmayan evaṃ pariṇāmayati- anenāhaṃ kuśalamūlena sarvasattvānāṃ layanaṃ bhaveyaṃ sarvaduḥkhaskandhavinivartanatayā",
    "T04bsa054_u:1617": " sarvasattvānāṃ trāṇaṃ bhaveyaṃ sarvakleśaparimocanatayā /",
    "T04bsa054_u:1618": " sarvasattvānāṃ śaraṇaṃ bhaveyaṃ sarvabhayārakṣaṇatayā /",
    "T04bsa054_u:1619": " sarvasattvānāṃ gatirbhaveyaṃ sarvabhūmyanugamanatayā /",
    "T04bsa054_u:1620": " sarvasattvānāṃ parāyaṇaṃ bhaveyamatyantayogakṣemapratilambhanatayā /",
    "T04bsa054_u:1621": " sarvasattvānāmāloko bhaveyaṃ vitimirajñānasaṃdarśanatayā /",
    "T04bsa054_u:1622": " sarvasattvānāmulkā bhaveyamavidyātamondhakāravinivartanatayā /",
    "T04bsa054_u:1623": " ityādi vistaraḥ /",
    "T04bsa054_u:1624": " idamuktvā punaridamāha- tatrādhyāśayataḥ pariṇamayatio na vacanamātreṇa /",
    "T04bsa054_u:1625": " taccodagracittaḥ pariṇamayati /",
    "T04bsa054_u:1626": " hṛṣṭacittaḥ pariṇamayati /",
    "T04bsa054_u:1627": " prasannacittaḥ pariṇamayati /",
    "T04bsa054_u:1628": " pramuditacittaḥ strigdhacittaḥ pariṇamayati /",
    "T04bsa054_u:1629": " maitracittaḥ premacitto 'nugrahacitto hitacittaḥ sukhacittaḥ pariṇamayati /",
    "T04bsa054_u:1630": " iti vistaraḥ //",
    "T04bsa054_u:1631": " idānīmātmabhāvādiparityāgaṃ kurvannāha-",
    "T04bsa054_u:1632": " ātmabhāvāṃstathā bhogān sarvatryadhvagataṃ śubham /",
    "T04bsa054_u:1633": " nirapekṣastyajāmyeṣa sarvasattvārthasiddhaye // Bca_3.10 //",
    "T04bsa054_u:1634": " ātmabhāvāniti sarvagaticyutyupapattiṣu sarvakāyān /",
    "T04bsa054_u:1635": " nirapekṣaḥ sarvaprakāreṇa nirāsaṅga ityarthaḥ /",
    "T04bsa054_u:1636": " tyajāmi utsṛjāmi /",
    "T04bsa054_u:1637": " dadāmītyarthaḥ /",
    "T04bsa054_u:1638": " bhogāniti upabhogyavastūni hayagajarathaprāsādādyāśrayastrakcandanavastrābharaṇakanyādīni /",
    "T04bsa054_u:1639": " sarvatryadhvagataṃ śubhamiti sarvatraidhātukasaṃgṛhītaṃ puṇyāneñjayasvabhāvam /",
    "T04bsa054_u:1640": " yadi vā dānaśīlādiprasūtaṃ bhāvanāmayaṃ ca /",
    "T04bsa054_u:1641": " tryadhvagatam atītānāgatapratyutpannam /",
    "T04bsa054_u:1642": " syādetat- anāgatasya asatsvabhāvasya ko 'yamutsargo nāma? satyam /",
    "T04bsa054_u:1643": " kiṃ tu tatsaṃbhavakāle tatrāsaṅganivāraṇārthamevamucyate,",
    "T04bsa054_u:1644": " idānīmeva tatparityāgāt,",
    "T04bsa054_u:1645": " āśayasya viśuddhivardhanārthaṃ ca /",
    "T04bsa054_u:1646": " etadevāha- nirapekṣa iti /",
    "T04bsa054_u:1647": " tadvipākasya svārthe 'napekṣaḥ /",
    "T04bsa054_u:1648": " kimarthamevamanuṣṭhīyate ityāha- sarvasattvārthasiddhaye iti /",
    "T04bsa054_u:1649": " sarvasattvānāṃ traidhātukavartināmabhyudayaniḥśreyasalakṣaṇārthaniṣpattaye /",
    "T04bsa054_u:1650": " atītānāgataśubhotsargastu āryākṣayamatisūtre 'bhihitaḥ / yaduktam-",
    "T04bsa054_u:1651": " kuśalānāṃ ca cittacaitasikānāmanusmṛtiḥ,",
    "T04bsa054_u:1652": " anusmṛtya ca bodhipariṇāmanā,",
    "T04bsa054_u:1653": " ida matītakauśalyam /",
    "T04bsa054_u:1654": " yā anāgatānāṃ kuśalamūlānāṃ nidhyaptirbodherāmukhīkarmasamanvāhāraḥ,",
    "T04bsa054_u:1655": " ye ye utpatsyante kuśalāścittotpādāḥ,",
    "T04bsa054_u:1656": " tānanuttarāyāṃ samyaksaṃbodhau pariṇāmayiṣyāmi /",
    "T04bsa054_u:1657": " idamanāgatakauśalyam /",
    "T04bsa054_u:1658": " iti vistaraḥ /",
    "T04bsa054_u:1659": " sarvatyāgādhimuktiṃ paripūrye parityāgacittavegāt tena kāyaprayogeṇa utsṛṣṭasarvaparigrahaḥ /",
    "T04bsa054_u:1660": " sarvaparigrahamūlādbhavaduḥkhādvimukto mukta ityucyate /",
    "T04bsa054_u:1661": " iti vistaraḥ //",
    "T04bsa054_u:1662": " (Bcp 40) nanu ca ātmārthamapi kiṃcidrakṣitumucitamiti mātsaryaṃ nirākurvannāha-",
    "T04bsa054_u:1663": " sarvatyāgaśca nirvāṇaṃ nirvāṇārthi ca me manaḥ /",
    "T04bsa054_u:1664": " tyaktavyaṃ cenmayā sarva varaṃ sattveṣu dīyatām // Bca_3.11 //",
    "T04bsa054_u:1665": " sarveṣāṃ sāsravātmabhāvādīnāṃ nirvāṇaṃ mokṣaḥ /",
    "T04bsa054_u:1666": " tadarthi ca me manaḥ,",
    "T04bsa054_u:1667": " tadarthi ca mama cittam /",
    "T04bsa054_u:1668": " tyaktavyaṃ cediti /",
    "T04bsa054_u:1669": " nirvāṇasamaye yadi sarvamātmabhāvādi avaśyaṃ parityajya yātavyaṃ mayā,",
    "T04bsa054_u:1670": " tadā varaṃ sattveṣu dīyatām,",
    "T04bsa054_u:1671": " kimanena mātsaryahetunā vidhṛteneti bhāvaḥ //",
    "T04bsa054_u:1672": " tasmādidamihānurūpamityāha-",
    "T04bsa054_u:1673": " yaścāsukhīkṛtaścātmā mayāyaṃ sarvadehinām /",
    "T04bsa054_u:1674": " yathākāmaṃgamakāritāyāṃ niyukto mayāyamātmā kāyaḥ /",
    "T04bsa054_u:1675": " sarvadehināṃ sarvasattvānāṃ kṛte /",
    "T04bsa054_u:1676": " etadeva darśayannāha-",
    "T04bsa054_u:1677": " ghrantu nindantu vā nityamākirantu ca pāṃsubhiḥ // Bca_3.12 //",
    "T04bsa054_u:1678": " krīḍantu mama kāyena hasantu vilasantu ca /",
    "T04bsa054_u:1679": " dattastebhyo mayā kāyaścintayā kiṃ mamānayā // Bca_3.13 //",
    "T04bsa054_u:1680": " kārayantu ca karmāṇi yāni teṣāṃ sukhāvaham /",
    "T04bsa054_u:1681": " daṇḍādibhistāḍayantu vā,",
    "T04bsa054_u:1682": " avarṇavādairjugupsantu,",
    "T04bsa054_u:1683": " ākirantu ca pāṃsubhiḥ,",
    "T04bsa054_u:1684": " dhūlibhiravakirantu /",
    "T04bsa054_u:1685": " dattastebhyo mayā kāya iti,",
    "T04bsa054_u:1686": " sarvaḥ sarveṇa mayā teṣāṃ parityaktaḥ,",
    "T04bsa054_u:1687": " kiṃ mama samaviṣamacintayā?",
    "T04bsa054_u:1688": " kārayantu karmāṇīti anavadyāni / etadevāha-",
    "T04bsa054_u:1689": " anarthaḥ kasyacinmā bhūnmāmālambya kadācana // Bca_3.14 //",
    "T04bsa054_u:1690": " aniṣṭaṃ kasyacitprāṇino mā bhūt,",
    "T04bsa054_u:1691": " māmāśritya kadācana,",
    "T04bsa054_u:1692": " iha paratra vā //",
    "T04bsa054_u:1693": " yeṣāṃ kruddhāprasannā vā māmālambya matirbhavet /",
    "T04bsa054_u:1694": " teṣāṃ sa eva hetuḥ syānnityaṃ sarvārthasiddhaye // Bca_3.15 //",
    "T04bsa054_u:1695": " yeṣāṃ kruddhā yeṣāmaprasannā vā matiścittaṃ bhavet,",
    "T04bsa054_u:1696": " teṣāṃ kruddhāprasannamatīnāṃ sa eva hetuḥ syāt,",
    "T04bsa054_u:1697": " kruddhā aprasannā matireva /",
    "T04bsa054_u:1698": " puṃstvaṃ tu tacchabdasya hetusamānādhikaraṇatayā /",
    "T04bsa054_u:1699": " sarvārthasiddhaya iti ātmaparābhyudayaniḥśreyasaniṣpattaye //",
    "T04bsa054_u:1700": " abhyākhyāsyanti māṃ ye ca ye cānye 'pyapakāriṇaḥ /",
    "T04bsa054_u:1701": " utprāsakāstathānye 'pi sarve syurbodhibhāginaḥ // Bca_3.16 //",
    "T04bsa054_u:1702": " abhyākhyāsyanti iti mithyāropitadoṣeṇa dūṣayiṣyanti /",
    "T04bsa054_u:1703": " anye 'pi ye kāyikaṃ mānasikaṃ vā apakāraṃ kariṣyanti /",
    "T04bsa054_u:1704": " utprāsakā iti upahāsakāḥ,",
    "T04bsa054_u:1705": " viḍambakāriṇo vā /",
    "T04bsa054_u:1706": " tathā anye 'pi udāsīnāḥ prasannāśca /",
    "T04bsa054_u:1707": " sarve bhaveyurbuddhatvalābhinaḥ //",
    "T04bsa054_u:1708": " anāthānāmahaṃ nāthaḥ sārthabāhaśca yāyinām /",
    "T04bsa054_u:1709": " pārepsūnāṃ ca naubhūtaḥ setuḥ saṃkrama eva ca // Bca_3.17 //",
    "T04bsa054_u:1710": " (Bcp 41) anāthānāmiti sāṃnāyyānveṣiṇām /",
    "T04bsa054_u:1711": " sārthavāhaśca yāyināmiti sārthamukhyo mārgaprapannānām /",
    "T04bsa054_u:1712": " pārepsūnāmiti nadyādīnāṃ pārimakūlaṃ gantukāmānām //",
    "T04bsa054_u:1713": " dīpārthināmahaṃ dīpaḥ śayyā śayyārthināmaham /",
    "T04bsa054_u:1714": " dāsārthināmahaṃ dāso bhaveyaṃ sarvadehinām // Bca_3.18 //",
    "T04bsa054_u:1715": " dīpārthināmiti andhakārāvasthitānām /",
    "T04bsa054_u:1716": " śayyārthināmiti śayanābhilāṣiṇām /",
    "T04bsa054_u:1717": " dāsārthināmiti upasthānārthaṃ ye bhṛtyakarmakarādīnicchanti //",
    "T04bsa054_u:1718": " cintāmaṇirbhadraghaṭaḥ siddhavidyā mahauṣadhiḥ /",
    "T04bsa054_u:1719": " bhaveyaṃ kalpavṛkṣaśca kāmadhenuśca dehinām // Bca_3.19 //",
    "T04bsa054_u:1720": " cintāmaṇiriti cintitaphaladātā ratnaviśeṣaḥ /",
    "T04bsa054_u:1721": " bhadraghaṭa iti yadyadvastu abhilaṣitamabhisaṃdhāya asmin hastaṃ prakṣipet,",
    "T04bsa054_u:1722": " tatsarvaṃ saṃpadyate /",
    "T04bsa054_u:1723": " siddhavidyeti siddhamantraḥ yadyatkarma tayā kriyate,",
    "T04bsa054_u:1724": " tatsarvaṃ sidhyati /",
    "T04bsa054_u:1725": " mahauṣadhiriti yadekaiva sarvopadravapīḍāpraśamanahetuḥ /",
    "T04bsa054_u:1726": " kalpavṛkṣaśceti kalpitārthasaṃpādako vṛkṣaviśeṣaḥ /",
    "T04bsa054_u:1727": " kāmadhenuśceti yā vāñchitadohaṃ duhyate //",
    "T04bsa054_u:1728": " pṛthivyādīni bhūtāni niḥśeṣākāśavāsinām /",
    "T04bsa054_u:1729": " sattvānāmaprameyāṇāṃ yathābhogānyanekadhā // Bca_3.20 //",
    "T04bsa054_u:1730": " evamākāśaniṣṭhasya sattvadhātoranekadhā /",
    "T04bsa054_u:1731": " bhaveyamupajīvyo 'haṃ yāvatsarve na nirvṛtāḥ // Bca_3.21 //",
    "T04bsa054_u:1732": " pṛthivyādīnīti pṛthivī vasaṃdharā /",
    "T04bsa054_u:1733": " ādiśabdādāpastejo vāyuriti catvāri mahābhūtāni /",
    "T04bsa054_u:1734": " tāni yathā śayanāśanasasyaphalamūlādyādhāratayā ,",
    "T04bsa054_u:1735": " tathā yānāvagāhanādihetutayā /",
    "T04bsa054_u:1736": " evamanyatrāpi yojyam /",
    "T04bsa054_u:1737": " anantākāśadhatuvyāpināmasaṃkhyānāṃ sattvānāṃ paribhogamupayānti,",
    "T04bsa054_u:1738": " evameva ahamapi sarvasattvānāmanekaprakāreṇa upabhogyo bhaveyam /",
    "T04bsa054_u:1739": " yāvatsarve na nirvṛtā iti yāvat sarve na saṃsāraduḥkhavinirmuktāḥ //",
    "T04bsa054_u:1740": " tasmādeṣāmātmabhāvādīnāmutsargaḥ kāryo bodhyarthinā /",
    "T04bsa054_u:1741": " etacca dānamativistareṇa śikṣāsamuccaye pradarśitam /",
    "T04bsa054_u:1742": " tadyathā tatraiva bodhisattvaprātimokṣe kathitam-",
    "T04bsa054_u:1743": " punaraparaṃ śāriputra bodhisattvaḥ sarvadharmeṣu parakīyasaṃjñāmutpādayati,",
    "T04bsa054_u:1744": " na kaṃcidbhāvamupādatte /",
    "T04bsa054_u:1745": " tatkasya hetoḥ?",
    "T04bsa054_u:1746": " upādānaṃ hi bhayamiti /",
    "T04bsa054_u:1747": " idamuktvā tatraiva punaridamuktam-",
    "T04bsa054_u:1748": " tathā cittaśūrāḥ khalu punaḥ śāriputra bodhisattvā bhavanti /",
    "T04bsa054_u:1749": " yāvat svahastaparityāgī bhavati,",
    "T04bsa054_u:1750": " pādaparityāgī nāsāparityāgī śīrṣaparityāgī aṅgapratyaṅgaparityāgī,",
    "T04bsa054_u:1751": " yāvat sarvasvaparityāgīti //",
    "T04bsa054_u:1752": " evaṃ nārāyaṇaparipṛcchāyāmapyabhihitam-",
    "T04bsa054_u:1753": " na taddhastu upādātavyaṃ yasmin vastuni nāsya tyāgacittamutpadyeta,",
    "T04bsa054_u:1754": " na tyāgabuddhiḥ krameta, (Bcp 42)",
    "T04bsa054_u:1755": " iti yāvat, api tu khalu punaḥ kulaputra bodhisattvena mahāsattvena evaṃ cittamutpādayitavyam- ayaṃ mamātmabhāvaḥ sarvasattvebhya utsṛṣṭaḥ parityaktaḥ,",
    "T04bsa054_u:1756": " prāgeva bāhyāni vastūni /",
    "T04bsa054_u:1757": " iti vistaraḥ //",
    "T04bsa054_u:1758": " tathā āryākṣayamatisūtre 'pi deśitam-",
    "T04bsa054_u:1759": " ayaṃ mayā kāyaḥ sarvasattvānāṃ kiṃkaraṇīyeṣu kṣapitavyaḥ /",
    "T04bsa054_u:1760": " tadyathā imāni catvāri mahābhūtāni pṛthivīdhāturabdhātustejodhāturvāyudhātuśca nānāsukhaiḥ nānāparyāyaiḥ nānārambaṇaiḥ nānopakaraṇaiḥ nānāparibhogaiḥ sattvānāmupabhogaṃ gacchanti,",
    "T04bsa054_u:1761": " evameva ahamimaṃ caturmahābhūtasamucchrayaṃ kāyaṃ nānāsukhaiḥ nānāparyāyaiḥ nānārambaṇaiḥ nānopakaraṇaiḥ nānāparibhogairvistareṇa sarvasattvānāmupajīvyaṃ kariṣyāmīti vistaraḥ //",
    "T04bsa054_u:1762": " taccittaratnentyārabhya sarvamidaṃ pūrvakaṃ bodhicittasaṃvaragrahaṇāya prayogo veditavyaḥ /",
    "T04bsa054_u:1763": " tadevaṃ pūjādi vidhāya ātmabhāvādidānamutsṛjya pratipannabodhicittānuśaṃsaḥ kṣaṇasaṃpadaṃ",
    "T04bsa054_u:1764": " paramadurlabhāmavetya śraddhāmūlaṃ dṛḍhamupasthāpya sattvānatrāṇānaparāyaṇān karuṇāyamānaḥ",
    "T04bsa054_u:1765": " svasukhanirapekṣaḥ paraduḥkhaduḥkhī tatsamuddharaṇāśayābhiprāyo buddhatvameva tadupāyaṃ",
    "T04bsa054_u:1766": " samutpaśyan tatra baddhasaṃnāhaḥ-",
    "T04bsa054_u:1767": " yadātmanaḥ pareṣāṃ ca bhayaṃ duḥkhaṃ ca na priyam /",
    "T04bsa054_u:1768": " tadātmanaḥ ko viśeṣo yattaṃ rakṣāmi netaram //",
    "T04bsa054_u:1769": " iti / [śikṣa.sa.kārikā-1]",
    "T04bsa054_u:1770": " tena ātmanaḥ sattvadhātośca-",
    "T04bsa054_u:1771": " duḥkhāntaṃ kartukāmena sukhāntaṃ gantumicchatā /",
    "T04bsa054_u:1772": " śraddhāmūlaṃ dṛḍhīkṛtya bodhau kāryā matirdṛḍhā //",
    "T04bsa054_u:1773": " iti // [śikṣa.sa.kārikā-2]",
    "T04bsa054_u:1774": " samyaksaṃbodhicittamutpādayitumupakramate-",
    "T04bsa054_u:1775": " yathā gṛhītaṃ sugatairbodhicittaṃ purātanaiḥ /",
    "T04bsa054_u:1776": " te bodhisattvaśikṣāyāmānupūrvyā yathā sthitāḥ // Bca_3.22 //",
    "T04bsa054_u:1777": " yenāśayena sarvasattvānāṃ sarvaduḥkhaprahāṇārtham /",
    "T04bsa054_u:1778": " yadi vā yathā gṛhītaṃ tadeva bhagavanto jānanti /",
    "T04bsa054_u:1779": " bodhicittamiti bodhirbuddhatvaṃ sarvāvaraṇaprahāṇāt sarvadharmaniḥsvabhāvatādhigamaḥ /",
    "T04bsa054_u:1780": " etacca sapracayaṃ prajñāparicchede vakṣyāmaḥ /",
    "T04bsa054_u:1781": " tatra cittamadhyāśayena tatprāptaye manasikāraḥ buddho bhaveyaṃ sarvasattvahitasukhasaṃpādanāyetyarthaḥ //",
    "T04bsa054_u:1782": " iti pūrvārdhena bodhicittotpādaṃ pratipādya śikṣāsaṃvaragrahaṇaṃ pratipādayannāha- te bodhisattvetyādi /",
    "T04bsa054_u:1783": " bodhisattvaśikṣā yadutpāditabodhicittena bodhisattvena sadā karaṇīyam,",
    "T04bsa054_u:1784": " tatretyarthaḥ /",
    "T04bsa054_u:1785": " ānupūrvīti anu..........",
    "T04bsa054_u:1786": " (Bcp 43) tadvadutpādayāmyeṣa bodhicittaṃ jagaddhite /",
    "T04bsa054_u:1787": " tadvadeva ca tāḥ śikṣāḥ śikṣiṣyāmi yathākramam // Bca_3.23 //",
    "T04bsa054_u:1788": " evaṃ gṛhītvā matimān bodhicittaṃ prasādataḥ /",
    "T04bsa054_u:1789": " punaḥ puṣṭasya puṣṭayarthaṃ cittamevaṃ praharṣayet // Bca_3.24 //",
    "T04bsa054_u:1790": " adya me saphalaṃ janma sulabdho mānuṣo bhavaḥ /",
    "T04bsa054_u:1791": " adya buddhakule jāto buddhaputro 'smi sāṃpratam // Bca_3.25 //",
    "T04bsa054_u:1792": " tathādhunā mayā kāryaṃ svakulocitakāriṇām /",
    "T04bsa054_u:1793": " nirmalasya kulasyāsya kalaṅko na bhavedyathā // Bca_3.26 //",
    "T04bsa054_u:1794": " andhaḥ saṃkārakūṭebhyo yathā ratnamavāpnuyāt /",
    "T04bsa054_u:1795": " tathā kathaṃcidapyetad bodhicittaṃ mamoditam // Bca_3.27 //",
    "T04bsa054_u:1796": " jaganmṛtyuvināśāya jātametadrasāyanam /",
    "T04bsa054_u:1797": " jagaddāridyaśamanaṃ nidhānamidamakṣayam // Bca_3.28 //",
    "T04bsa054_u:1798": " jagadvayādhipraśamanaṃ bhaiṣajyamidamuttamam /",
    "T04bsa054_u:1799": " bhavādhvabhramaṇaśrāntajagadviśrāmapādapaḥ // Bca_3.29 //",
    "T04bsa054_u:1800": " durgatyuttaraṇe setuḥ sāmānyaḥ sarvayāyinām /",
    "T04bsa054_u:1801": " jagatkleśopaśamana uditaścittacandramāḥ // Bca_3.30 //",
    "T04bsa054_u:1802": " jagadajñānatimiraprotsāraṇamahāraviḥ /",
    "T04bsa054_u:1803": " saddharmakṣīramathanānnavanītaṃ samutthitam // Bca_3.31 //",
    "T04bsa054_u:1804": " sukhabhogabubhukṣitasya vā janasārthasya bhavādhvacāriṇaḥ /",
    "T04bsa054_u:1805": " sukhasatramidaṃ hyupasthitaṃ sakalā bhyāgatasattvatarpaṇam // Bca_3.32 //",
    "T04bsa054_u:1806": " jagadadya nimantritaṃ mayā sugatatvena sukhena cāntarā /",
    "T04bsa054_u:1807": " purataḥ khalu sarvatāyināmabhinandantu surāsurādayaḥ // Bca_3.33 //",
    "T04bsa054_u:1808": " iti prajñākaramativiracitāyāṃ bodhicaryāvatārapañjikāyāṃ bodhicittaparigraho nāma tṛtīyaḥ paricchedaḥ //",
    "T04bsa054_u:1809": " (Bcp 44)",
    "T04bsa054_u:1810": " 4. bodhicittāpramādo nāma caturthaḥ paricchedaḥ /",
    "T04bsa054_u:1811": " evaṃ gṛhītvā sudṛḍhaṃ bodhicittaṃ jinātmajaḥ /",
    "T04bsa054_u:1812": " śikṣānatikrame yatnaṃ kuryānnityamatandritaḥ // Bca_4.1 //",
    "T04bsa054_u:1813": " sahasā yatsamārabdhaṃ samyag yadavicāritam /",
    "T04bsa054_u:1814": " tatra kuryānna vetyevaṃ pratijñāyāpi yujyate // Bca_4.2 //",
    "T04bsa054_u:1815": " vicāritaṃ tu yadbuddhairmahāprājñaiśca tatsutaiḥ /",
    "T04bsa054_u:1816": " mayāpi ca yathāśakti tatra kiṃ parilambyate // Bca_4.3 //",
    "T04bsa054_u:1817": " yadi caivaṃ pratijñāya sādhayeyaṃ na karmaṇā /",
    "T04bsa054_u:1818": " etāṃ sarvāṃ visaṃvādya kā gatirme bhaviṣyati // Bca_4.4 //",
    "T04bsa054_u:1819": " manasā cintayitvāpi yo na dadyātpunarnaraḥ /",
    "T04bsa054_u:1820": " sa preto bhavatītyuktamalpamātre 'pi vastuni // Bca_4.5 //",
    "T04bsa054_u:1821": " kimutānuttaraṃ saukhyamuccairuddhuṣya bhāvataḥ /",
    "T04bsa054_u:1822": " jagatsarvaṃ visaṃvādya kā gatirme bhaviṣyati // Bca_4.6 //",
    "T04bsa054_u:1823": " vetti sarvajña evaitāmacintyāṃ karmaṇo gatim /",
    "T04bsa054_u:1824": " yadbodhicittatyāge 'pi mocayatyeva tāṃ narān // Bca_4.7 //",
    "T04bsa054_u:1825": " bodhisattvasya tenaivaṃ sarvāpattirgarīyasī /",
    "T04bsa054_u:1826": " yasmādāpadyamāno 'sau sarvasattvārthahānikṛt // Bca_4.8 //",
    "T04bsa054_u:1827": " yo 'pyanyaḥ kṣaṇamapyasya puṇyavighnaṃ kariṣyati /",
    "T04bsa054_u:1828": " tasya durgatiparyanto nāsti sattvārthaghātinaḥ // Bca_4.9 //",
    "T04bsa054_u:1829": " ekasyāpi hi sattvasya hitaṃ hatvā hato bhavet /",
    "T04bsa054_u:1830": " aśeṣākāśaparyantavāsināṃ kimu dehinām // Bca_4.10 //",
    "T04bsa054_u:1831": " evamāpattibalato bodhicittabalena ca /",
    "T04bsa054_u:1832": " dolāyamānaḥ saṃsāre bhūmiprāptau cirāyate // Bca_4.11 //",
    "T04bsa054_u:1833": " tasmādyathāpratijñātaṃ sādhanīyaṃ mayādarāt /",
    "T04bsa054_u:1834": " nādya cetkriyate yatnastalenāsmi talaṃ gataḥ // Bca_4.12 //",
    "T04bsa054_u:1835": " aprameyā gatā buddhāḥ sarvasattvagaveṣakāḥ /",
    "T04bsa054_u:1836": " naiṣāmahaṃ svadoṣeṇa cikitsāgocaraṃ gataḥ // Bca_4.13 //",
    "T04bsa054_u:1837": " adyāpi cettathaiva syāṃ yathaivāhaṃ punaḥ punaḥ /",
    "T04bsa054_u:1838": " durgativyādhimaraṇacchedabhedādyavāpnuyām // Bca_4.14 //",
    "T04bsa054_u:1839": " kadā tathāgatotpādaṃ śraddhāṃ mānuṣyameva ca /",
    "T04bsa054_u:1840": " kuśalābhyāsayogyatvamevaṃ lapsye 'tidurlabham // Bca_4.15 //",
    "T04bsa054_u:1841": " (Bcp 45) ārogyaṃ divasaṃ cedaṃ sabhaktaṃ nirupadravam /",
    "T04bsa054_u:1842": " āyuḥkṣaṇaṃ visaṃvādi kāyopācitakopamaḥ // Bca_4.16 //",
    "T04bsa054_u:1843": " na hīdṛśairmaccaritairmānuṣyaṃ labhyate punaḥ /",
    "T04bsa054_u:1844": " alabhyamāne mānuṣye pāpameva kutaḥ śubham // Bca_4.17 //",
    "T04bsa054_u:1845": " yadā kuśalayogyo 'pi kuśalaṃ na karomyaham /",
    "T04bsa054_u:1846": " apāyaduḥkhaiḥ saṃmūḍhaḥ kiṃ kariṣyāmyahaṃ tadā // Bca_4.18 //",
    "T04bsa054_u:1847": " akurvataśca kuśalaṃ pāpaṃ cāpyupacinvataḥ /",
    "T04bsa054_u:1848": " hataḥ sugatiśabdo 'pi kalpakoṭiśatairapi // Bca_4.19 //",
    "T04bsa054_u:1849": " ata evāha bhagavānmānuṣyamatidurlabham /",
    "T04bsa054_u:1850": " mahārṇavayugacchidrakūrmagrīvārpaṇopamam // Bca_4.20 //",
    "T04bsa054_u:1851": " ekakṣaṇakṛtāt pāpādavīcau kalpamāsyate /",
    "T04bsa054_u:1852": " anādikālopacitāt pāpāt kā sugatau kathā // Bca_4.21 //",
    "T04bsa054_u:1853": " na ca tanmātramevāsau vedayitvā vimucyate /",
    "T04bsa054_u:1854": " tasmāttadvedayanneva pāpamanyat prasūyate // Bca_4.22 //",
    "T04bsa054_u:1855": " nātaḥ parā vañcanāsti na ca moho 'styataḥ paraḥ /",
    "T04bsa054_u:1856": " yadīdṛśaṃ kṣaṇaṃ prāpya nābhyastaṃ kuśalaṃ mayā // Bca_4.23 //",
    "T04bsa054_u:1857": " yadi caivaṃ vimṛṣyāmi punaḥ sīdāmi mohitaḥ /",
    "T04bsa054_u:1858": " śociṣyāmi ciraṃ bhūyo yamadūtaiḥ pracoditaḥ // Bca_4.24 //",
    "T04bsa054_u:1859": " ciraṃ dhakṣyati me kāyaṃ nārakāgniḥ suduḥsahaḥ /",
    "T04bsa054_u:1860": " paścāttāpānalaścittaṃ ciraṃ dhakṣyatyaśikṣitam // Bca_4.25 //",
    "T04bsa054_u:1861": " kathaṃcidapi saṃprāpto hitabhūmiṃ sudurlabhām /",
    "T04bsa054_u:1862": " jānannapi ca nīye 'haṃ tāneva narakān punaḥ // Bca_4.26 //",
    "T04bsa054_u:1863": " atra me cetanā nāsti mantrairiva vimohitaḥ /",
    "T04bsa054_u:1864": " na jāne kena muhyāmi ko 'trāntarmama tiṣṭhati // Bca_4.27 //",
    "T04bsa054_u:1865": " hastapādādirahitāstṛṣṇādveṣādiśatravaḥ /",
    "T04bsa054_u:1866": " na śūrā na ca te prājñāḥ kathaṃ dāsīkṛto 'smi taiḥ // Bca_4.28 //",
    "T04bsa054_u:1867": " maccittāvasthitā eva ghnanti māmeva susthitāḥ /",
    "T04bsa054_u:1868": " tatrāpyahaṃ na kupyāmi dhigasthānasahiṣṇutām // Bca_4.29 //",
    "T04bsa054_u:1869": " sarve devā manuṣyāśca yadi syurmama śatravaḥ /",
    "T04bsa054_u:1870": " te 'pi nāvīcikaṃ banhiṃ samudānayituṃ kṣamāḥ // Bca_4.30 //",
    "T04bsa054_u:1871": " (Bcp 46) merorapi yadāsaṅgānna bhasmāpyupalabhyate /",
    "T04bsa054_u:1872": " kṣaṇāt kṣipanti māṃ tatra balinaḥ kleśaśatravaḥ // Bca_4.31 //",
    "T04bsa054_u:1873": " na hi sarvānyaśatrūṇāṃ dīrghamāyurapīdṛśam /",
    "T04bsa054_u:1874": " anādyantaṃ mahādīrghaṃ yanmama kleśavairiṇām // Bca_4.32 //",
    "T04bsa054_u:1875": " sarve hitāya kalpante ānukūlyena sevitāḥ /",
    "T04bsa054_u:1876": " sevyamānāstvamī kleśāḥ sutarāṃ duḥkhakārakāḥ // Bca_4.33 //",
    "T04bsa054_u:1877": " iti saṃtatadīrghavairiṣu vyasanaughaprasavaikahetuṣu /",
    "T04bsa054_u:1878": " hṛdaye nivasatsu nirbhayaṃ mama saṃsāraratiḥ kathaṃ bhavet // Bca_4.34 //",
    "T04bsa054_u:1879": " bhavacārakapālakā ime narakādiṣvapi vadhyaghātakāḥ /",
    "T04bsa054_u:1880": " mativeśmani lobhapañjare yadi tiṣṭhanti kutaḥ sukhaṃ mama // Bca_4.35 //",
    "T04bsa054_u:1881": " tasmānna tāvadahamatra dhuraṃ kṣipāmi yāvanna śatrava ime nihatāḥ samakṣam /",
    "T04bsa054_u:1882": " svalpe 'pi tāvadapakāriṇi baddharoṣā mānonnatāstamanihatya na yānti nidrām // Bca_4.36 //",
    "T04bsa054_u:1883": " prakṛtimaraṇaduḥkhitāndhakārān /",
    "T04bsa054_u:1884": " raṇaśirasi prasabhaṃ nihantumugrāḥ /",
    "T04bsa054_u:1885": " agaṇitaśaraśaktighātaduḥkhā na vimukhatāmupayāntyasādhayitvā // Bca_4.37 //",
    "T04bsa054_u:1886": " kimuta satatasarvaduḥkhahetūn prakṛtiripūnupahantumudyatasya /",
    "T04bsa054_u:1887": " bhavati mama viṣādadainyamadya vyasanaśatairapi kena hetunā vai // Bca_4.38 //",
    "T04bsa054_u:1888": " akāraṇenaiva ripukṣatāni gātreṣvalaṃkāravadudvahanti /",
    "T04bsa054_u:1889": " mahārthasiddhyai tu samudyatasya duḥkhāni kasmānmama bādhakāni // Bca_4.39 //",
    "T04bsa054_u:1890": " svajīvikāmātranibaddhacittāḥ kaivartacaṇḍālakṛṣīvalādyāḥ /",
    "T04bsa054_u:1891": " śītātapādivyasanaṃ sahante jagaddhitārthaṃ na kathaṃ sahe 'ham // Bca_4.40 //",
    "T04bsa054_u:1892": " daśadigvyomaparyantajagatkleśavimokṣaṇe /",
    "T04bsa054_u:1893": " pratijñāya madātmāpi na kleśebhyo vimocitaḥ // Bca_4.41 //",
    "T04bsa054_u:1894": " ātmapramāṇamajñātvā bruvannunmattakastadā /",
    "T04bsa054_u:1895": " anivartī bhaviṣyāmi tasmātkleśavadhe sadā // Bca_4.42 //",
    "T04bsa054_u:1896": " atra grahī bhaviṣyāmi baddhavairaśca vigrahī /",
    "T04bsa054_u:1897": " anyatra tadvidhātkleśāt kleśaghātānubandhinaḥ // Bca_4.43 //",
    "T04bsa054_u:1898": " galantvantrāṇi me kāmaṃ śiraḥ patatu nāma me /",
    "T04bsa054_u:1899": " na tvevāvanatiṃ yāmi sarvathā kleśavairiṇām // Bca_4.44 //",
    "T04bsa054_u:1900": " nirvāsitasyāpi tu nāma śatrordeśāntare sthānaparigrahaḥ syāt /",
    "T04bsa054_u:1901": " yataḥ punaḥ saṃbhṛtaśaktireti na kleśaśatrorgatirīdṛśī tu // Bca_4.45 //",
    "T04bsa054_u:1902": " (Bcp 47) nāya, na tu kleśaśatroḥ /",
    "T04bsa054_u:1903": " na tasya itaraśatruvatsamācāro dṛśyate /",
    "T04bsa054_u:1904": " kutaḥ punarevamicchayā labhyata ityāha-",
    "T04bsa054_u:1905": " kvāsau yāyānmanmanaḥstho nirastaḥ sthitvā yasmin madvadhārthaṃ yateta /",
    "T04bsa054_u:1906": " nodyogo me kevalaṃ mandabuddheḥ kleśāḥ prajñādṛṣṭisādhyā varākāḥ // Bca_4.46 //",
    "T04bsa054_u:1907": " mama cittānnirvāsitaḥ asau kleśaripuḥ kutra gatvā avasthānaṃ kuryāt,",
    "T04bsa054_u:1908": " yatrāvasthitiṃ kṛtvā mama vadhāya yateta?",
    "T04bsa054_u:1909": " naiva tatsthānamutpaśyāmi,",
    "T04bsa054_u:1910": " nirmūlitasya punarutthānāyogāditi bhāvaḥ /",
    "T04bsa054_u:1911": " ahameva tu kevalamanutsāhī,",
    "T04bsa054_u:1912": " apaṭubuddhipracāratvāt /",
    "T04bsa054_u:1913": " kleśāḥ punarime nirmūlatvāt paramārthatattvadarśanamātrapraheyāstapasvinaḥ //",
    "T04bsa054_u:1914": " etadeva prasādhayannāha-",
    "T04bsa054_u:1915": " na kleśā viṣayeṣu nendriyagaṇe nāpyantarāle sthitā",
    "T04bsa054_u:1916": " nāto 'nyatra kuha sthitāḥ punaramī mathnanti kṛtsnaṃ jagat /",
    "T04bsa054_u:1917": " manojñādiviṣayadarśane 'pi keṣāṃcitsaṃvṛtendriyāṇāṃ kleśānutpatteḥ paramāṇuśo vicāre 'pi tatrādarśanāt /",
    "T04bsa054_u:1918": " na viṣayeṣu,",
    "T04bsa054_u:1919": " nāpi cakṣurādīndriyagaṇe pūrvavat,",
    "T04bsa054_u:1920": " dharmacintādyavasthāyāmindriyasadbhāve 'pyanupalabdheḥ /",
    "T04bsa054_u:1921": " nāpi viṣayendriyayorantarāle madhye tiṣṭhanti,",
    "T04bsa054_u:1922": " dṛśyānāmanupalabdhereva /",
    "T04bsa054_u:1923": " na ca etebhyo 'nyasmin sthāne kvacidavasthitā niścitāḥ /",
    "T04bsa054_u:1924": " ato nirmūlatayā tattvaśūnyā āgantukā eva,",
    "T04bsa054_u:1925": " abhūtaparikalpamātraprasūtatvāt /",
    "T04bsa054_u:1926": " tathābhūtā api jagadaśeṣaṃ mathnanti /",
    "T04bsa054_u:1927": " tathā ca kimatra samucitamasti? āha-",
    "T04bsa054_u:1928": " māyaiveyamato vimuñca hṛdayaṃ trāsaṃ bhajasvodyamaṃ",
    "T04bsa054_u:1929": " prajñārthaṃ kimakāṇḍa eva narakeṣvātmānamābādhase // Bca_4.47 //",
    "T04bsa054_u:1930": " yathā hi māyā hastyākāratayā tadākāraśūnyāpi mantrauṣadhaprabhāvādidaṃpratyayatayā mantreṇa tattvarahitāpi pratibhāsate,",
    "T04bsa054_u:1931": " tathā amī api kleśā viparyāsanimittā ayoniśomanasikārasamudbhūtā idaṃpratītyatāmātrato nistattvā eva prakāśante /",
    "T04bsa054_u:1932": " ato vijahīhi hṛdaya trāsaṃ kleśebhyaḥ /",
    "T04bsa054_u:1933": " ke nāma amī varākāḥ paramārthato vicāryamāṇāḥ?",
    "T04bsa054_u:1934": " ato bhajasva udyamam,",
    "T04bsa054_u:1935": " utsāhaṃ kuruṣva prajñārthaṃ tattvapravicayādhigamāya /",
    "T04bsa054_u:1936": " kimakāṇḍa eva niṣprayojanameva narakeṣu saṃghātādiṣu kleśavaśagatayā ātmānamābādhase, pīḍayasi?",
    "T04bsa054_u:1937": " idānīṃ prāktanamarthamaśeṣamupasaṃharannāha-",
    "T04bsa054_u:1938": " evaṃ viniścitya karomi yatnaṃ yathoktaśikṣāpratipattihetoḥ /",
    "T04bsa054_u:1939": " vaidyopadeśāccalataḥ kuto 'sti bhaiṣajyasādhyasya nirāmayatvam // Bca_4.48 //",
    "T04bsa054_u:1940": " (Bcp 48) evaṃ samanantarasakalaparicchedapratipāditamarthaṃ viniścitya dṛḍhīkṛtya anantaramāyāsvabhāvatāṃ vā,",
    "T04bsa054_u:1941": " karomi yatnam /",
    "T04bsa054_u:1942": " kimartham? yathoktaśikṣāpratipattihetoḥ,",
    "T04bsa054_u:1943": " yathoktaśikṣā bodhisattvasya teṣu teṣu sūtrānteṣu yāḥ karaṇīyatayā pratipāditāḥ,",
    "T04bsa054_u:1944": " ihaiva vā śāstre saṃkṣepeṇa tatra tatropadarśitāḥ,",
    "T04bsa054_u:1945": " tāsāṃ śikṣaṇārtham //",
    "T04bsa054_u:1946": " uktāni ca bhagavatā sūtrānteṣu bodhisattvaśikṣāpadāni /",
    "T04bsa054_u:1947": " yathoktamāryaratnameghe-",
    "T04bsa054_u:1948": " kathaṃ ca kulaputra bodhisattvo bodhisattvaśikṣāsaṃvarasaṃvṛto bhavati?",
    "T04bsa054_u:1949": " iha bodhisattva evaṃ vicārayati- na prātimokṣasaṃvaramātrakeṇa mayā śakyamanuttarāṃ samyaksaṃbodhimabhisaṃboddhum /",
    "T04bsa054_u:1950": " kiṃ tarhi yānīmāni tathāgatena teṣu teṣu sūtrānteṣu bodhisattvasamudācārā bodhisattvaśikṣāpadāni prajñaptāni,",
    "T04bsa054_u:1951": " teṣu mayā śikṣitavyam /",
    "T04bsa054_u:1952": " iti vistaraḥ //",
    "T04bsa054_u:1953": " tasmādasmādvidhena mandabuddhinā",
    "T04bsa054_u:1954": " durvijñeyo vistaroktatvād bodhisattvasya saṃvaraḥ /",
    "T04bsa054_u:1955": " tataḥ kiṃ yuktam?",
    "T04bsa054_u:1956": " marmasthānānyato vidyādyenānāpattiko bhavet /",
    "T04bsa054_u:1957": " [śikśā. sa. kārikā-3]",
    "T04bsa054_u:1958": " katamāni ca tāni marmasthānāni? yaduta-",
    "T04bsa054_u:1959": " ātmabhāvasya bhogānāṃ tryadhvavṛtteḥ śubhasya ca /",
    "T04bsa054_u:1960": " utsargaḥ sarvasattvebhyastadrakṣāśuddhivardhanam //",
    "T04bsa054_u:1961": " [śikśā. sa. kārikā-4]",
    "T04bsa054_u:1962": " ityuktam / eṣa bodhisattvasaṃgraho yatra bodhisattvānāmabhyāsaviśrāme 'pi āpattayo vyavasthāpyante /",
    "T04bsa054_u:1963": " yathoktaṃ bodhisattvaprātimokśasūtre-",
    "T04bsa054_u:1964": " yo bodhisattvena mārgaḥ parigṛhītaḥ sarvasattvānāṃ kṛte duḥkhakṣayagāmī,",
    "T04bsa054_u:1965": " sacedbodhisattvasya taṃ mārgaṃ parigṛhyāvasthitasya api kalpakoṭeratyayena ekaṃ sukhacittamutpadyeta,",
    "T04bsa054_u:1966": " antaśo niṣadyācittamapi,",
    "T04bsa054_u:1967": " tatra bodhisattvena evaṃ cittamutpādayitavyam- sarvasattvānāmātyayikaṃ parigṛhya etadapi me bahu yanniṣīdāmīti //",
    "T04bsa054_u:1968": " ata evāha- vaidyopadeśāditi /",
    "T04bsa054_u:1969": " yathā vaidyopadeśamakurvāṇasya bhaiṣajyasādhyaṃ karaṇīyaṃ yasya bhaiṣajyena vā sādhyasya rogiṇaḥ kuto 'sti nirāmayatvaṃ nīrogatā?",
    "T04bsa054_u:1970": " tathā sarvajñamahāvaidyopadiṣṭaśikṣāpratipattimakurvataḥ kuto nirāmayatvaṃ karmakleśopajanitajātyādiduḥdukhamahābhayādvimuktiḥ?",
    "T04bsa054_u:1971": " tadevaṃ samāttasaṃvarasya sāmānyamāpattilakṣaṇamucyate yena āpattilakṣaṇena yuktaṃ vastu svayamapyutprekṣya pariharet /",
    "T04bsa054_u:1972": " na ca āpattipratirūpakeṣu anāpattipratirūpakeṣu ca saṃmuhyet /",
    "T04bsa054_u:1973": " bodhisattvaḥ sarvasattvānāṃ vartamānānāgatasarvaduḥkhadaurmanasyopaśamāya vartamānānāgatasarvasukhasaumanasyotpādāya ca niḥśāṭhyataḥ kāyavāṅmanaḥparākramaiḥ prayatnaṃ na karoti,",
    "T04bsa054_u:1974": " tatpratyayasāmagrīṃ (Bcp 49)",
    "T04bsa054_u:1975": " nānveṣate, tadantarāyapratīkārāya na ghaṭate,",
    "T04bsa054_u:1976": " alpaduḥkhadaurmanasyaṃ bahuduḥkhadaurmanasyapratīkārabhūtaṃ notpādayati,",
    "T04bsa054_u:1977": " mahārthasiddhayarthaṃ vā alpahāniṃ na karoti,",
    "T04bsa054_u:1978": " kṣaṇamapyupekṣate,",
    "T04bsa054_u:1979": " sāpattiko bhavati /",
    "T04bsa054_u:1980": " saṃkṣepato 'nāpattiḥ svaśaktyaviṣayeṣu kāryeṣu,",
    "T04bsa054_u:1981": " tatra niṣphalatayā śikṣāprajñaptyabhāvāt /",
    "T04bsa054_u:1982": " prakṛtisāvadyatayā vā anyad gṛhyat eva /",
    "T04bsa054_u:1983": " yatra tu svaśaktyagocare 'pi yogasāmarthyādāpattiḥ syāt,",
    "T04bsa054_u:1984": " tanna cintyam,",
    "T04bsa054_u:1985": " sāmānyapāpadeśanāntarbhāvāttato muktiḥ /",
    "T04bsa054_u:1986": " etat samāsato bodhisattvaśikṣāśarīram /",
    "T04bsa054_u:1987": " vistaratastu aprameyakalpaparyavasānanirdeśyam //",
    "T04bsa054_u:1988": " athavā saṃkṣepato dve bodhisattvasyāpattī /",
    "T04bsa054_u:1989": " yathāśaktyā yuktāyuktamasamīkṣyārabhate,",
    "T04bsa054_u:1990": " na nivartate upekṣate vā,",
    "T04bsa054_u:1991": " sāpattiko bhavati /",
    "T04bsa054_u:1992": " nirūpya yathārhamatikrāmati antaśaścaṇḍāladāsenāpi coditaḥ,",
    "T04bsa054_u:1993": " sāpattiko bhavati /",
    "T04bsa054_u:1994": " yaḥ punaretadabhyāsārthaṃ vyutpādamicchati,",
    "T04bsa054_u:1995": " tena śikṣāsamuccaye tāvaccaryāmukhamātraśikṣaṇārthamabhiyogaḥ karaṇīyaḥ,",
    "T04bsa054_u:1996": " śikṣaṇārambhasyaiva mahāphalatvāt /",
    "T04bsa054_u:1997": " yathopavarṇitaṃ praśāntaviniścayaprātihāryasūtre-",
    "T04bsa054_u:1998": " iti bodhisattvaśikṣā samāsato yathopadeśataḥ kathiteti //",
    "T04bsa054_u:1999": " iti prajñākaramativiracitāyāṃ bodhicaryāvatārapañjikāyāṃ bodhicittāpramādaścaturthaḥ paricchedaḥ //",
    "T04bsa054_u:2000": " (Bcp 50)",
    "T04bsa054_u:2001": " 5. saṃprajanyarakṣaṇaṃ nāma pañcamaḥ paricchedaḥ /",
    "T04bsa054_u:2002": " evamātmabhāvādīnāmutsargaṃ rakṣāṃ ca pratipādya punarvistareṇa rakṣāśodhanavardhanāni pratipādayitumupakramate /",
    "T04bsa054_u:2003": " utpāditabodhicittena hi bodhisattvena utsṛṣṭasyāpi cātmabhāvasya rakṣāśodhanavardhanāni kāryāṇi / yasmāt-",
    "T04bsa054_u:2004": " paribhogāya sattvānāmātmabhāvādi dīyate /",
    "T04bsa054_u:2005": " arakṣite kuto bhogaḥ kiṃ dattaṃ yanna bhujyate //",
    "T04bsa054_u:2006": " tasmātsattvopabhogārthamātmabhāvādi pālayet /",
    "T04bsa054_u:2007": " kalyāṇamitrānutsargātsūtrāṇāṃ ca sadekṣaṇāt //",
    "T04bsa054_u:2008": " [śikśā. sa. kārikā 5-6]",
    "T04bsa054_u:2009": " tacca ātmabhāvādiparipālanādi śikṣārakṣaṇādeva syāt /",
    "T04bsa054_u:2010": " anyathā narakādivinipātagamanāt tanna syāt /",
    "T04bsa054_u:2011": " ata idamabhidhīyate-",
    "T04bsa054_u:2012": " śikṣāṃ rakṣitukāmena cittaṃ rakṣyaṃ prayatnataḥ /",
    "T04bsa054_u:2013": " na śikṣā rakṣituṃ śakyā calaṃ cittamarakṣatā // Bca_5.1 //",
    "T04bsa054_u:2014": " śikṣyate upādīyate gṛhītasaṃvaraṇeneti vihiteṣu karaṇīyatā,",
    "T04bsa054_u:2015": " pratiṣiddheṣvakaraṇaṃ śikṣā,",
    "T04bsa054_u:2016": " tāṃ rakṣituṃ paripālayituṃ kāmena icchatā bodhisattvena ātmacittaṃ rakṣitavyaṃ prayatnata iti kathayiṣyamāṇāt /",
    "T04bsa054_u:2017": " atha śikṣārakṣaṇādhikāre kimiti cittaṃ rakṣyata ityāha- na śikṣeti /",
    "T04bsa054_u:2018": " anyathā śikṣaiva rakṣitumaśakyā calamanāyattaṃ cittamarakṣatā /",
    "T04bsa054_u:2019": " cittasya calatāyāṃ śikṣāyāḥ sthairyāyogāt //",
    "T04bsa054_u:2020": " ito 'pi cittameva rakṣaṇīyamityāha-",
    "T04bsa054_u:2021": " adāntā mattamātaṅgā na kurvantīha tāṃ vyathām /",
    "T04bsa054_u:2022": " karoti yāmavīcyādau muktaścittamataṅgajaḥ // Bca_5.2 //",
    "T04bsa054_u:2023": " aparikarmitā mattavaravāraṇā na janayanti tāṃ pīḍāmihaloke /",
    "T04bsa054_u:2024": " paraloke avīcyādau yāṃ karoti svacchandatayāvasthitaṃ cittameva mataṅgaja eva /",
    "T04bsa054_u:2025": " tathāgatājñāṅkuśena kathaṃcid vaśīkriyamāṇatvāt /",
    "T04bsa054_u:2026": " tasyāyattīkaraṇe guṇamāha-",
    "T04bsa054_u:2027": " baddhaśceccittamātaṅgaḥ smṛtirajjvā samantataḥ /",
    "T04bsa054_u:2028": " bhayamastaṃgataṃ sarvaṃ kṛtsnaṃ kalyāṇamāgatam // Bca_5.3 //",
    "T04bsa054_u:2029": " yadi baddhaḥ kathaṃcid bhavet /",
    "T04bsa054_u:2030": " smṛtirvakṣyamāṇalakṣaṇā /",
    "T04bsa054_u:2031": " saiva rajjurbandhanopāyatvāt /",
    "T04bsa054_u:2032": " samantataḥ sarvathā asatpakṣe pracāranirodhāt /",
    "T04bsa054_u:2033": " tadā bhayamastaṃgataṃ pratyastamitaṃ sarvamaśeṣam /",
    "T04bsa054_u:2034": " sarvaṃ kalyāṇamabhyudayaniḥśreyasalakṣaṇam /",
    "T04bsa054_u:2035": " āgataṃ saṃprāptam /",
    "T04bsa054_u:2036": " devaśced vṛṣṭo niṣpannāḥ śālaya iti yathā //",
    "T04bsa054_u:2037": " (Bcp 51) nanu bahavaśca mṛgavyālādayo 'pyupadravakāriṇaḥ santi,",
    "T04bsa054_u:2038": " tebhyaḥ kathaṃ cittasya vaśīkaraṇād bhayaṃ na bhaviṣyatītyāha-",
    "T04bsa054_u:2039": " vyāghrāḥ siṃhā gajā ṛkṣāḥ sarpāḥ sarve ca śatravaḥ /",
    "T04bsa054_u:2040": " sarve narakapālāśca ḍākinyo rākṣasāstathā // Bca_5.4 //",
    "T04bsa054_u:2041": " sarve baddhā bhavantyete cittasyaikasya bandhanāt /",
    "T04bsa054_u:2042": " cittasyaikasya damanāt sarve dāntā bhavanti ca // Bca_5.5 //",
    "T04bsa054_u:2043": " subodham //",
    "T04bsa054_u:2044": " kutaḥ punarevamityāha-",
    "T04bsa054_u:2045": " yasmādbhayāni sarvāṇi duḥkhānyapramitāni ca /",
    "T04bsa054_u:2046": " cittādeva bhavantīti kathitaṃ tattvavādinā // Bca_5.6 //",
    "T04bsa054_u:2047": " sarve hyete karmākṣepavaśādaniṣṭadāyakā bhavanti /",
    "T04bsa054_u:2048": " karma ca cittameva /",
    "T04bsa054_u:2049": " cetanā karmeti vacanāt /",
    "T04bsa054_u:2050": " vākkāyakarmaṇorapi cittameva samutthāpakam /",
    "T04bsa054_u:2051": " tadantareṇa tayoranutpatteḥ /",
    "T04bsa054_u:2052": " cetayitvā karmeti vacanāt /",
    "T04bsa054_u:2053": " tasmāt sarvamiha karmanirmitameva /",
    "T04bsa054_u:2054": " tacca cittānnānyat / tadāha-",
    "T04bsa054_u:2055": " karmajaṃ lokavaicitryaṃ cetanā tatkṛtaṃ ca tat /",
    "T04bsa054_u:2056": " cetanā mānasaṃ karma tajje vākkāyakarmaṇī /",
    "T04bsa054_u:2057": " iti /",
    "T04bsa054_u:2058": " [abhi. koṣa-4.1]",
    "T04bsa054_u:2059": " na ca anapakāracittasya kecidapakāriṇo nāma / yasmāt-",
    "T04bsa054_u:2060": " nivṛttapāpacittasya nāsti loke bhayaṃ dviṣaḥ /",
    "T04bsa054_u:2061": " sukhahānirna tasyāsti yasya cittaṃ vaśe sthitam //",
    "T04bsa054_u:2062": " ata idamuktam-",
    "T04bsa054_u:2063": " cittasya damanaṃ sādhu cittaṃ dāntaṃ sukhāvaham /",
    "T04bsa054_u:2064": " iti /",
    "T04bsa054_u:2065": " tattvavādī bhagavān vastutattvakathanaśīlatvāt /",
    "T04bsa054_u:2066": " tenedaṃ tattvaṃ kathitaṃ prakāśitam- sarvaṃ cittaprasūtamiti /",
    "T04bsa054_u:2067": " ataḥ sarvatra cittameva pradhānam //",
    "T04bsa054_u:2068": " itthamevaitannānyathā iti prasādhayannāha-",
    "T04bsa054_u:2069": " śastrāṇi kena narake ghaṭitāni prayatnataḥ /",
    "T04bsa054_u:2070": " taptāyaḥkuṭṭimaṃ kena kuto jātāśca tāḥ striyaḥ // Bca_5.7 //",
    "T04bsa054_u:2071": " narakapālānāṃ kuntāsimusalādīni,",
    "T04bsa054_u:2072": " asipatravanasamudbhūtāni vā kena kṛtāni?",
    "T04bsa054_u:2073": " na tatra kaścit kartāsti īśvarādiḥ,",
    "T04bsa054_u:2074": " tatkartṛtvasya anyatra niṣiddhatvāt,",
    "T04bsa054_u:2075": " ihāpi niṣetsyamānatvāt /",
    "T04bsa054_u:2076": " (Bcp 52) taptalohamayī ca bhūmiḥ kena ghaṭitā?",
    "T04bsa054_u:2077": " tāśca striyaḥ kutaḥ kāraṇasāmagrīto jātāḥ,",
    "T04bsa054_u:2078": " yāḥ pāradārikaiḥ śālmalīvṛkṣasya adhastādupari ca dṛśyante?",
    "T04bsa054_u:2079": " sa ca śālmalirvā ?",
    "T04bsa054_u:2080": " ato nānyat kāraṇamatra cittādupakalpanīyam / yaduktam-",
    "T04bsa054_u:2081": " sattvalokamatha bhājanalokaṃ cittameva racayatyaticitram /",
    "T04bsa054_u:2082": " karmajaṃ hi jagaduktamaśeṣaṃ karma cittamavadhūya ca nāsti //",
    "T04bsa054_u:2083": " iti //",
    "T04bsa054_u:2084": " tasmāccittamevātra kāraṇaṃ nānyadityata āha-",
    "T04bsa054_u:2085": " pāpacittasamudbhūtaṃ tattatsarvaṃ jagau muniḥ /",
    "T04bsa054_u:2086": " tasmānna kaścit trailokye cittādanyo bhayānakaḥ // Bca_5.8 //",
    "T04bsa054_u:2087": " pāpakarmopaskṛtaṃ cittameva teṣāṃ kāraṇaṃ bhagavān kathitavāt /",
    "T04bsa054_u:2088": " nāparaṃ kiṃcit /",
    "T04bsa054_u:2089": " yata evam, tasmānna trijagati pāpacittādaparaḥ kaścid bhayaheturasti /",
    "T04bsa054_u:2090": " tasmāccittameva vaśīkartavyam /",
    "T04bsa054_u:2091": " yaduktamāryaratnameghe-",
    "T04bsa054_u:2092": " cittapūrvagamāḥ sarvadharmāḥ /",
    "T04bsa054_u:2093": " citte parijñāte sarvadharmāḥ parijñātā bhavanti //",
    "T04bsa054_u:2094": " api ca-",
    "T04bsa054_u:2095": " cittena nīyate lokaścittaṃ cittaṃ na paśyati /",
    "T04bsa054_u:2096": " cittena cīyate karma śubhaṃ vā yadi vāśubham //",
    "T04bsa054_u:2097": " cittaṃ bhramate alātavat /",
    "T04bsa054_u:2098": " cittaṃ vibhramate taraṃgavat /",
    "T04bsa054_u:2099": " cittaṃ dahate davāgnivat /",
    "T04bsa054_u:2100": " cittaṃ rohayate (harate)",
    "T04bsa054_u:2101": " mahāmbuvat / iti ca //",
    "T04bsa054_u:2102": " evaṃ byupaparīkṣamāṇaścitte sūpasthitasmṛtirviharati,",
    "T04bsa054_u:2103": " na ca cittasya vaśaṃ gacchati /",
    "T04bsa054_u:2104": " api tu cittamevāsya vaśaṃ gacchati /",
    "T04bsa054_u:2105": " cittenāsya vaśībhūtena sarve dharmā vaśībhavantīti //",
    "T04bsa054_u:2106": " syādetat- dānapāramitādiṣu kathamiva cittaṃ pradhānam?",
    "T04bsa054_u:2107": " sā hi sarvasattvānāṃ dāridyāpanayanalakṣaṇetyāha-",
    "T04bsa054_u:2108": " adaridraṃ jagatkṛtvā dānapāramitā yadi /",
    "T04bsa054_u:2109": " jagaddaridramadyāpi sā kathaṃ pūrvatāyinām // Bca_5.9 //",
    "T04bsa054_u:2110": " dāridyaṃ hi nāma sāsravasukhabhogabubhukṣayā cittakārpaṇyam upakaraṇavaikalyaṃ vā /",
    "T04bsa054_u:2111": " tadapanīya jagato yadi dānapāramitāparipūrirbhavatītyucyate,",
    "T04bsa054_u:2112": " tadā sā katham?",
    "T04bsa054_u:2113": " na kathaṃcidapi pūrvatāyināṃ pūrvamabhisaṃbuddhānāṃ bhagavatāṃ yujyate /",
    "T04bsa054_u:2114": " kutaḥ? jagaddaridramadyāpi,",
    "T04bsa054_u:2115": " nādyāpi yāvajjagaddāridyamupaśāmyati //",
    "T04bsa054_u:2116": " (Bcp 53) yadyevaṃ neṣyate,",
    "T04bsa054_u:2117": " kathaṃ sā bhavatītyāha-",
    "T04bsa054_u:2118": " phalena saha sarvasvatyāgacittājjane 'khile /",
    "T04bsa054_u:2119": " dānapāramitā proktā tasmātsā cittameva tu // Bca_5.10 //",
    "T04bsa054_u:2120": " sarvasvaṃ bāhyādhyātmikaṃ sarvaṃ vastu dānaṃ dānaphalaṃ ca sarvasattvebhyaḥ parityajato 'bhyāsena prakarṣagamanād yadā apagatamātsaryamalaṃ nirāsaṅgatayā cittamutpadyate,",
    "T04bsa054_u:2121": " tadā dānapāramitāniṣpannetyucyate /",
    "T04bsa054_u:2122": " tasmāt sā cittameva nānyā dānapāramitā //",
    "T04bsa054_u:2123": " śīlapāramitā tu sutarāṃ cittamevetyata āha-",
    "T04bsa054_u:2124": " matsyādayaḥ kva nīyantāṃ mārayeyaṃ yato na tān /",
    "T04bsa054_u:2125": " labdhe viraticitte tu śīlapāramitā matā // Bca_5.11 //",
    "T04bsa054_u:2126": " prāṇātipātādisarvāvadyaviraticittameva hi śīlam,",
    "T04bsa054_u:2127": " na punastadāśrayabhūtabāhyaviṣayanivṛttisvabhāvam /",
    "T04bsa054_u:2128": " yadi punarvadhādiviṣayavastvabhāvena tadvadhādyabhāvācchīlaṃ syāt,",
    "T04bsa054_u:2129": " tadā te matsyādayaḥ kva nīyantāṃ yatra teṣāṃ darśanaṃ na syāt?",
    "T04bsa054_u:2130": " anyathā tadvadhādyupakrame śīlaṃ na syāt /",
    "T04bsa054_u:2131": " na caivam /",
    "T04bsa054_u:2132": " tasmātteṣu vidyamāneṣvapi labdhe viraticitte nivṛttimanasikāre śīlapāramitā matā saṃmatā tatsvabhāvavidām /",
    "T04bsa054_u:2133": " tasmāt sā cittameva //",
    "T04bsa054_u:2134": " kṣāntipāramitāpi na cittādbhinnetyāha-",
    "T04bsa054_u:2135": " kiyato mārayiṣyāmi durjanān gaganopamān /",
    "T04bsa054_u:2136": " mārite krodhacitte tu māritāḥ sarvaśatravaḥ // Bca_5.12 //",
    "T04bsa054_u:2137": " parāpakārādisaṃbhave 'pi cittasyākopanatā kṣāntiḥ /",
    "T04bsa054_u:2138": " anyathā yadi sarvaśatrūṇāṃ tadvinipātanena vairaniryātanaṃ kṛtavataḥ kenacidvairābhāvādupaśāntavairasya na kaścidapakārī syāt /",
    "T04bsa054_u:2139": " iti marṣaṇaṃ kṣāntiḥ /",
    "T04bsa054_u:2140": " tadā etadaśakyānuṣṭhānam /",
    "T04bsa054_u:2141": " śatravo hi gaganasamatvādaparyantāḥ /",
    "T04bsa054_u:2142": " teṣāṃ māraṇamaśakyam /",
    "T04bsa054_u:2143": " tasmāt krodhādinivṛtticittameva teṣāmupāyena māraṇamiva,",
    "T04bsa054_u:2144": " tatkṛtāpakārasyāgaṇanāt,",
    "T04bsa054_u:2145": " janmāntaravairāsaṃbhavācca māritaprāyāste //",
    "T04bsa054_u:2146": " atra aśakyatāyāmapyupāyena pravṛttau dṛṣṭāntopadarśanena śakyatāmāha-",
    "T04bsa054_u:2147": " bhūmiṃ chādayituṃ sarvāṃ kutaścarma bhaviṣyati /",
    "T04bsa054_u:2148": " upānaccarmamātreṇa channā bhavati medinī // Bca_5.13 //",
    "T04bsa054_u:2149": " kaṇṭakādyupaghātarakṣaṇārthaṃ pṛthvī chādayitumucitā /",
    "T04bsa054_u:2150": " na caitacchakyam,",
    "T04bsa054_u:2151": " tāvataścarmaṇo 'bhāvāt,",
    "T04bsa054_u:2152": " bhāve 'pi chādanasyāśakyatvāt /",
    "T04bsa054_u:2153": " upāyena punaḥ śakyam /",
    "T04bsa054_u:2154": " upānahaścarmaṇā kevalena sarvā bhūmiśchāditā bhavati //",
    "T04bsa054_u:2155": " dṛṣṭāntoktamarthaṃ prakṛte yojayannāha-",
    "T04bsa054_u:2156": " bāhyā bhāvā mayā tadvacchakyā vārayituṃ na hi /",
    "T04bsa054_u:2157": " svacittaṃ vārayiṣyāmi kiṃ mamānyairnivāritaiḥ // Bca_5.14 //",
    "T04bsa054_u:2158": " (Bcp 54) śatruprabhṛtayo bhāvā mayā vārayitumaśakyāḥ /",
    "T04bsa054_u:2159": " tadvat medinīcarmacchādanavat apakārakriyāyāḥ /",
    "T04bsa054_u:2160": " ataḥ svacittameva śakyaṃ vārayiṣyāmi /",
    "T04bsa054_u:2161": " anyavāraṇasyāpārthakatvāt,",
    "T04bsa054_u:2162": " svacittavāraṇādeva tatsiddheḥ /",
    "T04bsa054_u:2163": " tasmāt sā cittameva //",
    "T04bsa054_u:2164": " vīryapāramitā tu kuśalotsāhasvabhāvā ativispaṣṭaṃ cittamevetyāha-",
    "T04bsa054_u:2165": " sahāpi vākśarīrābhyāṃ mandavṛtterna tatphalam /",
    "T04bsa054_u:2166": " yatpaṭorekakasyāpi cittasya brahmatādikam // Bca_5.15 //",
    "T04bsa054_u:2167": " vacanakāyasahitasyāpi cittasya kuśalapakṣe mandapracārasya na tādṛśaṃ phalamupajāyate,",
    "T04bsa054_u:2168": " yādṛśaṃ dhyānādiviṣaye paṭupravṛtterekākino 'pi cittasya phalaṃ brahmabhūyādikam /",
    "T04bsa054_u:2169": " tasmāt sā cittameva //",
    "T04bsa054_u:2170": " dhyānaṃ tu cittaikāgratālakṣaṇaṃ cittādanyathā vaktumaśakyamityāha-",
    "T04bsa054_u:2171": " japāstapāṃsi sarvāṇi dīrghakālakṛtānyapi /",
    "T04bsa054_u:2172": " anyacittena mandena vṛthaivetyāha sarvavit // Bca_5.16 //",
    "T04bsa054_u:2173": " mantrādyāvartanalakṣaṇā vacanavyāpārā japāḥ /",
    "T04bsa054_u:2174": " tapāṃsi ca indriyadamanalakṣaṇāḥ kāyikāḥ /",
    "T04bsa054_u:2175": " tāni atibahukālamabhyastānyapi anyatra saktacittena middhādyupahatacittena vā /",
    "T04bsa054_u:2176": " samānapāṭavavikalenetyarthaḥ /",
    "T04bsa054_u:2177": " vṛthaiva niṣphalameva,",
    "T04bsa054_u:2178": " atyarthakṛśaphalatvāt,",
    "T04bsa054_u:2179": " abhimatārthe 'nupayogādvā /",
    "T04bsa054_u:2180": " putro 'pyaputra eva,",
    "T04bsa054_u:2181": " putrakāryākaraṇādyathā /",
    "T04bsa054_u:2182": " ityāha bhagavān sarvajñaḥ /",
    "T04bsa054_u:2183": " tasmād dhyānapāramitāpi cittameva //",
    "T04bsa054_u:2184": " prajñā tu nirvivādā cittamevetyāha-",
    "T04bsa054_u:2185": " duḥkhaṃ hantuṃ sukhaṃ prāptuṃ te bhramanti mudhāmbare /",
    "T04bsa054_u:2186": " yairetaddharmasarvasvaṃ cittaṃ guhyaṃ na bhāvitam // Bca_5.17 //",
    "T04bsa054_u:2187": " pañcagatisaṃsārajātyādiduḥkhaṃ prahātuṃ tatprahāṇe nirvāṇasukhamadhigantuṃ te sattvā mudhā nirarthakā eva bhramanti ambare kāsīpuṣpamiva niṣphalaṃ saṃsāre /",
    "T04bsa054_u:2188": " yadanuṣṭhitaṃ kvacidapi na lagnamiti tadevamamidhīyate pañcāgnisevāśiroluñcanādivratam /",
    "T04bsa054_u:2189": " ke punarevaṃ bhramanti?",
    "T04bsa054_u:2190": " yaiḥ saṃsārabhayabhīrubhiḥ sukhārthibhiśca dharmasarvasvaṃ sarvalaukikalokottarakarmanidānabhūtaṃ",
    "T04bsa054_u:2191": " cittaṃ bālānāmagocarasvabhāvatayā guhyaṃ na bhāvitaṃ tattvacittatayā punaḥ punaḥ sthirīkṛtam /",
    "T04bsa054_u:2192": " tasmādiyamatitarāṃ cittameva /",
    "T04bsa054_u:2193": " yathopavarṇitamāryagaṇḍabyūhe-",
    "T04bsa054_u:2194": " svacittādhiṣṭhānaṃ sarvabodhisattvacaryā /",
    "T04bsa054_u:2195": " svacittādhiṣṭhānaṃ sarvasattvaparipākavinayaḥ /",
    "T04bsa054_u:2196": " peyālaṃ /",
    "T04bsa054_u:2197": " tasya mama kulaputra evaṃ bhavati- svacittamevopastambhayitavyaṃ sarvakuśalamūlaiḥ /",
    "T04bsa054_u:2198": " svacittameva parisyandayitavyaṃ dharmameghaiḥ /",
    "T04bsa054_u:2199": " svacittameva pariśodhayitavyamāvaraṇīyadharmebhyaḥ /",
    "T04bsa054_u:2200": " svacittameva dṛḍhīkartavyaṃ vīryeṇa / ityādi //",
    "T04bsa054_u:2201": " (Bcp 55) iti cittasvabhāvatāṃ sarvatra pratipādya upasaṃharannāha-",
    "T04bsa054_u:2202": " tasmātsvadhiṣṭhitaṃ cittaṃ mayā kāryaṃ surakṣitam /",
    "T04bsa054_u:2203": " cittarakṣāvrataṃ mukttvā bahubhiḥ kiṃ mama vrataiḥ // Bca_5.18 //",
    "T04bsa054_u:2204": " evamutpāditabodhicittena śikṣārakṣaṇe yatnavatā manasi kartavyam- svadhiṣṭhitaṃ smṛtyā surakṣitaṃ saṃprajanyena vakṣyamāṇarītyā mayā svacittaṃ kartavyaṃ tadekāgramānasena /",
    "T04bsa054_u:2205": " atraiva sarveṣāmantarbhāvāt /",
    "T04bsa054_u:2206": " ataścittarakṣaṇameva pradhānaṃ vratam /",
    "T04bsa054_u:2207": " tadvihāya kimanyairvratairbahubhirapi mama prayojanam? na kiṃcit /",
    "T04bsa054_u:2208": " tadrahitasya niṣphalatvāt /",
    "T04bsa054_u:2209": " etāvatī ceyaṃ bodhisattvaśikṣā yaduta cittaparikarma /",
    "T04bsa054_u:2210": " etanmūlatvāt sarvasattvārthānām /",
    "T04bsa054_u:2211": " tadyathā dharmasaṃgītisūtre kīrtitam-",
    "T04bsa054_u:2212": " mativikramabodhisattva āha- yo 'yaṃ dharmo dharma ityucyate,",
    "T04bsa054_u:2213": " nāyaṃ dharmo deśastho na pradeśastho 'nyatra svacittādhīno dharmaḥ /",
    "T04bsa054_u:2214": " tasmānmayā svacittaṃ svārādhitaṃ svadhiṣṭhitaṃ suparijitaṃ susamārabdhaṃ sunigṛhītaṃ kartavyam /",
    "T04bsa054_u:2215": " tatkasya hetoḥ?",
    "T04bsa054_u:2216": " yatra cittaṃ tatra guṇadoṣāḥ /",
    "T04bsa054_u:2217": " tadbodhisattvo doṣebhyaścittaṃ nivārya guṇeṣu pravartayati /",
    "T04bsa054_u:2218": " taducyate- cittādhīno dharmaḥ,",
    "T04bsa054_u:2219": " dharmādhīnā bodhiriti //",
    "T04bsa054_u:2220": " evaṃ cittāyattatāṃ sarvatra niścitya cittadṛḍhatāyāmudāharaṇamāha-",
    "T04bsa054_u:2221": " yathā capalamadhyastho rakṣati vraṇamādarāt /",
    "T04bsa054_u:2222": " evaṃ durjanamadhyastho rakṣeccittavraṇaṃ sadā // Bca_5.19 //",
    "T04bsa054_u:2223": " asamāhitajanamadhye punarupaghātabhayāttadgatamanasā yathā vraṇaṃ rakṣati kaścidapramattaḥ,",
    "T04bsa054_u:2224": " evaṃ tathā śikṣārakṣaṇakāmaḥ akāraṇavairibālajanamadhye saṃvasan tatparaścittaṃ vraṇamiva rakṣet sarvakālam //",
    "T04bsa054_u:2225": " yathāprasiddhita idamudāharaṇam /",
    "T04bsa054_u:2226": " na tu punarmanāgapi sādṛśyamastītyāha-",
    "T04bsa054_u:2227": " vraṇaduḥkhalavādbhīto rakṣāmi vraṇamādarāt /",
    "T04bsa054_u:2228": " saṃghātaparvatāghātādbhītaścittavraṇaṃ na kim // Bca_5.20 //",
    "T04bsa054_u:2229": " īṣanmātraṃ duḥkhaṃ duḥkhalavo vraṇakṛtaḥ /",
    "T04bsa054_u:2230": " tasmādbhīto rakṣāmi vraṇam /",
    "T04bsa054_u:2231": " prakṛtānurodhe rakṣatīti pāṭho yuktaḥ /",
    "T04bsa054_u:2232": " ādarāt tātparyeṇa /",
    "T04bsa054_u:2233": " saṃghātanarakaprabhavādanekavarṣasahasrānubhūyamānaduḥkhāt parvatāghātātsarvato vyāptiprahārāt bhītaḥ cittavraṇaṃ na kiṃ rakṣediti prakṛtena saṃbandhaḥ /",
    "T04bsa054_u:2234": " yadi vā /",
    "T04bsa054_u:2235": " ahaṃ tu kiṃ na rakṣāmīti pariṇāmena yojanīyam /",
    "T04bsa054_u:2236": " athavā /",
    "T04bsa054_u:2237": " evamutpāditabodhicittena manasā cintayitavyamityavatāryate /",
    "T04bsa054_u:2238": " tadā rakṣāmīti //",
    "T04bsa054_u:2239": " kaḥ punarevaṃ sati guṇaḥ syādityāha-",
    "T04bsa054_u:2240": " anena hi vihāreṇa viharan durjaneṣvapi /",
    "T04bsa054_u:2241": " pramadājanamadhye 'pi yatirdhīro na khaṇḍayate // Bca_5.21 //",
    "T04bsa054_u:2242": " (Bcp 56) yasmādevaṃmanasikāreṇa vicaran vanitājanamadhye 'pi prāsādapṛṣṭhe ayamanivāryo 'tiśayena kāmarāgeṣu /",
    "T04bsa054_u:2243": " tenedamuktaṃ yatirdhīra iti /",
    "T04bsa054_u:2244": " asmin manasikāre nidhyaptacittaḥ /",
    "T04bsa054_u:2245": " na khaṇḍayate śikṣārakṣaṇamanasikārānna skhalati //",
    "T04bsa054_u:2246": " punarevaṃ karaṇīyamityatrārthe dṛḍhamabhiniveśaṃ darśayannāha-",
    "T04bsa054_u:2247": " lābhā naśyantu me kāmaṃ satkāraḥ kāyajīvitam /",
    "T04bsa054_u:2248": " naśyatvanyacca kuśalaṃ mā tu cittaṃ kadācana // Bca_5.22 //",
    "T04bsa054_u:2249": " civarapiṇḍapātādayo naśyantu,",
    "T04bsa054_u:2250": " vilayaṃ yāntu mama kāmaṃ yatheṣṭam /",
    "T04bsa054_u:2251": " satkāro gauraveṇa āsanadānapādavandanādipūjā /",
    "T04bsa054_u:2252": " kāyo jīvitaṃ ca sarvametannaśyatu /",
    "T04bsa054_u:2253": " anyadapi yatkiṃcit sukhasaumanasyanimittaṃ tadapi naśyatu /",
    "T04bsa054_u:2254": " kuśalaṃ punarmama cittaṃ mā kasmiṃścidapi kāle naṅkṣīditi //",
    "T04bsa054_u:2255": " atra punarādaramutpādayituṃ śāstrakāra āha-",
    "T04bsa054_u:2256": " cittaṃ rakṣitukāmānāṃ mayaiṣa kriyate 'ñjaliḥ /",
    "T04bsa054_u:2257": " smṛtiṃ ca saṃprajanyaṃ ca sarvayatnena rakṣata // Bca_5.23 //",
    "T04bsa054_u:2258": " añjaliṃ kṛtvā prārthayāmi /",
    "T04bsa054_u:2259": " kimartham? smṛtiṃ ca saṃprajanyaṃ ca /",
    "T04bsa054_u:2260": " na kevalāṃ smṛtim,",
    "T04bsa054_u:2261": " nāpi kevalaṃ saṃprajanyamiti parasparāpekṣayā cakāradvayam /",
    "T04bsa054_u:2262": " tatra smṛtirāryaratnacūḍasūtre 'bhihitā-",
    "T04bsa054_u:2263": " yayā smṛtyā sarvakleśānāṃ prādurbhāvo na bhavati /",
    "T04bsa054_u:2264": " yayā smṛtyā sarvamārakarmaṇāmavatāraṃ na dadāti /",
    "T04bsa054_u:2265": " yayā smṛtyā utpathe kumārge vā na patati /",
    "T04bsa054_u:2266": " yayā smṛtyā dauvārikabhūtayā sarveṣāmakuśalānāṃ cittacaitasikānāṃ dharmāṇāmavakāśaṃ na dadāti,",
    "T04bsa054_u:2267": " iyamucyate samyaksmṛtiriti //",
    "T04bsa054_u:2268": " saṃkṣepataḥ punariyaṃ smṛtirucyate- vihitapratiṣiddhayoryathāyogaṃ smaraṇaṃ smṛtiḥ /",
    "T04bsa054_u:2269": " yaccāhasmṛtirālambanāsaṃpramoṣa iti //",
    "T04bsa054_u:2270": " saṃprajanyaṃ tu prajñāpāramitāyāmuktam-",
    "T04bsa054_u:2271": " caraṃścarāmīti prajānāti /",
    "T04bsa054_u:2272": " sthitaḥ sthito 'smīti prajānāti /",
    "T04bsa054_u:2273": " niṣaṇṇo niṣaṇṇo 'smīti prajānāti /",
    "T04bsa054_u:2274": " śayānaḥ śayito 'smīti prajānāti /",
    "T04bsa054_u:2275": " yathā yathāsya kāyaḥ sthito bhavati tathā tathainaṃ prajānāti /",
    "T04bsa054_u:2276": " peyālaṃ /",
    "T04bsa054_u:2277": " so 'tikrāman vā pratikrāman vā saṃprajānacārī bhavati /",
    "T04bsa054_u:2278": " ālokite vilokite saṃmiñjite prasārite saṃghāṭīpaṭapātracīvaradhāraṇe aśite pīte khādite",
    "T04bsa054_u:2279": " nidrāklamaprativinodane āgate gate sthite niṣaṇṇe supte jāgarite bhāṣite tūṣṇībhāve",
    "T04bsa054_u:2280": " pratisaṃlayane saṃprajānacārī bhavatīti //",
    "T04bsa054_u:2281": " idameva vakṣyati-",
    "T04bsa054_u:2282": " etadeva samāsena saṃprajanyasya lakṣaṇam /",
    "T04bsa054_u:2283": " yatkāyacittovakṣāyāḥ pratyavekṣā muhurmuhuḥ //",
    "T04bsa054_u:2284": " iti // [bodhi. 5.108]",
    "T04bsa054_u:2285": " (Bcp 57) kaḥ punaranayorvyatireke doṣaḥ,",
    "T04bsa054_u:2286": " yenaite yatnena rakṣaṇīye kathite ityāha-",
    "T04bsa054_u:2287": " vyādhyākulo naro yadvanna kṣamaḥ sarvakarmasu /",
    "T04bsa054_u:2288": " tathābhyāṃ vikalaṃ cittaṃ na kṣamaṃ sarvakarmasu // Bca_5.24 //",
    "T04bsa054_u:2289": " rogopahatasāmarthyo yathā puruṣaḥ sarvakarmasu gamanabhojanādiṣu akarmaṇyo bhavati,",
    "T04bsa054_u:2290": " tathā smṛtisaṃprajanyābhyāṃ vikalaṃ cittaṃ sarvakarmasu dhyānādhyayanādilakṣaṇeṣu //",
    "T04bsa054_u:2291": " anayoḥ samudāyābhāve doṣamuktvā pratyekamabhāve kathayitumāha-",
    "T04bsa054_u:2292": " asaṃprajanyacittasya śrutacintitabhāvitam /",
    "T04bsa054_u:2293": " sacchidrakumbhajalavanna smṛtāvavatiṣṭhate // Bca_5.25 //",
    "T04bsa054_u:2294": " na vidyate saṃprajanyaṃ yasmiṃstadasaṃprajanyam /",
    "T04bsa054_u:2295": " taccittaṃ yasya tasya /",
    "T04bsa054_u:2296": " śrutacintābhāvanāmayaprajñāpariniṣṭhitaṃ vastu na smaraṇamadhivasati /",
    "T04bsa054_u:2297": " tanmūlaṃ ca sarvaṃ kalyāṇam /",
    "T04bsa054_u:2298": " kimiva? yathā sacchidrakumbhe mukhanikśiptamudakamadhastādgacchati nāvatiṣṭhate //",
    "T04bsa054_u:2299": " idamaparaṃ tadvayatireke dūṣaṇamāha-",
    "T04bsa054_u:2300": " aneke śrutavanto 'pi śrāddhā yatnaparā api /",
    "T04bsa054_u:2301": " asaṃprajanyadoṣeṇa bhavantyāpattikaśmalāḥ // Bca_5.26 //",
    "T04bsa054_u:2302": " bahavo 'pi bahuśrutāḥ tathā śraddhāvanto yatnaparāḥ śikṣāyāmādarakāriṇaḥ asaṃprajanyadoṣeṇa āpattikaluṣitā bhavanti kāyacittapracārāpratyavekṣaṇāt",
    "T04bsa054_u:2303": " aparamapi tadabhāve dūṣaṇamāha-",
    "T04bsa054_u:2304": " asaṃprajanyacaureṇa smṛtimoṣānusāriṇā /",
    "T04bsa054_u:2305": " upacityāpi puṇyāni muṣitā yānti durgatim // Bca_5.27 //",
    "T04bsa054_u:2306": " asaṃprajanyameva saṃprajanyābhāvaḥ kleśasvabhāvaścauraḥ kuśaladhanāpaharaṇāt /",
    "T04bsa054_u:2307": " tena smṛtimoṣānusāriṇā rakṣapālabhūtāyāḥ smṛteḥ pramoṣamabhāvamanusṛtya muṣitā viluptakuśaladhanāḥ santaḥ upacityāpi puṇyāni,",
    "T04bsa054_u:2308": " kuśaladhanānāṃ saṃcayaṃ kṛtvāpi,",
    "T04bsa054_u:2309": " durgatiparāyaṇā bhavanti //",
    "T04bsa054_u:2310": " kutaḥ punarevamiti uktamevārthaṃ spaṣṭayannāha-",
    "T04bsa054_u:2311": " kleśataskarasaṃgho 'yamavatāragaveṣakaḥ /",
    "T04bsa054_u:2312": " prāpyāvatāraṃ muṣṇāti hanti sadgatijīvitam // Bca_5.28 //",
    "T04bsa054_u:2313": " taskarāścaurāḥ teṣāṃ saṃghātaḥ avatāragaveṣakaḥ piśācavadavatāramārgaprekṣī /",
    "T04bsa054_u:2314": " chidrānveṣaṇatatpara ityarthaḥ /",
    "T04bsa054_u:2315": " prāpyāvatāraṃ praveśamārgamāsādya muṣṇāti /",
    "T04bsa054_u:2316": " tato hanti śobhanagataye jīvitapratilambhaṃ kuśalapātheyābhāvāt //",
    "T04bsa054_u:2317": " smṛtimadhikṛtyādhunā prāha-",
    "T04bsa054_u:2318": " tasmātsmṛtirmanodvārānnāpaneyā kadācana /",
    "T04bsa054_u:2319": " gatāpi pratyupasthāpyā saṃsmṛtyāpāyikīṃ vyathām // Bca_5.29 //",
    "T04bsa054_u:2320": " (Bcp 58) yataḥ smṛterabhāve dūṣaṇamevaṃ syāt,",
    "T04bsa054_u:2321": " tasmādidamatra doṣaṃ paśyatā smṛtirālabamnāsaṃpramoṣalakṣaṇā manodvārāt manogṛhapraveśamārgāt nāpaneyā nāpasāryā /",
    "T04bsa054_u:2322": " sadā avasthāpayitavyetyarthaḥ /",
    "T04bsa054_u:2323": " atha kadācit pramādatastato 'pagacchet,",
    "T04bsa054_u:2324": " tadā gatāpi punarnirvartyopasthāpyā tatraivāropayitavyā /",
    "T04bsa054_u:2325": " katham? saṃsmṛtya manasi nidhāya āpāyikīṃ narakādidurgativyathām //",
    "T04bsa054_u:2326": " tatra dvādaśemāḥ smṛtayo niṣphalaspandavarjanārthaṃ tathāgatājñānatikramānupālanavipākagauravasmṛtiprabhṛtayaḥ śikṣāsamuccaye pradarśitāḥ,",
    "T04bsa054_u:2327": " tata eva vivekenāvadhāryāḥ //",
    "T04bsa054_u:2328": " sāpi smṛtistībrādarātsamutpadyate /",
    "T04bsa054_u:2329": " ādaro 'pi śamathamāhātmyamavagamya ātāpena jāyate /",
    "T04bsa054_u:2330": " etacca yathāvasaraṃ vakṣyāmaḥ //",
    "T04bsa054_u:2331": " keṣāṃcit punaranyathāpi smṛtirutpadyate /",
    "T04bsa054_u:2332": " tadupadarśayannāha-",
    "T04bsa054_u:2333": " upādhyāyānuśāsanyā bhītyāpyādarakāriṇām /",
    "T04bsa054_u:2334": " dhanyānāṃ gurusaṃvāsātsukaraṃ jāyate smṛtiḥ // Bca_5.30 //",
    "T04bsa054_u:2335": " ācāryopādhyāyasaṃnidhau tadanyatamārādhyabrahmacārisaṃnidhau vā saṃvasatāṃ tadanuśāsanyā,",
    "T04bsa054_u:2336": " bhītya tadbhayenāpi ādaraḥ kāryeṣu sarvabhāvenābhimukhyam,",
    "T04bsa054_u:2337": " avajñāpratipakṣo dharmaḥ /",
    "T04bsa054_u:2338": " tatkāriṇāṃ yatnavatāṃ sukṛtināṃ tadanuśāsanīṃ hitāhitavidhipratiṣedhaniyamamanugṛhṇatāmakṛcchreṇaiva smṛtirutpadyate //",
    "T04bsa054_u:2339": " itthamapi viharan smṛtimanasikārabahulavihārī bhavatīti kārikādvayena darśayannāha-",
    "T04bsa054_u:2340": " buddhāśca bodhisattvāśca sarvatrāvyāhatekṣaṇāḥ /",
    "T04bsa054_u:2341": " sarvamevāgratasteṣāṃ teṣāmasmi puraḥ sthitaḥ // Bca_5.31 //",
    "T04bsa054_u:2342": " iti dhyātvā tathā tiṣṭhet trapādarabhayānvitaḥ /",
    "T04bsa054_u:2343": " buddhānusmṛtirapyevaṃ bhavettasya muhurmuhuḥ // Bca_5.32 //",
    "T04bsa054_u:2344": " sarvadā buddhabodhisattvānāṃ samastavastuviṣayāpratihatajñānacakṣuṣāṃ sarvameva vastujātaṃ purato 'vasthitameva /",
    "T04bsa054_u:2345": " ahamapi teṣāṃ puro 'vasthita eva,",
    "T04bsa054_u:2346": " sarvavastuvat /",
    "T04bsa054_u:2347": " iti manasi nidhāya tathaiva saṃyatātmā tiṣṭhet /",
    "T04bsa054_u:2348": " trapādarabhayānvitaḥ /",
    "T04bsa054_u:2349": " apratirūpe karmaṇi trapā lajjā /",
    "T04bsa054_u:2350": " śikṣāyāmādaraḥ,",
    "T04bsa054_u:2351": " tadatikrame bhayam /",
    "T04bsa054_u:2352": " buddhabodhisattveṣveva vā trapādayaḥ /",
    "T04bsa054_u:2353": " evaṃ sati aparo 'pi viśeṣaḥ syādityāha- buddhetyādi /",
    "T04bsa054_u:2354": " tadevaṃ viharatastasya pratikṣaṇamakāmata eva buddhānusmṛtiḥ syāt //",
    "T04bsa054_u:2355": " saṃprajanyasya utpattisthairyayoḥ smṛtireva kāraṇamiti kathayannāha-",
    "T04bsa054_u:2356": " saṃprajanyaṃ tadāyāti na ca yātyāgataṃ punaḥ /",
    "T04bsa054_u:2357": " smṛtiryadā manodvāre rakṣārthamavatiṣṭhate // Bca_5.33 //",
    "T04bsa054_u:2358": " yadā smṛtirmanogṛhadvāri kleśataskarasaṃghātānupraveśanivāriṇī dauvārikavadavasthitā bhavati,",
    "T04bsa054_u:2359": " tadā saṃprajanyamayatnata evotpadyate,",
    "T04bsa054_u:2360": " utpannaṃ ca sat sthirībhavati //",
    "T04bsa054_u:2361": " evaṃ tāvadanayoranvayavyatirekābhyāṃ guṇadoṣāvabhidhāya anarthavivarjanārthaṃ niṣphalaspandavarjanamāha-",
    "T04bsa054_u:2362": " (Bcp 59) pūrvaṃ tāvadidaṃ cittaṃ sadopasthāpyamīdṛśam /",
    "T04bsa054_u:2363": " nirindriyeṇeva mayā sthātavyaṃ kāṣṭhavatsadā // Bca_5.34 //",
    "T04bsa054_u:2364": " prathamaṃ tāvat idaṃ cittamityadhyātmani cintayati- sarvakālamīdṛśamuktakramayuktamupasthāpayitavyam /",
    "T04bsa054_u:2365": " tataḥ paraṃ niṣphalaspandavarjanārthamapagatakaraṇagrāmeṇeva niṣphalarūpādiviṣayagrahaṇasarvavikalpopasaṃhārāt mayā sthātavyam /",
    "T04bsa054_u:2366": " kimiva? kāṣṭhavat,",
    "T04bsa054_u:2367": " cakṣurādivyāpāraśūnyatvāt //",
    "T04bsa054_u:2368": " idameva vyanakti-",
    "T04bsa054_u:2369": " niṣphalā netravikṣepā na kartavyāḥ kadācana /",
    "T04bsa054_u:2370": " nidhyāyantīva satataṃ kāryā dṛṣṭiradhogatā // Bca_5.35 //",
    "T04bsa054_u:2371": " īṣanmukulitapakṣmayugalā nāsāgraviniveśitā yugamātravyavalokinī vā kāryā dṛṣṭiḥ //",
    "T04bsa054_u:2372": " prathamārambhiṇaḥ saṃtatābhyāsena kleśasya parihārārthamāha-",
    "T04bsa054_u:2373": " dṛṣṭiviśrāmahetostu diśaḥ paśyetkadācana /",
    "T04bsa054_u:2374": " ābhāsamātraṃ dṛṣṭvā ca svāgatārthaṃ vilokayet // Bca_5.36 //",
    "T04bsa054_u:2375": " dṛṣṭicittaparikhedaparityāgāya kadācit karhicit diśo vyavalokayet /",
    "T04bsa054_u:2376": " atha kadācit kaścit tatsamīpamāgacchet,",
    "T04bsa054_u:2377": " tadā tasya praticchāyāmātraṃ viditvā svāgatavādena saṃtoṣaṇārthaṃ vilokayet /",
    "T04bsa054_u:2378": " anyathā tatra tasya avadhyānena akuśalaṃ prasavet //",
    "T04bsa054_u:2379": " mārge 'pi tathādṛṣṭergacchata upaghātaparihārārthamāha-",
    "T04bsa054_u:2380": " mārgādau bhayabodhārthaṃ muhuḥ paśyeccaturdiśam /",
    "T04bsa054_u:2381": " diśo viśramya vīkṣeta parāvṛtyaiva pṛṣṭhataḥ // Bca_5.37 //",
    "T04bsa054_u:2382": " bhayahetucaurādipratipattyarthaṃ caturdiśamiti krameṇa /",
    "T04bsa054_u:2383": " anyathā ātmabhāvasya rakṣā kṛtā na syāt /",
    "T04bsa054_u:2384": " sarvadigvyavalokanaṃ tu kriyamāṇamauddhatyopaghātaparihārārthaṃ sthitvā kartavyam /",
    "T04bsa054_u:2385": " pṛṣṭhato vyavalokanaṃ parāvṛtya paścānmukhībhūya //",
    "T04bsa054_u:2386": " asamādhānasya ca rakṣaṇāmāha-",
    "T04bsa054_u:2387": " saredapasaredvāpi puraḥ paścānnirūpya ca /",
    "T04bsa054_u:2388": " evaṃ sarvāsvavasthāsu kāryaṃ buddhvā samācaret // Bca_5.38 //",
    "T04bsa054_u:2389": " saretpuraḥ apasaretpaścāt /",
    "T04bsa054_u:2390": " prapātādyupaghātaṃ nirīkṣya ca /",
    "T04bsa054_u:2391": " evamityuktakramadiśā svaparahitaprayojanamavagamya pratipattisāro bhavet //",
    "T04bsa054_u:2392": " idānīṃ saṃprajanyakāritāṃ śikṣayitumāha-",
    "T04bsa054_u:2393": " kāyenaivamavastheyamityākṣipya kriyāṃ punaḥ /",
    "T04bsa054_u:2394": " kathaṃ kāyaḥ sthita iti draṣṭavyaṃ punarantarā // Bca_5.39 //",
    "T04bsa054_u:2395": " caturṇāmīryāpathānāmanyatamasminnīryāpathe /",
    "T04bsa054_u:2396": " kāyenaivamiti sthitena niṣaṇṇena vā avastheyamiti /",
    "T04bsa054_u:2397": " tadanantaraṃ svādhyāyādikriyāmārabhya punarantarāle vyavalokitavyaṃ kathaṃ kāyaḥ sthita iti tasminneveryāpathe,",
    "T04bsa054_u:2398": " uta bhinne īryāpathe /",
    "T04bsa054_u:2399": " bhinne punaḥ pūrvavadavasthāpyaḥ //",
    "T04bsa054_u:2400": " (Bcp 60) kāyapratyavekṣāmabhidhāya cittapratyavekṣaṇāmāha-",
    "T04bsa054_u:2401": " nirūpyaḥ sarvayatnena cittamattadvipastathā /",
    "T04bsa054_u:2402": " dharmacintāmahāstambhe yathā vaddho na mucyate // Bca_5.40 //",
    "T04bsa054_u:2403": " dharmasya svaparahitalakṣaṇasya cintaiva mahāstambho vandhanāyattīkaraṇahetutvāt //",
    "T04bsa054_u:2404": " tasmin baddho 'pi punaḥ punarnirūpaṇīya ityāha-",
    "T04bsa054_u:2405": " kutra me vartata iti pratyavekṣyaṃ tathā manaḥ /",
    "T04bsa054_u:2406": " samādhānadhuraṃ naiva kṣaṇamapyutsṛjedyathā // Bca_5.41 //",
    "T04bsa054_u:2407": " kva punaridaṃ mano mama vartate,",
    "T04bsa054_u:2408": " pūrvasminnālambane anyatra vā gatam /",
    "T04bsa054_u:2409": " gatamavagamya tato nirvatya tatraiva yojayitavyam /",
    "T04bsa054_u:2410": " svarasavāhitāyāmupekṣaṇīyam /",
    "T04bsa054_u:2411": " iti śamathadhuramekamapi kṣaṇaṃ yathā na parityajati tathā dhārayitavyam /",
    "T04bsa054_u:2412": " etāvatā śīlaṃ hi samādhisaṃvartanīmamityuktaṃ bhavati /",
    "T04bsa054_u:2413": " yathoktaṃ candrapradīpasūtre-",
    "T04bsa054_u:2414": " kṣipraṃ samādhiṃ labhate niraṅgaṇaṃ",
    "T04bsa054_u:2415": " viśuddhaśīlasyimi ānuśaṃsāḥ //",
    "T04bsa054_u:2416": " iti /",
    "T04bsa054_u:2417": " [samādhi. 27.6]",
    "T04bsa054_u:2418": " ato 'vagamyate- ye kecit samādhihetavaḥ prayogāḥ,",
    "T04bsa054_u:2419": " te śīle 'nugatā iti /",
    "T04bsa054_u:2420": " tasmāt samādhyarthinā smṛtisaṃprajanyaśīlena bhavitavyam /",
    "T04bsa054_u:2421": " tathā śīlārthināpi samādhau yatnaḥ kārya iti //",
    "T04bsa054_u:2422": " samādhānaparityāgāvakāśamāha-",
    "T04bsa054_u:2423": " bhayotsavādisaṃbandhe yadyaśakto yathāsukham /",
    "T04bsa054_u:2424": " dānakāle tu śīlasya yasmāduktamupekṣaṇam // Bca_5.42 //",
    "T04bsa054_u:2425": " agnidāhādi bhayam /",
    "T04bsa054_u:2426": " tathā ratnatrayapūjādikṛta utsavaḥ /",
    "T04bsa054_u:2427": " samadhikataraḥ sattvārthādirvā /",
    "T04bsa054_u:2428": " tatsaṃbhave yadi sthātumaśaktaḥ,",
    "T04bsa054_u:2429": " tadā kāmacāra ityanujñātam /",
    "T04bsa054_u:2430": " sāpattiko na bhavatītyarthaḥ /",
    "T04bsa054_u:2431": " kutaḥ punarayamaniyamo labhyata ityāha- dānetyādi /",
    "T04bsa054_u:2432": " śīlaṃ yadyapi dānātprakṛṣṭam,",
    "T04bsa054_u:2433": " tathāpi avaraśikṣāyāṃ śikṣamāṇasya tadanantarameva uttaraśikṣāvasthitasya abhyāsapāṭavābhāvāt kathaṃcit tāvatkālaṃ tato nivartamānasyāpi nāpattiḥ",
    "T04bsa054_u:2434": " dānasyāsau kālo na śīlasya /",
    "T04bsa054_u:2435": " ata evoktam- yadyaśakta iti /",
    "T04bsa054_u:2436": " etāvanmātreṇedamudāharaṇam /",
    "T04bsa054_u:2437": " yathoktam- tatraikasyāṃ śikṣāyāṃ niṣpādyamānāyāmaśaktasya itaraśikṣānabhyāsādanāpattiḥ /",
    "T04bsa054_u:2438": " āryākṣayamatisūtre 'pyevamavocat-",
    "T04bsa054_u:2439": " dānakāle śīlopasaṃhārasyopekṣā /",
    "T04bsa054_u:2440": " iti /",
    "T04bsa054_u:2441": " na cātaḥ śithilena bhavitavyam //",
    "T04bsa054_u:2442": " yatra kuśalapakṣasaṃcāre 'pi kvacit samādhānavighātaḥ syāt,",
    "T04bsa054_u:2443": " tannopādeyamityāha-",
    "T04bsa054_u:2444": " yad buddhvā kartumārabdhaṃ tato 'nyanna vicintayet /",
    "T04bsa054_u:2445": " tadeva tāvanniṣpādyaṃ tadgatenāntarātmanā // Bca_5.43 //",
    "T04bsa054_u:2446": " (Bcp 61) svayameva tu yuktyāgamābhyāṃ kalyāṇamitravacanādvā yathābalamavadhārya yatkiṃcitkarma kartumārabdhaṃ dhyānādhyayanādikam,",
    "T04bsa054_u:2447": " prathamatastadeva tāvanniṣpattiṃ neyaṃ tannimnena cetasā,",
    "T04bsa054_u:2448": " na punastadaniṣpannameva parityajya paramārambhaṇīyam //",
    "T04bsa054_u:2449": " kiṃ punarevaṃ syādyadi na syādityāha-",
    "T04bsa054_u:2450": " evaṃ hi sukṛtaṃ sarvamanyathā nobhayaṃ bhavet /",
    "T04bsa054_u:2451": " asaṃprajanyakleśo 'pi vṛddhiṃ caivaṃ gamiṣyati // Bca_5.44 //",
    "T04bsa054_u:2452": " yasmādevamanutiṣṭhataḥ sarvaṃ suśliṣṭaṃ kṛtaṃ syāt /",
    "T04bsa054_u:2453": " tadviparyaye punarduḥśliṣṭamubhayaṃ pūrvaṃ cāttaṃ paścāt svīkṛtaṃ ca syāt /",
    "T04bsa054_u:2454": " calapravṛtterasaṃprajanyaṃ syāt /",
    "T04bsa054_u:2455": " praveśe vṛddhiḥ syāt //",
    "T04bsa054_u:2456": " itthamapi niṣphalaṃ varjayedityāha-",
    "T04bsa054_u:2457": " nānāvidhapralāpeṣu vartamāneṣvanekadhā /",
    "T04bsa054_u:2458": " kautūhaleṣu sarveṣu hanyādautsukyamāgatam // Bca_5.45 //",
    "T04bsa054_u:2459": " anekaprakāre 'saṃbaddhābhidhāne 'paropādhike pravartamāne āścaryavastuṣu ca samasteṣu svayamapi tatkriyāyāṃ darśanaśravaṇāya vākūcittasya tāratamyaṃ nivārayet //",
    "T04bsa054_u:2460": " aparamapi niṣphalavarjanāya prātimokṣoddiṣṭamācaret ityāha-",
    "T04bsa054_u:2461": " mṛnmardanatṝṇacchedarekhādyaphalamāgatam /",
    "T04bsa054_u:2462": " smṛtvā tāthāgatīṃ śikṣāṃ bhītastatkṣaṇamutsṛjet // Bca_5.46 //",
    "T04bsa054_u:2463": " bhūmiphalakādiṣu nakhadaṇḍādinā rekhākarṣaṇalekhanādi niṣprayojanamāgatamāpatitaṃ vivarjayet bhagavatā atra nivṛttirājñapteti saṃsmṛtya,",
    "T04bsa054_u:2464": " tadatikramavipākaphalabhayāt /",
    "T04bsa054_u:2465": " tatkṣaṇamiti na tatra kālaparilambhaṃ kuryāt //",
    "T04bsa054_u:2466": " saṃkleśasamudācāre saṃprajanyakāritāṃ yadetyādibhiḥ saptabhiḥ ślokaiḥ śikṣayitumāha-",
    "T04bsa054_u:2467": " yadā calitukāmaḥ syādvaktukāmo 'pi vā bhavet /",
    "T04bsa054_u:2468": " svacittaṃ pratyavekṣyādau kuryāddhairyeṇa yuktimat // Bca_5.47 //",
    "T04bsa054_u:2469": " prathamata eva svacittaṃ nirūpya /",
    "T04bsa054_u:2470": " uktam (?) asaṃkliṣṭāvasthāyāṃ karaṇīyamuktam //",
    "T04bsa054_u:2471": " etadeva darśayati-",
    "T04bsa054_u:2472": " anunītaṃ pratihataṃ yadā paśyetsvakaṃ manaḥ /",
    "T04bsa054_u:2473": " na kartavyaṃ na vaktavyaṃ sthātavyaṃ kāṣṭhavattadā // Bca_5.48 //",
    "T04bsa054_u:2474": " raktaṃ dviṣṭaṃ vā svacittaṃ yadā paśyet,",
    "T04bsa054_u:2475": " tadā hastapādādicalanamātramapi na kartavyam,",
    "T04bsa054_u:2476": " nāpi vacanodīraṇam /",
    "T04bsa054_u:2477": " anyathā tadutthāpite kāyavāgvijñaptī api saṃkliṣṭe syātām /",
    "T04bsa054_u:2478": " ato bahirindriyavyāpāravikalpāvupasaṃhṛtya sthātavyaṃ kāṣṭhavattadā /",
    "T04bsa054_u:2479": " sarvavyāpāravirahānnirvyāpārāḥ sarvadharmā iti manasi nidhāya //",
    "T04bsa054_u:2480": " (Bcp 62) aparamāha-",
    "T04bsa054_u:2481": " uddhataṃ sopahāsaṃ vā yadā mānamadānvitam /",
    "T04bsa054_u:2482": " sotprāsātiśayaṃ vakraṃ vañcakaṃ ca mano bhavet // Bca_5.49 //",
    "T04bsa054_u:2483": " uddhatamiti /",
    "T04bsa054_u:2484": " saddharmādiśravaṇapramādādapi uddhatam /",
    "T04bsa054_u:2485": " vikṣepabahulamityarthaḥ /",
    "T04bsa054_u:2486": " sopahāsaṃ vāgviheṭhanārambhakam,",
    "T04bsa054_u:2487": " tayā yuktaṃ vā /",
    "T04bsa054_u:2488": " mānaścittasyonnatiḥ /",
    "T04bsa054_u:2489": " madaḥ svadharme (?)",
    "T04bsa054_u:2490": " cittasyābhiniveśaḥ /",
    "T04bsa054_u:2491": " tābhyāmanvitaṃ tatsaṃprayuktam /",
    "T04bsa054_u:2492": " utprāsaḥ kāyikī viheṭhanā,",
    "T04bsa054_u:2493": " tena sahotkaṭam /",
    "T04bsa054_u:2494": " vakraṃ kuṭilaṃ śaṭhaṃ vā /",
    "T04bsa054_u:2495": " vañcakaṃ pratārakaṃ māyāvi vā /",
    "T04bsa054_u:2496": " yadi mano bhavet,",
    "T04bsa054_u:2497": " sthātavyaṃ kāṣṭhavattadeti saṃbandhaḥ //",
    "T04bsa054_u:2498": " yadātmotkarṣaṇābhāsaṃ parapaṃsanameva vā /",
    "T04bsa054_u:2499": " sādhikṣepaṃ sasaṃrambhaṃ sthātavyaṃ kāṣṭhavattadā // Bca_5.50 //",
    "T04bsa054_u:2500": " ātmotkarṣaṇaṃ svaguṇātiśayaprakāśanam /",
    "T04bsa054_u:2501": " tadābhāsaṃ tatpratibhāsaṃ tadvikalpanāt /",
    "T04bsa054_u:2502": " parapaṃsanaṃ paravigrahaḥ doṣāviṣkaraṇaṃ vā, tadyuktam /",
    "T04bsa054_u:2503": " adhikṣepaḥ parasya vacanatiraskāraḥ /",
    "T04bsa054_u:2504": " saṃrambhaḥ sadākalivivādanimittacittapradoṣaḥ /",
    "T04bsa054_u:2505": " ubhayatra saha tena vartata iti vigrahaḥ /",
    "T04bsa054_u:2506": " evaṃ yadā paśyetsvakaṃ manaḥ,",
    "T04bsa054_u:2507": " sthātavyaṃ kāṣṭhavat tadeti sāmānyoktamabhisaṃbadhyate //",
    "T04bsa054_u:2508": " lābhasatkārakīrtyarthi parivārārthi vā punaḥ /",
    "T04bsa054_u:2509": " upasthānārthi me cittaṃ tasmāttiṣṭhāmi kāṣṭhavat // Bca_5.51 //",
    "T04bsa054_u:2510": " kīrtiryaśaḥ /",
    "T04bsa054_u:2511": " parivāraḥ dāsīdāsakarmakarādiḥ /",
    "T04bsa054_u:2512": " upasthānaṃ pādadhāvanamardanādi /",
    "T04bsa054_u:2513": " ebhirarthi tadabhilāṣaṃ mama cittam /",
    "T04bsa054_u:2514": " tasmāttiṣṭhāmi kāṣṭhavat //",
    "T04bsa054_u:2515": " parārtharūkṣaṃ svārthārthi pariṣatkāmameva vā /",
    "T04bsa054_u:2516": " vaktumicchati me cittaṃ tasmāttiṣṭhāmi kāṣṭhavat // Bca_5.52 //",
    "T04bsa054_u:2517": " parārtharūkṣaṃ parārthavimukham /",
    "T04bsa054_u:2518": " svārthārthi svārthābhiniviṣṭam /",
    "T04bsa054_u:2519": " pariṣat śiṣyāntevāsiprabhṛtijanasamājaḥ /",
    "T04bsa054_u:2520": " tadabhilāṣi tatparivārārthi //",
    "T04bsa054_u:2521": " asahiṣṇvalasaṃ bhītaṃ pragalbhaṃ mukharaṃ tathā /",
    "T04bsa054_u:2522": " svapakṣābhiniviṣṭaṃ ca tasmāttiṣṭhāmi kāṣṭhavat // Bca_5.53 //",
    "T04bsa054_u:2523": " asahiṣṇu asahanaśīlam /",
    "T04bsa054_u:2524": " alasaṃ kriyāsu akarmaṇyam /",
    "T04bsa054_u:2525": " kusīdamityarthaḥ /",
    "T04bsa054_u:2526": " bhītaṃ kāyajīvitabhīru bhayahetubhyo vā /",
    "T04bsa054_u:2527": " pragalbhaṃ dhṛṣṭam /",
    "T04bsa054_u:2528": " mukharaṃ durvacaskam,",
    "T04bsa054_u:2529": " yuktāyuktamanapekṣya abhidhāyakaṃ vā /",
    "T04bsa054_u:2530": " svapakṣeḥ śiṣyāntevāsijñātisālohitādau abhiniviṣṭaṃ pakṣapātātiśayavat //",
    "T04bsa054_u:2531": " sāṃprataṃ pratikāranirdeśamāha-",
    "T04bsa054_u:2532": " evaṃ saṃkliṣṭamālokya niṣphalārambhi vā manaḥ /",
    "T04bsa054_u:2533": " nigṛhṇīyād dṛḍhaṃ śūraḥ pratipakṣeṇa tatsadā // Bca_5.54 //",
    "T04bsa054_u:2534": " upadarśitakrameṇa saṃkliṣṭaṃ saṃkleśasaṃprayuktaṃ niṣphalavyāpāraṃ vā jñātvā svacittaṃ sarvapravṛttinigedhena prabhāvamandatāṃ vidhāya nigṛhṇīyādabhibhavet",
    "T04bsa054_u:2535": " dṛḍhaṃ yathā punarapi samudācāradharmakaṃ (Bcp 63) na bhavati /",
    "T04bsa054_u:2536": " kleśādisaṃgrāme vijayāya kṛtaparikaraḥ śuro bodhisattvaḥ /",
    "T04bsa054_u:2537": " pratipakṣeṇa yo yasmin pratipakṣa uktaḥ yathā rāgādāvaśubhādi,",
    "T04bsa054_u:2538": " tena tadviparītavidhānenetyarthaḥ /",
    "T04bsa054_u:2539": " sadā sarvakālam,",
    "T04bsa054_u:2540": " yadā yadā saṃkliṣṭaṃ pratīyate /",
    "T04bsa054_u:2541": " ugraparipṛcchāyāṃ gṛhiṇaṃ bodhisattvamadhikṛtyoktam-",
    "T04bsa054_u:2542": " tena surāmaireyamadyapramādasthānāt prativiratena bhavitavyam,",
    "T04bsa054_u:2543": " amattena anunmattena acapalena acañcalena abhrāntena amukhareṇa anunnatena upasthitasmṛtināsasaṃprajanyena / iti //",
    "T04bsa054_u:2544": " atraiva ca pravrajitaṃ bodhisattvamadhikṛtyoktam- smṛti saṃprajanyasyāvikṣepaḥ / iti //",
    "T04bsa054_u:2545": " tathā āryatathāgataguhyasūtre darśitam-",
    "T04bsa054_u:2546": " na khalu punaḥ kulaputra bodhisattvasya vāg raktā vā duṣṭā vā mūḍhā vā kliṣṭā vā",
    "T04bsa054_u:2547": " kṣaṇavyākaraṇī vā svapakṣotkarṣaṇavacanā vā parapakṣanigrahavacanā vā ātmavarṇānunayavacanā",
    "T04bsa054_u:2548": " vā paravarṇapratighātavacanā vā pratijñottāraṇavacanā vā ābhimānikavyākaraṇavacanā veti //",
    "T04bsa054_u:2549": " evaṃ niṣphalaspandavarjanena anarthādātmabhāvasya rakṣā pratipāditā bhavati /",
    "T04bsa054_u:2550": " tasmānmayā śīlasusthitena aprakampena aśithilena bhavitavyamiti //",
    "T04bsa054_u:2551": " etacca samāhitacittasya sidhyati /",
    "T04bsa054_u:2552": " ata idaṃ śamathamāhātmyamavagamya tātparyeṇa bhāvayitavyam /",
    "T04bsa054_u:2553": " anena tīvra ādaro bhavati śikśāsu /",
    "T04bsa054_u:2554": " tenāpi smṛtirupatiṣṭhate /",
    "T04bsa054_u:2555": " upasthitasmṛtirniṣphalaṃ varjayati /",
    "T04bsa054_u:2556": " tasya anarthā na saṃbhavanti /",
    "T04bsa054_u:2557": " tasmādātmabhāvaṃ rakṣitukāmena smṛtimūlamanviṣya nityamupasthitasmṛtinā bhavitavyam / etadevāha-",
    "T04bsa054_u:2558": " tatrātmabhāve kā rakṣā yadanarthavivarjanam /",
    "T04bsa054_u:2559": " kena tallabhyate sarve niṣphalaspandavarjanāt //",
    "T04bsa054_u:2560": " etatsidhyetsadā smṛtyā smṛtistīvrādarādbhavet /",
    "T04bsa054_u:2561": " ādaraḥ śamamāhātmyaṃ jñātvātāpena jāyate //",
    "T04bsa054_u:2562": " iti /",
    "T04bsa054_u:2563": " [śikṣā. sa. kārikā-7-8]",
    "T04bsa054_u:2564": " śamathamāhātmyaṃ tu yathāvasaramihaiva kathayiṣyate //",
    "T04bsa054_u:2565": " ayamatra piṇḍārthaḥ anarthavivarjanārthamavadhārayitavya iti vṛttatritayenopadarśayannāha-",
    "T04bsa054_u:2566": " suniścitaṃ suprasannaṃ dhīraṃ sādaragauravam /",
    "T04bsa054_u:2567": " salajjaṃ sabhayaṃ śāntaṃ parārādhanatatparam // Bca_5.55 //",
    "T04bsa054_u:2568": " parasparaviruddhābhirbālecchābhirakheditam /",
    "T04bsa054_u:2569": " kleśotpādādidaṃ hyetadeṣāmiti dayānvitam // Bca_5.56 //",
    "T04bsa054_u:2570": " ātmasattvavaśaṃ nityamanavadyeṣu vastuṣu /",
    "T04bsa054_u:2571": " nirmāṇamiva nirmānaṃ dhārayāmyeṣa mānasam // Bca_5.57 //",
    "T04bsa054_u:2572": " (Bcp 64) suniścitaṃ saṃdehaviparyāsarahitam /",
    "T04bsa054_u:2573": " suprasannaṃ sadā prītisaumanasyabahulam /",
    "T04bsa054_u:2574": " dhīramacañcalam /",
    "T04bsa054_u:2575": " ādaraḥ kathita eva /",
    "T04bsa054_u:2576": " gauravaṃ ārādhyeṣu cittasya namratā /",
    "T04bsa054_u:2577": " tābhyāṃ saha vartate /",
    "T04bsa054_u:2578": " salajjaṃ pūrvavat /",
    "T04bsa054_u:2579": " sabhayaṃ skhalita[mālokya] bhītam /",
    "T04bsa054_u:2580": " śāntaṃ saṃyatendriyam /",
    "T04bsa054_u:2581": " sattvārādhanayatnavat //",
    "T04bsa054_u:2582": " yadekasya rucijanakaṃ tadanyasya viparītam /",
    "T04bsa054_u:2583": " anyonyaviruddhābhiḥ pṛthagjanecchābhirakheditamavipratisāri /",
    "T04bsa054_u:2584": " katham? dayānvitam /",
    "T04bsa054_u:2585": " hetupadametat /",
    "T04bsa054_u:2586": " kutaḥ? yasmāt kleśotpādānna svātantryādidametat parasparaviruddhacaritameṣāṃ bālānāmiti matvā //",
    "T04bsa054_u:2587": " ātmasattvavaśaṃ svaparāyattaṃ sarvakālam /",
    "T04bsa054_u:2588": " kiṃ sarvatra? na /",
    "T04bsa054_u:2589": " anavadyeṣu vastuṣu ubhayasāvadyaśūnyeṣu /",
    "T04bsa054_u:2590": " kiṃvat? nirmāṇamiva nirmitavat /",
    "T04bsa054_u:2591": " vigatamānaṃ mānasaṃ dhārayāmi /",
    "T04bsa054_u:2592": " eṣo 'hamiti bodhisattvo manasi niveśayet //",
    "T04bsa054_u:2593": " asmādapi saṃvegamanasikārāccittasyānarthavivarjanena rakṣā vidhātavyetyāha-",
    "T04bsa054_u:2594": " cirātprāptaṃ kṣaṇavaraṃ smṛtvā smṛtvā muhurmuhuḥ /",
    "T04bsa054_u:2595": " dhārayāmīdṛśaṃ cittamaprakampyaṃ sumeruvat // Bca_5.58 //",
    "T04bsa054_u:2596": " aticireṇa kālena labdham uktaṃ kṣaṇavaraṃ smaraṇena cetasi kṛtvā punaḥ punarantaraṃ sthirīkaromi īdṛśamuktasvabhāvam /",
    "T04bsa054_u:2597": " aprakampyaṃ kampayitumaśakyaṃ kāmādivitarkapavanaiḥ parvatarājavat //",
    "T04bsa054_u:2598": " evametābhyāṃ śīlasamādhibhyāmanyonyasaṃvardhakābhyāṃ cittakarmapariniṣpattiḥ /",
    "T04bsa054_u:2599": " tasmādavasthitametat- cittaparikarmaiva bodhisattvaśikṣā iti /",
    "T04bsa054_u:2600": " tena yaduktam-",
    "T04bsa054_u:2601": " cittarakṣāvrataṃ muktvā bahubhiḥ kiṃ mama vrataiḥ /",
    "T04bsa054_u:2602": " [bodhi. 5.18]",
    "T04bsa054_u:2603": " iti, tat pariniṣṭhitam //",
    "T04bsa054_u:2604": " punastadekāntamavadhārayituṃ kāyapratyavekṣāmāha-",
    "T04bsa054_u:2605": " gṛdhrairāmiṣasaṃgṛddhaiḥ kṛṣyamāṇa itastataḥ /",
    "T04bsa054_u:2606": " na karotyanyathā kāyaḥ kasmādatra pratikriyām // Bca_5.59 //",
    "T04bsa054_u:2607": " kāyasya sarvathā kvacidapi vyāpāro nāsti,",
    "T04bsa054_u:2608": " svātmanyapi sāmarthyābhāvāt /",
    "T04bsa054_u:2609": " anyathā cittarahito mṛtasya kāyaḥ /",
    "T04bsa054_u:2610": " gṛdhrādibhirvipralujyamāna itastataḥ pratikāramātmarakṣaṇārthaṃ kimiti na karotīti pṛcchati sarvasāmarthyavikalatvāt /",
    "T04bsa054_u:2611": " ata eva cittaparikarmaiva sādhyam /",
    "T04bsa054_u:2612": " tasmin parikarmite kāyasya ayatnata eva parikarmasiddheḥ,",
    "T04bsa054_u:2613": " tatparatantratvāttasyetyuktaṃ bhavati //",
    "T04bsa054_u:2614": " evaṃ sarvathānupayogini kāye sāpekṣatāṃ nirasyannāha-",
    "T04bsa054_u:2615": " rakṣasīmaṃ manaḥ kasmādātmīkṛtya samucchrayam /",
    "T04bsa054_u:2616": " tvattaścetpṛthagevāyaṃ tenātra tava ko vyayaḥ // Bca_5.60 //",
    "T04bsa054_u:2617": " (Bcp 65) he manaḥ, anātmakameva ātmatvena svīkṛtya māṃsāsthipuñjaṃ kāyasaṃjñakaṃ kasmātkāraṇāt tvaṃ rakṣasi?",
    "T04bsa054_u:2618": " kimevamiti cet,",
    "T04bsa054_u:2619": " bhavato yadi bhinna evāyaṃ kāyaḥ,",
    "T04bsa054_u:2620": " tena asyāpacaye tava kimapacīyate?",
    "T04bsa054_u:2621": " pūrvameva ciraṃ svīkṛta iti cedāha-",
    "T04bsa054_u:2622": " na svīkaroṣi he mūḍha kāṣṭhaputtalakaṃ śucim /",
    "T04bsa054_u:2623": " amedhyaghaṭitaṃ yantraṃ kasmādrakṣasi pūtikam // Bca_5.61 //",
    "T04bsa054_u:2624": " he mūḍha, mohavijṛmbhitametad bhavataḥ /",
    "T04bsa054_u:2625": " śuciṃ pavitram /",
    "T04bsa054_u:2626": " ayaṃ ca aśuciḥ /",
    "T04bsa054_u:2627": " idamevāha- amedhyeti /",
    "T04bsa054_u:2628": " pūtikaṃ śatanadharmakam //",
    "T04bsa054_u:2629": " syādetat- kimanyasminnasannapi doṣa ucyate ityatrāha-",
    "T04bsa054_u:2630": " imaṃ carmapuṭaṃ tāvatsvabuddhayaiva pṛthakkuru /",
    "T04bsa054_u:2631": " asthipañjarato māṃsaṃ prajñāśastreṇa mocaya // Bca_5.62 //",
    "T04bsa054_u:2632": " asthīnyapi pṛthakkṛtvā paśya majjānamantataḥ /",
    "T04bsa054_u:2633": " kimatra sāramastīti svayameva vicāraya // Bca_5.63 //",
    "T04bsa054_u:2634": " carmamayaṃ puṭam /",
    "T04bsa054_u:2635": " svamativiśeṣeṇa pṛthak kuru svakāyādapasāraya /",
    "T04bsa054_u:2636": " asthighaṭitapañjarād yantrāt prajñātmakena śastreṇa māṃsakartanena /",
    "T04bsa054_u:2637": " tadanantaramasthīnyapi khaṇḍaśaḥ pṛthag bhinnāni kṛtvā majjānaṃ paśya avalokaya /",
    "T04bsa054_u:2638": " yadi antaraṃ kāyaḥ caturmahābhūtikaḥ mātapitraśucikalalasaṃbhūtaḥ duḥkhamayaḥ kṛtaghnaśceti vistareṇa pratipādayiṣyatīti kimatra sāramasti vijñapraśastaṃ nyāyyaṃ vā,",
    "T04bsa054_u:2639": " ityātmanaiva vicāraya //",
    "T04bsa054_u:2640": " evamanviṣya yatnena na dṛṣṭaṃ sāramatra te /",
    "T04bsa054_u:2641": " adhunā vada kasmāttvaṃ kāyamadyāpi rakṣasi // Bca_5.64 //",
    "T04bsa054_u:2642": " evaṃ kathitanayena /",
    "T04bsa054_u:2643": " sādhūktamiti cet,",
    "T04bsa054_u:2644": " adhunā vada kasmāt tvamadyāpi sarvaguṇavikalamapi kāyaṃ rakṣasi?",
    "T04bsa054_u:2645": " evaṃ vidvānapi //",
    "T04bsa054_u:2646": " tathāpi asti kiṃcidatropādeyamiti cedāha-",
    "T04bsa054_u:2647": " na khāditavyamaśuci tvayā peyaṃ na śoṇitam /",
    "T04bsa054_u:2648": " nāntrāṇi cūṣitavyāni kiṃ kāyena kariṣyasi // Bca_5.65 //",
    "T04bsa054_u:2649": " yadasti, na tadupayuktamiti saṃkṣepārthaḥ /",
    "T04bsa054_u:2650": " ataḥ kimanupayoginā kāyena kariṣyasi?",
    "T04bsa054_u:2651": " atra āsaṅgo na yukta ityarthaḥ //",
    "T04bsa054_u:2652": " anyaprayojanābhāvādidamevocitamutpaśyāmaḥ ityāha-",
    "T04bsa054_u:2653": " yuktaṃ gṛdhraśṛgālāderāhārārthaṃ tu rakṣitum /",
    "T04bsa054_u:2654": " karmopakaraṇaṃ tvetanmanuṣyāṇāṃ śarīrakam // Bca_5.66 //",
    "T04bsa054_u:2655": " (Bcp 66) yasmāt karmaṇi kenacit sahakāribhāvenopayujyate iti rakṣyate //",
    "T04bsa054_u:2656": " tathāpi nātrābhiniveśaḥ kārya ityāha-",
    "T04bsa054_u:2657": " evaṃ te rakṣataścāpi mṛtyurācchidya nirdayaḥ /",
    "T04bsa054_u:2658": " kāyaṃ dāsyati gṛdhrebhyastadā tvaṃ kiṃ kariṣyasi // Bca_5.67 //",
    "T04bsa054_u:2659": " ācchidyeti balāt /",
    "T04bsa054_u:2660": " bhavato gṛhītvā niṣkṛpo mṛtyustava kāyaṃ gṛdhrebhyo dāsyati,",
    "T04bsa054_u:2661": " tadāpi na kaścitpratikāro bhaviṣyati ityabhiprāyaḥ //",
    "T04bsa054_u:2662": " syādetat- yadyapi evam,",
    "T04bsa054_u:2663": " tathāpi bhaktācchādanamātreṇāpi paripālanīya ityatrāha- na",
    "T04bsa054_u:2664": " sthāsyatīti bhṛtyāya na vastrādi pradīyate /",
    "T04bsa054_u:2665": " kāyo yāsyati khāditvā kasmāttvaṃ kuruṣe vyayam // Bca_5.68 //",
    "T04bsa054_u:2666": " yadi nāma bhṛtyakarmakaraṇaṃ tathāpi tatrānavasthāyisvabhāve vicakṣaṇo jñātvaiva pravartate,",
    "T04bsa054_u:2667": " evaṃ prakṛte 'pi taddharmiṇi kenābhiprāyeṇa he manaḥ,",
    "T04bsa054_u:2668": " tvaṃ kuruṣe vyayamupakaraṇopakṣayam?",
    "T04bsa054_u:2669": " tat kiṃ sarvathaiva niravakāśo 'yaṃ kartavyaḥ? netyāha-",
    "T04bsa054_u:2670": " datvāsmai vetanaṃ tasmātsvārthaṃ kuru mano 'dhunā /",
    "T04bsa054_u:2671": " na hi vaitanikopāttaṃ sarvaṃ tasmai pradīyate // Bca_5.69 //",
    "T04bsa054_u:2672": " vetanaṃ karmamūlyam /",
    "T04bsa054_u:2673": " tāvanmātraṃ datvā asmai gatvaraśarīrāya,",
    "T04bsa054_u:2674": " karmopakaraṇatvāt,",
    "T04bsa054_u:2675": " svaprayojanamanuvidheyaṃ he manaḥ /",
    "T04bsa054_u:2676": " anenaivopārjitaṃ kasmādasmai na dīyate iti cet,",
    "T04bsa054_u:2677": " na hi yasmāt yatkiṃcit karmakareṇopāttaṃ sarvaṃ tasmai karmakarāya pradīyate iti nyāyo 'sti //",
    "T04bsa054_u:2678": " tasmādevamupastambhamātraṃ datvā-",
    "T04bsa054_u:2679": " kāye naubuddhimādhāya gatyāgamananiśrayāt /",
    "T04bsa054_u:2680": " yathākāmaṃgamaṃ kāyaṃ kuru sattvārthasiddhaye // Bca_5.70 //",
    "T04bsa054_u:2681": " kāye naubuddhiṃ kṛtvā pravṛttinivṛttihetoḥ icchāyattaṃ kāyaṃ kuru sattvārthānuṣṭhānāya niṣpattaye vā /",
    "T04bsa054_u:2682": " he manaḥ iti prakṛtamabhisaṃbadhyate //",
    "T04bsa054_u:2683": " iti kāyapratyavekṣayā tatsvabhāvamupayogaṃ ca vicārya pariniścitakāyaprayojanamupasaṃharannāha-",
    "T04bsa054_u:2684": " evaṃ vaśīkṛtasvātmā nityaṃ smitamukho bhavet /",
    "T04bsa054_u:2685": " tyajed bhṛkuṭisaṃkocaṃ pūrvābhāṣī jagatsuhṛt // Bca_5.71 //",
    "T04bsa054_u:2686": " uktanītyā āyattīkṛtaḥ ātmā cittakāyalakṣaṇaḥ /",
    "T04bsa054_u:2687": " sarvadā prasannavadano bhavet /",
    "T04bsa054_u:2688": " bhrūlalāṭasaṃkocaṃ ca prasādahānikaraṃ tyajet /",
    "T04bsa054_u:2689": " pūrvameva asaṃcodita eva pareṇa svāgatādivādaiḥ saṃtoṣaṇaśīlo bhavet /",
    "T04bsa054_u:2690": " sarvasattvānāmakāraṇabāndhavaśca //",
    "T04bsa054_u:2691": " ityapi śikṣā anarthavarjanāya kāryetyāha-",
    "T04bsa054_u:2692": " saśabdapātaṃ sahasā na pīṭhādīn vinikṣipet /",
    "T04bsa054_u:2693": " nāsphālayetkapāṭaṃ ca syānniḥśabdaruciḥ sadā // Bca_5.72 //",
    "T04bsa054_u:2694": " (Bcp 67) sahasā tvaritameva niṣprayojanaṃ hastadaṇḍādinā kapāṭaṃ ca nākoṭayet /",
    "T04bsa054_u:2695": " saṃkṣepataḥ niḥśabdābhiratirbhavet //",
    "T04bsa054_u:2696": " kaḥ evaṃ sati guṇaḥ syādityāha-",
    "T04bsa054_u:2697": " bako biḍālaścauraśca niḥśabdo nibhṛtaścaran /",
    "T04bsa054_u:2698": " prāpnotyabhimataṃ kāryamevaṃ nityaṃ yatiścaret // Bca_5.73 //",
    "T04bsa054_u:2699": " ete sarve niḥśabdā anuddhatāśca viharanto vivakṣitamarthaṃ labhante /",
    "T04bsa054_u:2700": " vratināpi tathaiva samādhānakaṇṭakaparihāreṇa vihartavyam //",
    "T04bsa054_u:2701": " ityapi śikṣitavyamityāha-",
    "T04bsa054_u:2702": " paracodanadakṣāṇāmanadhīṣṭopakāriṇām /",
    "T04bsa054_u:2703": " pratīcchecchirasā vākyaṃ sarvaśiṣyaḥ sadā bhavet // Bca_5.74 //",
    "T04bsa054_u:2704": " kaukṛtyavinodanāvavādānuśāsanīsamarthānāṃ vinayādikovidānām aprārthitahitaiṣiṇāṃ hitavidhāyakaṃ vacanaṃ mūrdhnā gṛhṇīyāt /",
    "T04bsa054_u:2705": " na teṣu svacittaṃ dūṣayitavyam,",
    "T04bsa054_u:2706": " nāpyavamānanā kāryeti bhāvaḥ /",
    "T04bsa054_u:2707": " sarvasattveṣu gurugauravadhiyā samācaritavyamiti sarvaṃ sarvebhyaḥ śikṣet //",
    "T04bsa054_u:2708": " īrṣyāmalaprakṣālanāmāha-",
    "T04bsa054_u:2709": " subhāṣiteṣu sarveṣu sādhukāramudīrayet /",
    "T04bsa054_u:2710": " puṇyakāriṇamālokya stutibhiḥ saṃpraharṣayet // Bca_5.75 //",
    "T04bsa054_u:2711": " parakīyaguṇavardhanavacaneṣu tatparitoṣaṇāya sādhu sādhu,",
    "T04bsa054_u:2712": " bhadrakamidam,",
    "T04bsa054_u:2713": " iti śabdamadhyāśayenoccārayet /",
    "T04bsa054_u:2714": " kuśalakarmakāriṇamapi dṛṣṭvā sādhu kṛtam,",
    "T04bsa054_u:2715": " dhanyo bhavān sukṛtakarmakārī,",
    "T04bsa054_u:2716": " ityādibhiḥ stutivacanaiḥ protsāhayet //",
    "T04bsa054_u:2717": " lapanāśaṅkāṃ nirasyannāha-",
    "T04bsa054_u:2718": " parokṣaṃ ca guṇān brūyādanubrūyācca toṣataḥ /",
    "T04bsa054_u:2719": " svavarṇe bhāṣyamāṇe ca bhāvayettadguṇajñatām // Bca_5.76 //",
    "T04bsa054_u:2720": " paraguṇān sadbhūtānapi parokṣaṃ brūyānna samakṣam /",
    "T04bsa054_u:2721": " anyathā lapanāṃ kaścinmanyeta /",
    "T04bsa054_u:2722": " pareṇa tu tatsamakṣamanyasya guṇe bhāṣyamāṇe tadanuvādakatayā samakṣamapi brūyāt /",
    "T04bsa054_u:2723": " anyathā nāsya rūciratreti matvā svacittaṃ pradūṣayet paraḥ /",
    "T04bsa054_u:2724": " svaguṇe punaḥ kenacid guṇapakṣapātinā prasannena samakṣaṃ parokṣaṃ ca kīrtyamāne cittasyonnatiṃ nivārayaṃstasyaiva guṇābhidhāyakasya guṇānurāgitāṃ manasi kuryāt //",
    "T04bsa054_u:2725": " paraguṇāmarṣaṇaṃ vārayannāha-",
    "T04bsa054_u:2726": " sarvārambhā hi tuṣṭayarthāḥ sā vittairapi durlabhā /",
    "T04bsa054_u:2727": " bhokṣye tuṣṭisukhaṃ tasmātparaśramakṛtairguṇaiḥ // Bca_5.77 //",
    "T04bsa054_u:2728": " (Bcp 68) sarveṣāṃ hīnamadhyotkṛṣṭānāṃ sattvānām /",
    "T04bsa054_u:2729": " sarve vā upakramāḥ duḥkhaparihāreṇa tuṣṭayarthāḥ /",
    "T04bsa054_u:2730": " sarvārambhapariśrameṇa tuṣṭirevotpādayitavyetyarthaḥ /",
    "T04bsa054_u:2731": " sā ca tuṣṭirdhanavisargairapi durlabhā,",
    "T04bsa054_u:2732": " syādvā na veti /",
    "T04bsa054_u:2733": " iha punarayatnasiddhopasthitā kasmātparihīyata iti matvā bhokṣye anubhaviṣyāmi saṃtoṣasukham anyayatnaniṣpāditairguṇairupanāmitam /",
    "T04bsa054_u:2734": " na hi priyaputraguṇairakṣamāyuktā /",
    "T04bsa054_u:2735": " iti bhāvanayā paraguṇaśravaṇāccittakārkaśyamapakuryāt //",
    "T04bsa054_u:2736": " atraivopacayamāha-",
    "T04bsa054_u:2737": " na cātra me vyayaḥ kaścitparatra ca mahatsukham /",
    "T04bsa054_u:2738": " aprītiduḥkhaṃ dveṣaistu mahadduḥkhaṃ paratra ca // Bca_5.78 //",
    "T04bsa054_u:2739": " naiva asminnarthe pravṛttimato mama ihaloke vā upakṣayaleśo 'pi saṃbhavati /",
    "T04bsa054_u:2740": " upacayaḥ punarvidyata eveti darśayati- paratra mahatsukhaṃ paraguṇābhinandanāt /",
    "T04bsa054_u:2741": " evamakriyamāṇe punarapacayo dṛśyate,",
    "T04bsa054_u:2742": " ubhayaloke 'pi duḥkhaṃ paraguṇāsahanāt //",
    "T04bsa054_u:2743": " tasmāt sarvakalmaṣaparityāgena iyamucitā karmakāritā śiksaṇīyetyāha-",
    "T04bsa054_u:2744": " viśvastavinyastapadaṃ vispaṣṭārthaṃ manoramam /",
    "T04bsa054_u:2745": " śrutisaukhyaṃ kṛpāmūlaṃ mṛdumandasvaraṃ vadet // Bca_5.79 //",
    "T04bsa054_u:2746": " sarvāvadyavinirmuktatvādviścastam /",
    "T04bsa054_u:2747": " ānupūrvyā vyavasthitapadam /",
    "T04bsa054_u:2748": " asaṃdigdhārtham /",
    "T04bsa054_u:2749": " manaḥprahlādanakaram /",
    "T04bsa054_u:2750": " śravaṇāpyāyakam /",
    "T04bsa054_u:2751": " karuṇārasaniṣyandabhūtaṃ na rāgādinidānam /",
    "T04bsa054_u:2752": " mṛdusvaramakarkaśavacanam /",
    "T04bsa054_u:2753": " mandasvaraṃ yāvatā dhvaninā pratipādyasya pratītiḥ syāt,",
    "T04bsa054_u:2754": " na tato nyūnaṃ nātiriktamudīrayan /",
    "T04bsa054_u:2755": " ṛju paśyetsadā sattvāṃścakṣuṣā saṃpibanniva /",
    "T04bsa054_u:2756": " etāneva samāśritya buddhatvaṃ me bhaviṣyati // Bca_5.80 //",
    "T04bsa054_u:2757": " avakramakuṭilaṃ paramaprītirasabharāvanatena cakṣuṣā tṛṣita iva śītalajala paramāhlādakaraṃ saṃpivanniva sattvān vyavalokayan /",
    "T04bsa054_u:2758": " na raktena na duṣṭena mugdhena /",
    "T04bsa054_u:2759": " paramopakārakā hyete /",
    "T04bsa054_u:2760": " kutaḥ? yasmādetān sattvān samāsādya durlabhalābhaṃ buddhatvaṃ me bhaviṣyati utpatsyate /",
    "T04bsa054_u:2761": " evaṃ ca viharan adyatve 'pi sattvārthasamartho bhavatyeva / yaduktam-",
    "T04bsa054_u:2762": " sarvatrācapalo mandamitasnigdhābhibhāṣaṇāt /",
    "T04bsa054_u:2763": " āvarjayejjanaṃ bhavyamādeyaścāpi jāyate //",
    "T04bsa054_u:2764": " iti /",
    "T04bsa054_u:2765": " [śikṣā. sa. kārikā-10]",
    "T04bsa054_u:2766": " etadeva ca bodhisattvasya kṛtyaṃ yaduta sattvāvarjanaṃ nāma /",
    "T04bsa054_u:2767": " yathā dharmasaṃgītisūtre āryāpriyadarśanena bodhisattvena paridīpitam-",
    "T04bsa054_u:2768": " tathā tathā bhagavan bodhisattvena pratipattavyaṃ yatsahadarśanena sattvāḥ prasīdeyuḥ /",
    "T04bsa054_u:2769": " tatkasmāddhetoḥ?",
    "T04bsa054_u:2770": " na bhagavan bodhisattvasyānyat karaṇīyamasti anyatra sattvāvarjanāt /",
    "T04bsa054_u:2771": " sattvaparipāka eveyaṃ bhagavan bodhisattvasya dharmasaṃgītiriti //",
    "T04bsa054_u:2772": " (Bcp 69) evamakriyamāṇe ko doṣa iti cet-",
    "T04bsa054_u:2773": " anādeyaṃ tu taṃ lokaḥ paribhūya jināṅkuram /",
    "T04bsa054_u:2774": " bhasmacchannaṃ yathā bahniṃ pacyeta narakādiṣu //",
    "T04bsa054_u:2775": " iti /",
    "T04bsa054_u:2776": " [śikṣā. sa. kārikā-11]",
    "T04bsa054_u:2777": " tasmāt sattvārādhanameva bodhisattvasya karma upakārikṣetramasādhāraṇaṃ puṇyaprasūtiheturiti //",
    "T04bsa054_u:2778": " tatprasaṅgena anyadapi darśayannāha-",
    "T04bsa054_u:2779": " sātatyābhiniveśotthaṃ pratipakṣotthameva ca /",
    "T04bsa054_u:2780": " guṇopakārikṣetre ca duḥkhite ca mahacchubham // Bca_5.81 //",
    "T04bsa054_u:2781": " samādānena kriyamāṇam /",
    "T04bsa054_u:2782": " abhiniveśotthaṃ tīvraprasādajanitam /",
    "T04bsa054_u:2783": " pratipakṣotthaṃ kleśapratipakṣaśūnyatādibhāvanāprasūtam /",
    "T04bsa054_u:2784": " guṇakṣetraṃ buddhabodhisattvādi /",
    "T04bsa054_u:2785": " upakārikṣetraṃ mātāpitādi /",
    "T04bsa054_u:2786": " duḥkhitā glānādayaḥ /",
    "T04bsa054_u:2787": " eteṣu svalpamati kṛtamaprameyaśubhaheturupajāyate //",
    "T04bsa054_u:2788": " idamapi bodhisattvenābhyasanīyamityāha-",
    "T04bsa054_u:2789": " dakṣa utthānasaṃpannaḥ svayaṃkārī sadā bhavet /",
    "T04bsa054_u:2790": " nāvakāśaḥ pradātavyaḥ kasyacitsarvakarmasu // Bca_5.82 //",
    "T04bsa054_u:2791": " dakṣaḥ sarvatra paṭupracāraḥ /",
    "T04bsa054_u:2792": " utthānasaṃpannaḥ kausīdyāpanayanād vīryasamanvāgataḥ /",
    "T04bsa054_u:2793": " ata eva svayameva sarvaṃ karaṇīyam,",
    "T04bsa054_u:2794": " na parāpekṣā kvacidapi karmaṇi kāryā /",
    "T04bsa054_u:2795": " idameva nāvakāśa ityādinā darśayati //",
    "T04bsa054_u:2796": " pāramitābhyāse 'narthavivarjanāyānupūrvakāritāmāha-",
    "T04bsa054_u:2797": " uttarottarataḥ śreṣṭhā dānapāramitādayaḥ /",
    "T04bsa054_u:2798": " netarārthaṃ tyajecchreṣṭhāmanyatrācārasetutaḥ // Bca_5.83 //",
    "T04bsa054_u:2799": " uparyuparitaḥ /",
    "T04bsa054_u:2800": " dānācchīlaṃ śreṣṭham,",
    "T04bsa054_u:2801": " śīlāt kṣāntirityādayaḥ /",
    "T04bsa054_u:2802": " ato 'varapāramitāhetoruttaraṃ na tyajet /",
    "T04bsa054_u:2803": " tadvirodhena na seveteti bhāvaḥ /",
    "T04bsa054_u:2804": " kiṃ sarvathā?",
    "T04bsa054_u:2805": " netyāha- anyatreti /",
    "T04bsa054_u:2806": " bodhiattvānāṃ ya ācāraḥ śikṣāsaṃvaralakṣaṇaḥ sa eva kuśalajalarakṣaṇāya setubandho vihitaḥ,",
    "T04bsa054_u:2807": " tasmādanyatra taṃ vihāya /",
    "T04bsa054_u:2808": " sa yathā na bhidyate ityarthaḥ //",
    "T04bsa054_u:2809": " tasmātsaṃbhāramupāditsunā karuṇāparatantreṇa sarvaṃ karaṇīyamuktamityāha-",
    "T04bsa054_u:2810": " evaṃ buddhvā parārtheṣu bhavetsatatamutthitaḥ /",
    "T04bsa054_u:2811": " niṣiddhamapyanujñātaṃ kṛpālorarthadarśinaḥ // Bca_5.84 //",
    "T04bsa054_u:2812": " evamanuttaraṃ jñātvā sattvānāṃ hitasukhavidhānāya nityamārabdhavīryo bhavet /",
    "T04bsa054_u:2813": " pratiṣiddhārthe pravṛttau kathaṃ na sāpattika iti cet, na /",
    "T04bsa054_u:2814": " kvacinniṣiddhamapi sattvārthaviśeṣaṃ prajñācakṣuṣā (Bcp 70)",
    "T04bsa054_u:2815": " paśyataḥ karaṇīyatayā anujñātaṃ bhagavatā /",
    "T04bsa054_u:2816": " saniḥsaraṇaṃ ca bhagavataḥ śāsanam /",
    "T04bsa054_u:2817": " taccāpi na sarvasya,",
    "T04bsa054_u:2818": " api tu kṛpāloḥ karuṇāprakarṣapravṛttitayā tatparatantrasya parārthaikarasasya svaprayojanavimukhasya /",
    "T04bsa054_u:2819": " iti prajñākaruṇābhyāmudbhūtaparārthavṛtterupāyakuśalasya pravartamānasya nāpattiḥ /",
    "T04bsa054_u:2820": " atra ca upāliparipṛcchāyāmāpattyanāpattivibhāgo veditavyaḥ /",
    "T04bsa054_u:2821": " tathā upāyakauśalyasūtre jyotiṣkamāṇavakādhikāre //",
    "T04bsa054_u:2822": " eṣā rakṣātmabhāvasya bhaiṣajyavasanādibhiḥ /",
    "T04bsa054_u:2823": " [śikṣā. sa. kārikā-13]",
    "T04bsa054_u:2824": " ityetat pratipādayitumāha-",
    "T04bsa054_u:2825": " vinipātagatānāthavratasthān saṃvibhajya ca /",
    "T04bsa054_u:2826": " bhuñjīta madhyamāṃ mātrāṃ tricīvarabahistyajet // Bca_5.85 //",
    "T04bsa054_u:2827": " bhaiṣajyavasanādibhirātmabhāvo hi paripālanīyaḥ parārthopayogitvāt /",
    "T04bsa054_u:2828": " yathoktaṃ prākūtatra dvividhaṃ bhaiṣajyaṃ satatabhaiṣajyaṃ glānapratyayabhaiṣajyaṃ ca /",
    "T04bsa054_u:2829": " tatra satatabhaiṣajyamodanādi /",
    "T04bsa054_u:2830": " tadarthaṃ piṇḍāya gocare caratā grāmapraveśe yathoktaśikṣāyāṃ smṛtimādhāya caritavyam /",
    "T04bsa054_u:2831": " tato labdhāt piṇḍapātāt caturthabhāgavibhaktāt vinipātagatānanāthavratasthān saṃvibhāginaḥ kuryāt /",
    "T04bsa054_u:2832": " ekaṃ pratyaṅgaṃ vinipātinām /",
    "T04bsa054_u:2833": " dvitīyamanāthānām /",
    "T04bsa054_u:2834": " tṛtīyaṃ sabrahmacāriṇāṃ datvā caturthamātmanā paribhuñjīta /",
    "T04bsa054_u:2835": " sa paribhuñjāno na raktaḥ paribhuṅkte asaktaḥ,",
    "T04bsa054_u:2836": " agṛddhaḥ,",
    "T04bsa054_u:2837": " anadhyavasitaḥ,",
    "T04bsa054_u:2838": " anyatra yāvadevāsya kāyasya sthitaye yāpanāyai /",
    "T04bsa054_u:2839": " madhyamāṃ mātrām /",
    "T04bsa054_u:2840": " tathā ca paribhuṅkte yathā nātisaṃlikhito bhavati,",
    "T04bsa054_u:2841": " nātigurukāyaḥ /",
    "T04bsa054_u:2842": " tatkasya hetoḥ?",
    "T04bsa054_u:2843": " ati saṃlikhito hi kuśalapakṣaparāṅmukho bhavati,",
    "T04bsa054_u:2844": " atigurukāyo middhāvaṣṭabdho bhavati /",
    "T04bsa054_u:2845": " tena taṃ piṇḍapātaṃ paribhujya kuśalapakṣābhimukhena bhavitavyam /",
    "T04bsa054_u:2846": " iti āryaratnameghe 'bhihitam /",
    "T04bsa054_u:2847": " āryaratnarāśāvapi-",
    "T04bsa054_u:2848": " paribhuñjatā ca evaṃ manasikāra utpādayitavyaḥ- santi asmin kāye aśītikṛmikulasahasrāṇi,",
    "T04bsa054_u:2849": " tāni anenaivojasā sukhaṃ viharantu /",
    "T04bsa054_u:2850": " idānīṃ caiṣāmāmiṣeṇa saṃgrahaṃ kariṣyāmi /",
    "T04bsa054_u:2851": " bodhiprāptaśca punardharmeṇa saṃgrahaṃ kariṣyāmi /",
    "T04bsa054_u:2852": " iti vistaraḥ //",
    "T04bsa054_u:2853": " punaratraivoktam-",
    "T04bsa054_u:2854": " dvayorahaṃ kāśyapa śraddhādeayamanujānāmi /",
    "T04bsa054_u:2855": " katamayordvayoḥ?",
    "T04bsa054_u:2856": " yuktasya muktasya ca / iti //",
    "T04bsa054_u:2857": " anayā diśā sarvaparibhogāḥ sattvārthamadhiṣṭhātavyāḥ / anyathā-",
    "T04bsa054_u:2858": " ātmatṛṣṇopabhogāttu kliṣṭāpattiḥ prajāyate //",
    "T04bsa054_u:2859": " iti //",
    "T04bsa054_u:2860": " [śikṣā. sa. kārikā-13]",
    "T04bsa054_u:2861": " (Bcp 71) yathoktaṃ candrapradīpasūtre-",
    "T04bsa054_u:2862": " te bhojanaṃ svādurasaṃ praṇītaṃ labdhvā ca bhuñjanti ayuktayogāḥ /",
    "T04bsa054_u:2863": " teṣāṃ sa āhāru vadhāya bhoti yatha hastipotāna bisā adhautakāḥ //",
    "T04bsa054_u:2864": " [=samādhi. 9. 29]",
    "T04bsa054_u:2865": " vistareṇa caitacchikṣāsamuccaye draṣṭavyam //",
    "T04bsa054_u:2866": " glānabhaiṣajyaṃ tu yāmikaṃ sāptāhikaṃ yāvajjīvikamiti trividham /",
    "T04bsa054_u:2867": " etacca bhikṣuvinaye pratipāditaṃ tatraivāvadhāryam //",
    "T04bsa054_u:2868": " vasanādibhirātmarakṣāmāha- tricīvarabahistyajet /",
    "T04bsa054_u:2869": " iti /",
    "T04bsa054_u:2870": " sacedāgatya kaścid bodhisattvaṃ pātracīvaraṃ yāceta,",
    "T04bsa054_u:2871": " tena atityāgo na kartavyaḥ /",
    "T04bsa054_u:2872": " kiṃ tu yattadanujñātaṃ bhagavatā- tricīvaraṃ śramaṇakalpaḥ,",
    "T04bsa054_u:2873": " tato 'tiriktaṃ ca yadbhavet,",
    "T04bsa054_u:2874": " tyaktavyamarthine, nānyathā /",
    "T04bsa054_u:2875": " uktaṃ ca bodhisattvapratimokṣe- sacetpunaḥ kaścidāgatya pātraṃ vā cīvaraṃ vā yāceta,",
    "T04bsa054_u:2876": " sacettasyātiriktaṃ bhaved buddhānujñātāttricīvarāt,",
    "T04bsa054_u:2877": " yathāparityaktaṃ dātavyam /",
    "T04bsa054_u:2878": " sacetpunastasya ūnaṃ tricīvaraṃ bhavet yanniśritya brahmacaryāvāsaḥ,",
    "T04bsa054_u:2879": " tanna parityaktavyam /",
    "T04bsa054_u:2880": " tatkasmāddhetoḥ?",
    "T04bsa054_u:2881": " avisarjanīyaṃ hi tricīvaramuktaṃ tathāgatena /",
    "T04bsa054_u:2882": " sacecchāriputra bodhisattvastricīvaraṃ parityajya yācanaguruko bhavet,",
    "T04bsa054_u:2883": " na tena alpecchatā āsevitā bhavet / iti //",
    "T04bsa054_u:2884": " atityāgaṃ niṣedhayan punarātmarakṣāmupadarśayannāha-",
    "T04bsa054_u:2885": " saddharmasevakaṃ kāyamitarārthaṃ na pīḍayet /",
    "T04bsa054_u:2886": " evameva hi sattvānāmāśāmāśu prapūrayet // Bca_5.86 //",
    "T04bsa054_u:2887": " satāṃ satpuruṣāṇāṃ bodhisattvānāṃ dharmaḥ /",
    "T04bsa054_u:2888": " laukikalokottaraparahitasukhavidhānam /",
    "T04bsa054_u:2889": " tatsevakaṃ kāyam alpārthanimittaṃ na pīḍayet /",
    "T04bsa054_u:2890": " anyathā mahato 'rtharāśerhāniḥ syāt /",
    "T04bsa054_u:2891": " ata eva pūrvasmin hetupadametat /",
    "T04bsa054_u:2892": " kutaḥ punarevam?",
    "T04bsa054_u:2893": " yasmādanenaiva sukumāropakrameṇa saṃvardhamānaḥ śīghrameva sattvānāṃ hitasukhasaṃpādanasamartho bhavati //",
    "T04bsa054_u:2894": " yata evaṃ tasmāt-",
    "T04bsa054_u:2895": " tyajenna jīvitaṃ tasmādaśuddhe karuṇāśaye /",
    "T04bsa054_u:2896": " tulyāśaye tu tattyājyamitthaṃ na parihīyate // Bca_5.87 //",
    "T04bsa054_u:2897": " svaśarīraśirodānādi na kartavyamiti niṣiddham /",
    "T04bsa054_u:2898": " kadā? aśuddhe mitrāmitretarasarvavyasanijanasādhāraṇapravṛtte kṛpācitte /",
    "T04bsa054_u:2899": " atyārabdhena hi vīryeṇa svaparahitārthasya bādhā syāt /",
    "T04bsa054_u:2900": " samapravṛtte punarāśaye svaparātmano 'tirikte vā na niṣidhyate /",
    "T04bsa054_u:2901": " yaduktam- tathā svaparabodhipakṣaśrutādyantarāyakarau tyāgātyāgau na kāryau /",
    "T04bsa054_u:2902": " adhikasattvārthaśaktestulyaśaktervā (Bcp 72)",
    "T04bsa054_u:2903": " bodhisattvasya adhikatulyakuśalāntarāyakarau tyāgātyāgau na kāryāviti siddhaṃ bhavati /",
    "T04bsa054_u:2904": " idameva ca saṃdhāya bodhisattvaprātimokṣe 'bhihitam- yastu khalu punaḥ śāriputra abhiniṣkrāntagṛhāvāso bodhisattvo bodhyaṅgairabhiyuktaḥ,",
    "T04bsa054_u:2905": " tena kathaṃ dānaṃ dātavyam,",
    "T04bsa054_u:2906": " kataraṃ dānaṃ dātavyam,",
    "T04bsa054_u:2907": " kiyadrūpaṃ dānaṃ dātavyam /",
    "T04bsa054_u:2908": " peyālaṃ /",
    "T04bsa054_u:2909": " dharmadāyakena bhavitavyam /",
    "T04bsa054_u:2910": " yaśca śāriputra gṛhī bodhisattvo gaṅgānadīvālikāsamāni buddhakṣetrāṇi saptaratnaparipūrṇāni tathāgatebhyo 'rhadbhayaḥ samyaksaṃbuddhebhyo dānaṃ",
    "T04bsa054_u:2911": " yaśca śāriputra pravrajyāparyāpanno bodhisattvaḥ ekāṃ catuṣpadikāṃ gāthāṃ prakāśayet,",
    "T04bsa054_u:2912": " ayameva tato bahutaraṃ puṇyaṃ prasavati /",
    "T04bsa054_u:2913": " na śāriputra tathāgatena pravrajitasya āmiṣadānamanujñātam /",
    "T04bsa054_u:2914": " peyālaṃ /",
    "T04bsa054_u:2915": " yasya punaḥ śāriputra pātrāgataḥ pātraparyāpanno lābho bhaveddhārmiko dharmalabdhaḥ,",
    "T04bsa054_u:2916": " tena sādhāraṇabhājinā bhavitavyaṃ sārdhaṃ sabrahmacāribhiriti //",
    "T04bsa054_u:2917": " tatraivāha- yastu khalu punaḥ śāriputra anabhiniṣkrāntagṛhāvāso bodhisattvaḥ,",
    "T04bsa054_u:2918": " tena dharma āsevitavyaḥ /",
    "T04bsa054_u:2919": " tatra tenābhiyuktena bhavitavyamiti /",
    "T04bsa054_u:2920": " anyathā hi ekasattvārthasaṃgrahārthaṃ mahataḥ sattvarāśestasya ca sattvasya bodhisattvāśayaparikarmāntarāyānmahato 'rthasya hāniḥ kṛtā syāditi",
    "T04bsa054_u:2921": " anenopāyakauśalena viharan na bodhimārgātparibhraśyate /",
    "T04bsa054_u:2922": " ayamabhiprāyaḥ- dattaḥ pūrvameva anena ātmabhāvaḥ sarvasattvebhyaḥ /",
    "T04bsa054_u:2923": " kevalamakālaparibhogātparirakṣaṇīyaḥ /",
    "T04bsa054_u:2924": " ato na mātsaryasyāvakāśaḥ /",
    "T04bsa054_u:2925": " nāpi pratijñātārthahāniriti / yaduktam-",
    "T04bsa054_u:2926": " bhaiṣajyavṛkṣasya sudarśanasya mūlādibhogyasya yathaiva bījam /",
    "T04bsa054_u:2927": " datvāpi saṃrakṣyamakālabhogāt saṃbuddhabhaiṣajyatarostathaiva //",
    "T04bsa054_u:2928": " iti //",
    "T04bsa054_u:2929": " sattvāśayarakṣaṇādapyātmā rakṣitavya ityāha-",
    "T04bsa054_u:2930": " dharmaṃ nirgaurave svasthe na śiroveṣṭite vadet /",
    "T04bsa054_u:2931": " sacchatradaṇḍaśastre ca nāvaguṇṭhitamastake // Bca_5.88 //",
    "T04bsa054_u:2932": " devamanuṣyapūjito hi bhagavato dharmaḥ /",
    "T04bsa054_u:2933": " tato 'vadhyāyanti devatādayo gauravamakurvato dharmaprakāśanāt /",
    "T04bsa054_u:2934": " niṣiddhaṃ caitadbhagavatā iti tadājñātikrame sāpattiko bhavet /",
    "T04bsa054_u:2935": " na vastrādibaddhaśirasi /",
    "T04bsa054_u:2936": " sahaśabdena triṣvapi saṃbandhaḥ /",
    "T04bsa054_u:2937": " tathottarīyādinā pihitaśīrṣe /",
    "T04bsa054_u:2938": " pratyekaṃ svastha iti saṃbandhanīyam /",
    "T04bsa054_u:2939": " glāne punaranāpattiḥ /",
    "T04bsa054_u:2940": " upalakṣaṇaṃ caitat /",
    "T04bsa054_u:2941": " na sthitena suptāya niṣaṇṇāya vā,",
    "T04bsa054_u:2942": " na niṣaṇṇena suptāya,",
    "T04bsa054_u:2943": " na cānāsanena niṣaṇṇāya /",
    "T04bsa054_u:2944": " notpathayāyinā mārgayāyine,",
    "T04bsa054_u:2945": " nāgragāmine pṛṣṭhagāminā,",
    "T04bsa054_u:2946": " nāpyalaṃkārayuktāya /",
    "T04bsa054_u:2947": " ityādayo 'pi draṣṭavyā iti //",
    "T04bsa054_u:2948": " idamapyanarthavivarjanāya mūlāpattikāraṇamakaraṇīyamityāha-",
    "T04bsa054_u:2949": " gambhīrodāramalpeṣu na strīṣu puruṣaṃ vinā /",
    "T04bsa054_u:2950": " (Bcp 73) gambhīro durmedhasāmagādhatvāt /",
    "T04bsa054_u:2951": " udāraśca prakarṣaparyantatvāt /",
    "T04bsa054_u:2952": " tādṛśaṃ ca dharmamalpeṣu asaṃskṛtabuddhiṣu hīnādhimuktiṣu vā na vadediti prakṛtena saṃbandhaḥ /",
    "T04bsa054_u:2953": " na mātṛgrāmasya ekākī rahogato dharmaṃ vadet /",
    "T04bsa054_u:2954": " vadan sāpattiko bhavati /",
    "T04bsa054_u:2955": " na doṣaḥ puruṣo yadi syāt //",
    "T04bsa054_u:2956": " hīnotkṛṣṭeṣu dharmeṣu samaṃ gauravamācaret // Bca_5.89 //",
    "T04bsa054_u:2957": " śrāvakayānabhāṣiteṣu vā mahāyānabhāṣiteṣu vā dharmeṣu tulyaṃ cittaprasādādikaṃ kuryāt /",
    "T04bsa054_u:2958": " anyathā saddharmapratikṣepaḥ syāt //",
    "T04bsa054_u:2959": " nodāradharmapātraṃ ca hīne dharme niyojayet /",
    "T04bsa054_u:2960": " na cācāraṃ parityajya sūtramantraiḥ pralobhayet // Bca_5.90 //",
    "T04bsa054_u:2961": " gambhīrodāradharmabhājanaṃ ca sattvaṃ nimittajñairjñātvā na śrāvakayānādidharmeṣvavatārayet /",
    "T04bsa054_u:2962": " na ca ācāraṃ śikṣāsaṃvarakaraṇīyatāṃ muktvā sūtrāntādipāṭhenaiva tava śuddhirbhaviṣyati iti dharmakāmaṃ prabhāvayet /",
    "T04bsa054_u:2963": " āha cātra- punaraparo 'nartho ratnakūṭe dṛṣṭaḥ- aparipāciteṣu sattveṣu viśvāso bodhisattvaskhalitam /",
    "T04bsa054_u:2964": " abhājanībhūteṣu udārabuddhadharmaprakāśanā bodhisattvaskhalitam /",
    "T04bsa054_u:2965": " udārādhimuktikeṣu sattveṣu hīnayānaprakāśanā bodhisattvaskhalitamiti //",
    "T04bsa054_u:2966": " āryasarvadharmavaipulyasaṃgrahe sūkṣmo 'pyanartha uktaḥ- sūkṣmaṃ hi mañjuśrīḥ saddharmapratikṣepakarmāvaraṇam /",
    "T04bsa054_u:2967": " yo hi kaścinmañjuśrīḥ tathāgatabhāṣite dharme kasmiṃścit śobhanasaṃjñāṃ karoti,",
    "T04bsa054_u:2968": " kvacidaśobhanasaṃjñām,",
    "T04bsa054_u:2969": " sa saddharmaṃ pratikṣipati /",
    "T04bsa054_u:2970": " tena saddharmapratikṣeptrā tathāgato 'bhyākhyāto bhavati,",
    "T04bsa054_u:2971": " saṃgho 'pavādito bhavati,",
    "T04bsa054_u:2972": " ya evaṃ vadati- idaṃ yuktamidamayuktam /",
    "T04bsa054_u:2973": " iti vistaraḥ //",
    "T04bsa054_u:2974": " āryākāśagarbhasūtre ca mūlāpattiprastāve coktam- punaraparamādikarmiko bodhisattvaḥ keṣāṃcidevaṃ vakṣyati- kiṃ bhoḥ prātimokṣavinayena?",
    "T04bsa054_u:2975": " śīlena surakṣitena śīghraṃ tvamanuttarāyāṃ samyaksaṃbodhau cittamutpādayasva /",
    "T04bsa054_u:2976": " mahāyānaṃ paṭha /",
    "T04bsa054_u:2977": " yatte kiṃcit kāyavāṅmanobhiḥ kleśapratyayādakuśalaṃ karma samudānītam,",
    "T04bsa054_u:2978": " tena te śuddhirbhaviṣyatyavipākam,",
    "T04bsa054_u:2979": " yāvadyathā pūrvoktam /",
    "T04bsa054_u:2980": " iyamādikarmikasya bodhisattvasya tṛtīyā mūlāpattiriti //",
    "T04bsa054_u:2981": " ataḥ idamapi prātimokṣaniṣiddhaṃ nācaraṇīyamityāha-",
    "T04bsa054_u:2982": " dantakāṣṭhasya kheṭasya visarjanamapāvṛtam /",
    "T04bsa054_u:2983": " neṣṭaṃ jale sthale bhogye mūtrādeścāpi garhitam // Bca_5.91 //",
    "T04bsa054_u:2984": " kheṭasya śleṣmaṇo visarjanamapāvṛtaṃ na kuryāt /",
    "T04bsa054_u:2985": " jale sthale bhogye upabhogye mūtrapurīṣāderapi kutsitam /",
    "T04bsa054_u:2986": " atrāpi devatādyavadhyānādapuṇyaṃ prasavet //",
    "T04bsa054_u:2987": " mukhapūraṃ na bhuñjīta saśabdaṃ prasṛtānanam /",
    "T04bsa054_u:2988": " pralambapādaṃ nāsīta na bāhū mardayetsamam // Bca_5.92 //",
    "T04bsa054_u:2989": " mukhaṃ pūritaṃ kṛtvā mahatkavalagrahaṇāt /",
    "T04bsa054_u:2990": " saśabdaṃ sukasunikādiśabdena /",
    "T04bsa054_u:2991": " [prasṛtānanaṃ] dūraṃ vidāritamukham /",
    "T04bsa054_u:2992": " pralambapādaṃ bhūmyādyalagnapādaṃ khaṭvādyārohaṇe sati nāsīta /",
    "T04bsa054_u:2993": " dvāvapi bāhū samamekasmin kāle na mardayet /",
    "T04bsa054_u:2994": " kramamardane na doṣaḥ /",
    "T04bsa054_u:2995": " sati pratyaye //",
    "T04bsa054_u:2996": " (Bcp 74) naikayānyastriyā kuryādyānaṃ śayanamāsanam /",
    "T04bsa054_u:2997": " ekayā advitīyayā anyastriyā /",
    "T04bsa054_u:2998": " gṛhipravrajitayoridamiha sādhāraṇamityanyagrahaṇam /",
    "T04bsa054_u:2999": " na kuryādyānādi /",
    "T04bsa054_u:3000": " saṃkṣepeṇa saṃkalayya darśayannāha-",
    "T04bsa054_u:3001": " lokāprasādakaṃ sarvaṃ dṛṣṭvā pṛṣṭvā ca varjayet // Bca_5.93 //",
    "T04bsa054_u:3002": " lokānāṃ yat prasādajanakaṃ na bhavati,",
    "T04bsa054_u:3003": " tat sarva dṛṣṭvā śāstre vyavahāre vā /",
    "T04bsa054_u:3004": " pṛṣṭvā vijñān /",
    "T04bsa054_u:3005": " varjayet /",
    "T04bsa054_u:3006": " anenaitaddarśitaṃ bhavati- dṛṣṭe 'pi yadbādhākaramevaṃvidhaṃ tadvarjayet āpattirbhavatīti / yaduktam-",
    "T04bsa054_u:3007": " ratnameghe jinenoktastena saṃkṣepasaṃvaraḥ /",
    "T04bsa054_u:3008": " yenāprasādaḥ sattvānāṃ tadyatnena parityajet //",
    "T04bsa054_u:3009": " iti //",
    "T04bsa054_u:3010": " [śikṣā. sa. kārikā-12]",
    "T04bsa054_u:3011": " yathāha- katame ca te bodhisattvasamudācārāḥ?",
    "T04bsa054_u:3012": " yāvadiha bodhisattvo nāghaḥsthāne viharati, nākāle /",
    "T04bsa054_u:3013": " nākāle bhāṇī bhavati /",
    "T04bsa054_u:3014": " nākālajño bhavati /",
    "T04bsa054_u:3015": " nādeśajño bhavati /",
    "T04bsa054_u:3016": " yatonidānamasyāntike sattvā aprasādaṃ pratisaṃvedayeyuḥ /",
    "T04bsa054_u:3017": " sa sarvasattvānurakṣayā ātmanaśca bodhisaṃbhāraparipūraṇārthaṃ samyagīryāpatho bhavati,",
    "T04bsa054_u:3018": " mṛdubhāṇī mandabhāṇī asaṃsargabahulaḥ pravivekābhimukhaḥ suprasannamukhaḥ iti //",
    "T04bsa054_u:3019": " na bodhisattvena avamanyanā kvacidapi kartavyetyāha-",
    "T04bsa054_u:3020": " nāṅgulyā kārayetkiṃciddakṣiṇena tu sādaram /",
    "T04bsa054_u:3021": " samastenaiva hastena mārgamapyevamādiśet // Bca_5.94 //",
    "T04bsa054_u:3022": " ekayā aṅgulyā tarjanyādikayā na kiṃcidupadarśayet,",
    "T04bsa054_u:3023": " api tu samastenaiva samagreṇaiva hastena /",
    "T04bsa054_u:3024": " dakṣiṇena na vāmena /",
    "T04bsa054_u:3025": " mārgamapi kathayet /",
    "T04bsa054_u:3026": " āstāṃ tāvatsagauravaṃ vastu //",
    "T04bsa054_u:3027": " lokāprasādanivāraṇāyāha-",
    "T04bsa054_u:3028": " na bāhūtkṣepakaṃ kaṃcicchabdayedalpasaṃbhrame /",
    "T04bsa054_u:3029": " acchaṭādi tu kartavyamanyathā syādasaṃvṛtaḥ // Bca_5.95 //",
    "T04bsa054_u:3030": " na bhujamutkṣipya kaṃcidāhvayet,",
    "T04bsa054_u:3031": " alpaprayojanatāratamye /",
    "T04bsa054_u:3032": " mahati punaradoṣaḥ /",
    "T04bsa054_u:3033": " acchaṭādiśabdaṃ tu kuryāt /",
    "T04bsa054_u:3034": " tadakaraṇe 'samāhitacāritāyāmasaṃvṛtaḥ syāt /",
    "T04bsa054_u:3035": " etāvatā auddhatyaparihāro 'pi darśito bhavati //",
    "T04bsa054_u:3036": " sa hi śayyāṃ parikalpayannevaṃ parikalpayedityupadarśayannāha-",
    "T04bsa054_u:3037": " nāthanirvāṇaśayyāvacchayītepsitayā diśā /",
    "T04bsa054_u:3038": " saṃprajānaṃllaghūtthānaḥ prāgavaśyaṃ niyogataḥ // Bca_5.96 //",
    "T04bsa054_u:3039": " bhagavato mahānirvāṇaśayyāmiva śayyāṃ parikalpayet /",
    "T04bsa054_u:3040": " abhimatayā diśā śiro vidhāya,",
    "T04bsa054_u:3041": " dakṣiṇena pārśvena,",
    "T04bsa054_u:3042": " pādasyopari pādamādhāya,",
    "T04bsa054_u:3043": " dakṣiṇaṃ bāhumupadhānaṃ kṛtvā, vāmaṃ ca (Bcp 75)",
    "T04bsa054_u:3044": " prasārya jaṅghopari niveśya,",
    "T04bsa054_u:3045": " cīvaraiḥ susaṃvṛtakāyaḥ,",
    "T04bsa054_u:3046": " smṛtaḥ,",
    "T04bsa054_u:3047": " saṃprajānānaḥ,",
    "T04bsa054_u:3048": " utthānasaṃjñī,",
    "T04bsa054_u:3049": " ālokasaṃjñī,",
    "T04bsa054_u:3050": " śayitaḥ,",
    "T04bsa054_u:3051": " nācittakamiddhāvaṣṭabdhaḥ /",
    "T04bsa054_u:3052": " na ca nidrāsukhamākhādayet,",
    "T04bsa054_u:3053": " na ca pārśvasukham anyatra yāvadevaiṣāṃ mahābhūtānāṃ sthitaye yāpanāyai iti /",
    "T04bsa054_u:3054": " laghutthānaḥ śīghramevottiṣṭhet /",
    "T04bsa054_u:3055": " na tu jṛmbhikāṃ gātramoṭanaṃ kurvannālasyopahitaścireṇa /",
    "T04bsa054_u:3056": " etebhya eva sarvebhyaḥ pūrvameva //",
    "T04bsa054_u:3057": " idamaparamabhisaṃkṣipya kathayannāha-",
    "T04bsa054_u:3058": " ācāro bodhisattvānāmaprameya udāhṛtaḥ /",
    "T04bsa054_u:3059": " cittaśodhanamācāraṃ niyataṃ tāvadācaret // Bca_5.97 //",
    "T04bsa054_u:3060": " ācāraḥ śikṣaṇīyam /",
    "T04bsa054_u:3061": " aprameyaḥ asaṃkhyeyaḥ bodhisattvaprātimokśādiṣu pradarśitaḥ /",
    "T04bsa054_u:3062": " tatsaṃgraharūpaṃ prathamataḥ cittaśodhanameva ācāramācaret /",
    "T04bsa054_u:3063": " niyatamavaśyaṃtayā //",
    "T04bsa054_u:3064": " sāmānyāpattiśodhanāyāha-",
    "T04bsa054_u:3065": " rātriṃdivaṃ ca triskandhaṃ triṣkālaṃ ca pravartayet /",
    "T04bsa054_u:3066": " śeṣāpattiśamastena bodhicittajināśrayāt // Bca_5.98 //",
    "T04bsa054_u:3067": " triṣkṛtvo rātreḥ /",
    "T04bsa054_u:3068": " triṣkṛtvo divasasya /",
    "T04bsa054_u:3069": " triskandhaḥ trayāṇāṃ skandhānāṃ pāpadeśanāpuṇyānumodanābodhipariṇāmanānāṃ samāhāraḥ /",
    "T04bsa054_u:3070": " triskandhaṃ pravartayet /",
    "T04bsa054_u:3071": " śeṣā mūlāyā anyāḥ /",
    "T04bsa054_u:3072": " athavā, saṃcitya kṛtā yāḥ pratikṛtāḥ tābhyo 'nyāḥ smṛtisaṃpramoṣeṇa asaṃprajānatā vā kṛtāḥ /",
    "T04bsa054_u:3073": " tāsāṃ praśamaḥ pratikaraṇaṃ tena triskandhaparivartanena bodhicittasya jinānāṃ ca bhagavatāṃ samāśrayaṇācca //",
    "T04bsa054_u:3074": " etena vidūṣaṇāsamudācārādayo darśitā bhavanti //",
    "T04bsa054_u:3075": " tatra pāpaśodhanaṃ caturdharmakasūtre deśitam-",
    "T04bsa054_u:3076": " caturbhirmaitreya dharmaiḥ samanvāgato bodhisattvo mahāsattvaḥ kṛtopacitaṃ pāpamabhibhavati /",
    "T04bsa054_u:3077": " katamaiścaturbhiḥ?",
    "T04bsa054_u:3078": " yaduta vidūṣaṇāsamudācāreṇa,",
    "T04bsa054_u:3079": " pratipakṣasamudācāreṇa,",
    "T04bsa054_u:3080": " pratyāpattibalena,",
    "T04bsa054_u:3081": " āśrayabalena ca /",
    "T04bsa054_u:3082": " tatra vidūṣaṇāsamudācāraḥ akuśalaṃ karma kṛtvā vipratisārarūpātsavigarhaṇā pāpadeśanā,",
    "T04bsa054_u:3083": " tadanuṣṭhānaṃ tatsamudācāraḥ /",
    "T04bsa054_u:3084": " tatra pratipakṣasamudācāraḥ akuśalapratipakṣaḥ kuśalam,",
    "T04bsa054_u:3085": " tatsamudācāraḥ,",
    "T04bsa054_u:3086": " kṛtvāpyakuśalaṃ karma kuśale karmaṇyatyantamabhiyogaḥ /",
    "T04bsa054_u:3087": " tatra pratyāpattibalaṃ saṃvarasamādānādakaraṇasaṃvaralābhaḥ /",
    "T04bsa054_u:3088": " tatrāśrayabalaṃ buddhadharmasaṃghaśaraṇagamanam,",
    "T04bsa054_u:3089": " anutsṛṣṭabodhicittatā ca /",
    "T04bsa054_u:3090": " sa balavatsaṃniśrayeṇa na śakyate pāpenābhibhavitum /",
    "T04bsa054_u:3091": " ebhirmaitreya caturbhirdharmaiḥ samanvāgato bodhisattvo mahāsattvaḥ kṛtopacitaṃ pāpamabhibhavatīti //",
    "T04bsa054_u:3092": " viśeṣatastu bodhisattvāpattīnāṃ gurvīṇāṃ ladhvīnāṃ ca deśanā āryopāliparipṛcchāyāmuktāḥ /",
    "T04bsa054_u:3093": " tāḥ śikṣāsamuccaye draṣṭavyāḥ //",
    "T04bsa054_u:3094": " sarvāpattayo bodhisattvena pañcatriṃśatāṃ buddhānāṃ bhagavatāmantike rātriṃdivamekākinā deśayitavyāḥ /",
    "T04bsa054_u:3095": " tatreyaṃ deśanā- ahamevaṃnāmā buddhaṃ śaraṇaṃ gacchāmītyārabhya yāvat saṃghaṃ śaraṇaṃ gacchāmi,",
    "T04bsa054_u:3096": " namaḥ śākyamunaye tathāgatāyārhate samyaksaṃbuddhāya /",
    "T04bsa054_u:3097": " namo vajrapramardine ityārabhya yāvat-",
    "T04bsa054_u:3098": " (Bcp 76) upaimi sarvān śaraṇaṃ kṛtāñjaliḥ /",
    "T04bsa054_u:3099": " iti vistaramuktvāha- iti hi śāriputra bodhisattvena imān pañcatriṃśato buddhān pramukhān kṛtvā sarvatathāgatānugatairmanasikāraiḥ pāpaviśuddhiḥ kāryā /",
    "T04bsa054_u:3100": " tasyaivaṃ pāpaviśuddhasya ta eva buddhā bhagavanto mukhānyupadarśayanti /",
    "T04bsa054_u:3101": " peyālaṃ /",
    "T04bsa054_u:3102": " na tat śakyaṃ sarvaśrāvakapratyekabuddhanikāyairāpattikaukṛtyasthānaṃ viśodhayituṃ",
    "T04bsa054_u:3103": " yadbodhisattvasteṣāṃ buddhānāṃ bhagavatāṃ nāmadheyadhāraṇaparikīrtanena rātriṃdivaṃ",
    "T04bsa054_u:3104": " triskandhakadharmaparyāyapravartanena āpattikaukṛtyānniḥsarati,",
    "T04bsa054_u:3105": " samādhiṃ ca pratilabhate //",
    "T04bsa054_u:3106": " etatsākalyena śikṣāsamuccaye veditavyam //",
    "T04bsa054_u:3107": " ukto vidūṣaṇāsamudācāraḥ /",
    "T04bsa054_u:3108": " pratipakṣasamudācārapratyāpattibale api vistareṇa śikṣāsamuccayādeva draṣṭavye /",
    "T04bsa054_u:3109": " āryamaitreyavimokṣe tu bodhicittena pāpaviśuddhiruktā /",
    "T04bsa054_u:3110": " taccoktameva prāk /",
    "T04bsa054_u:3111": " jināśrayāt pāpaviśuddhau sūkarikāvadānamudāhāryam /",
    "T04bsa054_u:3112": " ye buddhaṃ śaraṇaṃ yānti na te gacchanti durgatim /",
    "T04bsa054_u:3113": " prahāya mānuṣān kāyān divyān kāyāṃllabhanti te //",
    "T04bsa054_u:3114": " evaṃ dharmaṃ saṃghaṃ cādhikṛtya pāṭhaḥ /",
    "T04bsa054_u:3115": " anenāśrayabalamuktam //",
    "T04bsa054_u:3116": " punaraniyamena darśayannāha-",
    "T04bsa054_u:3117": " yā avasthāḥ prapadyeta svayaṃ paravaśo 'pi vā /",
    "T04bsa054_u:3118": " tāsvavasthāsu yāḥ śikṣāḥ śikṣettā eva yatnataḥ // Bca_5.99 //",
    "T04bsa054_u:3119": " svayamātmanā parāyatto vā sattvārthakriyāyāṃ pravṛttaḥ //",
    "T04bsa054_u:3120": " kiṃ punarevamaniyamenābhidhīyata ityāha-",
    "T04bsa054_u:3121": " na hi tadvidyate kiṃcidyanna śikṣyaṃ jinātmajaiḥ /",
    "T04bsa054_u:3122": " na tadasti na yatpuṇyamevaṃ viharataḥ sataḥ // Bca_5.100 //",
    "T04bsa054_u:3123": " yasmāt sarvākāraṃ sarvavastutattvamadhigamya sarveṣāṃ hitasukhavidhānārthamudyacchadbhirbuddhasutaiḥ na tadasti kiṃcit,",
    "T04bsa054_u:3124": " yanna śikṣitavyam /",
    "T04bsa054_u:3125": " anyathā sarvākāraḥ sarvasattvānāmarthaḥ kartumaśakyaḥ /",
    "T04bsa054_u:3126": " puṇyasaṃbhāro 'pi evaṃ vicarato 'paryanta eva syāt //",
    "T04bsa054_u:3127": " iyamapi śikṣāpadamudrā avadhārayitavyetyāha-",
    "T04bsa054_u:3128": " pāraṃparyeṇa sākṣādvā sattvārtha nānyadācaret /",
    "T04bsa054_u:3129": " sattvānāmeva cārthāya sarvaṃ bodhāya nāmayet // Bca_5.101 //",
    "T04bsa054_u:3130": " antataḥ svayamāhārādikriyayā parapreraṇayā aparāparadūtapreraṇayā vā,",
    "T04bsa054_u:3131": " sākṣāt svayameva āmiṣadānādinā vā,",
    "T04bsa054_u:3132": " yat sattvānāṃ hitasukhaheturna bhavati,",
    "T04bsa054_u:3133": " tanna kuryāt kārayedvā /",
    "T04bsa054_u:3134": " na caitadeva kevalam /",
    "T04bsa054_u:3135": " kiṃcit sattvānāmeva saṃsāraduḥkhapatitānāṃ tato niḥsaraṇāya sarvaṃ kuśalamūlamanuttarāyāṃ samyaksaṃbodhau pariṇāmayet //",
    "T04bsa054_u:3136": " etāvatā ślokadvayena puṇyavṛddhirupadarśitā bhavati //",
    "T04bsa054_u:3137": " (Bcp 77) yaduktaṃ kalyāṇamitrānutsargāditi [śikṣā. sa. kārikā-6] tadāha-",
    "T04bsa054_u:3138": " sadā kalyāṇamitraṃ ca jīvitārthe 'pi na tyajet /",
    "T04bsa054_u:3139": " bodhisattvavratadharaṃ mahāyānārthakovidam // Bca_5.102 //",
    "T04bsa054_u:3140": " kalyāṇakarmaṇi abhyudayaniḥśreyasaprāptilakṣaṇe mitramasādhāraṇo bandhuḥ,",
    "T04bsa054_u:3141": " tat kāyajīvitavipraṇāśabhayabhīto 'pi na tyajet /",
    "T04bsa054_u:3142": " kalyāṇamitrānuśaṃsāśca prajñāpāramitāyāmāryāṣṭasāhasrikāyāṃ [aṣṭa. 30] sadāpraruditaparivartādveditavyāḥ /",
    "T04bsa054_u:3143": " caturdharmakasūtre 'pyuktam- kalyāṇamitraṃ bhikṣavo bodhisattvena mahāsattvena yāvajjīvaṃ na tyaktavyamapi jīvitahetoriti /",
    "T04bsa054_u:3144": " aparityājyasya kalyāṇamitrasya lakṣaṇamāha- bodhisattvaśikṣāsaṃvare vyavasthitam /",
    "T04bsa054_u:3145": " mahāyānārthapaṇḍitam /",
    "T04bsa054_u:3146": " etādṛśaṃ sudurlabham //",
    "T04bsa054_u:3147": " kalyāṇamitrasya paryupāsanaparijñānārthamāha-",
    "T04bsa054_u:3148": " śrīsaṃbhavavimokṣācca śikṣedyadguruvartanam /",
    "T04bsa054_u:3149": " śrīsaṃbhavavimokṣāt āryagaṇḍavyūhaparivartāt kalyāṇamitraparyupāsanaṃ śikṣet jānīyāt /",
    "T04bsa054_u:3150": " yathoktamāryagaṇḍavyūhe āryaśrīsaṃbhavena- kalyāṇamitrasaṃdhāritāḥ kulaputra bodhisattvā na patanti durgatiṣu /",
    "T04bsa054_u:3151": " yāvat- saṃcodakāḥ kalyāṇamitrā akaraṇīyānām /",
    "T04bsa054_u:3152": " saṃnivārakāḥ pramādasthānāt /",
    "T04bsa054_u:3153": " niṣkāsayitāraḥ saṃsārapurāt /",
    "T04bsa054_u:3154": " tasmāttarhi kulaputra evaṃmanasikārāpratiprasrabdhena kalyāṇamitrāṇyupasaṃkramitavyāni /",
    "T04bsa054_u:3155": " pṛthivīsamacittena sarvabhārodvahanāparitasanatayā /",
    "T04bsa054_u:3156": " vajrasamacittena abhedyāśayatayā /",
    "T04bsa054_u:3157": " cakravālasamacittena sarvaduḥkhāsaṃpravedhanatayā /",
    "T04bsa054_u:3158": " lokadāsasamacittena sarvakarmasamādānāvijugupsanatayā /",
    "T04bsa054_u:3159": " rajoharaṇasamacittena mānābhimānavivarjanatayā /",
    "T04bsa054_u:3160": " yānasamacittena gurubhāranirvāhanatayā /",
    "T04bsa054_u:3161": " aśvasamacittena akrudhyanatayā /",
    "T04bsa054_u:3162": " nausamacittena gamanāgamanāparitasanatayā /",
    "T04bsa054_u:3163": " suputrasadṛśena kalyāṇamitramukhavīkṣaṇatayā /",
    "T04bsa054_u:3164": " ātmani ca te kulaputra āturasaṃjñotpādayitavyā kalyāṇamitreṣu ca vaidyasaṃjñā,",
    "T04bsa054_u:3165": " anuśāsanīṣu bhaiṣajyasaṃjñā,",
    "T04bsa054_u:3166": " pratipattiṣu vyādhinirghātanasaṃjñā /",
    "T04bsa054_u:3167": " ātmani ca te kulaputra bhīrusaṃjñotpādayitavyā,",
    "T04bsa054_u:3168": " kalyāṇamitreṣu śūrasaṃjñā,",
    "T04bsa054_u:3169": " anuśāsanīṣu praharaṇasaṃjñā,",
    "T04bsa054_u:3170": " pratipattiṣu śatrunirghātanasaṃjñā //",
    "T04bsa054_u:3171": " yaduktaṃ sūtrāṇāṃ ca sadekṣaṇāditi [śikṣā. sa. kā.-6],",
    "T04bsa054_u:3172": " tadupadarśayitumāha-",
    "T04bsa054_u:3173": " etaccānyacca buddhoktaṃ jñeyaṃ sūtrāntavācanāt // Bca_5.103 //",
    "T04bsa054_u:3174": " etadiha śāstre pratipāditam,",
    "T04bsa054_u:3175": " anyadyadiha noktam /",
    "T04bsa054_u:3176": " buddhena bhagavatā bodhisattvānāṃ karaṇīyatayā nirdiṣṭam,",
    "T04bsa054_u:3177": " tannānāsūtrāntārthaparicayād veditavyam //",
    "T04bsa054_u:3178": " etadeva darśayati-",
    "T04bsa054_u:3179": " śikṣāḥ sūtreṣu dṛśyante tasmātsūtrāṇi vācayet /",
    "T04bsa054_u:3180": " śikṣā bodhisattvānāṃ heyopādeyalakṣaṇāḥ /",
    "T04bsa054_u:3181": " sūtreṣu mahāyānasūtrānteṣu ratnameghādiṣu /",
    "T04bsa054_u:3182": " yata evaṃ tasmāt /",
    "T04bsa054_u:3183": " idaṃ tu viśeṣanirdeśamāha-",
    "T04bsa054_u:3184": " ākāśagarbhasūtre ca mūlāpattīrnirūpayet // Bca_5.104 //",
    "T04bsa054_u:3185": " (Bcp 78) āryākāśagarbhasūtre kṣatriyasya mūrdhābhiṣiktasya pañca mūlāpattayo nirdiṣṭāḥ /",
    "T04bsa054_u:3186": " tathā sāmānyena ekā mūlāpattiḥ /",
    "T04bsa054_u:3187": " tathā ādikarmikasya bodhisattvasya aṣṭau mūlāpattaya iti /",
    "T04bsa054_u:3188": " tathā ca tatroktam- pañca kulaputra kṣatriyasya mūrdhābhiṣiktasya mūlāpattayaḥ yābhirmūlāpattibhiḥ kṣatriyo mūrdhābhiṣiktaḥ sarvāṇi pūrvāvaropitāni kuśalamūlāni jhoṣayati /",
    "T04bsa054_u:3189": " vastupatitaḥ parājitaḥ sarvadevamanuṣyasukhebhyaḥ apāyagāmī bhavati /",
    "T04bsa054_u:3190": " katamāḥ pañca?",
    "T04bsa054_u:3191": " yaḥ kulaputra kṣatriyo mūrdhābhiṣiktaḥ staupikaṃ vastu apaharati sāṃghikaṃ vā cāturdiśasaṃghe niryātitaṃ vā,",
    "T04bsa054_u:3192": " svayaṃ vā apaharati hārayati vā /",
    "T04bsa054_u:3193": " iyaṃ prathamā mūlāpattiḥ /",
    "T04bsa054_u:3194": " evaṃ triyānabhāṣitadharmapratikṣepāt dvitīyā /",
    "T04bsa054_u:3195": " pravrajitasya śīlavato duḥśīlasya vā kāṣāyāpaharaṇāt,",
    "T04bsa054_u:3196": " gṛhasthakaraṇāt,",
    "T04bsa054_u:3197": " kāyaprahārāt,",
    "T04bsa054_u:3198": " cārake prakṣepāt,",
    "T04bsa054_u:3199": " jīvitaviyojanādvā tṛtīyā /",
    "T04bsa054_u:3200": " pañcānantaryeṣvanyatamakaraṇāccaturthī /",
    "T04bsa054_u:3201": " mithyādṛṣṭeḥ,",
    "T04bsa054_u:3202": " daśākuśalakarmapathasamādānāt,",
    "T04bsa054_u:3203": " parasamādāpanādvā pañcamīti //",
    "T04bsa054_u:3204": " tathā grāmabhedādikaraṇāt sarveṣāṃ sādhāraṇī caikā /",
    "T04bsa054_u:3205": " tatraivoktam-",
    "T04bsa054_u:3206": " ādikarmikāṇāṃ mahāyānasaṃprasthitānāṃ kulaputrāṇāṃ kuladuhitṛṇāṃ ca aṣṭau mūlāpattayaḥ,",
    "T04bsa054_u:3207": " yāmirmūlāpattibhiḥ skhalitā ādikarmikā mahāyānasaṃprasthitāḥ sarvāṇi pūrvāropitānītyādi pūrvavat /",
    "T04bsa054_u:3208": " katamā aṣṭau?",
    "T04bsa054_u:3209": " ye sattvāḥ pūrvaduścaritahetunā asmin kliṣṭe pañcakaṣāye loke utpannāḥ,",
    "T04bsa054_u:3210": " te itvarakuśalamūlāḥ /",
    "T04bsa054_u:3211": " yāvat, teṣāmidaṃ paramaṃ gambhīraṃ śūnyatāpratisaṃyuktaṃ sūtrāntaṃ yāvadvistareṇāgrataḥ smārayanti prakāśayanti /",
    "T04bsa054_u:3212": " te hi akṛtaśramā bālapṛthagjanāḥ śṛṇvanta utrasyanti,",
    "T04bsa054_u:3213": " yāvad vivartayanti anuttarāyāḥ samyaksaṃbodheścittam,",
    "T04bsa054_u:3214": " śrāvakayāne cittaṃ praṇidadhati /",
    "T04bsa054_u:3215": " eṣā ādikarmikasya bodhisattvasya mūlāpattiḥ prathamā,",
    "T04bsa054_u:3216": " yayā mūlāpattyā ityādi pūrvavat /",
    "T04bsa054_u:3217": " tasmādbodhisattvena parasattvānāṃ parapudgalānāmāśayānuśayaṃ prathamaṃ jñātvā yathāśayānāṃ sattvānāmanupūrveṇa dharmadeśanā kartavyeti /",
    "T04bsa054_u:3218": " sopāyāyāḥ samyaksaṃbodhervinivartya hīnayāne parasya cittamutpādayato dvitīyā /",
    "T04bsa054_u:3219": " prātimokṣaśikṣāsaṃvaraṃ vihāya mahāyāne cittotpādamātreṇa tatpaṭhanena cāsya śuddhiprakāśanāt tṛtīyā /",
    "T04bsa054_u:3220": " śrāvakādiyānasya tatphalasya gopananindāprakāśanāt,",
    "T04bsa054_u:3221": " mahāyāne sarvaśuddhiprakāśanāt,",
    "T04bsa054_u:3222": " pareṣāṃ tadvacanakaraṇāccaturthī /",
    "T04bsa054_u:3223": " kīrtilābhādihetoḥ mahāyānapaṭhanādinā,",
    "T04bsa054_u:3224": " tathā tatpratyayāt pareṣāṃ kutsānindādibhāṣaṇāt,",
    "T04bsa054_u:3225": " ātmotkarṣaṇāt,",
    "T04bsa054_u:3226": " uttaramanuṣyadharmopagamāt pañcamī /",
    "T04bsa054_u:3227": " pāṭhamātreṇa gambhīradharmādhigamaprakāśanāt,",
    "T04bsa054_u:3228": " pareṣāṃ tathaiva samādāpanāt ṣaṣṭhī /",
    "T04bsa054_u:3229": " kṣatriyasya purohitāmātyacaṇḍālairye bhikṣavo daṇḍitā arthadaṇḍena sāṃghikaṃ staupikaṃ vā cāturdiśasāṃghikaṃ vā dravyamapahṛtya tebhya evopanāmayanti",
    "T04bsa054_u:3230": " te ca kṣatriyā ubhaye 'pi mūlāpattimāpadyante /",
    "T04bsa054_u:3231": " iyaṃ saptamī /",
    "T04bsa054_u:3232": " dharmādharmavivādanāpūrvaṃ śikṣāpraṇayanāt,",
    "T04bsa054_u:3233": " tanmūlācāravipannānāṃ satkārāt,",
    "T04bsa054_u:3234": " prahāṇikānāmupabhogaparibhogāṇyanyatra pariṇāmanāt ubhaye 'pi mūlāpattimāpadyante /",
    "T04bsa054_u:3235": " iyamaṣṭamī //",
    "T04bsa054_u:3236": " āsāṃ ca mūlāpattīnāṃ sukhagrahaṇārthaṃ śāstrakāropadarśitāḥ saṃgrahakārikā ucyante-",
    "T04bsa054_u:3237": " ratnatrayasvaharaṇādāpatpārājikā matā /",
    "T04bsa054_u:3238": " saddharmasya pratikṣepād dvitīyā muninoditā //",
    "T04bsa054_u:3239": " (Bcp 79) duḥśīlasyāpi vā bhikṣoḥ kāṣāyastainyatāḍanāt /",
    "T04bsa054_u:3240": " cārake vā vinikṣepādapapravrājanena ca //",
    "T04bsa054_u:3241": " pañcānantaryakaraṇānmithyādṛṣṭigraheṇa ca /",
    "T04bsa054_u:3242": " grāmādibhedanādvāpi mūlāpattirjinoditā //",
    "T04bsa054_u:3243": " śūnyatāyāśca kathanātsattveṣvakṛtabuddhiṣu /",
    "T04bsa054_u:3244": " buddhatvaprasthitānāṃ tu saṃbodhervinivartanāt //",
    "T04bsa054_u:3245": " prātimokṣaṃ parityājya mahāyāne niyojanāt /",
    "T04bsa054_u:3246": " śiṣyayānaṃ na rāgādiprahāṇāyeti vā grahāt //",
    "T04bsa054_u:3247": " pareṣāṃ grahaṇādvāpi punaḥ svaguṇakāśanāt /",
    "T04bsa054_u:3248": " parapaṃsanato lābhasatkāraślokahetunā //",
    "T04bsa054_u:3249": " gambhīrakṣāntiko 'smīti mithyaiva kathanātpunaḥ /",
    "T04bsa054_u:3250": " daṇḍāpayedvā śramaṇān dadyādvā śaraṇatrayāt //",
    "T04bsa054_u:3251": " gṛhṇīyāddīyamānaṃ vā śamathatyājanātpunaḥ /",
    "T04bsa054_u:3252": " pratisaṃlīnabhogaṃ ca svādhyāyiṣu nivedanāt //",
    "T04bsa054_u:3253": " mūlā āpattayo hyetā mahānarakahetavaḥ /",
    "T04bsa054_u:3254": " āryasyākāśagarbhasya svapne deśyāḥ puraḥsthitaiḥ //",
    "T04bsa054_u:3255": " bodhicittaparityāgādyācakāyāpradānataḥ /",
    "T04bsa054_u:3256": " tīvramātsaryalobhābhyāṃ krodhādvā sattvatāḍanāt //",
    "T04bsa054_u:3257": " prasādyamāno yatnena sattveṣu na titikṣate /",
    "T04bsa054_u:3258": " kleśātparānuvṛttyā vā saddharmābhāsavarṇanāt //",
    "T04bsa054_u:3259": " iti //",
    "T04bsa054_u:3260": " tasminneva sūtre samuddharaṇamāsāmuktam //",
    "T04bsa054_u:3261": " śikśāsamuccaye 'pi bodhisattvānāṃ karaṇīyamupadiṣṭamiti tadapi nirūpaṇīyamityāha-",
    "T04bsa054_u:3262": " śikṣāsamuccayo 'vaśyaṃ draṣṭavyaśca punaḥ punaḥ /",
    "T04bsa054_u:3263": " vistareṇa sadācāro yasmāttatra pradarśitaḥ // Bca_5.105 //",
    "T04bsa054_u:3264": " śikśāsamuccayo 'pi svayamebhireva kṛtaḥ /",
    "T04bsa054_u:3265": " avaśyaṃ niyamena /",
    "T04bsa054_u:3266": " draṣṭavyaḥ punaḥ punarasakṛt /",
    "T04bsa054_u:3267": " abhyasanīya iti bhāvaḥ /",
    "T04bsa054_u:3268": " kutaḥ? yasmāt satāṃ bodhisattvānām /",
    "T04bsa054_u:3269": " ācaraṇamācāra itikartavyatā /",
    "T04bsa054_u:3270": " tatra śikṣāsamuccaye /",
    "T04bsa054_u:3271": " vistareṇa prabandhena /",
    "T04bsa054_u:3272": " pradarśitaḥ vispaṣṭīkṛtya prakāśitaḥ, tasmāt //",
    "T04bsa054_u:3273": " yadi tasyābhyāse 'śaktiḥ, tadā-",
    "T04bsa054_u:3274": " saṃkṣepeṇāthavā tāvatpaśyetsūtrasamuccayam /",
    "T04bsa054_u:3275": " nānāsūtraikadeśānāṃ vā samuccayamebhireva kṛtaṃ saṃkṣepeṇa paśyet vyavalokayet granthato 'rthato vā /",
    "T04bsa054_u:3276": " atrāpi pūrvakameva prayojanam // yadi vā-",
    "T04bsa054_u:3277": " (Bcp 80) āryanāgārjunābaddhaṃ dvitīyaṃ ca prayatnataḥ // Bca_5.106 //",
    "T04bsa054_u:3278": " āryanāgārjunapādairnibaddhaṃ dvitīyaṃ śikṣāsamuccayaṃ sūtrasamuccayaṃ ca paśyet prayatnataḥ ādarataḥ /",
    "T04bsa054_u:3279": " yadiha na dṛśyate,",
    "T04bsa054_u:3280": " tat tatra dṛśyate iti bhāvaḥ //",
    "T04bsa054_u:3281": " niyamena śikṣādarśane 'pi sākalyena sarveṣāmupayogamāha-",
    "T04bsa054_u:3282": " yato nivāryate yatra yadeva ca niyujyate /",
    "T04bsa054_u:3283": " tallokacittarakṣārthaṃ śikṣāṃ dṛṣṭvā samācaret // Bca_5.107 //",
    "T04bsa054_u:3284": " yato heyādakaraṇīyānnivāryate,",
    "T04bsa054_u:3285": " na karaṇīyametaditi pratiṣidhyate /",
    "T04bsa054_u:3286": " yatra śikśāsamuccaye sūtrasamuccaye vā /",
    "T04bsa054_u:3287": " yadeva karma kartavyatayā niyujyate vidhīyate,",
    "T04bsa054_u:3288": " tat prasiddhaṃ vihitaṃ vā /",
    "T04bsa054_u:3289": " lokānāṃ cittamāśayaḥ tasya rakṣārtham,",
    "T04bsa054_u:3290": " tadyathā vikopitaṃ na syāt /",
    "T04bsa054_u:3291": " śikṣāṃ dṛṣṭvā śikṣāsamuccayādiṣu /",
    "T04bsa054_u:3292": " pratipādaṃ samācaret,",
    "T04bsa054_u:3293": " yatra yadyathā yujyate,",
    "T04bsa054_u:3294": " tatra tathā vyavaharet /",
    "T04bsa054_u:3295": " anyathā arthasaṃmūḍhavyavahārasya āpattikaśmalatā syāt //",
    "T04bsa054_u:3296": " etāvatā ātmabhāvasya śuddhirākhyātā / yadāha-",
    "T04bsa054_u:3297": " ātmabhāvasya kā śuddhiḥ pāpakleśaviśodhanam /",
    "T04bsa054_u:3298": " saṃbuddhoktyanusāreṇa yatnābhāve tvapāyagaḥ //",
    "T04bsa054_u:3299": " iti //",
    "T04bsa054_u:3300": " [śikṣā. sa. kārikā-19]",
    "T04bsa054_u:3301": " yaduktam- sadā smṛtisaṃprajanyacāriṇā bhavitavyamiti,",
    "T04bsa054_u:3302": " tataḥ smṛteḥ svanāmnaiva svarūpaṃ pratītam /",
    "T04bsa054_u:3303": " saṃprajanyasya tu na jñāyate kīdṛśamiti,",
    "T04bsa054_u:3304": " tatsvarūpapratipattaye prāha-",
    "T04bsa054_u:3305": " etadeva samāsena saṃprajanyasya lakṣaṇam /",
    "T04bsa054_u:3306": " yatkāyacittāvasthāyāḥ pratyavekṣā muhurmuhuḥ // Bca_5.108 //",
    "T04bsa054_u:3307": " yatkāyāvasthāyāḥ cittāvasthāyāśca sarveryāpatheṣu pratyavekṣā nirūpaṇaṃ sarvavāraṃ yathā pratipāditaṃ prāk //",
    "T04bsa054_u:3308": " sarvametaduktaśikṣākauśalaṃ karmaṇā niṣpādayitavyaṃ na vacanamātreṇeti niyamayitumāha-",
    "T04bsa054_u:3309": " kāyenaiva paṭhiṣyāmi vākpāṭhena tu kiṃ bhavet /",
    "T04bsa054_u:3310": " cikitsāpāṭhamātreṇa rogiṇaḥ kiṃ bhaviṣyati // Bca_5.109 //",
    "T04bsa054_u:3311": " manaḥpūrvaṃgamatvāt kāyavyāpārasya,",
    "T04bsa054_u:3312": " so 'pyanenaiva pratipāditaḥ /",
    "T04bsa054_u:3313": " pratipattyā sarvaṃ saṃpādayiṣyāmi,",
    "T04bsa054_u:3314": " na tu śabdamātraghoṣaṇayā niṣphalatvāditi bodhisattvena yatitavyam /",
    "T04bsa054_u:3315": " kathamiva? vaidyakaśāstrādhyayanamātreṇa tatkriyāmakurvato vyādhigrastasya kiṃ phalaṃ niṣpatsyate?",
    "T04bsa054_u:3316": " tāvanmātreṇa rogasya tasyāvinivṛtteḥ /",
    "T04bsa054_u:3317": " na kiṃciditi bhāvaḥ /",
    "T04bsa054_u:3318": " tasmāt sarvametat kriyānuṣṭhānena niṣpādayitavyamiti //",
    "T04bsa054_u:3319": " iti prajñākaramativiracitāyāṃ bodhicaryāvatārapañjikāyāṃ saṃprajanyarakṣaṇaṃ nāma pañcamaḥ paricchedaḥ //",
    "T04bsa054_u:3320": " (Bcp 91)",
    "T04bsa054_u:3321": " 6. kṣāntipāramitā nāma ṣaṣṭhaḥ paricchedaḥ /",
    "T04bsa054_u:3322": " tadevaṃ bahudhā śīlaviśuddhiṃ pratipādya ātmabhāvādīnāṃ rakṣāṃ śuddhiṃ pratipādya śubhaviśuddhiṃ pratipādayitum, yaccoktam-",
    "T04bsa054_u:3323": " kṣameta śrutameṣeta saṃśrayeta vanaṃ tataḥ /",
    "T04bsa054_u:3324": " samādhānāya yujyeta bhāvayedaśubhādikam //",
    "T04bsa054_u:3325": " [śikṣā. sa. kārikā-20]",
    "T04bsa054_u:3326": " ityetacca abhidhātumupakramate sarvamityādinā-",
    "T04bsa054_u:3327": " sarvametatsucaritaṃ dānaṃ sugatapūjanam /",
    "T04bsa054_u:3328": " kṛtaṃ kalpasahasrairyatpratighaḥ pratihanti tat // Bca_6.1 //",
    "T04bsa054_u:3329": " sarvametaditi śīlasaṃvarasamādānaprasūtam /",
    "T04bsa054_u:3330": " sucaritaṃ kuśalaṃ karma /",
    "T04bsa054_u:3331": " dānaṃ trividham /",
    "T04bsa054_u:3332": " sāmānyena sugatapūjanamapi trividham /",
    "T04bsa054_u:3333": " kṛtam upārjitamanekaiḥ kalpasahasrairyat tat sarvaṃ pratighaḥ sattvavidveṣaḥ pratihanti nirdahati bahnilava iva tṛṇasaṃghātam //",
    "T04bsa054_u:3334": " āryamañjuśrīvikrīḍitasūtre cāha- pratighaḥ pratigha iti mañjuśrīḥ kalpaśatopacitaṃ kuśalaṃ pratihanti,",
    "T04bsa054_u:3335": " tenocyate pratigha iti //",
    "T04bsa054_u:3336": " āryasarvāstivādinā paṭhyate- paśyatha bhikṣava etaṃ bhikṣuṃ keśanakhastūpe sarvāṅgena praṇipatya cittamabhiprasādayantam?",
    "T04bsa054_u:3337": " evaṃ bhadanta /",
    "T04bsa054_u:3338": " anena bhikṣavo bhikṣuṇā yāvatī bhūmirākrāntā,",
    "T04bsa054_u:3339": " adhaścaturaśītiyojanasahasrāṇi,",
    "T04bsa054_u:3340": " yāvat kāñcanavajramaṇḍalāntare yāvantyo vālikāḥ,",
    "T04bsa054_u:3341": " tāvantyanena bhikṣuṇā cakravartirājyasahasrāṇi paribhoktavyāni /",
    "T04bsa054_u:3342": " yāvat /",
    "T04bsa054_u:3343": " athāyuṣmānupāliryena bhagavāṃstenāñjaliṃ praṇamya bhagavantametadavocat- yaduktaṃ bhagavatā asya bhikṣorevaṃ mahānti kuśalamūlāni /",
    "T04bsa054_u:3344": " kutremāni bhagavan kuśalāni tanutvaṃ parikṣayaṃ paryādānaṃ gacchanti?",
    "T04bsa054_u:3345": " nāhamupāle evaṃ kṣatimupahatiṃ ca samanupaśyāmi yathā sabrahmacārī sabrahmacāriṇo 'ntike duṣṭacittamutpādayati /",
    "T04bsa054_u:3346": " tatropāle imāni mahānti kuśalamūlāni tanutvaṃ parikṣayaṃ paryādānaṃ gacchanti /",
    "T04bsa054_u:3347": " tasmāttarhi upāle evaṃ śikṣitavyaṃ yaddagdhasthūṇāyāmapi cittaṃ na pradūṣayiṣyāmaḥ,",
    "T04bsa054_u:3348": " prāgeva savijñānake kāye iti //",
    "T04bsa054_u:3349": " ata evāha-",
    "T04bsa054_u:3350": " na ca dveṣasamaṃ pāpaṃ na ca kṣāntisamaṃ tapaḥ /",
    "T04bsa054_u:3351": " tasmātkṣāntiṃ prayatnena bhāvayedvividhairnayaiḥ // Bca_6.2 //",
    "T04bsa054_u:3352": " na ca dveṣeṇa samaṃ pāpamaśubhaṃ puṇyābhibhavaheturasti /",
    "T04bsa054_u:3353": " na ca kṣāntyā titikṣayā samaṃ tulyaṃ tapaḥ /",
    "T04bsa054_u:3354": " sumahatpariśramasādhyatvāt sukṛtam /",
    "T04bsa054_u:3355": " yata evam, tasmāt kṣāntiṃ kṣamāṃ sarvatātparyeṇa bhavayedabhyaset /",
    "T04bsa054_u:3356": " vividhairnānāprakārairupāyairvakṣyamāṇaiḥ //",
    "T04bsa054_u:3357": " (Bcp 82) dṛṣṭadharma eva dveṣasya doṣān vṛttatrayeṇopadarśayannāha-",
    "T04bsa054_u:3358": " manaḥ śamaṃ na gṛhṇāti na prītisukhamaśrute /",
    "T04bsa054_u:3359": " na nidrāṃ na dhṛtiṃ yāti dveṣaśalye hṛdi sthite // Bca_6.3 //",
    "T04bsa054_u:3360": " pūjayatyarthamānauryān ye 'pi cainaṃ samāśritāḥ /",
    "T04bsa054_u:3361": " te 'pyanaṃ hantumicchanti svāminaṃ dveṣadurbhagam // Bca_6.4 //",
    "T04bsa054_u:3362": " suhṛdo 'pyudvijante 'smād dadāti na ca sevyate /",
    "T04bsa054_u:3363": " saṃkṣepānnāsti tatkiṃcit krodhano yena susthitaḥ // Bca_6.5 //",
    "T04bsa054_u:3364": " śamaṃ praśamaṃ na gṛhṇāti nāśrayate /",
    "T04bsa054_u:3365": " anupaśānta eva sadā dveṣānalaprajvalitatvāt na prītisukhaṃ saumanasyasukhamaśnute āpnoti,",
    "T04bsa054_u:3366": " tenaivākrāntatvāt /",
    "T04bsa054_u:3367": " na nidrāṃ na dhṛtiṃ cittasukhaṃ labhate kāyacittasaṃtāpakāriṇi dveṣaśalye hṛdayanivāsini /",
    "T04bsa054_u:3368": " pūjayati satkaroti lābhasatkārairyān /",
    "T04bsa054_u:3369": " ye 'pi cānujīvinaḥ,",
    "T04bsa054_u:3370": " evaṃ dveṣiṇaṃ svāminamapakartumicchanti /",
    "T04bsa054_u:3371": " kimiti? dveṣadurbhagam apriyamiti hetupadametat /",
    "T04bsa054_u:3372": " suhṛdo bhitrāṇyapi udvijante uttrasanti asmād dveṣiṇaḥ /",
    "T04bsa054_u:3373": " dānonmukho 'pi bhṛtyavargairna sevyate nopagamyate /",
    "T04bsa054_u:3374": " kiṃ bahunā? idamiha saṃkṣepeṇāvadhāryatām- nāsti tadupaśamakāraṇaṃ kiṃcidyena kopanaḥ sukhaṃ labheta //",
    "T04bsa054_u:3375": " cittasya karkaśāvasthā dveṣaḥ /",
    "T04bsa054_u:3376": " tasyodbhūtavṛttistu krodhaḥ,",
    "T04bsa054_u:3377": " yadvaśāt daṇḍādigrahaṇaṃ kriyate /",
    "T04bsa054_u:3378": " iti anayorbhede 'pi dvayorapi parihartavyatayā abhedenaiva nirdeśaḥ //",
    "T04bsa054_u:3379": " evamiha dṛṣṭadharme 'pi dveṣadoṣānavagamya tatparityāgāya yatnavatā bhavitavyamityāha-",
    "T04bsa054_u:3380": " evamādīni duḥkhāni karotītyarisaṃjñayā /",
    "T04bsa054_u:3381": " yaḥ krodhaṃ hanti nirbandhāt sa sukhīha paratra ca // Bca_6.6 //",
    "T04bsa054_u:3382": " evaṃ yathoktaprakāreṇa duḥkhāni janayati yasmāt,",
    "T04bsa054_u:3383": " tasmād yaḥ sukṛtātmā nirbandhāt,",
    "T04bsa054_u:3384": " gāḍhābhiniveśāt /",
    "T04bsa054_u:3385": " ārabdhavīrya ityarthaḥ /",
    "T04bsa054_u:3386": " sa sukhī ihaloke paraloke ca //",
    "T04bsa054_u:3387": " idānīṃ dveṣopaghātāya tatkāraṇamupahantuṃ vyavasthāṃ kurvannāha-",
    "T04bsa054_u:3388": " aniṣṭakaraṇājjātamiṣṭasya ca vighātanāt /",
    "T04bsa054_u:3389": " daurmanasyāśanaṃ prāpya dveṣo dṛpto nihanti mām // Bca_6.7 //",
    "T04bsa054_u:3390": " tasmādvighātayiṣyāmi tasyāśanamahaṃ ripoḥ /",
    "T04bsa054_u:3391": " ātmātmīyagrahaprasūte iṣṭāniṣṭe /",
    "T04bsa054_u:3392": " ātmātmīyayoḥ sukhasādhanamiṣṭam,",
    "T04bsa054_u:3393": " tadviparītamaniṣṭam,",
    "T04bsa054_u:3394": " iti kalpanākṛtamevaitat /",
    "T04bsa054_u:3395": " na tu paramārthataḥ kiṃcidiṣṭamaniṣṭaṃ vā saṃbhavati /",
    "T04bsa054_u:3396": " tasmānmithyābhiniveśavāsanāvaśāt aniṣṭasya karaṇāt,",
    "T04bsa054_u:3397": " iṣṭasya copahananād daurmanasyaṃ mānasaṃ duḥkhamupajāyate,",
    "T04bsa054_u:3398": " tasmāt tatkāriṇi tadvirodhini vā dveṣa utpadyate /",
    "T04bsa054_u:3399": " iti daurmanasyameva balabadbhojanaṃ (Bcp 83)",
    "T04bsa054_u:3400": " labdhasāmarthyaḥ san dveṣo nihanti mām iti niścitya tatpuṣṭikāraṇaṃ ca haniṣyāmi prathamataḥ /",
    "T04bsa054_u:3401": " tasmin hate sukhameva /",
    "T04bsa054_u:3402": " tasya hananāt,",
    "T04bsa054_u:3403": " samūlaghātaṃ hatasya punarutthānāyogācca //",
    "T04bsa054_u:3404": " nanu ko 'yamatyarthamabhiniveśo bhavata ityāha-",
    "T04bsa054_u:3405": " yasmānna madvadhādanyatkṛtyamasyāsti vairiṇaḥ // Bca_6.8 //",
    "T04bsa054_u:3406": " yasmāt mama vadhaṃ vihāya rātriṃdivamaparaṃ na kiṃcid dveṣasya vairiṇaḥ karaṇīyamasti //",
    "T04bsa054_u:3407": " evaṃ dveṣadoṣān vibhāvya sarvopāyena tadvipakśabhūtāṃ kṣāntimutpādayet /",
    "T04bsa054_u:3408": " tatra kṣāntistrividhā dharmasaṃgītisūtre 'bhihitā /",
    "T04bsa054_u:3409": " tadyathā- duḥkhādhivāsanākṣāntiḥ,",
    "T04bsa054_u:3410": " dharmanidhyānakṣāntiḥ,",
    "T04bsa054_u:3411": " parāpakāramarṣaṇakṣāntiśca /",
    "T04bsa054_u:3412": " tatra tāvadduḥkhādhivāsanākṣāntimadhikṛtyāha-",
    "T04bsa054_u:3413": " atyaniṣṭāgamenāpi na kṣobhyā muditā mayā /",
    "T04bsa054_u:3414": " daurmanasye 'pi nāstīṣṭaṃ kuśalaṃ tvavahīyate // Bca_6.9 //",
    "T04bsa054_u:3415": " duḥkhādhivāsanākṣāntivipakṣaḥ aniṣṭāgamaprāptaduḥkhabhīrutā,",
    "T04bsa054_u:3416": " iṣṭavighātaprāptaśca sukhābhiṣvaṅgaḥ /",
    "T04bsa054_u:3417": " tābhyāṃ daurmanasyam /",
    "T04bsa054_u:3418": " tato dveṣo līnacittatā vā /",
    "T04bsa054_u:3419": " ata evāha candrapradīpasūtresukhe 'nabhiṣvaṅgaḥ,",
    "T04bsa054_u:3420": " duḥkhe 'vaimukhyam /",
    "T04bsa054_u:3421": " iti /",
    "T04bsa054_u:3422": " ratnameghasūtre 'pyuktam- ya ime ādhyātmikāḥ śokaparidevaduḥkhadaurmanasyopāyāsāḥ,",
    "T04bsa054_u:3423": " tān kṣamate adhivāsayatīti //",
    "T04bsa054_u:3424": " ato yadi nāma mama śiraśchidyate,",
    "T04bsa054_u:3425": " tathāpi na kṣobhyā na vikopayitavyā muditā mayā /",
    "T04bsa054_u:3426": " muditā hi daurmanasyapratipakṣaḥ /",
    "T04bsa054_u:3427": " duḥkhāgame 'pi pramuditacittasya daurmanasyānavakāśāt,",
    "T04bsa054_u:3428": " iti daurmanasyanirāsāya muditā yatnena rakṣitavyā /",
    "T04bsa054_u:3429": " kutaḥ? daurmanasye 'pi kṛte iṣṭavighāte sati nāstīṣṭaṃ nābhilaṣitaṃ setsyati /",
    "T04bsa054_u:3430": " ayaṃ tu viśeṣaḥ syāt- kuśalaṃ punarupahanyate //",
    "T04bsa054_u:3431": " muditā ca āryākśayamatisūtre varṇitā- tatra katamā muditā?",
    "T04bsa054_u:3432": " yā buddhadharmāṇāmanusmaraṇāt prītiḥ prasādaḥ prāmodyaṃ cittasyānavalīnatā anavamṛdyatā aparitarṣaṇatā,",
    "T04bsa054_u:3433": " sarvakāmaratīnāmapakarṣaṇāt sarvadharmaratīnāṃ pratiṣṭhānam,",
    "T04bsa054_u:3434": " cittasya prāmodyam,",
    "T04bsa054_u:3435": " kāyasyaudvilyam,",
    "T04bsa054_u:3436": " buddheḥ saṃpraharṣaṇam,",
    "T04bsa054_u:3437": " manasa utpalavaḥ,",
    "T04bsa054_u:3438": " tathāgatakāyābhinandanaratiḥ /",
    "T04bsa054_u:3439": " iti vistaraḥ //",
    "T04bsa054_u:3440": " kiṃ cedamavicārayato daurmanasyamutpadyate ityāha-",
    "T04bsa054_u:3441": " yadyastyeva pratīkāro daurmanasyena tatra kim /",
    "T04bsa054_u:3442": " atha nāsti pratīkāro daurmanasyena tatra kim // Bca_6.10 //",
    "T04bsa054_u:3443": " yadi ca iṣṭavighātanivartanāya aniṣṭopanipātapratiṣedhāya ca pratīkāraḥ upāyāntaramasti,",
    "T04bsa054_u:3444": " tadā daurmanasyena tatra kim?",
    "T04bsa054_u:3445": " tadeva anuṣṭhīyatām /",
    "T04bsa054_u:3446": " atha nāsti, tadāpi daurmanasyena tatra kim?",
    "T04bsa054_u:3447": " na kiṃcit prayojanam /",
    "T04bsa054_u:3448": " upāyābhāvāt sarvathā gatametat /",
    "T04bsa054_u:3449": " iti vicārya daurmanasyanivartanameva varam //",
    "T04bsa054_u:3450": " abhyāsād duḥkhamabādhakaṃ bhavatīti prasādhayitumupakramate-",
    "T04bsa054_u:3451": " duḥkhaṃ nyakkārapāruṣyamayaśaścetyanīpsitam /",
    "T04bsa054_u:3452": " priyāṇāmātmano vāpi śatroścaitadviparyayāt // Bca_6.11 //",
    "T04bsa054_u:3453": " (Bcp 84) duḥkhaṃ kāyikaṃ mānasikaṃ ceti dvividham /",
    "T04bsa054_u:3454": " tatra kāyikaṃ daṇḍādighātajam /",
    "T04bsa054_u:3455": " mānasikaṃ nyakkārādinimittam /",
    "T04bsa054_u:3456": " tatra nyakkāro dhikkāraḥ /",
    "T04bsa054_u:3457": " pārūṣyaṃ marmaghaṭṭanāvacanam /",
    "T04bsa054_u:3458": " ayaśaśca akīrtiḥ vaiguṇyaprakāśanam /",
    "T04bsa054_u:3459": " ityetatsarvamanabhilaṣitam /",
    "T04bsa054_u:3460": " yadi pareṣāṃ śivaṃ nanu?",
    "T04bsa054_u:3461": " tadarthamāha- priyāṇām /",
    "T04bsa054_u:3462": " ātmīyatvena ye svīkṛtāḥ,",
    "T04bsa054_u:3463": " premasthānaṃ teṣāmātmanaśca /",
    "T04bsa054_u:3464": " duḥkhādikārakasya punaḥ śatroretadviparyayāt /",
    "T04bsa054_u:3465": " tasya duḥkhādikamabhīṣṭameva //",
    "T04bsa054_u:3466": " tatra duḥkhasahiṣṇutāṃ tāvannirākartumāha-",
    "T04bsa054_u:3467": " kathaṃcillabhyate saukhyaṃ duḥkhaṃ sthitamayatnataḥ /",
    "T04bsa054_u:3468": " duḥkhenaiva ca niḥsāraḥ cetastasmād dṛḍhībhava // Bca_6.12 //",
    "T04bsa054_u:3469": " mahatā prāyatnena kuśalapakṣamupasevya kadācit karhicit sudurlabhaṃ saṃsāre sāsravaṃ sukhaṃ labhyate /",
    "T04bsa054_u:3470": " duḥkhaṃ tu sarvadā sulabham,",
    "T04bsa054_u:3471": " ayatnasiddhatvāt,",
    "T04bsa054_u:3472": " iti tadabhyāso na duṣkaraḥ,",
    "T04bsa054_u:3473": " sarvadā paricitatvāt /",
    "T04bsa054_u:3474": " kiṃ ca /",
    "T04bsa054_u:3475": " saṃsāraniḥsaraṇopāyo 'pi duḥkhameva /",
    "T04bsa054_u:3476": " tathāpi pātheyarūpatayā tatparigraho yukta eva /",
    "T04bsa054_u:3477": " yata evam, tasmāt he citta,",
    "T04bsa054_u:3478": " duḥkhānubhavanāya dṛḍhībhava,",
    "T04bsa054_u:3479": " mā kātaratāmāśrayasva //",
    "T04bsa054_u:3480": " api ca / idaṃ duḥkhaṃ mahārthasādhakatvāt soḍhumucitam,",
    "T04bsa054_u:3481": " iti manasi kartavyam, ityāha-",
    "T04bsa054_u:3482": " durgāputrakakarṇāṭā dāhacchedādivedanām /",
    "T04bsa054_u:3483": " vṛthā sahante muktyarthamahaṃ kasmāttu kātaraḥ // Bca_6.13 //",
    "T04bsa054_u:3484": " durgāputrakāḥ caṇḍīsutāḥ /",
    "T04bsa054_u:3485": " mahānavamīsamayādiṣu trirātramekāhaṃ vā upoṣya gātradāhacchedanabhedanaṃ kurvanto duḥkhāṃ vedanāṃ niṣphalamevānubhavanti /",
    "T04bsa054_u:3486": " tathā karṇāṭadeśādisamudbhūtā dākṣiṇātyā uparināmalikhanamātrābhimānataḥ parasparaṃ spardhamānā anekābhiḥ kāraṇābhirduḥkhamanubhavanto jīvitamapyutsṛjanti",
    "T04bsa054_u:3487": " ahaṃ tu svaparātmanoḥ paramadurlabhabuddhatvasādhanāya kṛtotsāhaḥ duḥkhaiḥ kasmāt kāraṇāt kātarībhavāmi?",
    "T04bsa054_u:3488": " syādetat- atyalpaduḥkhaṃ kathaṃcitsoḍhuṃ śakyate /",
    "T04bsa054_u:3489": " karacaraṇaśiraśchedanādiduḥkhaṃ narakādiduḥkhaṃ vā muktayarthaṃ kathaṃ nu soḍhavyamityatrāha-",
    "T04bsa054_u:3490": " na kiṃcidasti tadvastu yadabhyāsasya duṣkaram /",
    "T04bsa054_u:3491": " tasmānmṛduvyathābhyāsāt soḍhavyāpi mahāvyathā // Bca_6.14 //",
    "T04bsa054_u:3492": " śāstrābhyāsakalādi kauśalādi mṛdumadhyātimātraduḥkhānubhavanādi vā vastu na tadvidyate kiṃcit yadabhyāsagocaro na bhavati /",
    "T04bsa054_u:3493": " sarvameva abhyāsādātmasātkartuṃ śakyata iti bhāvaḥ /",
    "T04bsa054_u:3494": " yasmāt tasmāt atyalpatarādivyathābhyāsānnarakādimahāvyathāpi soḍhuṃ [śakyate] /",
    "T04bsa054_u:3495": " yathoktam- tatra alpaduḥkhābhyāsapūrvakaṃ kaṣṭakaṣṭatarābhyāsaḥ sidhyati /",
    "T04bsa054_u:3496": " yathā ca abhyāsavaśāt (Bcp 85)",
    "T04bsa054_u:3497": " sattvānāṃ duḥkhasukhasaṃjñā,",
    "T04bsa054_u:3498": " tathā sarvaduḥkhotpādeṣu sukhasaṃjñāpratyupasthānābhyāsāt sukhasaṃjñaiva pratyupatiṣṭhate /",
    "T04bsa054_u:3499": " evaṃ niṣpandaphalaṃ ca sarvadharmasukhākrāntaṃ nāma samādhiṃ pratilabhate /",
    "T04bsa054_u:3500": " uktaṃ hi pitāputrasamāgame-",
    "T04bsa054_u:3501": " asti bhagavan sarvadharmasukhākrānto nāma samādhiḥ,",
    "T04bsa054_u:3502": " yasya samādheḥ pratilambhād bodhisattvaḥ sarvārambaṇavastuṣu sukhāmeva vedanāṃ vedayate na duḥkhām,",
    "T04bsa054_u:3503": " nāduḥkhasukhām /",
    "T04bsa054_u:3504": " tasya nairayikāmapi vedanāṃ kāryamāṇasya sukhasaṃjñaiva pratyupasthitā bhavati /",
    "T04bsa054_u:3505": " mānuṣīmapi kāraṇāṃ kāryamāṇasya,",
    "T04bsa054_u:3506": " hasteṣvapi chidyamāneṣu pādeṣvapi karṇeṣvapi nāsāsvapi,",
    "T04bsa054_u:3507": " sukhasaṃjñaiva pratyupasthitā bhavati /",
    "T04bsa054_u:3508": " vetrairapi tāḍyamānasya ardhavetrairapi kaśābhirapi tāḍayamānasya sukhasaṃjñā pravartate /",
    "T04bsa054_u:3509": " bandhanāgāreṣvapi prakṣiptasya,",
    "T04bsa054_u:3510": " tailapācikāṃ vā kriyamāṇasya,",
    "T04bsa054_u:3511": " ikṣukuṭṭitikaṃ vā kuṭyamānasya,",
    "T04bsa054_u:3512": " naḍacippitikaṃ vā cipyamānasya,",
    "T04bsa054_u:3513": " tailapradyotikaṃ vā ādīpyamānasya yāvat kārṣāpaṇacchedikāṃ chidyamānasya piṣṭapācanikāṃ vā pācyamānasya,",
    "T04bsa054_u:3514": " hastibhirvā mardyamānasya sukhasaṃjñaiva pravartate //",
    "T04bsa054_u:3515": " iti vistaraḥ //",
    "T04bsa054_u:3516": " syādevaitad yadi prathamata eva mṛduvyathābhyasaḥ syāt /",
    "T04bsa054_u:3517": " yāvatā sa eva nāstīti / atrāha-",
    "T04bsa054_u:3518": " uddaṃśadaṃśamaśakakṣutpipāsādivedanām /",
    "T04bsa054_u:3519": " mahatkaṇḍvādiduḥkhaṃ ca kimanarthaṃ na paśyasi // Bca_6.15 //",
    "T04bsa054_u:3520": " uddaṃśādikṛtaduḥkhamanarthaṃ kiṃ na paśyasi?",
    "T04bsa054_u:3521": " tadayatnasiddhaṃ mṛduvyathābhyāsanimittamastyeva iti bhāvaḥ //",
    "T04bsa054_u:3522": " punaranyathā svacittaṃ draḍhayitumāha-",
    "T04bsa054_u:3523": " śītoṣṇavṛṣṭivātādhvavyādhibandhanatāḍanaiḥ /",
    "T04bsa054_u:3524": " saukumāryaṃ na kartavyamanyathā vardhate vyathā // Bca_6.16 //",
    "T04bsa054_u:3525": " sukumārataracittasya hi duḥkhamatitarāṃ bādhakaṃ bhavati,",
    "T04bsa054_u:3526": " duḥkhe 'pi dṛḍhacittasya viparyayaḥ //",
    "T04bsa054_u:3527": " nanu dṛḍhīkaraṇe 'pi cittasya duḥkhamasahyameveti / atrāha-",
    "T04bsa054_u:3528": " kecitsvaśoṇitaṃ dṛṣṭvā vikramante viśeṣataḥ /",
    "T04bsa054_u:3529": " paraśoṇitamapyeke dṛṣṭvā mūrcchāṃ vrajanti yat // Bca_6.17 //",
    "T04bsa054_u:3530": " taccittasya dṛḍhatvena kātaratvena cāgatam /",
    "T04bsa054_u:3531": " duḥkhaduryodhanastasmādbhavedabhibhavedvayathām // Bca_6.18 //",
    "T04bsa054_u:3532": " na khalu dṛḍhacittasya kiṃcidaśakyaṃ nāma /",
    "T04bsa054_u:3533": " tathāhi- kecidvīrapuruṣāḥ saṃgrāmabhūmau svaśoṇitamapi paśyanto 'dhikataraṃ śauryamābhajante /",
    "T04bsa054_u:3534": " kecitpunaḥ kātaracittasaṃtatayaḥ pararudhiradarśanādapi (Bcp 86)",
    "T04bsa054_u:3535": " maraṇāntikaṃ duḥkhamanubhavanti /",
    "T04bsa054_u:3536": " etadubhayamapi cittasya itaretarābhyāsaviparyayāt iti matvā duḥkhaduryodhano nādhigamyo bhavet,",
    "T04bsa054_u:3537": " duḥkhairapyakampyatvāt /",
    "T04bsa054_u:3538": " tato 'bhibhaved vyathām,",
    "T04bsa054_u:3539": " na punastayāmibhūyate //",
    "T04bsa054_u:3540": " itthamapyabhibhaved vyathāmityāha-",
    "T04bsa054_u:3541": " duḥkhe 'pi naiva cittasya prasādaṃ kṣobhayed budhaḥ /",
    "T04bsa054_u:3542": " saṃgrāmo hi saha kleśairyuddhe ca sulabhā vyathā // Bca_6.19 //",
    "T04bsa054_u:3543": " prasādaṃ pūrvoktaṃ nāvasādayedvicakṣaṇaḥ /",
    "T04bsa054_u:3544": " kutaḥ? yasmāt kleśaśatrubhiḥ saha saṃgrāmo 'yamārabdhaḥ /",
    "T04bsa054_u:3545": " saṃgrāme ca vyathā nāma na bhavediti durlabham,",
    "T04bsa054_u:3546": " vyathā tu sulamaiva //",
    "T04bsa054_u:3547": " nanu tathāpi duṣkaramidamatīva dṛśyata iti / atrāha-",
    "T04bsa054_u:3548": " urasārātighātān ye praticchanto jayantyarīn /",
    "T04bsa054_u:3549": " te te vijayinaḥ śūrāḥ śeṣāstu mṛtamārakāḥ // Bca_6.20 //",
    "T04bsa054_u:3550": " abhimukhamabhibhavantaḥ śatrum /",
    "T04bsa054_u:3551": " tatprahārān vakṣaḥsthalena pratīcchanto ye jayanti samare ripūn,",
    "T04bsa054_u:3552": " te te śūrapuruṣāḥ pararipuvijayādiha labdhavijayāḥ praśasyante /",
    "T04bsa054_u:3553": " ye punaranye chalaprahārādibhirabhibhavanti śatrum,",
    "T04bsa054_u:3554": " te ca akiṃcitkaratayā mṛtamārakā jugupsanīyā eva śūraiḥ //",
    "T04bsa054_u:3555": " ito 'pi guṇadarśanādduḥkhamadhivāsayitavyamityāha-",
    "T04bsa054_u:3556": " guṇo 'paraśca duḥkhasya yatsaṃvegānmadacyutiḥ /",
    "T04bsa054_u:3557": " saṃsāriṣu ca kāruṇyaṃ pāpadbhītirjine spṛhā // Bca_6.21 //",
    "T04bsa054_u:3558": " ayamaparaḥ śubhaheturguṇo duḥkhasyāsya saṃbodhimārgānukūlaḥ,",
    "T04bsa054_u:3559": " yadduḥkhasya samāveśe manasi saṃvega upajāyate /",
    "T04bsa054_u:3560": " tasmācca yauvanadhanādikṛtasya madasya cyutirbhaṅgo jāyate,",
    "T04bsa054_u:3561": " saṃsāriṣu ca saṃsāraduḥkhapīḍitesu karuṇācittam,",
    "T04bsa054_u:3562": " pāpasya phalamidamiti matvā pāpād bhayamakaraṇacittaṃ ca,",
    "T04bsa054_u:3563": " buddhe ca bhagavati spṛhā bhaktiḥ śraddhā cittaprasādaśca /",
    "T04bsa054_u:3564": " bhagavāneva hi duḥkhakṣayagāminaṃ mārgamupadiṣṭavāniti //",
    "T04bsa054_u:3565": " parapratyayotpannaduḥkhādhivāsanāya parāmṛśannāha-",
    "T04bsa054_u:3566": " pittādiṣu na me kopo mahāduḥkhakareṣvapi /",
    "T04bsa054_u:3567": " sacetaneṣu kiṃ kopaḥ te 'pi pratyayakopitāḥ // Bca_6.22 //",
    "T04bsa054_u:3568": " pittādidoṣatrayātmakameva śarīram /",
    "T04bsa054_u:3569": " te ca tathāvidhāhāravihāravaiguṇyād viṣamāvasthāṃ prāptā vyādhīn janayantaḥ sarvaduḥkhahetavo bhavanti /",
    "T04bsa054_u:3570": " tathāpi na teṣu mama kopaḥ,",
    "T04bsa054_u:3571": " acetanatvāt /",
    "T04bsa054_u:3572": " na te saṃcintya duḥkhadāyakāḥ,",
    "T04bsa054_u:3573": " kiṃ tarhi svakāraṇasāmagrībalena prakopamupāgatāḥ /",
    "T04bsa054_u:3574": " yadyevam, sacetaneṣu kiṃ kopaḥ?",
    "T04bsa054_u:3575": " kiṃ na syāditi cet,",
    "T04bsa054_u:3576": " te 'pi pūrvakarmāparādhāt svakāraṇasāmagrīprakopitā duḥkhadāyakā bhavanti /",
    "T04bsa054_u:3577": " iti pittādivat teṣvapi na yujyate mama krodhaḥ //",
    "T04bsa054_u:3578": " (Bcp 87) ubhayatrāpi samānaṃ kāraṇādhīnatvamityupadarśayannāha-",
    "T04bsa054_u:3579": " aniṣyamāṇamapyetacchūlamutpadyate yathā /",
    "T04bsa054_u:3580": " aniṣyamāṇo 'pi balātkrodha utpadyate tathā // Bca_6.23 //",
    "T04bsa054_u:3581": " svapratyayopajanitasāmarthyebhyaḥ pittādibhyo 'nabhipretamapi śūlamavaśyamutpadyate yathā,",
    "T04bsa054_u:3582": " tathā svahetumapariṇāmādhigataśaktibhyo daurmanasyādibhyaḥ krodha utpadyate,",
    "T04bsa054_u:3583": " iti sādhāraṇamanayorhetupratyayādhīnatvam //",
    "T04bsa054_u:3584": " atha syāt- uktamatra sacetanāḥ saṃcintya tathāvidhāniṣṭakāriṇaḥ,",
    "T04bsa054_u:3585": " na tu punaritare tathetyāha-",
    "T04bsa054_u:3586": " kupyāmīti na saṃcintya kupyati svecchayā janaḥ /",
    "T04bsa054_u:3587": " utpatsya ityabhipretya krodha utpadyate na ca // Bca_6.24 //",
    "T04bsa054_u:3588": " tatpratyayasāmagrīmantareṇa kupyāmītyevaṃ buddhipūrvakaṃ saṃcintya na janaḥ svairaṃ prakupyati /",
    "T04bsa054_u:3589": " krodho 'pi utpatsya ityabhisaṃghāya svātantryeṇa naivotpadyate //",
    "T04bsa054_u:3590": " tasmādidamevātra pramāṇasiddhamityāha-",
    "T04bsa054_u:3591": " ye kecidaparādhāśca pāpāni vividhāni ca /",
    "T04bsa054_u:3592": " sarva tatpratyayabalāt svatantraṃ tu na vidyate // Bca_6.25 //",
    "T04bsa054_u:3593": " idaṃpratyayatāmātrasamupasthitasvabhāvaṃ sarvamidam /",
    "T04bsa054_u:3594": " na tu svātantryapravṛttaṃ kiṃcidapi vidyate //",
    "T04bsa054_u:3595": " na ca pratyayasāmagryā janayāmīti cetanā /",
    "T04bsa054_u:3596": " na cāpi janitasyāsti janito 'smīti cetanā // Bca_6.26 //",
    "T04bsa054_u:3597": " pratyayasāmagryapi na svakāryaṃ janayantī saṃcintya janayati /",
    "T04bsa054_u:3598": " sā hi svahetupariṇāmopanidhidharmatayā tathāvidhaṃ kāryaṃ janayati na tu saṃcintya /",
    "T04bsa054_u:3599": " na cāpi janitasya kāryasyāpi anayā sāmagryā janito 'smīti cetanā manasikāro 'sti /",
    "T04bsa054_u:3600": " tasmānnirvyāpāratayā sarvadharmāṇām,",
    "T04bsa054_u:3601": " asmin sati idaṃ bhavati,",
    "T04bsa054_u:3602": " asyotpādādidamutpadyate,",
    "T04bsa054_u:3603": " iti idaṃpratyayatāmātramidaṃ jagat,",
    "T04bsa054_u:3604": " nātra kaścitsvatantraḥ saṃbhavati /",
    "T04bsa054_u:3605": " hetupratyayādhīnatvātsarvadharmāṇām //",
    "T04bsa054_u:3606": " syādetat- astyeva svatantraṃ yathā sāṃkhyānāṃ pradhānamātmā ca,",
    "T04bsa054_u:3607": " naiyāyikānāmākāśādayaḥ /",
    "T04bsa054_u:3608": " tat kimucyate na kiṃcitsvatantramiha vidyate,",
    "T04bsa054_u:3609": " ityāśaṅkayāha-",
    "T04bsa054_u:3610": " yatpradhānaṃ kilāmīṣṭaṃ yattadātmeti kalpitam /",
    "T04bsa054_u:3611": " tadeva hi bhavābhīti na saṃcintyopajāyate // Bca_6.27 //",
    "T04bsa054_u:3612": " yattadbhavatāṃ sattvarajastamasāṃ sāmyāvasthā prakṛtiḥ pradhānamityabhimatam /",
    "T04bsa054_u:3613": " kileti pramāṇāsaṃgatametadityaruciṃ prakāśayati /",
    "T04bsa054_u:3614": " yadapi tadvastu kiṃcidātmeti kalpitamadhyavasitaṃ pramāṇāsaṃgatameva /",
    "T04bsa054_u:3615": " āha- yasmāttadeva svayameva tadaparakāraṇābhāvād bhavāmi samutpadya iti nābhisaṃdhāya jāyate /",
    "T04bsa054_u:3616": " (Bcp 88) kutaḥ? yasmāt-",
    "T04bsa054_u:3617": " anutpannaṃ hi tannāsti ka icchedbhavituṃ tadā /",
    "T04bsa054_u:3618": " tat pradhānādi prāgasadeva /",
    "T04bsa054_u:3619": " asataśca vandhyāsutāderiva kā bhavitumutpattumicchā bhavet?",
    "T04bsa054_u:3620": " atha nāsadutpadyate kiṃcit,",
    "T04bsa054_u:3621": " kevalamavyaktāvasthāto vyaktāvasthāyāṃ pariṇāmamātram /",
    "T04bsa054_u:3622": " yadyevam, pariṇāmo 'pi kathamasannutpaṃdyate vyaktāvasthā vā?",
    "T04bsa054_u:3623": " pariṇāmasya vyaktāvasthāyāśca tatsvabhāvatve tasyāpyutpattiprasaṅgaḥ /",
    "T04bsa054_u:3624": " vyatireke saṃbandhābhāvaḥ /",
    "T04bsa054_u:3625": " saṃbandhakalpanāyāṃ ca anavasthā /",
    "T04bsa054_u:3626": " parato vistareṇa pradhānaṃ nirākariṣyate [9.127-138] //",
    "T04bsa054_u:3627": " syādetat- ātmanyayamadoṣa eva /",
    "T04bsa054_u:3628": " na hi tasya vayamutpādamicchāmaḥ /",
    "T04bsa054_u:3629": " sarvadā nityasvabhāvatayā anutpanna evāsau /",
    "T04bsa054_u:3630": " bhavatu nāma evam /",
    "T04bsa054_u:3631": " tathāpi sarvathā kharaviṣāṇakalpa evāsau,",
    "T04bsa054_u:3632": " utpādābhāvāt /",
    "T04bsa054_u:3633": " tato nātrāpi nivartate-",
    "T04bsa054_u:3634": " anutpannaṃ hi tannāsti ka icchedbhavituṃ tadā /",
    "T04bsa054_u:3635": " iti /",
    "T04bsa054_u:3636": " bhāve 'pi vā nāsya svātmanyapi prabhutvamasti /",
    "T04bsa054_u:3637": " prakṛtyupanāmitameva hi viṣayamapi sa bhuṅkte /",
    "T04bsa054_u:3638": " tadā ca viṣayopabhogātprāk tadbhoktṛtvamasya nāsīt,",
    "T04bsa054_u:3639": " paścādutpannaṃ ca tatsvabhāvameva /",
    "T04bsa054_u:3640": " anyathā tasya bhoktṛtvāyogāt /",
    "T04bsa054_u:3641": " tadutpāde ca tasyāpyutpāda iti kathaṃ nātmana utpāda iṣyata iti /",
    "T04bsa054_u:3642": " tadevaṃ punaḥ",
    "T04bsa054_u:3643": " anutpannaṃ hi tannāsti ka icchedbhavituṃ tadā /",
    "T04bsa054_u:3644": " ityāyātam //",
    "T04bsa054_u:3645": " aparamapi dūṣaṇamatrāha-",
    "T04bsa054_u:3646": " viṣayavyāpṛtatvācca niroddhumapi nehate // Bca_6.28 //",
    "T04bsa054_u:3647": " yadyapyasau pradhānopahitaviṣayopabhogāya pravartata itīṣyate,",
    "T04bsa054_u:3648": " tadā prāgapravṛttasya paścātpravṛttirna yujyate /",
    "T04bsa054_u:3649": " atha kathaṃcit pravartate,",
    "T04bsa054_u:3650": " tadāpi viṣaye vyāpṛtasya nivṛttirna syāt /",
    "T04bsa054_u:3651": " etadevāha- niroddhumapi nehate /",
    "T04bsa054_u:3652": " viṣayopabhogānnivartitumapi notsahate,",
    "T04bsa054_u:3653": " tadā tasya tatsvabhāvatvāt,",
    "T04bsa054_u:3654": " tasya ca nityatayā anivṛtteḥ /",
    "T04bsa054_u:3655": " nivṛttau vā anityatvaprasaṅgāt /",
    "T04bsa054_u:3656": " naiyāyikādīnāmātmano vyapadeśo nityatvāt //",
    "T04bsa054_u:3657": " viśeṣamapi tasyāha-",
    "T04bsa054_u:3658": " nityo hyacetanaścātmā vyomavat sphuṭamakriyaḥ /",
    "T04bsa054_u:3659": " acaitanyaṃ sāṃkhyādiha viśeṣaḥ /",
    "T04bsa054_u:3660": " anyatra samānatā /",
    "T04bsa054_u:3661": " tatra nityaḥ pūrvāparakālayorekasvabhāvaḥ /",
    "T04bsa054_u:3662": " acetanaśca acitsvabhāvaḥ /",
    "T04bsa054_u:3663": " jaḍa ityarthaḥ /",
    "T04bsa054_u:3664": " anyacaitanyayogāccetayate /",
    "T04bsa054_u:3665": " vyomavad vyāpī /",
    "T04bsa054_u:3666": " ata eva sphuṭaṃ vyaktamakriyaḥ / yadāha-",
    "T04bsa054_u:3667": " anye punarihātmānamicchādīnāṃ samāśrayam /",
    "T04bsa054_u:3668": " svato 'cidrūpamicchanti nityaṃ sarvagataṃ tathā //",
    "T04bsa054_u:3669": " (Bcp 89) śubhāśubhānāṃ kartāraṃ karmaṇāṃ tatphalasya ca /",
    "T04bsa054_u:3670": " bhoktāraṃ cetanāyogāccetanaṃ na svarūpataḥ //",
    "T04bsa054_u:3671": " tathā ca akiṃcitkara evāsau,",
    "T04bsa054_u:3672": " kvacidapi kārye 'nupayogāt /",
    "T04bsa054_u:3673": " atha aparasahakāripratyayasaṃnidhau niṣkriyasyāpi tasya kriyā[bhyu]pagamyate / yaduktam-",
    "T04bsa054_u:3674": " jñānayatnādisaṃbandhaḥ kartṛtvaṃ tasya bhaṇyate / iti /",
    "T04bsa054_u:3675": " atrāha-",
    "T04bsa054_u:3676": " pratyayāntarasaṅge 'pi nirvikārasya kā kriyā // Bca_6.29 //",
    "T04bsa054_u:3677": " jñānayatnādipratyayāntarasaṃparke 'pi nityatvānnirvikārasya pūrvasvabhāvādapracyutasyātmanaḥ kā kriyā?",
    "T04bsa054_u:3678": " naiva kriyā yujyate //",
    "T04bsa054_u:3679": " yaḥ pūrvavat kriyākāle kriyāyāstena kiṃ kṛtam /",
    "T04bsa054_u:3680": " tasya kriyeti saṃbandhe katarattannibandhanam // Bca_6.30 //",
    "T04bsa054_u:3681": " yathā pūrvamakriyākāle tathākriyākāle 'pi yaḥ,",
    "T04bsa054_u:3682": " tena kārakasvabhāvavikalena kriyāyāḥ kiṃ kṛtam,",
    "T04bsa054_u:3683": " yena pratyayāntarasaṅge tasya kriyā vyavasthāpyeta? api ca /",
    "T04bsa054_u:3684": " ubhayasaṃbandhābhāvāt tasya ātmanaḥ kriyeyamiti saṃbandhe katarattadanyanimittam?",
    "T04bsa054_u:3685": " naivāsti kiṃcit //",
    "T04bsa054_u:3686": " vistareṇa cātmano nirākariṣyamāṇatvāt [9.58-60] īśvarasya ca [9.119-126],",
    "T04bsa054_u:3687": " na svatantraḥ kaścidapi saṃbhavati /",
    "T04bsa054_u:3688": " evamasvātantryaṃ sarvatra prasādhyopasaṃharannāha-",
    "T04bsa054_u:3689": " evaṃ paravaśaṃ sarvaṃ yadvaśaṃ so 'pi cāvaśaḥ /",
    "T04bsa054_u:3690": " nirmāṇavadaceṣṭeṣu bhāveṣvevaṃ kka kupyate // Bca_6.31 //",
    "T04bsa054_u:3691": " evamuktanayena paravaśaṃ parāyattaṃ sarvaṃ bāhyādhyātmikaṃ vastujātam /",
    "T04bsa054_u:3692": " tarhi yadvaśe tadaparāyattaṃ bhaviṣyatīti cet, na /",
    "T04bsa054_u:3693": " yadvaśaṃ so 'pi cāvaśaḥ svahetuparatantraḥ /",
    "T04bsa054_u:3694": " evaṃ sa heturapi svahetorityanādisaṃsāraparaṃparāyāṃ na svavaśitā kvacidapi saṃbhavati /",
    "T04bsa054_u:3695": " ato nirvyāpārāḥ sarvadharmā iti /",
    "T04bsa054_u:3696": " kaḥ kasmai druhyati paramārthataḥ yenāparādhini kvacit kasyacidaparādhe tasya dveṣo yuktaḥ /",
    "T04bsa054_u:3697": " idamevāha- nirmāṇavat sarvavyāpārakalpanāvigamāt,",
    "T04bsa054_u:3698": " aceṣṭeṣu nirīheṣu sarvadharmeṣu evaṃ satsu kva kupyatām?",
    "T04bsa054_u:3699": " na yujyate prekṣāvatāṃ kvacidapi kopa iti bhāvaḥ //",
    "T04bsa054_u:3700": " syādetat- evaṃ hi ekaṃ samarthayato dvitīyaṃ vighaṭate ityāśaṅkayannāha-",
    "T04bsa054_u:3701": " vāraṇāpi na yuktaivaṃ kaḥ kiṃ vārayatīti cet /",
    "T04bsa054_u:3702": " samarthitanyāyenaiva vāraṇāpi nivartanamapi nirmāṇavadaceṣṭeṣu bhāveṣu na yuktā /",
    "T04bsa054_u:3703": " evamiti yadā kiṃcidapi svatantraṃ na dṛśyate,",
    "T04bsa054_u:3704": " sarvaṃ pratyayasāmagrīṃ pratītya jāyate,",
    "T04bsa054_u:3705": " tadā vāraṇāpi na (Bcp 90) yuktā /",
    "T04bsa054_u:3706": " yadi vā- maivam,",
    "T04bsa054_u:3707": " tathāpi kathaṃ na yuktā?",
    "T04bsa054_u:3708": " ko vārayati,",
    "T04bsa054_u:3709": " svatantraḥ kartā kiṃ niṣedhyaṃ svatantrapravṛttaṃ vārayatīti cet /",
    "T04bsa054_u:3710": " ayamabhiprāyaḥ- na hi samāne 'pi nyāye kvacit pravṛttiḥ sāmānyatvāt /",
    "T04bsa054_u:3711": " tasmādyuktametat- vāraṇā na yukteti //",
    "T04bsa054_u:3712": " yadyevaṃ manyase,",
    "T04bsa054_u:3713": " atrottaramāha-",
    "T04bsa054_u:3714": " yuktā pratītyatā yasmādduḥkhasyoparatirmatā // Bca_6.32 //",
    "T04bsa054_u:3715": " yuktā vāraṇā, kutaḥ?",
    "T04bsa054_u:3716": " pratītyatā,",
    "T04bsa054_u:3717": " idaṃ pratītyedamutpadyate iti pratītyasamutpannatā yasmādasti nirvyāpāreṣvapi bhāveṣu,",
    "T04bsa054_u:3718": " ato vāraṇā yuktā,",
    "T04bsa054_u:3719": " tato na vyāghātaḥ /",
    "T04bsa054_u:3720": " etaduktaṃ bhavati- yadyapi nirvyāpārāḥ sarvadharmāḥ,",
    "T04bsa054_u:3721": " tathāpi pratītyasamutpādavaśāt pāratantryamupadarśitam- evaṃ paravaśaṃ sarvam [6. 31] ityādivacanāt /",
    "T04bsa054_u:3722": " tataḥ avidyādipratyayabalāduttarottaraḥ kāryapravāhaḥ saṃskārādirūpaḥ pravartate,",
    "T04bsa054_u:3723": " pūrvapūrvanivṛttau nivartate /",
    "T04bsa054_u:3724": " etacca uttaratra [9. 75] vistareṇa pratipādayiṣyate /",
    "T04bsa054_u:3725": " tasmādduḥkhasya saṃsārasya uparatirnivṛttirabhimatā /",
    "T04bsa054_u:3726": " ato dveṣādipāpapravṛttivāraṇā saṃgacchate /",
    "T04bsa054_u:3727": " tāṃ pratītya tathāvidhamabhyudayaniḥśreyasasvabhāvaṃ phalamutpadyate //",
    "T04bsa054_u:3728": " sāṃprataṃ prakṛtameva yojayannāha-",
    "T04bsa054_u:3729": " tasmādamitraṃ mitraṃ vā dṛṣṭvāpyanyāyakāriṇam /",
    "T04bsa054_u:3730": " īdṛśāḥ pratyayā asyetyevaṃ matvā sukhī bhavet // Bca_6.33 //",
    "T04bsa054_u:3731": " yasmāt pratītyajaṃ sarvam,",
    "T04bsa054_u:3732": " tasmādamitretaraṃ [amitramitaraṃ ca] apakāriṇaṃ pratītya sukhamevālambanīyam /",
    "T04bsa054_u:3733": " kutaḥ? īdṛśā apakārakaraṇaśīlahetavaḥ asya amitrasya itarasya vā,",
    "T04bsa054_u:3734": " iti evaṃ niścitya sukhī bhavet,",
    "T04bsa054_u:3735": " daurmanasyaṃ na kurvīta //",
    "T04bsa054_u:3736": " kiṃ ca / duḥkhopanipātena cittakṣobhe 'pi na duḥkhasya nivṛttirastītyupadarśayannāha-",
    "T04bsa054_u:3737": " yadi tu svecchayā siddhiḥ sarveṣāmeva dehinām /",
    "T04bsa054_u:3738": " na bhavetkasyacidduḥkhaṃ na duḥkhaṃ kaścidicchati // Bca_6.34 //",
    "T04bsa054_u:3739": " na hi ātmecchāmātreṇa anavimataṃ nivartate,",
    "T04bsa054_u:3740": " abhimataṃ copatiṣṭhate hetumantareṇa /",
    "T04bsa054_u:3741": " tathātve sa ti na bhavet kasyacit sattvasya duḥkham /",
    "T04bsa054_u:3742": " kimiti? na duḥkhamātmanaḥ kaścidicchati /",
    "T04bsa054_u:3743": " svasukhābhilāṣiṇa eva hi sarvasattvāḥ //",
    "T04bsa054_u:3744": " duḥkhādhivāsanākṣāntimabhidhāya idānīṃ parāpakāramarṣaṇakṣāntimupadarśayannāha-",
    "T04bsa054_u:3745": " pramādādātmanātmānaṃ bādhante kaṇṭakādibhiḥ /",
    "T04bsa054_u:3746": " bhaktacchedādibhiḥ kopāddurāpastyādilipsayā // Bca_6.35 //",
    "T04bsa054_u:3747": " udbandhanaprapātaiśca viṣāpathyādibhakṣaṇaiḥ /",
    "T04bsa054_u:3748": " nighnanti kecidātmānamapuṇyācaraṇena ca // Bca_6.36 //",
    "T04bsa054_u:3749": " yadaivaṃ kleśavaśyavād ghrantyātmānamapi priyam /",
    "T04bsa054_u:3750": " tadaiṣāṃ parakāyeṣu parihāraḥ kathaṃ bhavet // Bca_6.37 //",
    "T04bsa054_u:3751": " (Bcp 91) asamīkṣitakāritā pramādaḥ /",
    "T04bsa054_u:3752": " svayameva svakāyaṃ kaṇṭakakhāṇukaṭhallapāṣāṇaśarkarādibhirdurgamārgeṣu karmapravṛttāḥ kaṇṭakāstaraṇaśayanādibhirvā bādhante /",
    "T04bsa054_u:3753": " tathā bhojanapānaparihārādibhiḥ /",
    "T04bsa054_u:3754": " kimiti? kopāt agamyaparadāradhanādi labdhumicchayā vā //",
    "T04bsa054_u:3755": " udbandhanamūrdhvalambanam /",
    "T04bsa054_u:3756": " prapātaḥ prapatanaṃ parvatādeḥ /",
    "T04bsa054_u:3757": " jalāgnipraveśādibhiḥ,",
    "T04bsa054_u:3758": " viṣāpathyādibhakṣaṇaiḥ,",
    "T04bsa054_u:3759": " atyāhārātipānādibhiḥ,",
    "T04bsa054_u:3760": " nighnanti mārayanti kecinmohapuruṣā ātmānaṃ svakāyam /",
    "T04bsa054_u:3761": " paravadhādibhiḥ,",
    "T04bsa054_u:3762": " apuṇyācaraṇena ca /",
    "T04bsa054_u:3763": " paravadhābhiprāyāḥ saṃgrāmādiṣvakuśalakriyayā ca //",
    "T04bsa054_u:3764": " yadaivamuktakrameṇa kleśavaśyatvāt kleśaparatantratvāt ete sattvā ātmānamapi priyaṃ vallabhaṃ ghnanti pīḍayanti,",
    "T04bsa054_u:3765": " tadā eṣāṃ parakāyeṣu paraśarīreṣu apakāraviratiḥ kathaṃ syāt?",
    "T04bsa054_u:3766": " itthaṃ ca kṛpāpātramevaite,",
    "T04bsa054_u:3767": " na dveṣasthānamityāha-",
    "T04bsa054_u:3768": " kleśonmattīkṛteṣveṣu pravṛtteṣvātmaghātane /",
    "T04bsa054_u:3769": " na kevalaṃ dayā nāsti krodha utpadyate katham // Bca_6.38 //",
    "T04bsa054_u:3770": " piśācairiva grasteṣu eṣu apakārakāriṣu uktanayena pravṛtteṣu ātmaghātane parāpakāradvāreṇa vā na kevalaṃ na tāvat kṛpā nāsti,",
    "T04bsa054_u:3771": " audāsīnyamapi sādhūnāṃ tatrāyuktam /",
    "T04bsa054_u:3772": " dveṣa utpadyate kathaṃ kṛpāsthāneṣviti viparyayo mahān //",
    "T04bsa054_u:3773": " evamapi svacittaṃ nivārayedityāha-",
    "T04bsa054_u:3774": " yadi svabhāvo bālānāṃ paropadravakāritā /",
    "T04bsa054_u:3775": " teṣu kopo na yukto me yathāgnau dahanātmake // Bca_6.39 //",
    "T04bsa054_u:3776": " tathā hi vikalpadvayamatra /",
    "T04bsa054_u:3777": " bālānāṃ pṛthagjanānāṃ yadi etādṛśa eva svabhāvaḥ paropadravakāritā nāma,",
    "T04bsa054_u:3778": " tadā na khalu svabhāvāḥ paryanuyogamarhanti- kimiti parāpakāraṃ kurvanti te?",
    "T04bsa054_u:3779": " iti paribhāvya teṣu dveṣo na yukto me /",
    "T04bsa054_u:3780": " tadyathā agnau dahanasvabhāve dāhakaraṇāt /",
    "T04bsa054_u:3781": " anyathā tadabhāve tatsvabhāvatāhāniprasaṅgāt //",
    "T04bsa054_u:3782": " dvitīyaṃ vikalpamadhikṛtyāha-",
    "T04bsa054_u:3783": " atha doṣo 'yamāgantuḥ sattvāḥ prakṛtipeśalāḥ /",
    "T04bsa054_u:3784": " tathāpyayuktastatkopaḥ kaṭudhūme yathāmbare // Bca_6.40 //",
    "T04bsa054_u:3785": " atha doṣo 'yamāgantuḥ anya eva na tatsvabhāvabhūtaḥ /",
    "T04bsa054_u:3786": " sattvāḥ punaḥ prakṛtiprabhāsvaracittasaṃtānatayā peśalā akuṭilasvabhāvāḥ /",
    "T04bsa054_u:3787": " doṣā hi duṣṭasvabhāvāḥ,",
    "T04bsa054_u:3788": " na tatsvabhāvāḥ sattvāḥ /",
    "T04bsa054_u:3789": " tathāpi ayuktasteṣu sattveṣu peśalasvabhāveṣu kopaḥ /",
    "T04bsa054_u:3790": " kasminniva?",
    "T04bsa054_u:3791": " kaṭudhūmo yathā iva ambare /",
    "T04bsa054_u:3792": " na hi kaṭutā nāma nirmalasyākāśasya svabhāvaḥ,",
    "T04bsa054_u:3793": " api tu dhūmasya /",
    "T04bsa054_u:3794": " ataśca taddoṣeṇa dhūma eva doṣo yujyate,",
    "T04bsa054_u:3795": " nākāśe prakṛtipariśuddhe /",
    "T04bsa054_u:3796": " tasmāddoṣeṣveva kopo yujyate na sattveṣu /",
    "T04bsa054_u:3797": " (Bcp 92) api ca / yadeva hi pradhānaṃ duḥkhakāraṇam,",
    "T04bsa054_u:3798": " tatra yukto bhavet kopo nāpradhāne ityāha-",
    "T04bsa054_u:3799": " mukhyaṃ daṇḍādikaṃ hitvā prerake yadi kupyate /",
    "T04bsa054_u:3800": " dveṣeṇa preritaḥ so 'pi dveṣe dveṣo 'stu me varam // Bca_6.41 //",
    "T04bsa054_u:3801": " kāye hi daṇḍaprahārādabhāvitacittasya duḥkhaṃ samutpadyate /",
    "T04bsa054_u:3802": " tato daṇḍa eva mukhyaṃ duḥkhakāraṇamiti tatraiva kopo yuktaḥ /",
    "T04bsa054_u:3803": " atha parapreritasya daṇḍasya ko doṣaḥ?",
    "T04bsa054_u:3804": " tena preraka eva dveṣyo bhavati /",
    "T04bsa054_u:3805": " evaṃ tarhi dveṣeṇa so 'pi daṇḍaprerakaḥ prerita iti dveṣe dveṣo mama yukto na prerake //",
    "T04bsa054_u:3806": " api ca / nādattaṃ kiṃcidupabhujyate sukhaṃ vā duḥkhaṃ vā /",
    "T04bsa054_u:3807": " iti vicintya parāpakāre 'pi na tatra cittaṃ pradūṣayedityāha-",
    "T04bsa054_u:3808": " mayāpi pūrvaṃ sattvānāmīdṛśyeva vyathā kṛtā /",
    "T04bsa054_u:3809": " tasmānme yuktamevaitatsattvopadravakāriṇaḥ // Bca_6.42 //",
    "T04bsa054_u:3810": " pūrvaṃ janmāntare mayāpi sattvānāmevaṃvidhaiva pīḍā kṛtā yasmāt,",
    "T04bsa054_u:3811": " ṛṇapariśodhananyāyena ucitameva mamaitat parāpakārakāriṇaḥ /",
    "T04bsa054_u:3812": " tatkarmaphalaparipākāditi bhāvaḥ //",
    "T04bsa054_u:3813": " yadyasya kāraṇaṃ tasmādetadutpadyate nānyasmāditi parāmṛśya parāpakāraṃ marṣayedityupadaśaryannāha-",
    "T04bsa054_u:3814": " tacchasraṃ mama kāyaśca dvayaṃ duḥkhasya kāraṇam /",
    "T04bsa054_u:3815": " tena śasraṃ mayā kāyo gṛhītaḥ kutra kupyate // Bca_6.43 //",
    "T04bsa054_u:3816": " avikalakāraṇasāmagrī hi sarvakāryasya kāraṇamiti pramāṇapariniścitam /",
    "T04bsa054_u:3817": " sā cātra tathāvidhā vidyate /",
    "T04bsa054_u:3818": " tathāhi tasyāpakāriṇaḥ śastraṃ khaṅgādi mama kāyaśca,",
    "T04bsa054_u:3819": " etaddvayaṃ sāmagrīrūpaṃ duḥkhasya kāraṇam /",
    "T04bsa054_u:3820": " iti samarthakāraṇasadbhāve 'pi kāryaṃ kathaṃ notpadyeta?",
    "T04bsa054_u:3821": " anyathā tattasya kāraṇameva na syāt /",
    "T04bsa054_u:3822": " tato 'nyadapi,",
    "T04bsa054_u:3823": " tat utpādayogaḥ?",
    "T04bsa054_u:3824": " [=tatsāmagrīto 'nyadapi kāraṇaṃ syāt,",
    "T04bsa054_u:3825": " tataḥ..........] tasmādyādi kāraṇopanāyake kupyate,",
    "T04bsa054_u:3826": " tadā svātmanyapi kopo yuktaḥ /",
    "T04bsa054_u:3827": " yataḥ svayamapi duḥkhakāraṇaṃ vahatyupanayati ca bhavān /",
    "T04bsa054_u:3828": " ātmanyakope paratrāpi na yukta iti bhāvaḥ //",
    "T04bsa054_u:3829": " prakārāntareṇoktamevārthaṃ spaṣṭayannāha-",
    "T04bsa054_u:3830": " gaṇḍo 'yaṃ pratimākāro gṛhīto ghaṭṭanāsahaḥ /",
    "T04bsa054_u:3831": " tṛṣṇāndhena mayā tatra vyathāyāṃ kutra kupyate // Bca_6.44 //",
    "T04bsa054_u:3832": " śarīrākṛtirayaṃ pakvagaṇḍo mayā gṛhītaḥ /",
    "T04bsa054_u:3833": " sarvaduḥkhahetutvāt sarvopamardasahaḥ /",
    "T04bsa054_u:3834": " ākoṭanatāḍanādibhirapyabhedyatvāt /",
    "T04bsa054_u:3835": " duḥkhaparihārāya sukhaprāptaye ca yā tṛṣṇā abhilāṣaḥ,",
    "T04bsa054_u:3836": " tadandhena pihitaprajñālocanena tasyāṃ vyathāyāṃ satyāṃ kutra kupyate?",
    "T04bsa054_u:3837": " na hi gaṇḍasya kuḍyādisaṃparkaje duḥkhe kvacidvivekataḥ kopo yuktaḥ //",
    "T04bsa054_u:3838": " (Bcp 93) api ca / yaḥ kāryeṇānarthī,",
    "T04bsa054_u:3839": " tena tatkāraṇameva parihartavyaṃ bhavet /",
    "T04bsa054_u:3840": " ahaṃ tu viparyastamatiriti vimarśamupadarśayannāha-",
    "T04bsa054_u:3841": " duḥkhaṃ necchāmi duḥkhasya hetumicchāmi bāliśaḥ /",
    "T04bsa054_u:3842": " svāparādhāgate duḥkhe kasmādanyatra kupyate // Bca_6.45 //",
    "T04bsa054_u:3843": " duḥkhaṃ daṇḍādyabhighātajaṃ necchāmi /",
    "T04bsa054_u:3844": " tasya punaḥ kāraṇaṃ śarīraṃ pratyapakāriṇaṃ cecchāmi /",
    "T04bsa054_u:3845": " bāliśa iti bāladharmo viparyāsaḥ /",
    "T04bsa054_u:3846": " tasmātkāraṇāt svakāye yadduḥkhaṃ tat svāparādhāgatameva /",
    "T04bsa054_u:3847": " iti kasmādanyatra tatsahakārimātre kupyate?",
    "T04bsa054_u:3848": " ātmavadhāya svayaṃ saṃskṛtaśastrasyaiva anyatra mama kopo na yukta ityāha-",
    "T04bsa054_u:3849": " asipatravanaṃ yadvadyathā nārakapakṣiṇaḥ /",
    "T04bsa054_u:3850": " matkarmajanitā eva tathedaṃ kutra kupyate // Bca_6.46 //",
    "T04bsa054_u:3851": " asipatravanaṃ narakasamudbhavam /",
    "T04bsa054_u:3852": " asaya eva patrāṇyasyeti kṛtvā /",
    "T04bsa054_u:3853": " asigrahaṇaṃ prādhānyāt /",
    "T04bsa054_u:3854": " anyadapi śastraṃ nārakaduḥkhaheturyantraṃ ca /",
    "T04bsa054_u:3855": " vane tasminnivāsino gṛdhrolūkavāyasādayaḥ pakṣiṇo yathā matkarmajanitā eva duḥkhahetavo bhavanti /",
    "T04bsa054_u:3856": " nānyadatra duḥkhakāraṇamasti /",
    "T04bsa054_u:3857": " tathā idamapi paraśastrādikaṃ duḥkhaheturmatkarmajanitameva,",
    "T04bsa054_u:3858": " iti kutra kupyate?",
    "T04bsa054_u:3859": " itthamapi viparyāsa evāyamityupadarśayitumāha-",
    "T04bsa054_u:3860": " matkarmacoditā eva jātā mayyapakāriṇaḥ /",
    "T04bsa054_u:3861": " yena yāsyanti narakānmayaivāmī hatā nanu // Bca_6.47 //",
    "T04bsa054_u:3862": " yena madīyena karmaṇā coditāḥ preritā eva mayi pūrvakṛtāpakāre apakāriṇo jātāḥ santo narakān yāsyanti,",
    "T04bsa054_u:3863": " tena mayaivāmī apakāriṇo hatā nanu /",
    "T04bsa054_u:3864": " svacittaṃ saṃbodhayati- na amībhirahaṃ hataḥ /",
    "T04bsa054_u:3865": " ayamabhiprāyaḥ- yadi nākariṣyamahamīdṛśaṃ karma,",
    "T04bsa054_u:3866": " tadā ete 'pi nāpakāriṇo 'bhaviṣyanniti matkṛtenaiva karmaṇā apakāriṇo bhavanti //",
    "T04bsa054_u:3867": " upakāriṣveva mohādapakāribuddhirmameti kārikādvayena darśayannāha-",
    "T04bsa054_u:3868": " etānāśritya me pāpaṃ kṣīyate kṣamato bahu /",
    "T04bsa054_u:3869": " māmāśritya tu yāntyete narakān dīrghavedanān // Bca_6.48 //",
    "T04bsa054_u:3870": " ahamevāpakāryeṣāṃ mamaite copakāriṇaḥ /",
    "T04bsa054_u:3871": " kasmādviparyayaṃ kṛtvā khalacetaḥ prakupyasi // Bca_6.49 //",
    "T04bsa054_u:3872": " etānapakāriṇa āśritya nimittīkṛtya mama pāpaṃ pūrvajanmakṛtaparāpakārajanitaṃ kṣīyate tadduḥkhānubhavanavipākena kṣayaṃ yāti /",
    "T04bsa054_u:3873": " kṣamataḥ kṣāntimālambamānasya /",
    "T04bsa054_u:3874": " bahu anekaparyāyeṇa kṛtam /",
    "T04bsa054_u:3875": " māmāśritya matkarmacoditāḥ evamapyapakāraṃ kṛtvā punarete narakān tīvravedanān duḥsahaduḥkhānubhavān yānti /",
    "T04bsa054_u:3876": " ata uktakrameṇa ahameva apakārī eṣāmityādi subodham //",
    "T04bsa054_u:3877": " (Bcp 94) nanu yadyapakārī bhavān,",
    "T04bsa054_u:3878": " tarhi bhavata eva narakagamanamucitam,",
    "T04bsa054_u:3879": " na tveṣāmityāha-",
    "T04bsa054_u:3880": " bhavenmamāśayaguṇo na yāmi narakān yadi /",
    "T04bsa054_u:3881": " eṣāmatra kimāyātaṃ yadyātmā rakṣito mayā // Bca_6.50 //",
    "T04bsa054_u:3882": " yā pratyapakāranivṛttiniṣṭhā etanmamāśayamāhātmyaṃ narakagatinivṛttihetuḥ /",
    "T04bsa054_u:3883": " narakān na yāmi tadātmāśayamāhātmyabalena /",
    "T04bsa054_u:3884": " na tu punareṣāṃ durāśayatayā narakeṣu mamāpatanamiti bhāvaḥ /",
    "T04bsa054_u:3885": " etadevāha- eṣāmityādinā /",
    "T04bsa054_u:3886": " ayamatra samudāyārthaḥ- yadyahamapakārī sannapi kenacidupāyakauśalena narakān na yāmi,",
    "T04bsa054_u:3887": " tadaiṣāmu[ma?",
    "T04bsa054_u:3888": " ]pakāriṇāṃ kimāyātam,",
    "T04bsa054_u:3889": " kimapakṣīyate?",
    "T04bsa054_u:3890": " kā kṣatirityarthaḥ /",
    "T04bsa054_u:3891": " mayā tāvadekena rakṣitā na bhavantāmanye,",
    "T04bsa054_u:3892": " rakṣita ātmā ca bhavet /",
    "T04bsa054_u:3893": " na caitāvatā kiṃcideṣāṃ nyūnādhikaṃ guṇadoṣeṣu syāt //",
    "T04bsa054_u:3894": " nanu yadi nāma evam,",
    "T04bsa054_u:3895": " tathāpi bhavato 'pi na yuktamātmarakṣaṇamupakārikṛtajñatayā ityāśaṅkayāha-",
    "T04bsa054_u:3896": " atha pratyapakārī syāṃ tathāpyete na rakṣitāḥ /",
    "T04bsa054_u:3897": " hīyate cāpi me caryā tasmānnaṣṭāstapasvinaḥ // Bca_6.51 //",
    "T04bsa054_u:3898": " yadi daṇḍādighātaṃ kurvatsu pratyapakārī bhaveyam,",
    "T04bsa054_u:3899": " tathāpi ete rakṣitā na bhavanti /",
    "T04bsa054_u:3900": " na kaścideṣāṃ pratīkāro narakagamanādiṣu kṛtaḥ syāt /",
    "T04bsa054_u:3901": " pratyuta tāḍitenāpi mayā na pratitāḍitavyam /",
    "T04bsa054_u:3902": " tathā sarvasattveṣu na maitracittaṃ mayā niści[kṣepta?]tavyam /",
    "T04bsa054_u:3903": " antaśo na dagdhasthūṇāyāmapi pratighacittamutpādayitavyam /",
    "T04bsa054_u:3904": " ityāderbodhisattvacaryāyā mama hānireva syāt /",
    "T04bsa054_u:3905": " tasmādetarhi pratīkāropāyābhāvāttapasvino varākā rakśitumaśakyatvānnaṣṭā durgatipatitā eva /",
    "T04bsa054_u:3906": " ityupekṣyante tāvadidānīm /",
    "T04bsa054_u:3907": " paścāttadupāyamadhigamya tatkariṣyāmi yathaiṣāṃ duḥkhamaṇumātrakamapi na syāt //",
    "T04bsa054_u:3908": " tadevaṃ parāpakāramarṣaṇakṣāntiṃ pratipādya adhunā dharmanidhyānakṣāntimupadarśayitumāha-",
    "T04bsa054_u:3909": " mano hantumamūrtatvānna śakyaṃ kenacitkvacit /",
    "T04bsa054_u:3910": " śarīrābhiniveśāttu cittaṃ duḥkhena bādhyate // Bca_6.52 //",
    "T04bsa054_u:3911": " dvividhaṃ duḥkhamavicārato bādhakamupajāyate kāyikaṃ mānasikaṃ ceti /",
    "T04bsa054_u:3912": " tatra manasi na kaściddaṇḍādikaṃ dātuṃ śaktaḥ,",
    "T04bsa054_u:3913": " amūrtatvānmanasaḥ /",
    "T04bsa054_u:3914": " iti tadudbhavaṃ duḥkhaṃ paramārthato na saṃbhavati /",
    "T04bsa054_u:3915": " kalpanākṛtaṃ tu daurmanasyādikaṃ vidyate /",
    "T04bsa054_u:3916": " etadeva darśayati śarīretyādinā /",
    "T04bsa054_u:3917": " mamedaṃ śarīramiti vikalpābhyāsavāsanāvaśāt kāyaduḥkhena cittaṃ vihanyate //",
    "T04bsa054_u:3918": " tatrāpi pratiniyatameva duḥkhakāraṇamityāha-",
    "T04bsa054_u:3919": " nyakkāraḥ paruṣaṃ vākyamayaśaścetyayaṃ gaṇaḥ /",
    "T04bsa054_u:3920": " kāyaṃ na bādhate tena cetaḥ kasmātprakupyasi // Bca_6.53 //",
    "T04bsa054_u:3921": " (Bcp 95) nyakkārādigaṇaḥ samūhaḥ kāyasya duḥkhaheturna bhavati /",
    "T04bsa054_u:3922": " na hi kāyasyāyaṃ kaṃcidupaghātaṃ karotīti yena,",
    "T04bsa054_u:3923": " tena cetaḥ kasmāddhetoḥ prakupyasi?",
    "T04bsa054_u:3924": " athāpi syāt- yadi nāma nyakkārādayaḥ kāyasya bādhakā na bhavanti,",
    "T04bsa054_u:3925": " tathāpi tacchrutvā mayi lokānāmaprasannaṃ cittamutpadyate,",
    "T04bsa054_u:3926": " iti mayā neṣyate ityāśaṅkayāha-",
    "T04bsa054_u:3927": " mayyaprasādo yo 'nyeṣāṃ sa māṃ kiṃ bhakṣayiṣyati /",
    "T04bsa054_u:3928": " iha janmāntare vāpi yenāsau me 'nabhīpsitaḥ // Bca_6.54 //",
    "T04bsa054_u:3929": " bhavatu nāma evam,",
    "T04bsa054_u:3930": " tathāpi vicāraṇīyameva /",
    "T04bsa054_u:3931": " mayi nyakkārādiśravaṇād yo 'yamaprasādo janānām,",
    "T04bsa054_u:3932": " sa kiṃ māṃ bhakṣayiṣyati ihaloke paraloka vā,",
    "T04bsa054_u:3933": " yenāsau lokāprasādo mamāpriyaḥ,",
    "T04bsa054_u:3934": " iti vicārya na kartavyo 'trābhiniveśaḥ //",
    "T04bsa054_u:3935": " asti vā atrābhiniveśakāraṇaṃ lābhavighāto nāmetyāha-",
    "T04bsa054_u:3936": " lābhāntarāyakāritvād yadyasau me 'nabhīpsitaḥ /",
    "T04bsa054_u:3937": " naṅkṣyatīhaiva me lābhaḥ pāpaṃ tu sthāsyati dhruvam // Bca_6.55 //",
    "T04bsa054_u:3938": " tathāhi nyakkārādiśravaṇādaprasādo lokānām,",
    "T04bsa054_u:3939": " tasmācca lābhopanāmanavaimukhyam /",
    "T04bsa054_u:3940": " tato 'sau nyakkārādigaṇo mamāniṣṭa iti cet,",
    "T04bsa054_u:3941": " tadayuktam /",
    "T04bsa054_u:3942": " naṅkṣyati vinaśvaradharmatayā apagamiṣyati /",
    "T04bsa054_u:3943": " ihaiva pratiniyataireva dinairmama lābhaḥ /",
    "T04bsa054_u:3944": " na tu paralokānubandhī bhaviṣyati /",
    "T04bsa054_u:3945": " tannimittaṃ nyakkārādikartṛṣu krudhyato yatpāpaṃ tadeva paraṃ sthāsyati paralokānubandhi bhaviṣyati /",
    "T04bsa054_u:3946": " dhruvamiti aparimukte tatphale tasyāvināśāt //",
    "T04bsa054_u:3947": " idamapi cātrālocanīyam-",
    "T04bsa054_u:3948": " varamadyaiva me mṛtyurna mithyājīvitaṃ ciram /",
    "T04bsa054_u:3949": " yasmācciramapi sthitvā mṛtyuduḥkhaṃ tadeva me // Bca_6.56 //",
    "T04bsa054_u:3950": " idameva varaṃ śreṣṭhaṃ yallābhābhāvādasminnevāhani me maraṇamastu,",
    "T04bsa054_u:3951": " na tu punaḥ parāpakāradvāreṇa lābhapratilambhānmithyājīvitaṃ ciraṃ dīrghakālam /",
    "T04bsa054_u:3952": " kutaḥ? yasmādvahutarakālamapi jīvitvā maraṇāntaṃ hi jīvitam ityavaśyaṃbhāvino mṛtyorduḥkhaṃ tadeva mama /",
    "T04bsa054_u:3953": " yatpaścādvarṣaśatātyaye bhaviṣyati,",
    "T04bsa054_u:3954": " tadevedānīṃ mama mriyamāṇasya iti cirajīviteṣvaviśeṣaḥ //",
    "T04bsa054_u:3955": " ito 'pyaviśeṣa eveti ślokadvayena darśayannāha-",
    "T04bsa054_u:3956": " svapne varṣaśataṃ saukhyaṃ bhuktvā yaśca vibudhyate /",
    "T04bsa054_u:3957": " muhūrtamaparo yaśca sukhī bhūtvā vibudhyate // Bca_6.57 //",
    "T04bsa054_u:3958": " nanu (nūnaṃ?) nivartate saukhyaṃ dvayorapi vibuddhayoḥ /",
    "T04bsa054_u:3959": " saivopamā mṛtyukāle cirajīvyalpajīvinoḥ // Bca_6.58 //",
    "T04bsa054_u:3960": " (Bcp 96) yathā kaścitsvapnopalabdhaṃ varṣaśataṃ sukhamupabhujya vibudhyate,",
    "T04bsa054_u:3961": " anyaḥ punaḥ kṣaṇamātram /",
    "T04bsa054_u:3962": " sa tāvanmātreṇa sukhinamātmānaṃ manyate /",
    "T04bsa054_u:3963": " anayordvayorapi svapnopalabdhopabhuktasukhayoḥ prativibuddhayoḥ satoḥ tadupalabdhaṃ vinaṣṭaṃ sukhaṃ na nivartate,",
    "T04bsa054_u:3964": " jāgradavasthāyāṃ nānuvartate,",
    "T04bsa054_u:3965": " smaraṇamātrāvaśeṣatvāt /",
    "T04bsa054_u:3966": " saivopamā svapnopalabdhasukhayoriva puruṣayormṛtyukāle maraṇasamaye cirajīvino 'lpajīvinaśca /",
    "T04bsa054_u:3967": " nanu nivartate saukhyamiti svārthe 'pyaṇ /",
    "T04bsa054_u:3968": " ityalaṃ mithyājīvitena //",
    "T04bsa054_u:3969": " asmādapi lābhālābhayorna kaścidviśeṣa ityupadarśayannāha-",
    "T04bsa054_u:3970": " labdhvāpi ca bahūṃllābhān ciraṃ bhuktvā sukhānyapi /",
    "T04bsa054_u:3971": " riktahastaśca nagraśca yāsyāmi muṣito yathā // Bca_6.59 //",
    "T04bsa054_u:3972": " pracurataralābhān labdhvāpi samāsādya,",
    "T04bsa054_u:3973": " cirakālamupabhujya sukhānyapi,",
    "T04bsa054_u:3974": " punarmṛtyumadhigamya riktahastaśca tucchahastaḥ /",
    "T04bsa054_u:3975": " na tasmāllābhādīṣadapi pātheyaṃ gṛhītam /",
    "T04bsa054_u:3976": " nāpi sukhāt kiṃcit pariśiṣṭamavasthitam /",
    "T04bsa054_u:3977": " kaṭisūtrakamātramapi na pariśeṣitamiti nagnaśca cauraiḥ parimuṣita iva asmāllokātparaṃ lokaṃ yāsyāmi //",
    "T04bsa054_u:3978": " syādetat- astyeva viśeṣo lābhasya cīvarādīnāmanupaghātādāyuḥsaṃskārāṇāmupastambhācciratarakālaṃ jīvitaṃ syāt /",
    "T04bsa054_u:3979": " tataśca pūrvakṛtapāpasya vidūṣaṇāsamudācārādinā parikṣayaṃ śikṣāsaṃvaraparirakṣaṇena bodhicittasevanādinā ca kuśalapakṣasya ca vṛddhiṃ kuryām / yaduktam-",
    "T04bsa054_u:3980": " yāvacciraṃ jīvati dharmacārī tāvatprasūte kuśalapravāham //",
    "T04bsa054_u:3981": " iti //",
    "T04bsa054_u:3982": " ato lābhāntarāyakāriṇi yukta eva pradveṣa ityāśaṅkayannāha-",
    "T04bsa054_u:3983": " pāpakṣayaṃ ca puṇyaṃ ca lābhājjīvan karomi cet /",
    "T04bsa054_u:3984": " lābhāduktakrameṇa jīvan dhriyamāṇaḥ pāpakṣayaṃ ca puṇyaṃ ca karomītyādi manyase /",
    "T04bsa054_u:3985": " nanu etaditaḥ samadhikaṃ doṣamapaśyatā abhidhīyata ityāha-",
    "T04bsa054_u:3986": " puṇyakṣayaśca pāpaṃ ca lābhārthaṃ krudhyato nanu // Bca_6.60 //",
    "T04bsa054_u:3987": " lābhārthaṃ lābhanimittaṃ tadantarāyakāriṇi dveṣaṃ kurvataḥ sukṛtakṣaya evopajāyate /",
    "T04bsa054_u:3988": " yaduktam- sarvametatsucaritam [6.1] ityādinā /",
    "T04bsa054_u:3989": " ayaṃ tu viśeṣaḥ- akṣāntisamudbhavasya pāpasya rāśirabhivardhate //",
    "T04bsa054_u:3990": " athāpi syāt- yathākathaṃcit tāvaccirakālaṃ lābhājjīvitaṃ syāt /",
    "T04bsa054_u:3991": " tāvataiva naḥ prayojanamityāha-",
    "T04bsa054_u:3992": " yadarthameva jīvāmi tadeva yadi naśyati /",
    "T04bsa054_u:3993": " kiṃ tena jīvitenāpi kevalāśubhakāriṇā // Bca_6.61 //",
    "T04bsa054_u:3994": " (Bcp 97) na khalu bodhisattvasya itarasattvavajjīvitaṃ niṣprayojanamevābhilaṣitam,",
    "T04bsa054_u:3995": " kiṃ tarhi saṃbhārābhisaṃvardhanārthaṃ pāpakṣayārthaṃ ca /",
    "T04bsa054_u:3996": " tad yadi sukṛtakṣayanimittameva tat syāt,",
    "T04bsa054_u:3997": " tadā kiṃ tena tādṛśena jīvitenāpi kevalāśubhakarmakaraṇaśīlena?",
    "T04bsa054_u:3998": " ninditameva taditi bhāvaḥ //",
    "T04bsa054_u:3999": " syādetat- na lābhāntarāyakāritayā mamāvarṇavādini pratighacittamutpadyate,",
    "T04bsa054_u:4000": " kiṃ tu guṇapracchādanādikarmaṇā,",
    "T04bsa054_u:4001": " duḥkhahetutvādityāha-",
    "T04bsa054_u:4002": " avarṇavādini dveṣaḥ sattvānnāśayatīti cet /",
    "T04bsa054_u:4003": " parāyaśaskare 'pyevaṃ kopaste kiṃ na jāyate // Bca_6.62 //",
    "T04bsa054_u:4004": " ayaśobhidhāyini yo 'yaṃ bhavato vidveṣaḥ,",
    "T04bsa054_u:4005": " so 'varṇavādī doṣāviṣkaraṇādguṇapracchādanācca tvāṃ nāśayati /",
    "T04bsa054_u:4006": " iti matvā cedyadi tannimittakaḥ /",
    "T04bsa054_u:4007": " athavā /",
    "T04bsa054_u:4008": " sattvān lokānnāśayati /",
    "T04bsa054_u:4009": " avarṇavādena mayi nigrāhayati /",
    "T04bsa054_u:4010": " svayamaprasannacittasteṣāmapi cittamaprasādayatītyarthaḥ /",
    "T04bsa054_u:4011": " iti avarṇavādini dveṣaścet, ucyate /",
    "T04bsa054_u:4012": " tadā yo 'pi pareṣāmanyasattvānāmayaśaḥ prakāśayati,",
    "T04bsa054_u:4013": " tatrāpi kopaste kiṃ na jāyate?",
    "T04bsa054_u:4014": " so 'pi ca avarṇavādī sattvānnāśayati /",
    "T04bsa054_u:4015": " tadasminnapi yuktarūpa eva kopaḥ //",
    "T04bsa054_u:4016": " atrottaramāśaṅkayannāha-",
    "T04bsa054_u:4017": " parāyattāprasādatvādaprasādiṣu te kṣamā /",
    "T04bsa054_u:4018": " pareṣu anyeṣu sattveṣu āyatta āśrito 'prasādo 'sya /",
    "T04bsa054_u:4019": " anyasattvān viṣayīkṛtya samutpanna iti /",
    "T04bsa054_u:4020": " tasya bhāvastattvaṃ tasmāt /",
    "T04bsa054_u:4021": " parāśritāprasādattvādaprasādiṣu aprasannacitteṣu avarṇavādiṣu tava kṣamā kṣāntirūtpadyate /",
    "T04bsa054_u:4022": " ātmacittameva pṛcchati / atrāha-",
    "T04bsa054_u:4023": " kleśotpādaparāyatte kṣamā nāvarṇavādini // Bca_6.63 //",
    "T04bsa054_u:4024": " yadi yaḥ parāyattāprasādaḥ tatra kṣamā bhavato bhavati,",
    "T04bsa054_u:4025": " tadā svasminnavarṇavādini kiṃ na kṣamā?",
    "T04bsa054_u:4026": " kiṃrūpe?",
    "T04bsa054_u:4027": " kleśotpādanaparāyatte kleśānāmutpādaparatantre /",
    "T04bsa054_u:4028": " parāyattāprasādatvaṃ kṣamāhetuḥ tulyamubhayatrāpi ityarthaḥ //",
    "T04bsa054_u:4029": " pratimādyupaghātakāriṣu śraddhāvaśādapi pratighacittaṃ notpādayitavyamityāha-",
    "T04bsa054_u:4030": " pratimāstūpasaddharmanāśakākrośakeṣu ca /",
    "T04bsa054_u:4031": " na yujyate mama dveṣo buddhādīnāṃ na hi vyathā // Bca_6.64 //",
    "T04bsa054_u:4032": " nāśakā vikopayitāraḥ /",
    "T04bsa054_u:4033": " ākrośakā doṣabuddhayā vairūpyābhidhāyinaḥ /",
    "T04bsa054_u:4034": " teṣu na yukto mama dveṣaḥ /",
    "T04bsa054_u:4035": " kutaḥ? yasmādbuddhādīnāṃ bodhisattvāryaśrāvakapratyekabuddhānāṃ vitathābhiniveśaprasūtātmagrāhanivṛtterabhiṣvaṅgābhāvānna vyathā cittapīḍālakṣaṇaṃ daurmanasyaṃ nāsti /",
    "T04bsa054_u:4036": " iti bhāvaḥ /",
    "T04bsa054_u:4037": " ataḥ pratimāvināśakeṣu dveṣacittaṃ notpādayitavyam /",
    "T04bsa054_u:4038": " tathā viruddhadharmakāriṣu karuṇaiva tu yujyate teṣu sādhūnām /",
    "T04bsa054_u:4039": " anyathā tatra viśeṣābhāvāt pāpameva kevalamupajāyate /",
    "T04bsa054_u:4040": " yadi punardharmato nivārayituṃ śakyate,",
    "T04bsa054_u:4041": " tadā na doṣaḥ //",
    "T04bsa054_u:4042": " (Bcp 98) yadapi ca dharmakāmatayā gurumātāpitrādyupaghātakāriṣu dveṣacittamutpadyate,",
    "T04bsa054_u:4043": " tadapi vinivāryamevetyāha-",
    "T04bsa054_u:4044": " gurusālohitādīnāṃ priyāṇāṃ cāpakāriṣu /",
    "T04bsa054_u:4045": " pūrvavatpratyayotpādaṃ dṛṣṭvā kopaṃ nivārayet // Bca_6.65 //",
    "T04bsa054_u:4046": " guravo dharmamārgopadeṣṭāro 'kuśalapakṣanivartayitāraḥ /",
    "T04bsa054_u:4047": " sālohitāḥ sodarāḥ /",
    "T04bsa054_u:4048": " anye 'pi jñātisagotrabāndhavādayaḥ /",
    "T04bsa054_u:4049": " teṣāmapakāriṣu /",
    "T04bsa054_u:4050": " tathā priyāṇāṃ premasthānānāṃ cāpakāriṣu kopaṃ nivārayediti saṃbandhaḥ /",
    "T04bsa054_u:4051": " katham? pūrvavatpratyayotpādaṃ dṛṣṭvā /",
    "T04bsa054_u:4052": " yaduktam- ye kecidaparādhāśca ityādinā /",
    "T04bsa054_u:4053": " ataḥ sarve 'pyamī pūrvakarmopajanitameva phalamupabhuñjate /",
    "T04bsa054_u:4054": " nātra kaścit pratīkāraheturasti /",
    "T04bsa054_u:4055": " tadanena yathā aparasamaye devagurudvijātimātāpitṛprabhṛtīnāmarthe pāpaṃ kurvato 'pi na doṣa iti matam,",
    "T04bsa054_u:4056": " na tathā ihābhimatamityuktaṃ bhavati //",
    "T04bsa054_u:4057": " kiṃ ca / idamapi vastutattvaṃ manasi kurvatā na sattveṣu cittaṃ dūṣayitavyamityāha-",
    "T04bsa054_u:4058": " cetanācetanakṛtā dehināṃ niyatā vyathā /",
    "T04bsa054_u:4059": " sā vyathā cetane dṛṣṭā kṣamasvaināṃ vyathāmataḥ // Bca_6.66 //",
    "T04bsa054_u:4060": " samastakāryasya anvayavyatirekābhyāṃ janakatvenāvadhāritaṃ sāmagrīlakṣaṇaṃ kāraṇam /",
    "T04bsa054_u:4061": " sā ca sāmagrī vastudharmatayā kācit kvacit samarthasvabhāvā /",
    "T04bsa054_u:4062": " tatra cetanena kṛtā hastapādādiprahāreṇa /",
    "T04bsa054_u:4063": " acetanena daṇḍaśastrarogādinā /",
    "T04bsa054_u:4064": " tatrāpi cetanāvadvayāpāro 'styeva /",
    "T04bsa054_u:4065": " sākṣāt pāraṃparyakṛtastu viśeṣaḥ /",
    "T04bsa054_u:4066": " svayameva yadṛcchayā vā loṣṭakuḍyādyabhighātajanitā vā dehināṃ śarīriṇāṃ niyatā vyathā niyamena samutpadyate /",
    "T04bsa054_u:4067": " nānyadito vyathākāraṇamasti /",
    "T04bsa054_u:4068": " sā caivaṃ dvividhakāraṇasāmagrīprasūtāpi cetane savijñānake kāye dṛṣṭā pramāṇapariniścitā /",
    "T04bsa054_u:4069": " atastadeva tadutpattisthānaṃ nānyat /",
    "T04bsa054_u:4070": " acetane /",
    "T04bsa054_u:4071": " vedanāyogāt /",
    "T04bsa054_u:4072": " tato yad yasyotpattisthānaṃ tat tatraiva bhavati nānyatra,",
    "T04bsa054_u:4073": " yathā paṅke paṅkajaṃ na sthale /",
    "T04bsa054_u:4074": " ataḥ asmānyāyāt kṣamasva sahasva enāmanantarakathitobhayarūpāṃ vyathām //",
    "T04bsa054_u:4075": " tadānīmubhayorapi sādhāraṇadūṣaṇatayā kvacidapi kopo na yukta iti kathayitumāha-",
    "T04bsa054_u:4076": " mohādeke 'parādhyanti kupyantyanye vimohitāḥ /",
    "T04bsa054_u:4077": " brūmaḥ kameṣu nirdoṣaṃ kaṃ vā brūmo 'parādhinam // Bca_6.67 //",
    "T04bsa054_u:4078": " ātmātmīyagrāhābhiniveśaviparyāsādeke kecidaparādhyanti daṇḍādinā /",
    "T04bsa054_u:4079": " samākrośādi vā vadantaḥ sadoṣamātmānaṃ kurvanti /",
    "T04bsa054_u:4080": " anye punastadaparādhena kupyanti /",
    "T04bsa054_u:4081": " vimohitā mohādeva svakṛtakarmaphalasaṃbandhamananusaranto 'vidyāvaraṇāt,",
    "T04bsa054_u:4082": " pratitāḍanākrośādikamārabhante /",
    "T04bsa054_u:4083": " itthaṃ brūmaḥ- kam eṣu kleśarākṣasāveśavaśīkṛteṣu nirdoṣam,",
    "T04bsa054_u:4084": " kaṃ vā brūmo 'parādhinam?",
    "T04bsa054_u:4085": " ubhayeṣāmapi sādhāraṇadoṣatvāt //",
    "T04bsa054_u:4086": " (Bcp 99) idamapi ca ātmagatameva cintayatā pratighacittaṃ nivartayitavyamityāha-",
    "T04bsa054_u:4087": " kasmādevaṃ kṛtaṃ pūrvaṃ yenaivaṃ bādhyase paraiḥ /",
    "T04bsa054_u:4088": " sarve karmaparāyattāḥ ko 'hamatrānyathākṛtau // Bca_6.68 //",
    "T04bsa054_u:4089": " kasmātkāraṇāt kimityevam etatphalaṃ hetukarma kṛtam /",
    "T04bsa054_u:4090": " yeneti lokoktireṣā yadityasyārthe /",
    "T04bsa054_u:4091": " yadevam /",
    "T04bsa054_u:4092": " yadi vā yena karmasāmarthyena hetunā /",
    "T04bsa054_u:4093": " ākrośabandhanatāḍanādibhiḥ bādhyase pīḍyase parairanyaiḥ /",
    "T04bsa054_u:4094": " nanu yadi nāma evam,",
    "T04bsa054_u:4095": " tathāpi pratīkāro yukta ityāha- sarva ityādi /",
    "T04bsa054_u:4096": " sarve duḥkhahetavaḥ karmapratyayopajanitapravṛttayaḥ iti ko 'hamatra anyathākṛtau tatphalanivartanāya? na kaścit /",
    "T04bsa054_u:4097": " phaladānonmukhasya karmaṇaḥ kenacinnivartayitumaśakyatvāt //",
    "T04bsa054_u:4098": " idaṃ punaratra yuktarūpamityāha-",
    "T04bsa054_u:4099": " evaṃ buddhvā tu puṇyeṣu tathā yatnaṃ karomyaham /",
    "T04bsa054_u:4100": " yena sarve bhaviṣyanti maitracittāḥ parasparam // Bca_6.69 //",
    "T04bsa054_u:4101": " ete sattvāḥ karmakleśaparāyattāḥ parasparamasamañjasakarmakāriṇo nivartayitumaśakyā iti /",
    "T04bsa054_u:4102": " evaṃ buddhvā jñātvā punaḥ puṇyeṣu kuśaleṣu karmasu tathā yatnaṃ karomyaham,",
    "T04bsa054_u:4103": " tena prakāreṇa vīryaṃ samārabhe,",
    "T04bsa054_u:4104": " yena tathāvidhaṃ sāmarthyaṃ pratilabhya sanmārge pravartitāḥ santaḥ sarve maitracittā hitasukhavidhānatatparāḥ parasparamanyonyaṃ bhaviṣyanti",
    "T04bsa054_u:4105": " drohacittaṃ vinivartya priyavastūpaghātakāriṇi laukikodāharaṇena dveṣaṃ nivartayediti ślokadvayamupadarśayannāha-",
    "T04bsa054_u:4106": " dahyamāne gṛhe yadvadagnirgatvā gṛhāntaram /",
    "T04bsa054_u:4107": " tṛṇādau yatra sajyeta tadākṛṣyāpanīyate // Bca_6.70 //",
    "T04bsa054_u:4108": " evaṃ cittaṃ yadāsaṅgādahyate dveṣavahninā /",
    "T04bsa054_u:4109": " tatkṣaṇaṃ tatparityājyaṃ puṇyātmoddāhaśaṅkayā // Bca_6.71 //",
    "T04bsa054_u:4110": " ekasmin gṛhe 'gninā dahyamāne yathā tasmād gṛhādanyad gṛhaṃ gṛhāntaraṃ gatvā /",
    "T04bsa054_u:4111": " agniryatra tṛṇakāṣṭhādau sajjate lagati,",
    "T04bsa054_u:4112": " tadantargatamanyadapi vastu mā dhākṣīditi śaṅkayā tadākṛṣyāpanīyate,",
    "T04bsa054_u:4113": " pṛthak kṛtvā nirdhāryate,",
    "T04bsa054_u:4114": " iti dṛṣṭakramaṃ prakṛte 'pi yojayannāha /",
    "T04bsa054_u:4115": " evamuktodāharaṇanyāyena cittaṃ mano yasya vastuna āsaṅgādāsakto dahyate paritapyate",
    "T04bsa054_u:4116": " dveṣavahninā pratighānalena tadāsaṅgasthānaṃ vastu tatkṣaṇaṃ na kālāntarapalimbena",
    "T04bsa054_u:4117": " parityājyaṃ tatrābhiniveśaḥ parihartavyaḥ /",
    "T04bsa054_u:4118": " kiṃ kāraṇam?",
    "T04bsa054_u:4119": " puṇyasyātmā śarīram /",
    "T04bsa054_u:4120": " puṇyaskandha iti yāvat /",
    "T04bsa054_u:4121": " tasya uktakrameṇa uddāhaḥ parikṣayo mā bhūt /",
    "T04bsa054_u:4122": " anyathā gṛhāntargatapadārthavat pradveṣavahniḥ tamapi dahet //",
    "T04bsa054_u:4123": " api ca / lābha evāyaṃ labdhaḥ,",
    "T04bsa054_u:4124": " yanmanuṣyaduḥkhairnarakaphalaṃ karma vipacyate iti pratipādayannāha-",
    "T04bsa054_u:4125": " māraṇīyaḥ karaṃ chittvā muktaścetkimabhadrakam /",
    "T04bsa054_u:4126": " manuṣyaduḥkhairnarakānmuktaścetkimabhadrakam // Bca_6.72 //",
    "T04bsa054_u:4127": " (Bcp 100) yo hi māraṇamarhati,",
    "T04bsa054_u:4128": " sa yadi hastamātraṃ chittvā mucyate,",
    "T04bsa054_u:4129": " tadā na kācit kṣatirasya /",
    "T04bsa054_u:4130": " pratyuta labdhalābhamātmānaṃ manyate atyalpamidaṃ maraṇaduḥkhāt karacchedanaduḥkhamiti /",
    "T04bsa054_u:4131": " tathā yo 'pi manuṣyaduḥkhaṃ tāḍanabandhanatiraskārādikṛtamanubhūya narakaduḥkhādvimukto bhavati,",
    "T04bsa054_u:4132": " tasyāpi na kiṃcidapacīyate /",
    "T04bsa054_u:4133": " na kiṃcididaṃ duḥkhaṃ narakaduḥkhāt,",
    "T04bsa054_u:4134": " sukhameva tat /",
    "T04bsa054_u:4135": " tato yadi vicakṣaṇaḥ syāt,",
    "T04bsa054_u:4136": " tadā saumanasyamevātra yuktamasya //",
    "T04bsa054_u:4137": " athāpi syāt- na mayā svalpamātre 'pi duḥkhe kṣamā kartuṃ śakyata iti, atrāha-",
    "T04bsa054_u:4138": " yadyetanmātramevādya duḥkhaṃ soḍhuṃ na pāryate /",
    "T04bsa054_u:4139": " tannārakavyathāhetuḥ krodhaḥ kasmānna vāryate // Bca_6.73 //",
    "T04bsa054_u:4140": " khaṭacapeṭaloṣṭādiprahārakṛtamīṣanmātramapi duḥkhamidānīṃ soḍhuṃ marṣituṃ na pāryate na śakyate /",
    "T04bsa054_u:4141": " tadatra bhavantaṃ pṛcchāmaḥ- yadi evameva,",
    "T04bsa054_u:4142": " tadayaṃ nārakaduḥkhasaṃvartanīyaḥ krodhaḥ kopaḥ kasmātkāraṇānna vāryate?",
    "T04bsa054_u:4143": " ayameva hi atitarāṃ narakeṣu duḥkhadāyaka iti duḥkhabhīrūṇāmeva krodhaṃ nivartayituṃ yuktaṃ syāt //",
    "T04bsa054_u:4144": " kiṃ ca / yadyapi soḍhuṃ na śakyate,",
    "T04bsa054_u:4145": " tathāpi taddhetukakarmasaṃbhavādanicchato 'pi duḥkhamāpatiṣyati bhavataḥ /",
    "T04bsa054_u:4146": " na ca kiṃcitphalamutpatsyate /",
    "T04bsa054_u:4147": " marṣaṇāt punastasya mahārthalābho bhaviṣyatīti vṛttadvayena śikṣayitumāha-",
    "T04bsa054_u:4148": " kopārthamevamevāhaṃ narakeṣu sahasraśaḥ /",
    "T04bsa054_u:4149": " kārito 'smi na cātmārthaḥ parārtho vā kṛto mayā // Bca_6.74 //",
    "T04bsa054_u:4150": " na cedaṃ tādṛśaṃ duḥkhaṃ mahārthaṃ ca kariṣyati /",
    "T04bsa054_u:4151": " jagadduḥkhahare duḥkhe prītirevātra yujyate // Bca_6.75 //",
    "T04bsa054_u:4152": " kopanimittameva /",
    "T04bsa054_u:4153": " evameva niṣphalameva /",
    "T04bsa054_u:4154": " narakeṣu saṃjīvādiṣu /",
    "T04bsa054_u:4155": " sahasraśaḥ anekavāram /",
    "T04bsa054_u:4156": " ahaṃ kāritaḥ chedanabhedanapāṭanādikāraṇābhiḥ pīḍitaḥ /",
    "T04bsa054_u:4157": " evaṃ duḥkhamanubhavatāpi mayā na ca naiva ātmārthaḥ dṛṣṭādṛṣṭaphalasādhanaḥ kṛto niṣpāditaḥ /",
    "T04bsa054_u:4158": " parasya anyasya vā arthaḥ sukhavidhānalakṣaṇaḥ /",
    "T04bsa054_u:4159": " iti niṣprayojanameva nārakaduḥkhasahasraśaḥ paribhavo jātaḥ /",
    "T04bsa054_u:4160": " tadadyāpi na tathaiva mamāsahiṣṇutā yuktetyāha- idaṃ duḥkhaṃ naiva tādṛśaṃ yādṛśaṃ narakasamudbhavam /",
    "T04bsa054_u:4161": " atha ca mahārthaṃ sarvasattvahitasukhavidhānabhūtaṃ buddhatvaṃ sādhayiṣyati /",
    "T04bsa054_u:4162": " ato jagato duḥkhahare trijagatparyāpannasarvasattvaduḥkhapraśamanakare duḥkhe prītirevātra yujyate nāruciriti bhāvaḥ //",
    "T04bsa054_u:4163": " paraguṇaśravaṇerṣyāmalaprakṣālanāyāha-",
    "T04bsa054_u:4164": " yadi prītisukhaṃ prāptamanyaiḥ stutvā guṇorjitam /",
    "T04bsa054_u:4165": " manastvamapi taṃ stutvā kasmādevaṃ na hṛṣyasi // Bca_6.76 //",
    "T04bsa054_u:4166": " guṇādhikaṃ stutvā yadi prītisukhaṃ kaiścit prāptam,",
    "T04bsa054_u:4167": " tadā he manaḥ tvamapi tadguṇasaṃvarṇanena kimiti harṣasukhaṃ nānubhavasi?",
    "T04bsa054_u:4168": " kimakāṇḍameva tadīrṣyānalajvālāyāmātmasaṃtānamindhanīkaroṣi?",
    "T04bsa054_u:4169": " (Bcp 101) nanu sarvasukhamāsaṅgātmatayā niṣiddhameva sevitum /",
    "T04bsa054_u:4170": " tataḥ ahaṃ sarvasukhavaimukhyādidamapi nopādade /",
    "T04bsa054_u:4171": " vakṣyati hi-",
    "T04bsa054_u:4172": " yatra yatra ratiṃ yāti manaḥ sukhavimohitam /",
    "T04bsa054_u:4173": " tasmātsahasraguṇitaṃ duḥkhaṃ bhūtvopatiṣṭhate //",
    "T04bsa054_u:4174": " iti /",
    "T04bsa054_u:4175": " [bodhi. 8.18] āha-",
    "T04bsa054_u:4176": " idaṃ ca te hṛṣṭisukhaṃ niravadyaṃ sukhodayam /",
    "T04bsa054_u:4177": " na vāritaṃ ca guṇibhiḥ parāvarjanamuttamam // Bca_6.77 //",
    "T04bsa054_u:4178": " na hi sarvaṃ hṛṣṭisukhamapākṛtam,",
    "T04bsa054_u:4179": " api tu yat sāvadyamakuśalahetuḥ /",
    "T04bsa054_u:4180": " idaṃ ca paraguṇāśrayaṃ hṛṣṭisukhaṃ niravadyaṃ tava,",
    "T04bsa054_u:4181": " na ca akuśalahetuḥ /",
    "T04bsa054_u:4182": " ataḥ sukhodayaṃ sukhasyodayo 'smāditi kṛtvā /",
    "T04bsa054_u:4183": " ata eva na vāritaṃ ca guṇibhirbhagavacchāsanavidhijñaiḥ /",
    "T04bsa054_u:4184": " ayamaparo 'sya guṇaḥ,",
    "T04bsa054_u:4185": " yat parāvarjanamuttamaṃ paraguṇeṣu prītyā /",
    "T04bsa054_u:4186": " guṇeṣu evamayaṃ matsarīti manyamānā anye 'pi sattvā āvarjitā bhavanti,",
    "T04bsa054_u:4187": " ato yuktamevātra prītisukhamupādātum //",
    "T04bsa054_u:4188": " syādetat- na paraguṇeṣu akṣamā kācinmama /",
    "T04bsa054_u:4189": " kiṃ tarhi tāvattasyaiva sukhametaditi mayā soḍhumaśakyamiti / atrāha-",
    "T04bsa054_u:4190": " tasyaiva sukhamityevaṃ tavedaṃ yadi na priyam /",
    "T04bsa054_u:4191": " bhṛtidānādiviraterdṛṣṭādṛṣṭaṃ hataṃ bhavet // Bca_6.78 //",
    "T04bsa054_u:4192": " tasyaiva stutikartuḥ sukhamiti evamanenābhiprāyeṇa bhavato yadi idaṃ paraguṇastutipratisamudbhavaṃ sukhaṃ na priyam,",
    "T04bsa054_u:4193": " tadā atisaṃkaṭe patito 'si /",
    "T04bsa054_u:4194": " katham? bhṛtidānādivirateḥ /",
    "T04bsa054_u:4195": " yadapi ca bhavataḥ svātmasukhanimittaṃ svabhṛtyādiṣu bhṛtidānaṃ karmamūlyadānam,",
    "T04bsa054_u:4196": " tathā upakārakāriṇi pratyupakārakaraṇam /",
    "T04bsa054_u:4197": " ityāderviratervaimukhyāt,",
    "T04bsa054_u:4198": " tadapi na kartavyameva syāt parasukhavidveṣiṇā /",
    "T04bsa054_u:4199": " yatastenāpi tasya sukhameva saṃpatsyate /",
    "T04bsa054_u:4200": " tato dṛṣṭamaihikaṃ phalam,",
    "T04bsa054_u:4201": " adṛṣṭaṃ pāralaukikam /",
    "T04bsa054_u:4202": " ubhayamapi hataṃ bhavet parasukhasaṃpadamarṣiṇā //",
    "T04bsa054_u:4203": " kiṃ ca / mithyottaramevedaṃ bhavata iti pratipādayannāha-",
    "T04bsa054_u:4204": " svaguṇe kīrtyamāne ca parasaukhyamapīcchasi /",
    "T04bsa054_u:4205": " kīrtyamāne paraguṇe svasaukhyamapi necchasi // Bca_6.79 //",
    "T04bsa054_u:4206": " yadi kaścidbhavato guṇamudīrayati,",
    "T04bsa054_u:4207": " tadā tasya parasyāniṣṭamapi saukhyamicchasi /",
    "T04bsa054_u:4208": " atha paraguṇānanuvarṇayati,",
    "T04bsa054_u:4209": " tadā punarīrṣyāśalyavitudyamānamānasaḥ /",
    "T04bsa054_u:4210": " svasaukhyamapi necchasi /",
    "T04bsa054_u:4211": " āstāṃ tāvat parasaukhyamityapiśabdaḥ /",
    "T04bsa054_u:4212": " tasmāt parasukhasaṃpadīrṣyaiva bhavataḥ,",
    "T04bsa054_u:4213": " na stāvakasukhāsahiṣṇutā //",
    "T04bsa054_u:4214": " yaduktam-",
    "T04bsa054_u:4215": " tasyaiva sukhamityevaṃ tavedaṃ yadi na priyam /",
    "T04bsa054_u:4216": " iti /",
    "T04bsa054_u:4217": " [bodhi. 6.78]",
    "T04bsa054_u:4218": " (Bcp 102) tatra viśeṣeṇa dūṣaṇamāha-",
    "T04bsa054_u:4219": " bodhicittaṃ samutpādya sarvasattvasukhecchayā /",
    "T04bsa054_u:4220": " svayaṃ labdhasukheṣvadya kasmātsattveṣu kupyasi // Bca_6.80 //",
    "T04bsa054_u:4221": " idamatigarhitameva viśeṣeṇa samutpāditabodhicittasya,",
    "T04bsa054_u:4222": " yat parasukhasaṃpadasahiṣṇutā nāma /",
    "T04bsa054_u:4223": " yataḥ sarvasattvāḥ triadhātukāntaścarāḥ samastasukhasaṃpattisaṃtarpitā buddhatvamadhigamya mayā kartavyāḥ iti manasikāreṇa bodhicittamutpādyate",
    "T04bsa054_u:4224": " tadutpādya kasmāt sattveṣu kupyate?",
    "T04bsa054_u:4225": " adya idānīm /",
    "T04bsa054_u:4226": " kiṃbhūteṣu prasādasthāneṣu?",
    "T04bsa054_u:4227": " svacittamabhiprasādya svayamātmanaiva prāptasukheṣu /",
    "T04bsa054_u:4228": " iti akaraṇīyameva tat parasukhavaimukhyacittaṃ bodhisattvasyeti bhāvaḥ //",
    "T04bsa054_u:4229": " yaḥ punarutpāditabodhicitto 'pi parasya lābhasatkārasaṃpattimabhisamīkṣya tadīrṣyākaṣāyitahṛdayaḥ tenaiva śokena dahyate,",
    "T04bsa054_u:4230": " tasya paribhāṣaṇārthamāha-",
    "T04bsa054_u:4231": " trailokyapūjyaṃ buddhatvaṃ sattvānāṃ kila vāñchasi /",
    "T04bsa054_u:4232": " satkāramitvaraṃ dṛṣṭvā teṣāṃ kiṃ paridahyase // Bca_6.81 //",
    "T04bsa054_u:4233": " athavā syādetat- na khalu mayā tatsukhameva na mṛṣyate,",
    "T04bsa054_u:4234": " kiṃ tarhi tadudbhāvitānyaguṇaśravaṇābhiprasannamānasaiḥ teṣāmupanāmitaṃ lābhasatkāramityatrāha- trailokyetyādi /",
    "T04bsa054_u:4235": " trayo lokāeva kāmarūpārūpyadhātulakṣaṇāḥ lokaprasiddhayā vā svargādisvabhāvāḥ trailokyam,",
    "T04bsa054_u:4236": " tatsamudāyo vā /",
    "T04bsa054_u:4237": " tasya pūjāmarhatīti pūjyamabhyarcanīyam /",
    "T04bsa054_u:4238": " anena sarvātiśāyitvaṃ pratipāditam /",
    "T04bsa054_u:4239": " tathābhūtaṃ buddhatvaṃ sattvānāṃ kila vāñchasi /",
    "T04bsa054_u:4240": " kiletyanena viparyayaṃ dṛṣṭvā aruciṃ prakāśayati /",
    "T04bsa054_u:4241": " satkāra mityupalakṣaṇam /",
    "T04bsa054_u:4242": " lābhamapi /",
    "T04bsa054_u:4243": " śeṣaṃ subodham //",
    "T04bsa054_u:4244": " lābhamabhisaṃdhāyāha-",
    "T04bsa054_u:4245": " puṣṇāti yastvayā poṣyaṃ tubhyameva dadāti saḥ /",
    "T04bsa054_u:4246": " kuṭumbajīvinaṃ labdhvā na hṛṣyasi prakupyasi // Bca_6.82 //",
    "T04bsa054_u:4247": " tvayā poṣaṇīyaṃ priyaputrakādikaṃ tvadīyaṃ yaḥ puṣṇāti,",
    "T04bsa054_u:4248": " sa tubhyameva dadāti /",
    "T04bsa054_u:4249": " tavaiva tenopacayaḥ kṛto bhavet /",
    "T04bsa054_u:4250": " ataḥ tvatkuṭumbajīvinaṃ tvadīyaṃ kuṭumbaṃ jīvayati yaḥ,",
    "T04bsa054_u:4251": " taṃ tathāvidhaṃ puruṣaṃ labdhvā prāpya prahṛṣyasi na?",
    "T04bsa054_u:4252": " kākvā pṛcchati- prakupyasi,",
    "T04bsa054_u:4253": " na prahṛṣyase cetyarthaḥ /",
    "T04bsa054_u:4254": " tathā prakṛte 'pi yena sarvasattvā ātmīyatvena gṛhītāḥ,",
    "T04bsa054_u:4255": " tasya tatsukhaiḥ sukhamevocitamiti //",
    "T04bsa054_u:4256": " syādetat- buddhatvameva tvayā teṣāṃ pratijñātam,",
    "T04bsa054_u:4257": " na tu punaranyasukhamityāśaṅkayāha-",
    "T04bsa054_u:4258": " sa kiṃ necchasi sattvānāṃ yasteṣāṃ bodhimicchati /",
    "T04bsa054_u:4259": " nanu etadapi na samyak / yasmāt-",
    "T04bsa054_u:4260": " jagadadya nimantritaṃ mayā sugatatvena sukhena cāntarā //",
    "T04bsa054_u:4261": " [bodhi. 3.33]",
    "T04bsa054_u:4262": " (Bcp 103) iti pratijñātam /",
    "T04bsa054_u:4263": " bhavatu nāma evam,",
    "T04bsa054_u:4264": " tathāpi yaḥ samutpāditabodhicittaḥ teṣāṃ sattvānāṃ bodhiṃ buddhatvamicchati,",
    "T04bsa054_u:4265": " sa kimanyalaukikalokottaramarthajātaṃ necchati?",
    "T04bsa054_u:4266": " atha naivamiṣyate,",
    "T04bsa054_u:4267": " tadā bodhicittamapi hīyate ityāha-",
    "T04bsa054_u:4268": " bodhicittaṃ kutastasya yo 'nyasaṃpadi kupyati // Bca_6.83 //",
    "T04bsa054_u:4269": " bodhicittaṃ kutastasya?",
    "T04bsa054_u:4270": " mithyaiva bodhicittapratijñasya /",
    "T04bsa054_u:4271": " kasya? yo 'nyasaṃpadi kupyati /",
    "T04bsa054_u:4272": " itaravibhūtau lābhasatkāraprasūtāyām,",
    "T04bsa054_u:4273": " iti marmacodanā bodhisattvasya kuśalakarmanivṛttihetuḥ //",
    "T04bsa054_u:4274": " api ca / aparasya lābhasatkārasaṃpadabhāve 'pi na bhavatastadbhāvasaṃbhavaḥ /",
    "T04bsa054_u:4275": " tatkimakāraṇameva tadvidveṣiṇā ātmaghātāya yatnaḥ kriyate iti pratipādayannāha-",
    "T04bsa054_u:4276": " yadi tena na tallabdhaṃ sthitaṃ dānapatergṛhe /",
    "T04bsa054_u:4277": " sarvathāpi na tatte 'sti dattādattena tena kim // Bca_6.84 //",
    "T04bsa054_u:4278": " yadi nāma tena tava akṣamāviṣayeṇa sattvena taddīyamānaṃ vastu na labdham,",
    "T04bsa054_u:4279": " tathāpi sthitaṃ dānapatergṛhe /",
    "T04bsa054_u:4280": " bhavatastu kiṃ tasmājjātam?",
    "T04bsa054_u:4281": " sarvathāpi tena labdhena gṛhāvasthitena vā na tadvastu tavāsti /",
    "T04bsa054_u:4282": " iti dattādattena te kim?",
    "T04bsa054_u:4283": " na kiṃcit prayojanaṃ bhavataḥ /",
    "T04bsa054_u:4284": " atastatra upekṣaiva yuktā viduṣaḥ //",
    "T04bsa054_u:4285": " kiṃ ca / idamapi tāvat paribhāvyatāmityupadarśayannāha-",
    "T04bsa054_u:4286": " kiṃ vārayatu puṇyāni prasannān svaguṇānatha /",
    "T04bsa054_u:4287": " labhamāno na gṛhṇātu vada kena na kupyasi // Bca_6.85 //",
    "T04bsa054_u:4288": " yo 'sau atiprasannairdāyakadānapatiobhirlābhasatkāraiḥ pūjyate,",
    "T04bsa054_u:4289": " sa kiṃ vārayatu puṇyāni pūrvajanmakṛtāni vipākonmukhāni,",
    "T04bsa054_u:4290": " yadvaśāttasya lābhasatkārāḥ /",
    "T04bsa054_u:4291": " uta prasannān dāyakadānapatīn vārayatu,",
    "T04bsa054_u:4292": " atha svaguṇān vārayatu,",
    "T04bsa054_u:4293": " yānāśritya eṣāṃ prasādo jātaḥ /",
    "T04bsa054_u:4294": " mā prasādamapyeṣāṃ janayiṣyatheti /",
    "T04bsa054_u:4295": " athavā /",
    "T04bsa054_u:4296": " labhamāno 'pi tebhyo na svīkarotu /",
    "T04bsa054_u:4297": " brūhi kena prakāreṇa atra na bhavato 'paritoṣaḥ syāt /",
    "T04bsa054_u:4298": " tatra puṇyādīnāṃ vārayitumaśakyatvāt labhyamānāgrahaṇe 'pi sarvathāpi na tatte 'stītyādinā bādhakasyoktatvāditi na kiṃcit paritoṣakāraṇamasti",
    "T04bsa054_u:4299": " athāpi syāt- parasyaiva lābhasatkārasaṃpattirasti, na mama /",
    "T04bsa054_u:4300": " atha mama nāsti,",
    "T04bsa054_u:4301": " tadā parasyāpi mā bhūt,",
    "T04bsa054_u:4302": " ityetanmamāsaṃtuṣṭinibandhanamityāśaṅkayāha-",
    "T04bsa054_u:4303": " na kevalaṃ tvamātmānaṃ kṛtapāpaṃ na śocasi /",
    "T04bsa054_u:4304": " kṛtapuṇyaiḥ saha spardhāmaparaiḥ kartumicchasi // Bca_6.86 //",
    "T04bsa054_u:4305": " subodham / “yat kiṃcidduḥkhaṃ tatsarvaṃ pāpasamudbhūtam /",
    "T04bsa054_u:4306": " abhilāṣavighāto 'pi duḥkham /",
    "T04bsa054_u:4307": " yadapi paryeṣamāṇo na labhate,",
    "T04bsa054_u:4308": " tadapi duḥkham” iti vacanāt //",
    "T04bsa054_u:4309": " yadvakṣyati-",
    "T04bsa054_u:4310": " abhilāṣavighātāśca jāyante pāpakāriṇām /",
    "T04bsa054_u:4311": " iti /",
    "T04bsa054_u:4312": " [bodhi . 7.41]",
    "T04bsa054_u:4313": " (Bcp 104) yat kiṃcit sukhaṃ tat sarvaṃ puṇyaprasūtam /",
    "T04bsa054_u:4314": " iti sukhābhilāṣiṇā śubhe karmaṇi udyogaḥ karaṇīyaḥ /",
    "T04bsa054_u:4315": " yadvakṣyati-",
    "T04bsa054_u:4316": " puṇyakārisukhecchā tu............ ityādi /",
    "T04bsa054_u:4317": " [bodhi. 7.42-43]",
    "T04bsa054_u:4318": " iti kathaṃ kṛtapuṇyaiḥ saha spardhā yujyate?",
    "T04bsa054_u:4319": " sukṛtakriyāyāmeva tatsukhābhilāṣiṇāṃ spardhā yuktetyarthaḥ //",
    "T04bsa054_u:4320": " api ca / idamapi praṣṭavyo 'si-",
    "T04bsa054_u:4321": " jātaṃ cedapriyaṃ śatrostvattuṣṭayā kiṃ punarbhavet /",
    "T04bsa054_u:4322": " tava śatrordveṣaviṣayasya tvadabhilāṣamātreṇa apriyamaniṣṭaṃ jātamutpannaṃ ced yadi,",
    "T04bsa054_u:4323": " etāvatā bhavataḥ kiṃ punarbhavet?",
    "T04bsa054_u:4324": " bhavatu tāvat tasyāniṣṭam,",
    "T04bsa054_u:4325": " anyasya tu bhavatu, mā vā /",
    "T04bsa054_u:4326": " mama kiṃcideva tāvanmātreṇa prayojanamiti parābhiprāyamāśaṅkayāha-",
    "T04bsa054_u:4327": " tvadāśaṃsanamātreṇa na cāheturbhaviṣyati // Bca_6.87 //",
    "T04bsa054_u:4328": " tavāśaṃsanam icchā /",
    "T04bsa054_u:4329": " abhilāṣa iti yāvat /",
    "T04bsa054_u:4330": " tāvanmātreṇa na cāhetuḥ,",
    "T04bsa054_u:4331": " na vidyate heturasya,",
    "T04bsa054_u:4332": " ityaheturartho bhaviṣyati //",
    "T04bsa054_u:4333": " apriyasya bhavatu nāma evamityabhyupagamyocyate-",
    "T04bsa054_u:4334": " atha tvadicchayā siddhaṃ tadduḥkhe kiṃ sukhaṃ tava /",
    "T04bsa054_u:4335": " yadi nāma tavecchayā siddhaṃ niṣpannamapriyaṃ śatroḥ,",
    "T04bsa054_u:4336": " tathāpi tasya duḥkhe samutpanne kiṃ sukhaṃ tava? na kiṃcit /",
    "T04bsa054_u:4337": " niṣprayojanamidamabhipretamiti yāvat /",
    "T04bsa054_u:4338": " nanu idameva prayojanaṃ yat tadduḥkhe mama saṃtuṣṭirityata āha-",
    "T04bsa054_u:4339": " athāpyartho bhavedevamanarthaḥ ko nvataḥ paraḥ // Bca_6.88 //",
    "T04bsa054_u:4340": " evamapi paraduḥkhaparitoṣe yadi arthaḥ prayojanaṃ bhavet,",
    "T04bsa054_u:4341": " tadā ataḥ paraḥ anarthaḥ ko nu?",
    "T04bsa054_u:4342": " nurityatiśaye /",
    "T04bsa054_u:4343": " ayamevānartho mahānityarthaḥ //",
    "T04bsa054_u:4344": " kathaṃ punarayamanartha ityāha-",
    "T04bsa054_u:4345": " etaddhi baḍiśaṃ ghoraṃ kleśabāḍiśikārpitam /",
    "T04bsa054_u:4346": " yato narakapālāstvāṃ krītvā pakṣyanti kumbhiṣu // Bca_6.89 //",
    "T04bsa054_u:4347": " yasmādetadidamevaṃvidhaṃ parānarthacittaṃ baḍiśaṃ ghoraṃ mahābhayaṃkaram /",
    "T04bsa054_u:4348": " kiṃbhūtam? kleśabāḍiśikārpitam /",
    "T04bsa054_u:4349": " kleśā eva baḍiśena carantīti bāḍiśikāḥ tairarpitamādattam /",
    "T04bsa054_u:4350": " yataḥ kleśabāḍiśikāt /",
    "T04bsa054_u:4351": " bāḍiśikādiva matsyam /",
    "T04bsa054_u:4352": " narakapālā yamapuruṣāḥ tvāṃ krītvā pakṣyanti pakṣyante /",
    "T04bsa054_u:4353": " kvacinnītveti pāṭhaḥ /",
    "T04bsa054_u:4354": " kumbhiṣu narakaviśeṣeṣu /",
    "T04bsa054_u:4355": " tasmādatrābhilāṣaṃ mā kārṣīriti bhāvaḥ //",
    "T04bsa054_u:4356": " (Bcp 105) yadapi stutyādivighāte duḥkhamutpadyate,",
    "T04bsa054_u:4357": " tadapi avivecayata evetyupadeśayannāha-",
    "T04bsa054_u:4358": " stutiryaśo 'tha satkāro na puṇyāya na cāyuṣe /",
    "T04bsa054_u:4359": " na balārthaṃ na cārogye na ca kāyasukhāya me // Bca_6.90 //",
    "T04bsa054_u:4360": " etāvāṃśca bhavetsvārtho dhīmataḥ svārthavedinaḥ /",
    "T04bsa054_u:4361": " pañcaprakāra evārthaḥ puruṣārthatvenābhimato viduṣām /",
    "T04bsa054_u:4362": " tadyathā- puṇyam,",
    "T04bsa054_u:4363": " āyurvṛddhiḥ,",
    "T04bsa054_u:4364": " balavṛddhiḥ,",
    "T04bsa054_u:4365": " ārogyalābhaḥ,",
    "T04bsa054_u:4366": " kāyasukhaṃ ceti /",
    "T04bsa054_u:4367": " na caiteṣu kvacidupayujyante stutyādayaḥ /",
    "T04bsa054_u:4368": " iyāneva hi svārtho bhavato bhavet prajñāvataḥ svārthavedinaḥ /",
    "T04bsa054_u:4369": " anyasya punaranyathāpi bhavet,",
    "T04bsa054_u:4370": " iti ātmani parāmṛśati /",
    "T04bsa054_u:4371": " jānantu yadyapi svārtham,",
    "T04bsa054_u:4372": " tathāpi svārthavedinaḥ anupāyatvāt pṛthagupadarśitaḥ /",
    "T04bsa054_u:4373": " dhīmata ityanena tadasaṅgatayā tadapi kathitam //",
    "T04bsa054_u:4374": " nanu mānasamapi sukhamasti,",
    "T04bsa054_u:4375": " tena avadhāraṇamayuktamityatrāha-",
    "T04bsa054_u:4376": " madyadyūtādi sevyaṃ syānmānasaṃ sukhamicchatā // Bca_6.91 //",
    "T04bsa054_u:4377": " mānasaṃ sukhaṃ saumanasyam /",
    "T04bsa054_u:4378": " tadicchatā madyaṃ dyūtaṃ gaṇikā pāradārikaṃ sevanīyaṃ syāt /",
    "T04bsa054_u:4379": " yatpunaḥ saddharmaśravaṇāt saumanasyam,",
    "T04bsa054_u:4380": " tat puṇyagrahaṇena saṃgṛhītamityadoṣaḥ /",
    "T04bsa054_u:4381": " tasmāt saumanasya heturbhavato 'pi stutyādayo bālajanānandakāriṇo 'nupādeyā eva //",
    "T04bsa054_u:4382": " itthamapi bālajanollāpakāriṇaḥ stutyādaya ityāha-",
    "T04bsa054_u:4383": " yaśorthaṃ hārayantyarthamātmānaṃ mārayantyapi /",
    "T04bsa054_u:4384": " kecinmohapuruṣāḥ tādṛśaguṇāt svayamatisudūre vartamānā api śakrādiguṇaiḥ stūyamānā",
    "T04bsa054_u:4385": " bandijanairanyaiśca protphullanayanavadanā yaśorthino hastyaśvādidhanaṃ tṛṇavat tebhyaḥ prayacchanti /",
    "T04bsa054_u:4386": " tathā taireva guṇaiḥ saṃbhāvitātmanāmapi śakravat śatruvijayasamudbhūtaṃ yaśo mama jagati vipulatāṃ gamiṣyati,",
    "T04bsa054_u:4387": " ityabhiniveśādduḥsahasaṃgrāmārohaṇānmārayanti /",
    "T04bsa054_u:4388": " na cātra paramārthataḥ kiṃcit prayojanam,",
    "T04bsa054_u:4389": " anyatra mithyāvikalpāditi pratipādayannāha-",
    "T04bsa054_u:4390": " kimakṣarāṇi bhakṣyāṇi mṛte kasya ca tatsukham // Bca_6.92 //",
    "T04bsa054_u:4391": " stutyādyabhidhāyakāni akṣarāṇi varṇāḥ kiṃ bhakṣyāṇi carvitavyāni?",
    "T04bsa054_u:4392": " yaśorthaṃ mṛte sati kasya ca tat sukhaṃ yaśaḥśravaṇasamuttham?",
    "T04bsa054_u:4393": " tasmādbālakrīḍāsamānametadityupadarśayannāha-",
    "T04bsa054_u:4394": " yathā pāṃśugṛhe bhinne rodityārtaravaṃ śiśuḥ /",
    "T04bsa054_u:4395": " yathā kaścid bālo dhūlimayagṛheṇa paramaparitoṣeṇa parikrīḍamānaḥ kenacit tasmin bhagne mahadduḥkhena parigṛhītaḥ paramārtipīḍita iva madgṛhaṃ bhagnamiti karuṇasvaraṃ krandati,",
    "T04bsa054_u:4396": " saivopamā atrāpi ityāha-",
    "T04bsa054_u:4397": " tathā stutiyaśohānau svacittaṃ pratibhāti me // Bca_6.93 //",
    "T04bsa054_u:4398": " tathaiva stutiyaśohānau vighāte svacittaṃ duḥkhamāviśat pratibhāsate vicārayato mama /",
    "T04bsa054_u:4399": " atrāpi na vastusatā kenacid vipralambha iti parāmarṣṭavyam //",
    "T04bsa054_u:4400": " (Bcp 106) punaranyathā vicāreṇa bāladharma evāyamiti caturbhiḥ ślokaiḥ parāmṛśayannāha-",
    "T04bsa054_u:4401": " śabdastāvadacittatvāt sa māṃ stautītyasaṃbhavaḥ /",
    "T04bsa054_u:4402": " śabdo varṇātmako bāhyārthatayā acittaḥ acetanaḥ /",
    "T04bsa054_u:4403": " tasya bhāvaḥ tasmāt /",
    "T04bsa054_u:4404": " sa śabdo māṃ stauti madīyaṃ varṇamudīrayati /",
    "T04bsa054_u:4405": " asaṃbhavaḥ na saṃbhavatyetat /",
    "T04bsa054_u:4406": " tat kathaṃ saumanasyaṃ jāyate ityāha-",
    "T04bsa054_u:4407": " paraḥ kila mayi prīta ityetatprītikāraṇam // Bca_6.94 //",
    "T04bsa054_u:4408": " anyaḥ puruṣaścetanātmakaḥ /",
    "T04bsa054_u:4409": " kileti nirarthakametadapītyarucipratipādakam /",
    "T04bsa054_u:4410": " mayi prītaḥ abhiprasannaḥ ityetadabhisaṃdhānaṃ prītikāraṇam /",
    "T04bsa054_u:4411": " tatrāpyevamasaṃbandhātkevalaṃ śiśuceṣṭitam /",
    "T04bsa054_u:4412": " [bodhi. 6.97]",
    "T04bsa054_u:4413": " iti saṃbandhaḥ //",
    "T04bsa054_u:4414": " asaṃbandhameva kalpayannāha-",
    "T04bsa054_u:4415": " anyatra mayi vā prītyā kiṃ hi me parakīyayā /",
    "T04bsa054_u:4416": " tasyaiva tatprītisukhaṃ bhāgo nālpo 'pi me tataḥ // Bca_6.95 //",
    "T04bsa054_u:4417": " yasmādanyasmin mayi vā prītyā parasaṃtānavartinyā kimāyātaṃ mama? na kiṃcit /",
    "T04bsa054_u:4418": " kutaḥ? tasyaiva tato ya eva prītaḥ stutikartā,",
    "T04bsa054_u:4419": " tat prītisukhaṃ nānyasya /",
    "T04bsa054_u:4420": " ato bhāgo nālpo 'pi īṣadapi mama tataḥ parasaṃtānavartinaḥ prītisukhāt //",
    "T04bsa054_u:4421": " syādetat- parasukhenaiva sukhitvaṃ bodhisattvānām /",
    "T04bsa054_u:4422": " tat kimiti tato bhāgo nāstīti? atrāha-",
    "T04bsa054_u:4423": " tatsukhena sukhitvaṃ cetsarvatraiva mamāstu tat /",
    "T04bsa054_u:4424": " kasmādanyaprasādena sukhiteṣu na me sukham // Bca_6.96 //",
    "T04bsa054_u:4425": " yadi parasukhena sukhitvam /",
    "T04bsa054_u:4426": " tadā tasminnanyatra prasādena sukhite 'pi mamāstu tatsukhitvam /",
    "T04bsa054_u:4427": " kimātmanyabhiprasādena prīte parasmin prītiḥ?",
    "T04bsa054_u:4428": " na tvanyasmin prasādena sukhiteṣu mama sukham //",
    "T04bsa054_u:4429": " tasmādvacanamātramevaitat,",
    "T04bsa054_u:4430": " na paramārtha iti darśayitumāha-",
    "T04bsa054_u:4431": " tasmādahaṃ stuto 'smīti prītirātmani jāyate /",
    "T04bsa054_u:4432": " tatrāpyevamasaṃbandhāt kevalaṃ śiśuceṣṭitam // Bca_6.97 //",
    "T04bsa054_u:4433": " tadanyanimittābhāvāt ahaṃ stuta ityevaṃ vikalpanāt prītirātmabni jāyate,",
    "T04bsa054_u:4434": " na punaḥ parasukhena sukhitvāt /",
    "T04bsa054_u:4435": " tatrāpi na kevalamanyaprasādena sukhite sati /",
    "T04bsa054_u:4436": " ātmanyapi evamuktakrameṇa asaṃbandhādapratyāsatteḥ kāraṇāt kevalaṃ bālavilasitametat //",
    "T04bsa054_u:4437": " (Bcp 107) api ca / stutyādayo mama apacayameva dadhatītyupadarśayannāha-",
    "T04bsa054_u:4438": " stutyādayaśca me kṣemaṃ saṃvegaṃ nāśayantyamī /",
    "T04bsa054_u:4439": " guṇavatsu ca mātsaryaṃ saṃpatkopaṃ ca kurvate // Bca_6.98 //",
    "T04bsa054_u:4440": " amī stutyādayaḥ mama kṣemaṃ kalyāṇam /",
    "T04bsa054_u:4441": " atha kṣemaṃ kuśalapakṣaparipālanam /",
    "T04bsa054_u:4442": " tathā saṃvegaṃ saṃsāraduḥkhanirvedanam /",
    "T04bsa054_u:4443": " nāśayanti ghnanti /",
    "T04bsa054_u:4444": " na tāvanmātrameva,",
    "T04bsa054_u:4445": " kiṃ tu guṇavatsu ca mātsaryam /",
    "T04bsa054_u:4446": " ātmani guṇādhikamānena paraguṇapracchādanāt /",
    "T04bsa054_u:4447": " tadguṇāsahanatayā vā saṃpadi lābhasatkārādisvabhāvāyāṃ kopaṃ ca amarṣaṃ kurvate teṣveva /",
    "T04bsa054_u:4448": " ahameva guṇādhikaḥ,",
    "T04bsa054_u:4449": " mamaiva sarvā saṃpattirucitā nānyeṣāmiti matvā //",
    "T04bsa054_u:4450": " yata ete doṣāḥ stutyādiṣu saṃbhavinaḥ,",
    "T04bsa054_u:4451": " tasmātstutyādighātāya mama ye pratyupasthitāḥ /",
    "T04bsa054_u:4452": " apāyapātarakṣārthaṃ pravṛttā nanu te mama // Bca_6.99 //",
    "T04bsa054_u:4453": " tasmāt kāraṇāt /",
    "T04bsa054_u:4454": " stutyādighātāya virodhāya ye sattvā mama pratyupasthitā udyatāḥ /",
    "T04bsa054_u:4455": " apāyapāto narakādipatanam /",
    "T04bsa054_u:4456": " tato rakṣārthaṃ trāṇārthaṃ rakṣaṇanimittaṃ pravṛttā udyuktā nanu te mama /",
    "T04bsa054_u:4457": " ataḥ kalyāṇamitrāṇi te,",
    "T04bsa054_u:4458": " nāpakāriṇa iti //",
    "T04bsa054_u:4459": " lābhādivirodhini sarvathā pratighacittamayuktaṃ mama ityupadarśayitumāha-",
    "T04bsa054_u:4460": " muktyarthinaścāyuktaṃ me lābhasatkārabandhanam /",
    "T04bsa054_u:4461": " ye mocayanti māṃ bandhādveṣasteṣu kathaṃ mama // Bca_6.100 //",
    "T04bsa054_u:4462": " vimuktikāmasya lābhasatkārau bandhanamiva,",
    "T04bsa054_u:4463": " saṅgasthānatvāt,",
    "T04bsa054_u:4464": " ayuktaṃ nocitaṃ mumukṣorbandhanam /",
    "T04bsa054_u:4465": " kalyāṇamitrakṛtyakāriṇaḥ śatrutvenābhimatā vimocayanti viyojayanti māṃ bandhāt saṃsāraduḥkhalakṣaṇāt lābhādisvabhāvādvā /",
    "T04bsa054_u:4466": " dveṣasteṣu paramopakāriṣu prītisthāneṣu kathaṃ mama?",
    "T04bsa054_u:4467": " na yukta ityabhiprāyaḥ //",
    "T04bsa054_u:4468": " kathaṃ na yuktamityāha-",
    "T04bsa054_u:4469": " duḥkhaṃ praveṣṭukāmasya ye kapāṭatvamāgatāḥ /",
    "T04bsa054_u:4470": " buddhādhiṣṭhānata iva dveṣasteṣu kathaṃ mama // Bca_6.101 //",
    "T04bsa054_u:4471": " lābhasatkārābhiṣvaṅgaprasaṅgāt saṃsāraduḥkhairvimoktukāmasya ye satpuruṣaviśeṣāḥ kapāṭatvamapadvāratvamāgatāḥ /",
    "T04bsa054_u:4472": " kutaḥ? buddhānāmadhiṣṭhānato 'nubhāvādiva /",
    "T04bsa054_u:4473": " dveṣasteṣu kathaṃ mama?",
    "T04bsa054_u:4474": " kuśalāpaghātakāriṇyapi dveṣaṃ nivārayannāha-",
    "T04bsa054_u:4475": " puṇyavighnaḥ kṛto 'nenetyatra kopo na yujyate /",
    "T04bsa054_u:4476": " kṣāntyā samaṃ tapo nāsti nanvetattadupasthitam // Bca_6.102 //",
    "T04bsa054_u:4477": " (Bcp 108) kuśalavighātaḥ kṛto 'nena ityevaṃ manasi nidhāya atra puṇyavighātakāriṇi dveṣo na yujyate /",
    "T04bsa054_u:4478": " kasmāt? yataḥ kṣāntyā titikṣayā samaṃ tulyaṃ tapaḥ sukṛtaṃ nāsti sarvaśubhakarmahetutvāt /",
    "T04bsa054_u:4479": " “na ca kṣāntisamaṃ tapaḥ” (bodhi. 6.2)",
    "T04bsa054_u:4480": " iti vacanāt /",
    "T04bsa054_u:4481": " nanu tadevedamayatnata eva upasthitamupanatam /",
    "T04bsa054_u:4482": " puṇyavighnakāricchalena puṇyahetusaṃnidheḥ //",
    "T04bsa054_u:4483": " tatra pradveṣe tu ātmanaiva puṇyavighātaḥ kṛto bhavedityāha-",
    "T04bsa054_u:4484": " athāhamātmadoṣeṇa na karomi kṣamāmiha /",
    "T04bsa054_u:4485": " mayaivātra kṛto vighnaḥ puṇyahetāvupasthite // Bca_6.103 //",
    "T04bsa054_u:4486": " atha yadi ātmana eva doṣeṇa asahiṣṇutātmakena na karomi kṣamāṃ kṣāntimiha vighnakāriṇi,",
    "T04bsa054_u:4487": " tadā mayaiva na punaranyena atra puṇye kṛto vighnaḥ /",
    "T04bsa054_u:4488": " kutaḥ? puṇyahetau puṇyavighātakāritvenābhimate upasthite saṃnihitībhūte /",
    "T04bsa054_u:4489": " atretyasmin puṇyahetāviti vā saṃbhāvyate //",
    "T04bsa054_u:4490": " yadi puṇyavighātakārī,",
    "T04bsa054_u:4491": " kathamasau puṇyahetuḥ?",
    "T04bsa054_u:4492": " yāvat sa eva vighna ityāha-",
    "T04bsa054_u:4493": " yo hi yena vinā nāsti yasmiṃśca sati vidyate /",
    "T04bsa054_u:4494": " sa eva kāraṇaṃ tasya sa kathaṃ vighna ucyate // Bca_6.104 //",
    "T04bsa054_u:4495": " yo bhāvaḥ kāryābhimataḥ yena kāraṇābhimatena vinā nāsti,",
    "T04bsa054_u:4496": " tadvayatireke na bhavati,",
    "T04bsa054_u:4497": " sa eva yadbhāvena bhavati,",
    "T04bsa054_u:4498": " nānyaḥ kāraṇaṃ janakaḥ tasya kāryābhimatasya,",
    "T04bsa054_u:4499": " tadanvayavyatirekānuvidhānāt /",
    "T04bsa054_u:4500": " evaṃ prakṛte 'pi sa janaka eva kathaṃ tasya janyasya vighna ucyate vighātaheturabhidhīyate?",
    "T04bsa054_u:4501": " tathāvidhe 'pi tathā vyavahāraṃ kurvato nāsti vipratipattiḥ //",
    "T04bsa054_u:4502": " uktamevārthaṃ dṛṣṭāntopadarśanena vyaktaṃ kurvannāha-",
    "T04bsa054_u:4503": " na hi kālopapannena dānavighnaḥ kṛto 'rthinā /",
    "T04bsa054_u:4504": " na ca pravrājake prāpte pravrajyāvighna ucyate // Bca_6.105 //",
    "T04bsa054_u:4505": " na yasmāt kasyaciddānapaterditsākāle eva saṃprāptenārthinā yācanakena dānavighnaḥ kṛtaḥ ityucyate,",
    "T04bsa054_u:4506": " yataḥ sa kāraṇameva dānasya /",
    "T04bsa054_u:4507": " tathā kasyacit pravrajitukāmasya pravrājakasamavadhānaṃ pravrajyā saṃvarādigrahaṇasvabhāvā,",
    "T04bsa054_u:4508": " na ca tasyā vighna ucyate,",
    "T04bsa054_u:4509": " api tu kāraṇameva sa tasyāḥ /",
    "T04bsa054_u:4510": " tamantareṇa tasyā asaṃbhavāt /",
    "T04bsa054_u:4511": " evaṃ prakṛte 'pi draṣṭavyam /",
    "T04bsa054_u:4512": " api ca / kṣāntiheturatidurlabha iti tatsamāgame prītireva yujyate ityupadarśayannāha-",
    "T04bsa054_u:4513": " sulabhā yācakā loke durlabhāstvapakāriṇaḥ /",
    "T04bsa054_u:4514": " atipracuraprāptikā yācanakā loke sarvatra sarveṣāṃ dīyamānagrahaṇāvaimukhyāt,",
    "T04bsa054_u:4515": " na tu punarapakāriṇaḥ /",
    "T04bsa054_u:4516": " ataste durlabhāḥ śatasahasreṣu,",
    "T04bsa054_u:4517": " yadi kathaṃcit kaścit syādvā na veti /",
    "T04bsa054_u:4518": " kutaḥ punaretadevamityāha-",
    "T04bsa054_u:4519": " yato me 'naparādhasya na kaścidaparādhyati // Bca_6.106 //",
    "T04bsa054_u:4520": " (Bcp 109) yasmādanaparādhasya nivṛttaparāpakārasya mama nirnimittaṃ na kaścideko 'pi aparādhyati,",
    "T04bsa054_u:4521": " nāpakaroti /",
    "T04bsa054_u:4522": " karmaṇi ṣaṣṭhī //",
    "T04bsa054_u:4523": " evamatidurlabhatayā paramopakāritvācca abhinandanīya eva apakārītyāha-",
    "T04bsa054_u:4524": " aśramopārjitastasmādgṛhe nidhirivotthitaḥ /",
    "T04bsa054_u:4525": " bodhicaryāsahāyatvāt spṛhaṇīyo ripurmama // Bca_6.107 //",
    "T04bsa054_u:4526": " yasmāt kathaṃcit prāpyante apakāriṇaḥ,",
    "T04bsa054_u:4527": " tasmād gṛhe prādurbhūto nidhiriva śramamantareṇaivādhigato ripurabhilaṣaṇīya eva mayā syāt,",
    "T04bsa054_u:4528": " bodhicaryāyāṃ buddhatvasaṃbhāropārjane sahakāritvācca //",
    "T04bsa054_u:4529": " evaṃvidhe paramapuruṣārthe sāhāyyaṃ bhajamānasya pratyupakārakaraṇameva kṛtajñatayā mama yuktamityupadarśayannāha-",
    "T04bsa054_u:4530": " mayā cānena copāttaṃ tasmādetat kṣamāphalam /",
    "T04bsa054_u:4531": " etasmai prathamaṃ deyametatpūrvā kṣamā yataḥ // Bca_6.108 //",
    "T04bsa054_u:4532": " yasmādasau tatra sāhāyyaṃ kurvan kāraṇameva na vighnaḥ tasmānmayā kṣamāmabhyastatā,",
    "T04bsa054_u:4533": " anena cāpakāraṃ kurvatā,",
    "T04bsa054_u:4534": " iti dvābhyāmevopārjitam /",
    "T04bsa054_u:4535": " etaditi yasya sādhanāya sāhāyyaṃ bhajate /",
    "T04bsa054_u:4536": " kṣamāphalaṃ dharmādhigamalakṣaṇam etasmai dharmasahāyāya prathamamagrato dātavyaṃ mayā iti praṇidhātavyam /",
    "T04bsa054_u:4537": " yathā maitrībalena bodhisattvena praṇihitaṃ pañcakānuddiśya /",
    "T04bsa054_u:4538": " tatra kāraṇamāha- yasmādetatpūrvā,",
    "T04bsa054_u:4539": " eṣa eva pūrvaṃ kāraṇaṃ yasyāḥ sā tathoktā /",
    "T04bsa054_u:4540": " na hi apakāriṇamantareṇa anyat kṣāntikāraṇamasti //",
    "T04bsa054_u:4541": " yuktamevaitad yadi tenaivābhiprāyeṇa asau pravartate,",
    "T04bsa054_u:4542": " kevalamapakārāśaya evāyamityāśaṅkayannāha-",
    "T04bsa054_u:4543": " kṣamāsiddhayāśayo nāsya tena pūjyo na cedariḥ /",
    "T04bsa054_u:4544": " siddhiheturacitto 'pi saddharmaḥ pūjyate katham // Bca_6.109 //",
    "T04bsa054_u:4545": " kṣamā asya bodhisattvasya niṣpadyatām,",
    "T04bsa054_u:4546": " ityāśayo nāsya apakārodyatasya /",
    "T04bsa054_u:4547": " tena kāraṇena kuśalaheturapi yadi śatruḥ pūjanīyo na bhavati,",
    "T04bsa054_u:4548": " evaṃ tarhi kuśalaniṣpattihetuḥ nirabhiprāyo 'pi saddharmaḥ pravacanalakṣaṇaḥ kathaṃ pūjyate?",
    "T04bsa054_u:4549": " so 'pi tadāśayaśūnyatvāt pūjanīyo na syāt, iti bhāvaḥ //",
    "T04bsa054_u:4550": " atha saddharmasya nirabhiprāyatayā apakārāśayo 'pi nāsti,",
    "T04bsa054_u:4551": " asya punastadviparyayo dṛśyate, ityāha-",
    "T04bsa054_u:4552": " apakārāśayo 'syeti śatruryadi na pūjyate /",
    "T04bsa054_u:4553": " anyathā me kathaṃ kṣāntirbhiṣajīva hitodyate // Bca_6.110 //",
    "T04bsa054_u:4554": " apakāraḥ āśayaḥ asya śatroḥ,",
    "T04bsa054_u:4555": " ityevamabhisaṃdhāya śatruryadi na pūjyate dānamānairna satkriyate /",
    "T04bsa054_u:4556": " anyatheti apakāriṇi dveṣacittamanivārayataḥ kathaṃ mama kṣāntiḥ?",
    "T04bsa054_u:4557": " tadapakāramasahamānasya (Bcp 110)",
    "T04bsa054_u:4558": " pratyapakāraṃ vā kurvato naiva yuktetyarthaḥ /",
    "T04bsa054_u:4559": " anyatrapi kathaṃ kṣāntiḥ?",
    "T04bsa054_u:4560": " bhiṣajīva hitodyate,",
    "T04bsa054_u:4561": " suvaidyavad hitasukhavidhāyake yatra premagauravameva sadā,",
    "T04bsa054_u:4562": " dveṣanibandhanasya gandho 'pi na vidyate //",
    "T04bsa054_u:4563": " dveṣacittanivaertanācca kṣāntirucyate /",
    "T04bsa054_u:4564": " tasmādapakāriṇyeva pratighacittaṃ nivartayataḥ kṣāntiriti /",
    "T04bsa054_u:4565": " etadeva darśayannāha-",
    "T04bsa054_u:4566": " tadduṣṭāśayamevātaḥ pratītyotpadyate kṣamā /",
    "T04bsa054_u:4567": " sa evātaḥ kṣamāhetuḥ pūjyaḥ saddharmavanmayā // Bca_6.111 //",
    "T04bsa054_u:4568": " yato bhiṣajīva hitodyate kṣāntirna yuktā,",
    "T04bsa054_u:4569": " ataḥ asmāddhetoḥ tasya duṣṭāśayameva pratītya nimittīkṛtya samupajāyate kṣamā /",
    "T04bsa054_u:4570": " na punaḥ kasyacicchubhāśayam /",
    "T04bsa054_u:4571": " ataḥ asmāt sa eva yasyāśayaṃ pratītyotpadyate kṣamā kṣamāhetuḥ,",
    "T04bsa054_u:4572": " na tu punaryo vaidyavadaduṣṭāśayaḥ /",
    "T04bsa054_u:4573": " iti pūjyaḥ kṣamāsiddhyāśayarahito 'pi saddharmavadasau mayā /",
    "T04bsa054_u:4574": " etaduktaṃ bhavati- kiṃ mamānena āśayavicāreṇa prayojanam?",
    "T04bsa054_u:4575": " abhimatasādhyasiddhau cedupayujyate,",
    "T04bsa054_u:4576": " tāvataiva mamopādeyaḥ syāt /",
    "T04bsa054_u:4577": " viguṇāśayaphalaṃ tu tasyaiva,",
    "T04bsa054_u:4578": " yasyāsau viguṇāśayaḥ /",
    "T04bsa054_u:4579": " mama tu śubhodayaheturevāyam,",
    "T04bsa054_u:4580": " iti kathamiva pūjanīyo na bhavediti /",
    "T04bsa054_u:4581": " tasmāt saṃbhāropayogini hetau kiṃ svarūpanirūpaṇena?",
    "T04bsa054_u:4582": " etadeva saṃbhārahetutvamasya āgamataḥ prasādhayannāha-",
    "T04bsa054_u:4583": " sattvakṣetraṃ jinakṣetramityato muninoditam /",
    "T04bsa054_u:4584": " etānārādhya bahavaḥ saṃpatpāraṃ yato gatāḥ // Bca_6.112 //",
    "T04bsa054_u:4585": " saṃbhāraprasūtipravṛttihetutvāt sattvāḥ kṣetram /",
    "T04bsa054_u:4586": " buddhā bhagavantastathaiva kṣetram /",
    "T04bsa054_u:4587": " iti evam /",
    "T04bsa054_u:4588": " ato buddhatvakāraṇahetutvāt anekaprakāraṃ bhagavatā varṇitam /",
    "T04bsa054_u:4589": " kutaḥ? yato yasmādetān sattvān jināṃśca ārādhya ānukūlyānuṣṭhānena bahavo buddhatvamadhigamya sarvalaukikalokottarasarvasaṃpattiparyantaṃ prāptāḥ",
    "T04bsa054_u:4590": " syādetat- yadi nāma sattvā api sarvasaṃpattihetavaḥ,",
    "T04bsa054_u:4591": " tathāpi tathāgataiḥ saha sādhāraṇatā na yukteti / atrāha-",
    "T04bsa054_u:4592": " sattvebhyaśca jinebhyaśca buddhadharmāgame same /",
    "T04bsa054_u:4593": " jineṣu gauravaṃ yadvanna sattveṣviti kaḥ kramaḥ // Bca_6.113 //",
    "T04bsa054_u:4594": " ubhayebhyo 'pi buddhadharmāṇāṃ balavaiśāradyādīnāmāgame pratilambhe tulye aviśiṣṭe /",
    "T04bsa054_u:4595": " ubhayamapi tat prati hetutvamaviśiṣṭamiti bhāvaḥ /",
    "T04bsa054_u:4596": " ataḥ sādhāraṇe 'pi hetubhāve jineṣu gauravaṃ yadvat,",
    "T04bsa054_u:4597": " tadvanna sattveṣu /",
    "T04bsa054_u:4598": " ityevaṃ kaḥkramaḥ paripāṭiḥ prekṣāvatām?",
    "T04bsa054_u:4599": " naiva yuktetyarthaḥ //",
    "T04bsa054_u:4600": " nanu ca sattvānāṃ rāgādimalairhīnāśayatvāt kāraṇatve 'pi kathaṃ bhagavatsamānatā yujyate ityāśaṅkayāha-",
    "T04bsa054_u:4601": " āśayasya ca māhātmyaṃ na svataḥ kiṃ tu kāryataḥ /",
    "T04bsa054_u:4602": " samaṃ ca tena māhātmyaṃ sattvānāṃ tena te samāḥ // Bca_6.114 //",
    "T04bsa054_u:4603": " (Bcp 111) yadyapi bhagavatāmaparimitapuṇyajñānopajanitamanuttaramiha māhātmyam,",
    "T04bsa054_u:4604": " tathāpi upayuktopayogitvena hetubhāvasya tulyatvāt samaṃ māhātmyamucyate /",
    "T04bsa054_u:4605": " tena hetunā te sattvāḥ samāḥ jinaistulyā ucyante iti nātra viśeṣaḥ kriyate //",
    "T04bsa054_u:4606": " yatra punaḥ pratiniyatātmagato viśeṣaḥ,",
    "T04bsa054_u:4607": " tamupadarśayitumāha-",
    "T04bsa054_u:4608": " maitryāśayaśca yatpūjyaḥ sattvamāhātmyameva tat /",
    "T04bsa054_u:4609": " buddhaprasādādyatpuṇyaṃ buddhamāhātmyameva tat // Bca_6.115 //",
    "T04bsa054_u:4610": " sattveṣu maitracittavihārī punaryatpūjyate janaiḥ,",
    "T04bsa054_u:4611": " tattasyaiva maitryāśayasya pratyātmagataṃ māhātmyaṃ nānyasya /",
    "T04bsa054_u:4612": " tathā tathāgatamāhātmyamālambya svacittaṃ prasādayato yatpuṇyamutpadyate,",
    "T04bsa054_u:4613": " tadbhagavata eva māhātmyamasādhāraṇam,",
    "T04bsa054_u:4614": " anyasya tathāvidhaguṇābhāvāt //",
    "T04bsa054_u:4615": " ityasādhāraṇaṃ guṇamabhidhāya prakṛtamupadarśayannāha-",
    "T04bsa054_u:4616": " buddhadharmāgamāṃśena tasmātsattvā jinaiḥ samāḥ /",
    "T04bsa054_u:4617": " na tu buddhaiḥ samāḥ kecidanantāṃśairguṇārṇavaiḥ // Bca_6.116 //",
    "T04bsa054_u:4618": " idamatra bījaṃ samatopādāne ityarthaḥ /",
    "T04bsa054_u:4619": " paramārthatastu na buddhairbhagavadbhiḥ samāḥ kecit sattvāḥ santi /",
    "T04bsa054_u:4620": " yadi bhaveyustathāvidhāḥ,",
    "T04bsa054_u:4621": " tadā te 'pi buddhā eva syuḥ /",
    "T04bsa054_u:4622": " kiṃbhūtaiḥ?",
    "T04bsa054_u:4623": " guṇārṇavaiḥ /",
    "T04bsa054_u:4624": " guṇānāmarṇavā guṇaratnākarāḥ,",
    "T04bsa054_u:4625": " agādhāpāratvāt, taiḥ /",
    "T04bsa054_u:4626": " punarapi teṣāmaparameva viśeṣaṇamāha- anantāṃśaiḥ /",
    "T04bsa054_u:4627": " anantaḥ aparyantaḥ aṃśaḥ,",
    "T04bsa054_u:4628": " ekadeśo 'pi yeṣāṃ guṇārṇavānām,",
    "T04bsa054_u:4629": " te tathā, taiḥ //",
    "T04bsa054_u:4630": " uktamevārthaṃ vyaktīkurvannāha-",
    "T04bsa054_u:4631": " guṇasāraikarāśīnāṃ guṇo 'ṇurapi cetkvacit /",
    "T04bsa054_u:4632": " dṛśyate tasya pūjārthaṃ trailokyamapi na kṣamam // Bca_6.117 //",
    "T04bsa054_u:4633": " guṇeṣu pradhānānāmekarāśayo ye bhagavantaḥ,",
    "T04bsa054_u:4634": " teṣāṃ guṇaḥ aṇurapi paramāṇumātro 'pi /",
    "T04bsa054_u:4635": " guṇakaṇikāpīti yāvat /",
    "T04bsa054_u:4636": " yadi kvacit sattvaviśeṣe dṛśyate pratīyate,",
    "T04bsa054_u:4637": " tasya tadguṇādhārasya pūjānimittaṃ trailokyamapi na kṣamam /",
    "T04bsa054_u:4638": " trailokyajātāni ratnādīni na pratirūpāṇīti yāvat //",
    "T04bsa054_u:4639": " yadyevam, kathaṃ tarhi sattvārādhanamuktamityāha-",
    "T04bsa054_u:4640": " buddhadharmodayāṃśastu śreṣṭhaḥ satveṣu vidyate /",
    "T04bsa054_u:4641": " etadaṃśānurūpyeṇa sattvapūjā kṛtā bhavet // Bca_6.118 //",
    "T04bsa054_u:4642": " vyākhyātametat pūrvam //",
    "T04bsa054_u:4643": " ito 'pi sattvārādhanamucitamityāha-",
    "T04bsa054_u:4644": " kiṃ ca niśchadmabandhūnāmaprameyopakāriṇām /",
    "T04bsa054_u:4645": " sattvārādhanamutsṛjya niṣkṛtiḥ kā parā bhavet // Bca_6.119 //",
    "T04bsa054_u:4646": " (Bcp 112) niśchadmabandhūnāmakṛtrimasuhṛdāṃ buddhānāṃ bodhisattvānāṃ ca /",
    "T04bsa054_u:4647": " aparyantopakāriṇāṃ niṣkṛtiḥ tatkṛtāpakārasya niṣkrayaṇaṃ pariśodhanamiti yāvat /",
    "T04bsa054_u:4648": " kimaparaṃ bhavet sattvārādhanamantareṇa /",
    "T04bsa054_u:4649": " etadeva paraṃ niṣkrayaṇamityarthaḥ //",
    "T04bsa054_u:4650": " prabhucittānukūlavartina eva bhṛtyasya vāñchitaṃ sidhyatītyavagamya sattvārādhanamevopādeyamiti pratipādayannāha-",
    "T04bsa054_u:4651": " bhindanti dehaṃ praviśantyavīciṃ yeṣāṃ kṛte tatra kṛte kṛtaṃ syāt /",
    "T04bsa054_u:4652": " mahāpakāriṣvapi tena sarvaṃ kalyāṇamevācaraṇīyameṣu // Bca_6.120 //",
    "T04bsa054_u:4653": " karacaraṇaśironayanasvamāṃsāni chittvā chittvā pradattāni yeṣāṃ hitasukhavidhānāya,",
    "T04bsa054_u:4654": " tathā avīcīmapi paraduḥkhaduḥkhino yeṣāṃ kṛte praviśanti tatsamuddharaṇāya /",
    "T04bsa054_u:4655": " prakṛtatvād buddhā bodhisattvāḥ /",
    "T04bsa054_u:4656": " tatra teṣu sattveṣu kṛte kṛtaṃ syāt /",
    "T04bsa054_u:4657": " anyathā tu kṛtamapi na kṛtaṃ bhavet /",
    "T04bsa054_u:4658": " kṛtaśabdo 'yamiha prakṛtādhikārāt sādhukaraṇe vartate /",
    "T04bsa054_u:4659": " yenaivam, tena paramāpakāriṣvapi na cittaṃ dūṣayitavyam /",
    "T04bsa054_u:4660": " kiṃ tu sarvamanekaprakāraṃ kāyavāṅmanobhirvā kalyāṇameva hitasukhameva vidhātavyameteṣu //",
    "T04bsa054_u:4661": " uktameva prasādhayannāha-",
    "T04bsa054_u:4662": " svayaṃ mama svāmina eva tāvad yadarthamātmanyapi nirvyapeikṣāḥ /",
    "T04bsa054_u:4663": " ahaṃ kathaṃ svāmiṣu teṣu teṣu karomi mānaṃ na tu dāsabhāvam // Bca_6.121 //",
    "T04bsa054_u:4664": " mama svāmina eva buddhādayaḥ svayameva ātmanaiva /",
    "T04bsa054_u:4665": " tāvaditi parāmarśe /",
    "T04bsa054_u:4666": " yadarthaṃ yeṣāṃ nimittam /",
    "T04bsa054_u:4667": " ātmanyapi svakāyajīvite 'pi /",
    "T04bsa054_u:4668": " uktakrameṇa nirapekṣā nirabhiṣvaṅgāḥ tṛṇavat parityajanti,",
    "T04bsa054_u:4669": " tadahaṃ punaḥ teṣāṃ bhṛtyaḥ teṣu sattveṣu prabhuputreṣvatyantapriyeṣu kathaṃ karomi mānam,",
    "T04bsa054_u:4670": " kimiti jānanneva tān pratikūlayāmi?",
    "T04bsa054_u:4671": " na tu dāsabhāvam,",
    "T04bsa054_u:4672": " na punardāsībhūyārādhayāmi?",
    "T04bsa054_u:4673": " ito 'pi ca sattvāpakāraṃ parityajya tadārādhanameva kartavyamityāha-",
    "T04bsa054_u:4674": " yeṣāṃ sukhe yānti mudaṃ munīndrāḥ yeṣāṃ vyathāyāṃ praviśanti manyum /",
    "T04bsa054_u:4675": " tattoṣaṇātsarvamunīndratuṣṭistatrāpakāre 'pakṛtaṃ munīnām // Bca_6.122 //",
    "T04bsa054_u:4676": " yeṣāṃ sattvānāṃ priyaputrāṇāmiva pitaro munīndrā buddhā bhagavantaḥ sukhe kāyamanojanmani mudaṃ harṣaṃ yānti,",
    "T04bsa054_u:4677": " yeṣāṃ ca duḥkhe manyuṃ praviśanti aparitoṣamāsādayanti /",
    "T04bsa054_u:4678": " etacca (Bcp 113) anabhimatatvād bhagavatāmitthamabhidhīyate,",
    "T04bsa054_u:4679": " na tu vāṇī (sī?)",
    "T04bsa054_u:4680": " candanakalyāṇā(lpava?) t(?)",
    "T04bsa054_u:4681": " tacchrāvakāṇāmapi pratighānunayāsaṃbhavaḥ(?) /",
    "T04bsa054_u:4682": " anyat subodham //",
    "T04bsa054_u:4683": " kathaṃ punastatrāpakāre munīnāmapakṛtaṃ syādityatrāha-",
    "T04bsa054_u:4684": " ādīptakāyasya yathā samantānna sarvakāmairapi saumanasyam /",
    "T04bsa054_u:4685": " sattvavyathāyāmapi tadvadeva na prītyupāyo 'sti dayāmayānām // Bca_6.123 //",
    "T04bsa054_u:4686": " samantāt sarvāvayavānabhivyāpya vahninā prajvalitaśarīrasya yathā pañcakāmaguṇairna saumanasyam,",
    "T04bsa054_u:4687": " kāyikamapi sukhaṃ nāsti,",
    "T04bsa054_u:4688": " tasya prajvalitatvādeva duḥkhenākrāntatvāt,",
    "T04bsa054_u:4689": " tadvat tathaiva sattvānāṃ vyathāyāṃ duḥkhavedanāyāṃ na prīteḥ saumanasyasya upāyo heturasti kṛpātmakānāṃ bhagavatām //",
    "T04bsa054_u:4690": " tasmādaparijñānena kleśagrahāveśavaśena vā sattvāpakārakarmaṇā yadakuśalamupacitam,",
    "T04bsa054_u:4691": " tadapi idānīmupasaṃhāradvāreṇa vāntīkurvannāha-",
    "T04bsa054_u:4692": " tasmānmayā yajjanaduḥkhadena duḥkhaṃ kṛtaṃ sarvamahākṛpāṇām /",
    "T04bsa054_u:4693": " tadadya pāpaṃ pratideśayāmi yatkheditāstanmunayaḥ kṣamantām // Bca_6.124 //",
    "T04bsa054_u:4694": " yasmādevaṃ sattvāpakāre munīnāmapakṛtaṃ syāt,",
    "T04bsa054_u:4695": " tasmāt pāpam adya idānīṃ pratideśayāmi,",
    "T04bsa054_u:4696": " saṃvegabahulasteṣāmeva mahākṛpāṇāmagrataḥ prakāśayāmi /",
    "T04bsa054_u:4697": " punarevaṃ saṃprajānanna kariṣyāmi,",
    "T04bsa054_u:4698": " iti āyatyāṃ saṃvaramāpadye /",
    "T04bsa054_u:4699": " yadi pratirūpamācaritaṃ tatra me kṣāntiṃ kurvantu anukampāmupādāya //",
    "T04bsa054_u:4700": " kṣamayitvā sāṃpratamārādhanāyetyādinā tadekaparāyaṇatāmātmano darśayati-",
    "T04bsa054_u:4701": " ārādhanāyādya tathāgatānāṃ sarvātmanā dāsyamupaimi loke /",
    "T04bsa054_u:4702": " kurvantu me mūrdhni padaṃ janaughā vighnantu vā tuṣyatu lokanāthaḥ // Bca_6.125 //",
    "T04bsa054_u:4703": " tathāgatānāmabhipretasaṃpādanāya loke lokaviṣaye sarvātmanā kāyena vācā manasā vā dāsībhāvaṃ svīkaromi /",
    "T04bsa054_u:4704": " te 'pi me prasādaṃ kurvanto mastake pādaṃ nidadhatu /",
    "T04bsa054_u:4705": " teṣāṃ pādaṃ pramuditacittaḥ śirasā dhārayāmi /",
    "T04bsa054_u:4706": " anena mayi purvāparādhamapāsya jagatāṃ patirbhagavān saṃtuṣṭamānaso bhavatu //",
    "T04bsa054_u:4707": " (Bcp 114) bhagavatsu ca gauravakāribhiḥ sattveṣvanādaro na kartavya iti prasādhayannāha-",
    "T04bsa054_u:4708": " ātmīkṛtaṃ sarvamidaṃ jagattaiḥ kṛpātmabhirnaiva hi saṃśayo 'sti /",
    "T04bsa054_u:4709": " dṛśyanta ete nanu sattvarūpāsta eva nāthāḥ kimanādaro 'tra // Bca_6.126 //",
    "T04bsa054_u:4710": " sarvatragadharmadhātuprativedhāt sarvasattvasamatāpādanaparātmaparivartanādinā vā ātmīkṛtaṃ svīkṛtaṃ sarvamidaṃ jagat,",
    "T04bsa054_u:4711": " na kiyadeva /",
    "T04bsa054_u:4712": " tairbuddhairbhagavadbhiḥ karuṇāmayacittasaṃtānaiḥ /",
    "T04bsa054_u:4713": " suniścitamevaitat /",
    "T04bsa054_u:4714": " anyathā buddhatvāyogāt /",
    "T04bsa054_u:4715": " tasmāt sattvarūpeṇa buddhā bhagavanta evaite sattvā dṛśyante /",
    "T04bsa054_u:4716": " tena kimanādaro 'tra mūḍhacetasām?",
    "T04bsa054_u:4717": " naiva yukta iti bhāvaḥ //",
    "T04bsa054_u:4718": " anekārthatvādapi sattvārādhanasya tatraiva yatitavyamityāha-",
    "T04bsa054_u:4719": " tathāgatārādhanametadeva svārthasya saṃsādhanametadeva /",
    "T04bsa054_u:4720": " lokasya duḥkhāpahametadeva tasmānmamāstu vratametadeva // Bca_6.127 //",
    "T04bsa054_u:4721": " svārthasya buddhatvasaṃbhāralakṣaṇasyaiva /",
    "T04bsa054_u:4722": " lokasya duḥkhāpahaṃ taddhetutvāt /",
    "T04bsa054_u:4723": " etadeveti /",
    "T04bsa054_u:4724": " sarvatra sattvārādhanamiti yojyam //",
    "T04bsa054_u:4725": " āgāmibhayadarśanādapi ca parāpakāravaimukhyameva abhyasanīyamityudāharaṇenopadarśayannāha-",
    "T04bsa054_u:4726": " yathaiko rājapuruṣaḥ pramathnāti mahājanam /",
    "T04bsa054_u:4727": " vikartuṃ naiva śaknoti dīrghadarśī mahājanaḥ // Bca_6.128 //",
    "T04bsa054_u:4728": " yasya rājño deśanivāsinaṃ tasyāsau rājapuruṣaḥ /",
    "T04bsa054_u:4729": " mahājanaṃ nagaranigamagrāmakarvaṭādivāstavyam /",
    "T04bsa054_u:4730": " pramathnāti vimardayati /",
    "T04bsa054_u:4731": " sa ca āgāmirājadaṇḍabhayadarśitayā mahājano vacanamātreṇāpi yāvadvikāramupagantumasamarthaḥ /",
    "T04bsa054_u:4732": " tena tāḍito 'pi saṃkucitavṛttirevāsti //",
    "T04bsa054_u:4733": " kasmāt?",
    "T04bsa054_u:4734": " yasmānnaiva sa ekākī tasya rājabalaṃ balam /",
    "T04bsa054_u:4735": " naiva sa rājapuruṣo 'sahāya eva draṣṭavyaḥ /",
    "T04bsa054_u:4736": " kathaṃ punarayamasahāyo na bhavatītyāha- tasyeti /",
    "T04bsa054_u:4737": " rājño balameva tasya balam,",
    "T04bsa054_u:4738": " tatpakṣagrahaṇāt /",
    "T04bsa054_u:4739": " tathā na durbalaṃ kaṃcidaparāddhaṃ vimānayet // Bca_6.129 //",
    "T04bsa054_u:4740": " tasmāt kṛśaśaktimapi kṛtāparādhaṃ nāpakuryāt /",
    "T04bsa054_u:4741": " so 'pi na yasmādekākī //",
    "T04bsa054_u:4742": " yasmānnarakapālāśca kṛpāvantaśca tadvalam /",
    "T04bsa054_u:4743": " tasmādārādhayetsattvān bhṛtyaścaṇḍanṛpaṃ yathā // Bca_6.130 //",
    "T04bsa054_u:4744": " (Bcp 115) tasmādārādhayet sattvān /",
    "T04bsa054_u:4745": " kutaḥ? yasmānnarakapālāśca tadapakāramiva pratyapakāriṇo 'nvācarantaḥ (?)",
    "T04bsa054_u:4746": " kṛpāvantaśca jinādayaḥ tatpakṣapātino balam /",
    "T04bsa054_u:4747": " kathamivārādhayet?",
    "T04bsa054_u:4748": " adhṛṣyaṃ rājānaṃ sarvānuvṛttikaraṇānujīvino yathā, tathā //",
    "T04bsa054_u:4749": " kiṃ ca / lokaprasiddhita idamevamihoktam,",
    "T04bsa054_u:4750": " na tu punaḥ sattvāprasaktiphalasya rājāparādhaphalena samānatā samastītyāha-",
    "T04bsa054_u:4751": " kupitaḥ kiṃ nṛpaḥ kuryādyena syānnarakavyathā /",
    "T04bsa054_u:4752": " yatsattvadaurmanasyena kṛtena hyanubhūyate // Bca_6.131 //",
    "T04bsa054_u:4753": " kimiti kākvā pṛcchati /",
    "T04bsa054_u:4754": " kiṃ tadduḥkhajātamutpādayituṃ nṛpatiḥ samartho bhavet?",
    "T04bsa054_u:4755": " naiveti bhāvaḥ /",
    "T04bsa054_u:4756": " kiṃbhūtam? yena duḥkhajātena nārakī vedanā anubhūyate //",
    "T04bsa054_u:4757": " tuṣṭaḥ kiṃ nṛpatirdadyādyadbuddhatvasamaṃ bhavet /",
    "T04bsa054_u:4758": " yatsattvasaumanasyena kṛtena hyanubhūyate // Bca_6.132 //",
    "T04bsa054_u:4759": " āstāṃ bhaviṣyadbuddhatvaṃ sattvārādhanasaṃbhavam /",
    "T04bsa054_u:4760": " ihaiva saubhāgyayaśaḥsausthityaṃ kiṃ na paśyasi // Bca_6.133 //",
    "T04bsa054_u:4761": " prāsādikatvamārogyaṃ prāmodyaṃ cirajīvitam /",
    "T04bsa054_u:4762": " cakravartisukhaṃ sphītaṃ kṣamī prāpnoti saṃsaran // Bca_6.134 //",
    "T04bsa054_u:4763": " iti prajñākaramativiracitāyāṃ bodhicaryāvatārapañjikāyāṃ kṣāntipāramitā nāma ṣaṣṭhaḥ paricchedaḥ //",
    "T04bsa054_u:4764": " (Bcp 116)",
    "T04bsa054_u:4765": " 7. vīryapāramitā nāma saptamaḥ paricchedaḥ /",
    "T04bsa054_u:4766": " tadevaṃ vipakṣapratiṣedhena tridhā kṣāntiṃ pratipādya vīryaṃ pratipādayitumāha-",
    "T04bsa054_u:4767": " evaṃ kṣamo bhajedvīryaṃ vīrye bodhiryataḥ sthitā /",
    "T04bsa054_u:4768": " na hi vīryaṃ vinā puṇyaṃ yathā vāyuṃ vināgatiḥ // Bca_7.1 //",
    "T04bsa054_u:4769": " evamuktakrameṇa kṣamāyuktaḥ kṣamaḥ svayamabhyastakṣāntiḥ /",
    "T04bsa054_u:4770": " bhajedvīryaṃ vīryamārabheta /",
    "T04bsa054_u:4771": " anyathā duḥkhāsahiṣṇutayā vīryasya prasrabdhirna syāt /",
    "T04bsa054_u:4772": " kasmāt punarvīryamupādīyata ityāha /",
    "T04bsa054_u:4773": " vīryaṃ ityādi- yasmādvīrye buddhatvamavasthitam /",
    "T04bsa054_u:4774": " taddhetukatayā tadāyattatvādbuddhatvasya /",
    "T04bsa054_u:4775": " etadapi kutaḥ?",
    "T04bsa054_u:4776": " yasmānna vīryamantareṇa puṇyaṃ puṇyasaṃbhāro 'sti /",
    "T04bsa054_u:4777": " upalakṣaṇametat /",
    "T04bsa054_u:4778": " jñānamapi draṣṭavyam,",
    "T04bsa054_u:4779": " vīryasyobhayahetutvāt /",
    "T04bsa054_u:4780": " tadanena vīryāt puṇyajñānasaṃbhārau,",
    "T04bsa054_u:4781": " tābhyāṃ ca buddhatvamityuktaṃ bhavati //",
    "T04bsa054_u:4782": " vīryasvarūpāparijñānāt pṛcchati-",
    "T04bsa054_u:4783": " kiṃ vīryaṃ kuśalotsāhastadvipakṣaḥ ka ucyate /",
    "T04bsa054_u:4784": " ālasyaṃ kutsitāsaktirviṣādātmāvamanyanā // Bca_7.2 //",
    "T04bsa054_u:4785": " kimetadvīryaṃ nāma?",
    "T04bsa054_u:4786": " atrāha- kuśalotsāhaḥ /",
    "T04bsa054_u:4787": " yo 'yaṃ kuśalakarmaṇi dānādau śrutādau ca samudyamaḥ,",
    "T04bsa054_u:4788": " tadvīryamabhidhīyate /",
    "T04bsa054_u:4789": " akuśale tu kausīdyameva /",
    "T04bsa054_u:4790": " vipakṣeṇopahataṃ vīryamanaṅgamevābhimatasiddhaye iti tadvipakṣamapanayanāya darśayitumāha- tadvipakṣa ityādi /",
    "T04bsa054_u:4791": " tasya vīryasya viruddho vināśāya pakṣo vipakṣaḥ ka ucyate?",
    "T04bsa054_u:4792": " uttaramāha- ālasyamityādi /",
    "T04bsa054_u:4793": " ālasyaṃ kausīdyaṃ kāyamanasorakarmaṇyatā /",
    "T04bsa054_u:4794": " kutsite jugupsanīye hāsyalāsyādau āsaṅgaḥ /",
    "T04bsa054_u:4795": " viṣādo viṣaṇṇatā /",
    "T04bsa054_u:4796": " duṣkare karmaṇi cittasya vinivṛttiḥ /",
    "T04bsa054_u:4797": " anadhyavasānamityarthaḥ /",
    "T04bsa054_u:4798": " tena ātmano 'vamanyanā avajñā /",
    "T04bsa054_u:4799": " ayaṃ tadvipakṣaḥ //",
    "T04bsa054_u:4800": " tadālasyaniṣedhāya tatkāraṇaṃ tāvadupadarśayitumāha-",
    "T04bsa054_u:4801": " avyāpārasukhāsvādanidrāpāśrayatṛṣṇayā /",
    "T04bsa054_u:4802": " saṃsāraduḥkhānudvegādālasyamupajāyate // Bca_7.3 //",
    "T04bsa054_u:4803": " saṃsāraduḥkhānudvegādasaṃvegāt,",
    "T04bsa054_u:4804": " yo 'yamavyāpāro nirvyāpāratā,",
    "T04bsa054_u:4805": " tatra tena vā sukhāsvādaḥ sukhābhirāmaḥ /",
    "T04bsa054_u:4806": " sa ca nidrā ca middhākramaṇam /",
    "T04bsa054_u:4807": " tābhyāṃ middhākramaṇamapāśrayatṛṣṇā avaṣṭambhanābhilāṣaḥ, tayā /",
    "T04bsa054_u:4808": " ālasyamupajāyate iti yojanīyam /",
    "T04bsa054_u:4809": " yadi vā /",
    "T04bsa054_u:4810": " saṃsāraduḥkhānudvegādavyāpāraḥ,",
    "T04bsa054_u:4811": " kvacidapi kuśalakarmaṇi na pravṛttiḥ,",
    "T04bsa054_u:4812": " tasmāt sukhāsvādaḥ,",
    "T04bsa054_u:4813": " tato nidrā,",
    "T04bsa054_u:4814": " tasyāśca apāśrayatṛṣṇā, tayā //",
    "T04bsa054_u:4815": " (Bcp 117) ataḥ saṃsāraduḥkhānudveganivartanārthamiyamatra saṃvegabhāvanā āmukhīkartavyetyāha-",
    "T04bsa054_u:4816": " kleśavāgurikāghrātaḥ praviṣṭo janmavāgurām /",
    "T04bsa054_u:4817": " kimadyāpi na jānāsi mṛtyorvadanamāgataḥ // Bca_7.4 //",
    "T04bsa054_u:4818": " vāgurikā matsyādivadhikā jālikā ucyante kaivartādayaḥ (dibhiḥ?) /",
    "T04bsa054_u:4819": " kleśā eva vāgurikāḥ ,",
    "T04bsa054_u:4820": " tairāghrāta āyattīkṛtaḥ /",
    "T04bsa054_u:4821": " kathamiti cet,",
    "T04bsa054_u:4822": " praviṣṭo janmavāgurām,",
    "T04bsa054_u:4823": " nikāyasabhāgatotpattireva vāgurikā jālam,",
    "T04bsa054_u:4824": " tat praviṣṭaḥ,",
    "T04bsa054_u:4825": " tadantargata ityarthaḥ /",
    "T04bsa054_u:4826": " idamiha tadātmasātkaraṇe kāraṇam /",
    "T04bsa054_u:4827": " adyāpi etāṃ daśāṃ prāpto 'pi mṛtyormukhaṃ praviṣṭaḥ san kimiti na vetsi?",
    "T04bsa054_u:4828": " jātaścenmaraṇamavaśyaṃbhāvītyarthaḥ //",
    "T04bsa054_u:4829": " idamaparaṃ saṃvegakāraṇamāha-",
    "T04bsa054_u:4830": " svayūthyānmāryamāṇāṃstvaṃ krameṇaiva na paśyasi /",
    "T04bsa054_u:4831": " tathāpi nidrāṃ yāsyeva caṇḍālamahiṣo yathā // Bca_7.5 //",
    "T04bsa054_u:4832": " yūthaṃ vargaḥ,",
    "T04bsa054_u:4833": " tatra bhavā yūthyāḥ,",
    "T04bsa054_u:4834": " yaiḥ saha bālyādyavasthāyāṃ krīḍitahasitādinā vicaritam /",
    "T04bsa054_u:4835": " tān svavargyān /",
    "T04bsa054_u:4836": " caṇḍālānāmavaśyaṃmāraṇīyamahiṣavat /",
    "T04bsa054_u:4837": " na paśyasi mamāpi iyamavasthitiḥ syāditi //",
    "T04bsa054_u:4838": " avaśyamiha kiyatkālaṃ parilambya mṛtyurāgamiṣyati /",
    "T04bsa054_u:4839": " tena tāvatkālaṃ sukhānubhavanameva mama yuktamityatrāha- yadi nāmaivam,",
    "T04bsa054_u:4840": " tathāpi nāvaśyaṃbhāvini maraṇe viśvāso yuktaḥ /",
    "T04bsa054_u:4841": " yamenodvīkṣyamāṇasya baddhamārgasya sarvataḥ /",
    "T04bsa054_u:4842": " kathaṃ te rocate bhoktuṃ kathaṃ nidrā kathaṃ ratiḥ // Bca_7.6 //",
    "T04bsa054_u:4843": " iti vadhyapuruṣasyeva sarvato vadhyaghātakairadhiṣṭhitasya vadhyabhūmiṃ nīyamānasya niḥsaraṇamapaśyataḥ sukhāsikāvalambanamanucitameva bhavataḥ",
    "T04bsa054_u:4844": " tasmātsaṃvegato bhāvanayā anayā hetunivartanādālasyamapāsya kuśalapakṣotsāhavardhanamanuṣṭheyam //",
    "T04bsa054_u:4845": " athāpi syāt- yadi nāma avaśyaṃbhāvitā mṛtyoḥ,",
    "T04bsa054_u:4846": " tathāpi tatsaṃnidhānamavagamya ālasyamapahāsyāmi ityāśaṅkayāha-",
    "T04bsa054_u:4847": " yāvatsaṃbhṛtasaṃbhāraṃ maraṇaṃ śīghrameṣyati /",
    "T04bsa054_u:4848": " saṃtyajyāpi tadālasyamakāle kiṃ kariṣyasi // Bca_7.7 //",
    "T04bsa054_u:4849": " saṃbhṛtaḥ sajjīkṛtaḥ saṃbhāraḥ sāmagrī vadhāya vyādhijarālakṣaṇo yena /",
    "T04bsa054_u:4850": " yāvaditi lokoktam /",
    "T04bsa054_u:4851": " śīghraṃ tvaritamanabhisaṃdhānāt /",
    "T04bsa054_u:4852": " tadā mṛtyumukhāntargataḥ asamaye ālasyaṃ tyaktvāpi kiṃ kariṣyasi?",
    "T04bsa054_u:4853": " na tadā kiṃcit prayojanamiti bhāvaḥ //",
    "T04bsa054_u:4854": " akālatāmevāsya samarthayituṃ vṛttatrayeṇāha-",
    "T04bsa054_u:4855": " idaṃ na prāptamārabdhamidamardhakṛtaṃ sthitam /",
    "T04bsa054_u:4856": " akasmānmṛtyurāyāto hā hato 'smīti cintayan // Bca_7.8 //",
    "T04bsa054_u:4857": " (Bcp 118) śokavegasamucchūnasāśruraktekṣaṇānanān /",
    "T04bsa054_u:4858": " bandhūnnirāśān saṃpaśyan yamadūtamukhāni ca // Bca_7.9 //",
    "T04bsa054_u:4859": " svapāpasmṛtisaṃtaptaḥ śṛṇvannādāṃśca nārakān /",
    "T04bsa054_u:4860": " trāsoccāraviliptāṅgo vihvalaḥ kiṃ kariṣyasi // Bca_7.10 //",
    "T04bsa054_u:4861": " idaṃ yadanāgate kartavyatayā manasikṛtaṃ tanna prāptam /",
    "T04bsa054_u:4862": " idamārabdhaṃ yatkāryamādita eva kartumiṣṭam /",
    "T04bsa054_u:4863": " idamardhakṛtaṃ sthitam,",
    "T04bsa054_u:4864": " yat kiyanniṣpannaṃ kiyadaniṣpannam /",
    "T04bsa054_u:4865": " iti kāryaparyantamagatasyaiva akasmānmṛtyurāgato mama /",
    "T04bsa054_u:4866": " aho bata atikaṣṭam,",
    "T04bsa054_u:4867": " hato 'smīti vicintayan vihvalaḥ kiṃ kariṣyasītyanāgatena saṃbandhaḥ /",
    "T04bsa054_u:4868": " śokaḥ priyaviprayogakṛtaścittaparitāpaḥ /",
    "T04bsa054_u:4869": " tasya vego 'nivāryapravṛttiḥ /",
    "T04bsa054_u:4870": " tena samucchūnāni samunnatāni sāśrūṇi sabāṣpāṇi raktāni tāmravarṇāni locanāni yeṣu ānaneṣu tāni tathā /",
    "T04bsa054_u:4871": " tathābhūtāni ānanāni mukhāni yeṣāṃ bandhūnāṃ te tathā /",
    "T04bsa054_u:4872": " tān saṃpaśyan vilokayan /",
    "T04bsa054_u:4873": " tatrākarmakādhikārāt parasmaipadaṃ dṛśaḥ /",
    "T04bsa054_u:4874": " kiṃbhūtān? nirāśān /",
    "T04bsa054_u:4875": " kva? pratyujjīvanaṃ prati tyaktāśān,",
    "T04bsa054_u:4876": " tatsānāthyavikalān vā /",
    "T04bsa054_u:4877": " maraṇasamayopasthitakṛtāntānucaramukhāni ca saroṣaparuṣabhṛkuṭīni saṃpaśyan vihvalaḥ kiṃ kariṣyasi?",
    "T04bsa054_u:4878": " svayaṃkṛtapāpakarmasmaraṇena maraṇasamaye kimityevaṃ mayā kṛtamiti paścāttāpena tāpitaḥ /",
    "T04bsa054_u:4879": " naitāvanmātrameva,",
    "T04bsa054_u:4880": " kiṃ tu śṛṇvannādāṃśca nārakān tīvrakāraṇānubhavanadukhanirmuktān vikrośitaśabdān narakasamudbhūtān arthāntarakopāṇāmeva (?) /",
    "T04bsa054_u:4881": " tacchrutvā mamāpyevamevāvasthā iti saṃtrāsena yaḥ purīṣotsargo viṭpravṛttiḥ,",
    "T04bsa054_u:4882": " tenopaliptagātraḥ /",
    "T04bsa054_u:4883": " vihvalaḥ anāyattakāyavākcittapracāraḥ /",
    "T04bsa054_u:4884": " kiṃ kariṣyasi sarvakriyāsu nivṛttavyāpāraḥ //",
    "T04bsa054_u:4885": " iti matvā svasthāvasthāyāmeva yatitavyam iti śikṣayitumāha-",
    "T04bsa054_u:4886": " jīvamatsya ivāsmīti yuktaṃ bhayamihaiva te /",
    "T04bsa054_u:4887": " kiṃ punaḥ kṛtapāpasya tīvrānnarakaduḥkhataḥ // Bca_7.11 //",
    "T04bsa054_u:4888": " jīvanta eva matsyāḥ krameṇa bhakṣaṇārthaṃ prāyaḥ prāgdiṅanivāsibhireva janai rakṣyante /",
    "T04bsa054_u:4889": " jīvanopalakṣitā matsyā jīvamatsyā iti teṣāmeva samayaḥ /",
    "T04bsa054_u:4890": " śākapārthivāditvānmadhyamapadalopī samāsaḥ /",
    "T04bsa054_u:4891": " tadvadahamapi adya śvo vā niyatameva mariṣyāmi iti manasi kṛtvā yuktaṃ bhayamihaiva te /",
    "T04bsa054_u:4892": " ihaiva saṃprajānadavasthāyāmeva tavāsaṃprāptamaraṇasya maraṇataḥ,",
    "T04bsa054_u:4893": " kiṃ punaḥ kṛtapāpasya bhavato bhayaṃ yuktaṃ na bhavati,",
    "T04bsa054_u:4894": " ityapi āhāryam /",
    "T04bsa054_u:4895": " atiduḥsahānnarakaduḥkhataḥ //",
    "T04bsa054_u:4896": " nirvyāpārasukhāsvādābhiratamadhikṛtyāha-",
    "T04bsa054_u:4897": " spṛṣṭa uṣṇodakenāpi sukumāra pratapyase /",
    "T04bsa054_u:4898": " kṛtvā ca nārakaṃ karma kimevaṃ svasthamāsyate // Bca_7.12 //",
    "T04bsa054_u:4899": " taptavāriṇāpi saṃspṛṣṭaḥ /",
    "T04bsa054_u:4900": " sukumāreti saṃbodhanam /",
    "T04bsa054_u:4901": " atimṛduśarīratayā soḍhumaśakto 'si /",
    "T04bsa054_u:4902": " yadyevam, tadā kṛtvā cetyādi subodham //",
    "T04bsa054_u:4903": " (Bcp 119) aparamapi taṃ pratyāha-",
    "T04bsa054_u:4904": " nirudyama phalākāṅkṣin sukumāra bahuvyatha /",
    "T04bsa054_u:4905": " mṛtyugrasto 'marākāra hā duḥkhita vihanyase // Bca_7.13 //",
    "T04bsa054_u:4906": " sukhahetūtpādanāya vyāpāraśūnyo 'si /",
    "T04bsa054_u:4907": " atha ca tasya phalaṃ sukhamabhilaṣasi /",
    "T04bsa054_u:4908": " duḥkhāsahiṣṇurasi,",
    "T04bsa054_u:4909": " atha ca bahuvyatho 'si sarvaduḥkhākaratvāt /",
    "T04bsa054_u:4910": " mṛtyunā ca vaśīkṛto 'si,",
    "T04bsa054_u:4911": " atha ca amaraṇadharmāṇamātmānaṃ manyase /",
    "T04bsa054_u:4912": " evaṃ ca viparyastaṃ caritamasya vipaśyan karuṇāyamānaḥ sakhedamenamāha- hā duḥkhita vihanyase /",
    "T04bsa054_u:4913": " saṃmohabahulatayā kaṣṭāṃ daśāṃ praviṣṭo 'si /",
    "T04bsa054_u:4914": " ātmagatameva vā vimṛśati /",
    "T04bsa054_u:4915": " evamanyatrāpi yathāsaṃbhavaṃ draṣṭavyam /",
    "T04bsa054_u:4916": " nirudyamādīni cāmantritapadāni //",
    "T04bsa054_u:4917": " nidrāparatantraṃ pratyāha-",
    "T04bsa054_u:4918": " mānuṣyaṃ nāvamāsādya tara duḥkhamahānadīm /",
    "T04bsa054_u:4919": " mūḍha kālo na nidrāyā iyaṃ naurdurlabhā punaḥ // Bca_7.14 //",
    "T04bsa054_u:4920": " aṣṭākṣaṇavinirmuktaṃ manuṣyabhāvapratilambhaṃ nāvamiva abhyudayādipāragamanāya prāpya tara plavasva duḥkhamayīṃ mahānadīm /",
    "T04bsa054_u:4921": " sarvaduḥkhāni pṛṣṭhīkuruṣva /",
    "T04bsa054_u:4922": " vīryāvalambaneneti yāvat /",
    "T04bsa054_u:4923": " he mohaparavaśa,",
    "T04bsa054_u:4924": " nāyaṃ kālo nidrāyāḥ,",
    "T04bsa054_u:4925": " yāvadiyaṃ nauḥ saṃnihitā /",
    "T04bsa054_u:4926": " yadi nedānīmeva yatnaḥ kriyate,",
    "T04bsa054_u:4927": " tadā punariyaṃ durgatigatasya naurdurlabhā bhaviṣyati / yaduktam-",
    "T04bsa054_u:4928": " punarapyeṣa samagamaḥ kutaḥ /",
    "T04bsa054_u:4929": " iti //",
    "T04bsa054_u:4930": " [bodhi. 1.4]",
    "T04bsa054_u:4931": " evamālasyaṃ nivārya kutsitāsaktiṃ nivārayannāha-",
    "T04bsa054_u:4932": " muktvā dharmaratiṃ śreṣṭhāmanantaratisaṃtatim /",
    "T04bsa054_u:4933": " ratirauddhatyahāsyādau duḥkhahetau kathaṃ tava // Bca_7.15 //",
    "T04bsa054_u:4934": " śubhakarmaṇāṃ ratiṃ śreṣṭhāmuttamām /",
    "T04bsa054_u:4935": " kiṃbhūtām? anantaratisaṃtatim /",
    "T04bsa054_u:4936": " sugatiparaṃparāsaṃjananādanantā aparyavasānā ratisaṃtatiḥ sukhapravāho yasyāḥ sā tathā /",
    "T04bsa054_u:4937": " ata eva uttame tyuktam /",
    "T04bsa054_u:4938": " tāmapahāya ratirabhirāmaḥ,",
    "T04bsa054_u:4939": " auddhatyamunnatatā /",
    "T04bsa054_u:4940": " kāyacittayoḥ krīḍanaśīlateti yāvat /",
    "T04bsa054_u:4941": " hāso vāgauddhatyam /",
    "T04bsa054_u:4942": " sarabhasasya vāgvikāra iti yāvat /",
    "T04bsa054_u:4943": " ādiśabdādgītādiparigrahaḥ /",
    "T04bsa054_u:4944": " tatra kathaṃ ratistava?",
    "T04bsa054_u:4945": " na yuktetyabhiprāyaḥ /",
    "T04bsa054_u:4946": " kiṃbhūte? duḥkhahetau /",
    "T04bsa054_u:4947": " narakādidurgatyupanayanādduḥkhasya heturbhavati //",
    "T04bsa054_u:4948": " evaṃ kutsitāsaktimapi nirākṛtya viṣādātmāvamanyanāṃ vīryavipakṣaṃ nirākartum,",
    "T04bsa054_u:4949": " aparamapi ca tadvipakṣanirasanāya pratipādayannāha-",
    "T04bsa054_u:4950": " aviṣādabalavyūhatātparyātmavidheyatā /",
    "T04bsa054_u:4951": " parātmasamatā caiva parātmaparivartanam // Bca_7.16 //",
    "T04bsa054_u:4952": " viṣādaviparīto 'viṣādaḥ /",
    "T04bsa054_u:4953": " balānāṃ vyūhaḥ samūho vakṣyamāṇalakṣaṇaḥ /",
    "T04bsa054_u:4954": " tātparyaṃ nipuṇatā /",
    "T04bsa054_u:4955": " ātmavidheyatā ātmavaśavartitā /",
    "T04bsa054_u:4956": " etāḥ sarvāḥ kṛtadvandvasamāsāḥ /",
    "T04bsa054_u:4957": " yadi vā /",
    "T04bsa054_u:4958": " (Bcp 120) ebhiḥ sahitā ātmavidheyatā /",
    "T04bsa054_u:4959": " parātmasamatāparātmaparivartane dhyānaparicchede [bodhi.8] vakṣyamāṇe /",
    "T04bsa054_u:4960": " idamapi samastaṃ kausīdyaprahāṇāya vīryasamṛddhaye prabhavatītyuddeśaḥ //",
    "T04bsa054_u:4961": " uddiṣṭamevārthaṃ krameṇa nirdiśannāha-",
    "T04bsa054_u:4962": " naivāvasādaḥ kartavyaḥ kuto me bodhirityataḥ /",
    "T04bsa054_u:4963": " kuto me bodhiriti,",
    "T04bsa054_u:4964": " kathamahaṃ varākaḥ samyaksaṃbodhibhājanam?",
    "T04bsa054_u:4965": " buddhatvaṃ hi tīkṣṇendriyasya ārabdhavīryasya aparimitapuṇyajñānasaṃbhāraiḥ atiduṣkarakarmānuṣṭhānaiḥ anekaiśca kalpāsaṃkhyeyaiḥ kasyacit puruṣaviśeṣasya sādhyaṃ bhavati /",
    "T04bsa054_u:4966": " ahaṃ tu na tādṛśa iti kathaṃ madvidhānāṃ tathāvidhaṃ buddhatvaṃ saṃbhāvyeta,",
    "T04bsa054_u:4967": " ityevamākāramanasikārādavasādo viṣādo na kartavyaḥ,",
    "T04bsa054_u:4968": " mahārthabhraṃśasya hetutvāt /",
    "T04bsa054_u:4969": " yathoktam- avasādo 'pyanartha iti [śi. sa. 34] // kasmāt?",
    "T04bsa054_u:4970": " yasmāttathāgataḥ satyaṃ satyavādīdamuktavān // Bca_7.17 //",
    "T04bsa054_u:4971": " yasmāt tathāgataḥ idaṃ vakṣyamāṇaṃ satyamavitathamuktavān kathitavān /",
    "T04bsa054_u:4972": " kathaṃ jñāyate ityāha- satyavādīti /",
    "T04bsa054_u:4973": " jñānakriyāsaṃbhavādaviparītavādī /",
    "T04bsa054_u:4974": " ataḥ satyābhidhānahetupadametat //",
    "T04bsa054_u:4975": " kiṃ tatsatyamuktavān?",
    "T04bsa054_u:4976": " te 'pyāsan daṃśamaśakā makṣikāḥ kṛmayastathā /",
    "T04bsa054_u:4977": " yairutsāhavaśāt prāptā durāpā bodhiruttamā // Bca_7.18 //",
    "T04bsa054_u:4978": " ityāha / te 'pi buddhā bhagavantaḥ purvaṃ śākyamuniratnaśikhidīpaṃkaraprabhṛtayaḥ saṃsārasāgarāvartāntargatāḥ pṛthagjanāvasthāyāṃ paribhramanta evaṃbhūtā evāsan babhūvuḥ,",
    "T04bsa054_u:4979": " yairutsāhabalāt vīryotkarṣasāmarthyāt saṃbhārān saṃbhṛtya prāptā adhigatā durāpā durlabhapratilambhā bodhiruttamā anuttarā /",
    "T04bsa054_u:4980": " ārabdhavīryasya na kiṃcidduṣkaramiti bhāvaḥ /",
    "T04bsa054_u:4981": " idaṃ tat satyam //",
    "T04bsa054_u:4982": " ato mama punaratitarāṃ na durlabhā bodhirityāha-",
    "T04bsa054_u:4983": " kimutāhaṃ naro jātyā śakto jñātuṃ hitāhitam /",
    "T04bsa054_u:4984": " sarvajñanītyanutsargādbodhiṃ kiṃ nāpnuyāmaham // Bca_7.19 //",
    "T04bsa054_u:4985": " kiṃ punarahaṃ manuṣyabhūto janmanā /",
    "T04bsa054_u:4986": " śakto jñātuṃ hitāhitamiti /",
    "T04bsa054_u:4987": " idaṃ hitamidamahitam,",
    "T04bsa054_u:4988": " śubhamaśubhaṃ ca karmetyupadiṣṭam,",
    "T04bsa054_u:4989": " jñātumavaboddhuṃ samartho 'smi,",
    "T04bsa054_u:4990": " iti vicintya sarvajñasya sarvavastutattvavedinaḥ nītirnayaḥ upādeyatattvapratipādanam /",
    "T04bsa054_u:4991": " tasya anutsargādaparityāgāt /",
    "T04bsa054_u:4992": " tasya ādānopādānasevanādityarthaḥ /",
    "T04bsa054_u:4993": " buddhatvaṃ nāpnuyāmaham /",
    "T04bsa054_u:4994": " kākvā paṭhanād āpnuyāmeveti /",
    "T04bsa054_u:4995": " etadbhagavatā ratnameghe darśitam / yathoktam-",
    "T04bsa054_u:4996": " iha bodhisattvo naivaṃ cittamutpādayati- duṣprāpyā bodhirmanuṣyabhūtena satā /",
    "T04bsa054_u:4997": " idaṃ ca me vīryaṃ parīttaṃ ca hīnaṃ ca /",
    "T04bsa054_u:4998": " kusīdo 'ham /",
    "T04bsa054_u:4999": " bodhiśca ādīptaśiraścailopamena bahūn kalpān bahūni kalpaśatāni bahūni kalpasahasrāṇi samudācaratā samudānetavyā /",
    "T04bsa054_u:5000": " tannāhamutsahe (Bcp 121)",
    "T04bsa054_u:5001": " īdṛśaṃ bhāramudvoḍhum /",
    "T04bsa054_u:5002": " kiṃ tarhi bodhisattvenaivaṃ cittamutpādayitavyam- ye 'pi te 'bhisaṃbuddhāstathāgatā arhantaḥ samyaksaṃbuddhāḥ,",
    "T04bsa054_u:5003": " ye 'pi vā abhisaṃbhotsyante,",
    "T04bsa054_u:5004": " te 'pi īdṛśenaiva nayena,",
    "T04bsa054_u:5005": " īdṛśyā pratipadā,",
    "T04bsa054_u:5006": " īdṛśenaiva vīryeṇābhisaṃbuddhāḥ,",
    "T04bsa054_u:5007": " yāvanna ca te tathāgatabhūtā evābhisaṃbuddhāḥ /",
    "T04bsa054_u:5008": " ahamapi tathā tathā ghaṭiṣye,",
    "T04bsa054_u:5009": " tathā tathā vyāyaṃsye sarvasattvasādhāraṇena vīryeṇa sarvasattvārambaṇena vīryeṇa yathāhamapyanuttarāṃ samyaksaṃbodhimabhisaṃbhotsye iti //",
    "T04bsa054_u:5010": " yuktamevaitat,",
    "T04bsa054_u:5011": " kevalamatiduṣkarakarmaśravaṇādanadhyavasāyo vinivartayitumaśakya iti vikalpayannāha-",
    "T04bsa054_u:5012": " athāpi hastapādādi dātavyamiti me bhayam /",
    "T04bsa054_u:5013": " karacaraṇaśiraḥ prabhṛtidānamantareṇa buddhatvaṃ na prāpyate,",
    "T04bsa054_u:5014": " iti atiduṣkarakarmasu pravṛttibhayādutsāho nivartata eva /",
    "T04bsa054_u:5015": " iti cenmanyase svacittamevamāha-",
    "T04bsa054_u:5016": " gurulāghavamūḍhatvaṃ tanme syādavicārataḥ // Bca_7.20 //",
    "T04bsa054_u:5017": " tadetad gurulāghavamūḍhatvameva me /",
    "T04bsa054_u:5018": " alpe bahutaraṃ bahutare cālpataramiti mohavaśena avicārato 'vivekānmama syāt,",
    "T04bsa054_u:5019": " na tu paramārthavicārataḥ //",
    "T04bsa054_u:5020": " paramārthavicāreṇa gurulāghavaviparyāsa evāyamityupadarśayannāha-",
    "T04bsa054_u:5021": " chettavyaścāsmi bhettavyo dāhyaḥ pāṭyo 'pyanekaśaḥ /",
    "T04bsa054_u:5022": " kalpakoṭīrasaṃkhyeyā na ca bodhirbhaviṣyati // Bca_7.21 //",
    "T04bsa054_u:5023": " saṃsāracārake nivasaṃstathāvidhakarmavaśācchettavyaścāsmi karacaraṇādyaṅgapratyaṅgacchedanānnarakādiṣu /",
    "T04bsa054_u:5024": " tathā bhettavyo 'smi śaktikuntādibhiḥ /",
    "T04bsa054_u:5025": " dāhyo narakadahanādinā /",
    "T04bsa054_u:5026": " pāṭyo jvalitakrakacādinā /",
    "T04bsa054_u:5027": " anekaśaḥ anekavārān /",
    "T04bsa054_u:5028": " narakādiṣu kāraṇāmanubhavan aparyantapathi saṃsāre /",
    "T04bsa054_u:5029": " kalpānāṃ koṭīrasaṃkhyeyāḥ saṃkhyātumaśakyāḥ iti /",
    "T04bsa054_u:5030": " akāmasyāpi duḥkhamaparyantamanekaprakāramāpatiṣyati,",
    "T04bsa054_u:5031": " na ca buddhatvasaṃbhārāya tat saṃpatsyate //",
    "T04bsa054_u:5032": " idaṃ saṃsārāparyantatayā duḥkhaṃ bahutaraṃ niṣphalaṃ ca /",
    "T04bsa054_u:5033": " buddhatvaprasādhakaṃ punaralpataraṃ saphalaṃ cetyupadarśayannāha-",
    "T04bsa054_u:5034": " idaṃ tu me parimitaṃ duḥkhaṃ saṃbodhisādhanam /",
    "T04bsa054_u:5035": " naṣṭaśalyavyathāpohe tadutpādanaduḥkhavat // Bca_7.22 //",
    "T04bsa054_u:5036": " yad buddhatvaprasādhakaṃ tadidaṃ duḥkhaṃ parimitaṃ mama pratiniyatakālabhāvitayā,",
    "T04bsa054_u:5037": " duḥkha [praśamana]hetuśca /",
    "T04bsa054_u:5038": " tattathābhūtaṃ śalyaṃ tena vyathā,",
    "T04bsa054_u:5039": " tasyā apoho nivṛttiḥ /",
    "T04bsa054_u:5040": " tannimittaṃ tadvayudāsāya /",
    "T04bsa054_u:5041": " yāvajjīvaṃ tatkṛtaduḥkhaprahāṇāyetyarthaḥ /",
    "T04bsa054_u:5042": " tasya naṣṭaśalyasyotpāṭanaṃ śarīrāduddharaṇam /",
    "T04bsa054_u:5043": " apakarṣaṇamiti yāvat /",
    "T04bsa054_u:5044": " tena yadduḥkhaṃ pratiniyatakālamalpataram /",
    "T04bsa054_u:5045": " dīrghakālikaduḥkhopaśamanimittam /",
    "T04bsa054_u:5046": " tadvat soḍhumucitamidamapi duḥkham //",
    "T04bsa054_u:5047": " (Bcp 122) ato 'pi samucitamidamityāha-",
    "T04bsa054_u:5048": " sarve 'pi vaidyāḥ kurvanti kriyāduḥkhairarogatām /",
    "T04bsa054_u:5049": " tasmādvahūni duḥkhāni hantuṃ soḍhavyamalpakam // Bca_7.23 //",
    "T04bsa054_u:5050": " sarve 'pi na kecideva /",
    "T04bsa054_u:5051": " laṅghanapācanādikṛtairyatheṣṭāhāravihārapratiṣedhajanitaiśca kriyāduḥkhaiḥ rogapīḍitānāmārogyaṃ vidadhāti /",
    "T04bsa054_u:5052": " anyathā tatkartumaśakyam /",
    "T04bsa054_u:5053": " yata evam, tasmādatiśayena alpamalpakaṃ duḥkhaṃ soḍhavyam /",
    "T04bsa054_u:5054": " kimartham? bahūni duḥkhāni hantum /",
    "T04bsa054_u:5055": " sarvasattvānāmātmanaśca dīrghakālikasarvaduḥkhapraśamanāyetyarthaḥ /",
    "T04bsa054_u:5056": " evaṃ tāvat svīkartuṃ yuktaṃ dhīmataḥ //",
    "T04bsa054_u:5057": " na cedaṃ yuktamapi duṣkaraṃ karma ādikarmikasya prathamanujñātaṃ bhagavateti darśayannāha-",
    "T04bsa054_u:5058": " kriyāmimāmapyucitāṃ varavaidyo na dattavān /",
    "T04bsa054_u:5059": " kriyāmimāṃ samanantarapratipāditāṃ duḥkhotpādanīm /",
    "T04bsa054_u:5060": " ucitāmapi sevanīyāmapi /",
    "T04bsa054_u:5061": " varavaidyo bhagavān sarvathā sarvāvyadhicikitsakaḥ /",
    "T04bsa054_u:5062": " prathamaṃ na dattavān,",
    "T04bsa054_u:5063": " na kartavyatayā pratipāditavānādikarmikasya /",
    "T04bsa054_u:5064": " kathaṃ tarhi rāgādivyādhīnapanayati? āha-",
    "T04bsa054_u:5065": " madhureṇopacāreṇa cikitsati mahāturān // Bca_7.24 //",
    "T04bsa054_u:5066": " sukumāratareṇopacāreṇa upakrameṇa /",
    "T04bsa054_u:5067": " yathākṣamaṃ cikitsāpraṇayanenetyarthaḥ /",
    "T04bsa054_u:5068": " cikitsati rogamuktān karoti /",
    "T04bsa054_u:5069": " mahāturān dīrgharogiṇo rāgādimahāvyādhigrastān //",
    "T04bsa054_u:5070": " kaḥ punarayaṃ madhuropacāra ityāha-",
    "T04bsa054_u:5071": " ādau śākādidāne 'pi niyojayati nāyakaḥ /",
    "T04bsa054_u:5072": " tatkaroti kramātpaścādyatsvamāṃsānyapi tyajet // Bca_7.25 //",
    "T04bsa054_u:5073": " mātsaryamalāpanayanārthaṃ sukhasukhena saṃbhārasaṃvardhanārthaṃ ca śakyaparityāge śākasaktupiṇḍikādidānena prathamataraṃ pravartayati nāyako bhagavān /",
    "T04bsa054_u:5074": " punastathopāyaviśeṣeṇa niyojanaṃ karoti /",
    "T04bsa054_u:5075": " taditi lokoktau vā /",
    "T04bsa054_u:5076": " yadyathā dātā mṛdudānābhyāsakrameṇa adhimātrādhimātradānābhyāsaprakarṣamāsādayan paścāduttarakālamakṛcchreṇaiva svamāṃsarudhirādikamapi prasanna eva prayacchet //",
    "T04bsa054_u:5077": " kathaṃ punaretadevamityāśaṅkayāha-",
    "T04bsa054_u:5078": " yadā śākeṣviva prajñā svamāṃse 'pyupajāyate /",
    "T04bsa054_u:5079": " māṃsāsthi tyajatastasya tadā kiṃ nāma duṣkaram // Bca_7.26 //",
    "T04bsa054_u:5080": " yasmin kāle dānābhyāsāt paramaprakarṣagamanāt sarvathāpagatamātsaryatayā śākeṣviva svamāṃse 'pi nirāsaṅgā buddhirupajāyate,",
    "T04bsa054_u:5081": " tadā svamāṃsādidāne 'pi nāśakyānuṣṭhānabuddhiriti tasmin kāle kiṃ nāma duṣkaram?",
    "T04bsa054_u:5082": " naiva kiṃcidityarthaḥ //",
    "T04bsa054_u:5083": " athāpi syāt- atidīrghakālaṃ parārthe saṃsaratā tadduḥkhaṃ kathamiva parihartuṃ śakyamityatrāha-",
    "T04bsa054_u:5084": " (Bcp 123) na duḥkhī tyaktapāpatvātpaṇḍitatvānna durmanāḥ /",
    "T04bsa054_u:5085": " mithyākalpanayā citte pāpātkāye yato vyathā // Bca_7.27 //",
    "T04bsa054_u:5086": " dvividhameva hi duḥkhaṃ bādhakamupajāyate kāyikaṃ mānasikaṃ ceti /",
    "T04bsa054_u:5087": " tadetad dvayamapi bodhisattvasya na saṃbhavati /",
    "T04bsa054_u:5088": " kāyavacanamanobhiḥ sarvāvadyavirateḥ kāyikaṃ duḥkhamasya na jāyate /",
    "T04bsa054_u:5089": " yuktyāgamābhyāmubhayanairātmyasya ca niścayanānmānasamapi kutaḥ?",
    "T04bsa054_u:5090": " yato mithyākalpanayā asadvikalpena ātmātmīyagrahapravṛttena bhāvādyabhiniveśakṛtena vā citte duḥkham,",
    "T04bsa054_u:5091": " pāpāt prāṇātipātādeḥ kāye /",
    "T04bsa054_u:5092": " evaṃ tāvadduḥkhahetuparihārādduḥkhamasya na jāyate iti pratipāditam //",
    "T04bsa054_u:5093": " idānīṃ sukhameva kevalamasyāstīti pratipādayannāha-",
    "T04bsa054_u:5094": " puṇyena kāyaḥ sukhitaḥ pāṇḍityena manaḥ sukhi /",
    "T04bsa054_u:5095": " tiṣṭhan parārthaṃ saṃsāre kṛpāluḥ kena khidyate // Bca_7.28 //",
    "T04bsa054_u:5096": " sukhaṃ jātamasya kāyasyeti sukhitaḥ /",
    "T04bsa054_u:5097": " sukhaṃ vidyate 'sya manasa iti sukhi /",
    "T04bsa054_u:5098": " evamubhayasukhasamanvāgatatvāt kṛpāvān parārthaṃ saṃsāre saṃsaran kena duḥkhena khidyate,",
    "T04bsa054_u:5099": " khedaṃ manyate? yadi vā /",
    "T04bsa054_u:5100": " kena khidyate?",
    "T04bsa054_u:5101": " khedahetorabhāvānna kenaciditi bhāvaḥ /",
    "T04bsa054_u:5102": " tat kimidamakāraṇabhīrutayā vaimukhyamupādīyate?",
    "T04bsa054_u:5103": " syādetat- dīrghakālamāsevitabhāvitabahulīkṛtena mahatā puṇyasaṃbhāreṇa samyaksaṃbodhiradhigamyate /",
    "T04bsa054_u:5104": " tadvaraṃ mumukṣūṇāṃ śīghrakālatayā śrāvakayānamevāśrayaṇīyaṃ syādityāśaṅkayāha-",
    "T04bsa054_u:5105": " kṣapayan pūrvapāpāni pratīcchan puṇyasāgarān /",
    "T04bsa054_u:5106": " bodhicittabalādeva śrāvakebhyo 'pi śīghragaḥ // Bca_7.29 //",
    "T04bsa054_u:5107": " pūrvakṛtāni yāni pāpāni tāni bodhicittabalādeva kṣayīṇi kurvan /",
    "T04bsa054_u:5108": " yathoktaṃ prāk-",
    "T04bsa054_u:5109": " yugāntakālānalavanmahānti pāpāni yannirdahati kṣaṇena /",
    "T04bsa054_u:5110": " iti /",
    "T04bsa054_u:5111": " [bodhi. 1.14]",
    "T04bsa054_u:5112": " tathā bodhicittabalādeva pratīcchan ādadānaḥ puṇyasāgarān /",
    "T04bsa054_u:5113": " yaduktam-",
    "T04bsa054_u:5114": " avicchinnāḥ puṇyadhārāḥ pravartante nabhaḥsamāḥ /",
    "T04bsa054_u:5115": " iti /",
    "T04bsa054_u:5116": " [bodhi .1.19]",
    "T04bsa054_u:5117": " evaṃvidhopāyabalajavena mahāyānamārūḍho bodhisattvaḥ śrāvakebhyo 'pi śīghragaḥ tvaritagāmī //",
    "T04bsa054_u:5118": " evaṃ sukhātsukhaṃ gacchan ko viṣīdetsacetanaḥ /",
    "T04bsa054_u:5119": " bodhicittarathaṃ prāpya sarvakhedaśramāpaham // Bca_7.30 //",
    "T04bsa054_u:5120": " pratipāditamevārthaṃ piṇḍīkṛtya darśayati /",
    "T04bsa054_u:5121": " evamuktakrameṇa sarvāvadyavirateḥ purākṛtapāpakṣayācca svapne 'pi durgatigamanābhāvāt tīvrābhiprāyeṇa anekasukhena aharniśamākāśadhātuvyāpinaḥ (Bcp 124)",
    "T04bsa054_u:5122": " puṇyasāgarasyābhivardhanācca sugatiparaṃparāsanmārgāvataraṇabodhicittaṃ rathamiva āsādya /",
    "T04bsa054_u:5123": " āruhyeti yāvat /",
    "T04bsa054_u:5124": " sarvakhedaiḥ parikleśaiḥ śrama āyāsaḥ,",
    "T04bsa054_u:5125": " tamapahantīti pratipāditanayena,",
    "T04bsa054_u:5126": " sarvakhedaśramaṃ vā apahantīti tam /",
    "T04bsa054_u:5127": " sukhādekasmādaparamuttarottaramadhikādhikaṃ sukhaṃ devamanuṣyasaṃpattilakṣaṇaṃ gacchan anuprāpnuvan ko nāma prekṣāvān viṣādamāpadyeta?",
    "T04bsa054_u:5128": " tadevamanekavidhaviṣādanimittapratiṣedhena aviṣādaṃ pratipādya balavyūhaṃ pratipādayitumāha-",
    "T04bsa054_u:5129": " chandasthāmaratimuktibalaṃ sattvārthasiddhaye /",
    "T04bsa054_u:5130": " chandaṃ duḥkhabhayātkuryādanuśaṃsāṃśca bhāvayan // Bca_7.31 //",
    "T04bsa054_u:5131": " idamapyuddeśavākyameva /",
    "T04bsa054_u:5132": " chanda iha kuśalābhilāṣaḥ /",
    "T04bsa054_u:5133": " sthāma ārabdhadṛḍhatā /",
    "T04bsa054_u:5134": " ratiḥ satkarmāsaktiḥ muktirasāmarthye tāvatkālamutsargaḥ /",
    "T04bsa054_u:5135": " etaccaturaṅgabalam,",
    "T04bsa054_u:5136": " anekāvayavasamudāyātmakatvāt,",
    "T04bsa054_u:5137": " hastyādibalavat /",
    "T04bsa054_u:5138": " sattvārthasiddhaye vīryahetutvāt,",
    "T04bsa054_u:5139": " asya vīryasya ca sarvābhimatasādhanatvāditi bhāvaḥ /",
    "T04bsa054_u:5140": " tatra chandabalasya bahukaratvāt,",
    "T04bsa054_u:5141": " chandamityādinā asyotpattinimittamāha- duḥkhabhayāditi /",
    "T04bsa054_u:5142": " aśubhakarmaṇo duḥkhaṃ jāyata iti trāsācchandaṃ kuryāt /",
    "T04bsa054_u:5143": " anuśaṃsāṃśca bhāvayan /",
    "T04bsa054_u:5144": " anuśaṃsāḥ phaladvāreṇa guṇaviśeṣāḥ /",
    "T04bsa054_u:5145": " te ca arthāt kuśalakarmaṇa eva /",
    "T04bsa054_u:5146": " tān bhāvayan /",
    "T04bsa054_u:5147": " śubhakarmaṇo 'nekaprakāreṇa madhuraphalotpattiṃ punaḥ punaḥ saṃcintayannityarthaḥ //",
    "T04bsa054_u:5148": " sāṃprataṃ balasya vyāpāramupadarśayitumāha-",
    "T04bsa054_u:5149": " evaṃ vipakṣamunmūlya yatetotsāhavṛddhaye /",
    "T04bsa054_u:5150": " chandamānaratityāgatātparyavaśitābalaiḥ // Bca_7.32 //",
    "T04bsa054_u:5151": " evamuktaprabandhenetyādi /",
    "T04bsa054_u:5152": " vipakṣamālasyādi /",
    "T04bsa054_u:5153": " unmūlya pratipakṣabhāvanā vidhinā apasārya /",
    "T04bsa054_u:5154": " vīryapravardhanāya yatnaṃ kuryāt /",
    "T04bsa054_u:5155": " kenopāyenetyādi(ha?)",
    "T04bsa054_u:5156": " - mānaścittasyonnatiḥ /",
    "T04bsa054_u:5157": " ayaṃ sthāmabalasyopabṛṃhaṇam,",
    "T04bsa054_u:5158": " sthāmabalameva vā /",
    "T04bsa054_u:5159": " teṣāṃ balaiḥ sāmarthyaiḥ /",
    "T04bsa054_u:5160": " sāmarthyaparyāyo 'tra balaśabdaḥ //",
    "T04bsa054_u:5161": " tatra tāvacchandotpādanāya prathamamāha-",
    "T04bsa054_u:5162": " aprameyā mayā doṣā hantavyāḥ svaparātmanoḥ /",
    "T04bsa054_u:5163": " ekaikasyāpi doṣasya yatra kalpārṇavaiḥ kṣayaḥ // Bca_7.33 //",
    "T04bsa054_u:5164": " tatra doṣakṣayārambhe leśo 'pi mama nekṣyate /",
    "T04bsa054_u:5165": " aprameyavyathābhājye noraḥ sphuṭati me katham // Bca_7.34 //",
    "T04bsa054_u:5166": " guṇā mayārjanīyāśca bahavaḥ svaparātmanoḥ /",
    "T04bsa054_u:5167": " tatraikaikaguṇābhyāso bhavetkalpārṇavairna vā // Bca_7.35 //",
    "T04bsa054_u:5168": " guṇaleśe 'pi nābhyāso mama jātaḥ kadācana /",
    "T04bsa054_u:5169": " sarvasattvānāmupakaraṇatayā ātmanaśca samastakleśaprahāṇāya niḥśeṣaguṇotpādanāya ca mayā bodhicittamutpāditam /",
    "T04bsa054_u:5170": " tacca na śithilavyāpārasādhyamityavagamyāpi yadi anārabdhavīryatayā (Bcp 125)",
    "T04bsa054_u:5171": " mandasamārambha eva tiṣṭhāmi,",
    "T04bsa054_u:5172": " tadā durgativinipātamantareṇa nānyā gatirasti mameti vicintya saṃvegamāmukhīkurvan chandamutpādayediti samudāyārthaḥ //",
    "T04bsa054_u:5173": " avayavārthastu ucyate- aprameyāḥ pramātumaśakyāḥ /",
    "T04bsa054_u:5174": " doṣāḥ kāyavākcittasamāśritāḥ /",
    "T04bsa054_u:5175": " hantavyāḥ prahantavyāḥ /",
    "T04bsa054_u:5176": " svaparātmanoḥ svātmanaḥ parātmanaśca /",
    "T04bsa054_u:5177": " ekaikasyāpīti /",
    "T04bsa054_u:5178": " āstāṃ tāvadvahūnām /",
    "T04bsa054_u:5179": " yatra yeṣu /",
    "T04bsa054_u:5180": " mandavīryeṇa kalpārṇavaiḥ anekaiḥ kalpaśatasahasraiḥ kṣayaḥ prahāṇaṃ kriyate /",
    "T04bsa054_u:5181": " tatra teṣu doṣakṣayārambhe doṣaprahāṇotsāhe /",
    "T04bsa054_u:5182": " leśo 'pi svalpamātramapi mama nekṣyate na dṛśyate /",
    "T04bsa054_u:5183": " ataḥ aprameyavyathābhājye aparimitaduḥkhabhājanasya mama noraḥ sphuṭati hṛdayaṃ vidīryate /",
    "T04bsa054_u:5184": " kathaṃ kena prakāreṇa /",
    "T04bsa054_u:5185": " guṇā mayetyādi subodham /",
    "T04bsa054_u:5186": " iti vicintya saṃvegamupadarśayati-",
    "T04bsa054_u:5187": " vṛthā nītaṃ mayā janma kathaṃcillabdhamadbhutam // Bca_7.36 //",
    "T04bsa054_u:5188": " vṛthā viphalameva mayā janma akṣaṇavinirmuktaṃ nītaṃ preritam /",
    "T04bsa054_u:5189": " vṛthīkṛtamiti yāvat /",
    "T04bsa054_u:5190": " kathaṃcillabdhaṃ mahārṇavayugacchidrakūrmagrīvārpaṇavat sucireṇa prāptam /",
    "T04bsa054_u:5191": " ata eva āścaryasthānatvādadbhutam //",
    "T04bsa054_u:5192": " ito 'pi viphalamityāha-",
    "T04bsa054_u:5193": " na prāptaṃ bhagavatpūjāmahotsavasukhaṃ mayā /",
    "T04bsa054_u:5194": " na kṛtā śāsane kārā daridrāśā na pūritā // Bca_7.37 //",
    "T04bsa054_u:5195": " bhītebhyo nābhayaṃ dattamārtā na sukhinaḥ kṛtāḥ /",
    "T04bsa054_u:5196": " duḥkhāya kevalaṃ māturgato 'smi garbhaśalyatām // Bca_7.38 //",
    "T04bsa054_u:5197": " tathāgatānāṃ satkriyābhirmahotsavamatiśayavadabhinandanam /",
    "T04bsa054_u:5198": " tena sukhaṃ saumanasyaṃ na prāptaṃ nādhigataṃ mayā /",
    "T04bsa054_u:5199": " nāpi śāsane pratimāstūpasaddharmādisatkāraiḥ vihārārāmaśayanādivastupradānaiśca kārā pūjā kṛtā /",
    "T04bsa054_u:5200": " nāpi daridrāṇāṃ dhanahīnānāmāśā abhilāṣaḥ sarvopakaraṇasaṃpattisaṃpādanena pūritā /",
    "T04bsa054_u:5201": " nāpi bhītebhyaḥ sapatnādibhayasamākulitebhyo mā bhaiṣīrityabhayaṃ dattam /",
    "T04bsa054_u:5202": " nāpi kāyamanoduḥkhairārtāḥ pīḍitāḥ tadapanīya sukhinaḥ kṛtāḥ /",
    "T04bsa054_u:5203": " iti sarvaiḥ satpuruṣadharmairvirahitatvādāha /",
    "T04bsa054_u:5204": " duḥkhāyetyādi subodham //",
    "T04bsa054_u:5205": " kathaṃ punaretāṃ dharmadaśāṃ prāpto bhavānityāha-",
    "T04bsa054_u:5206": " dharmacchandaviyogena paurvikeṇa mamādhunā /",
    "T04bsa054_u:5207": " vipattirīdṛśī jātā ko dharme chandamutsṛjet // Bca_7.39 //",
    "T04bsa054_u:5208": " dharmābhilāṣasyābhāvena prāktanajanmopacitena mama adhunā asmin janmani vipattirīdṛśī jātā /",
    "T04bsa054_u:5209": " sarvasāmarthyavaikalyasvabhāvā samanantarakathitā samutpannā /",
    "T04bsa054_u:5210": " evaṃ jñātvā ko dharme chandamutsṛjet parityajet?",
    "T04bsa054_u:5211": " ko nāma nopādadīta vicakṣaṇa iti bhāvaḥ //",
    "T04bsa054_u:5212": " kiṃ punaḥ kuśalārthināṃ chandotpādane yatna ityāśaṅkaya yaccoktaṃ chandaṃ duḥkhabhayāt kuryāt ityādi,",
    "T04bsa054_u:5213": " tadvayaktīkartuṃ cāha-",
    "T04bsa054_u:5214": " (Bcp 126) kuśalānāṃ ca sarveṣāṃ chandaṃ mūlaṃ munirjagau /",
    "T04bsa054_u:5215": " tasyāpi mūlaṃ satataṃ vipākaphalabhāvanā // Bca_7.40 //",
    "T04bsa054_u:5216": " na kevalaṃ vipattiparihārārtham,",
    "T04bsa054_u:5217": " śukladharmopacayārthamapi cchandotpādane yatitavyamiti cakārārthaḥ /",
    "T04bsa054_u:5218": " sarveṣāmiti na keṣāṃcideva /",
    "T04bsa054_u:5219": " chandaṃ mūlaṃ kāraṇaṃ bhagavānuktavān,",
    "T04bsa054_u:5220": " na tu svayamutprekṣya ucyate ityarthaḥ /",
    "T04bsa054_u:5221": " tasyāpi cchandasyāpi mūlaṃ satataṃ sarvakālaṃ vipākaphalabhāvanā /",
    "T04bsa054_u:5222": " śubhāśubhakarmaṇo vipākaphalaṃ paraloke iṣṭāniṣṭaprāptilakṣaṇam,",
    "T04bsa054_u:5223": " tasya bhāvanā punaḥpunarāmukhīkaraṇam //",
    "T04bsa054_u:5224": " tatra aśubhakarmaṇo vipākaphalamupadarśayannāha-",
    "T04bsa054_u:5225": " duḥkhāni daurmanasyāni bhayāni vividhāni ca /",
    "T04bsa054_u:5226": " abhilāṣavighātāśca jāyante pāpakāriṇām // Bca_7.41 //",
    "T04bsa054_u:5227": " yāvanti kāyikamānasikāni narakādigatau duḥkhāni vividhāni nānāprakārāṇi jāyante bhavanti sarvāṇi pāpakāriṇāmeva /",
    "T04bsa054_u:5228": " bhayāni badhabandhanatāḍanādibhyaḥ /",
    "T04bsa054_u:5229": " paryeṣamāṇasya lābhavighātena abhilāṣavighātāśca //",
    "T04bsa054_u:5230": " sukṛtakarmaṇo vipākaphalamāha-",
    "T04bsa054_u:5231": " manorathaḥ śubhakṛtāṃ yatra yatraiva gacchati /",
    "T04bsa054_u:5232": " tatra tatraiva tatpuṇyaiḥ phalārgheṇābhipūjyate // Bca_7.42 //",
    "T04bsa054_u:5233": " iṣṭāśaṃsanavikalpo manorathaḥ,",
    "T04bsa054_u:5234": " yasya loke manorājyamiti prasiddhiḥ śubhakṛtāṃ puṇyakāriṇām /",
    "T04bsa054_u:5235": " yatra yatraiveti vīpsāyāṃ na kvacideva /",
    "T04bsa054_u:5236": " gacchati prasarati /",
    "T04bsa054_u:5237": " phalārgheṇeti /",
    "T04bsa054_u:5238": " abhivāñchitaphalopanāmanameva argha ivārghaḥ pūjā //",
    "T04bsa054_u:5239": " tena punaraśubhasya phalamāha-",
    "T04bsa054_u:5240": " pāpakārisukhecchā tu yatra yatraiva gacchati /",
    "T04bsa054_u:5241": " tatra tatraiva tatpāpairduḥkhaśastrairvihanyate // Bca_7.43 //",
    "T04bsa054_u:5242": " sukhecchā sukhābhilāṣaḥ /",
    "T04bsa054_u:5243": " tatpāpairiti kartari tṛtīyā /",
    "T04bsa054_u:5244": " duḥkhaśastrairiti karaṇaiḥ /",
    "T04bsa054_u:5245": " duḥkhānyeva śastrāṇīva tadicchāvicchedahetutvāt //",
    "T04bsa054_u:5246": " pṛthagjanāsādhāraṇaśubhakarmavipākaphalamasādhāraṇamāha-",
    "T04bsa054_u:5247": " vipulasugandhiśītalasaroruhagarbhagatā",
    "T04bsa054_u:5248": " madhurajinasvarāśanakṛtopacitadyutayaḥ /",
    "T04bsa054_u:5249": " munikarabodhitāmbujavinirgatasadvapuṣaḥ",
    "T04bsa054_u:5250": " sugatasutā bhavanti sugatasya puraḥ kuśalaiḥ // Bca_7.44 //",
    "T04bsa054_u:5251": " pratilabdhamuditādibhūmayo hi bodhisattvā anicchanto mātṛkukṣau notpadyante,",
    "T04bsa054_u:5252": " kiṃ tarhi sukhāvatyāṃ viśvadalakamalakośeṣu jāyante /",
    "T04bsa054_u:5253": " teṣāṃ sukhavibhūtimanena kathayati- vipulāni (Bcp 127)",
    "T04bsa054_u:5254": " vistīrṇāni sugandhīni manojñagandhāni śītalāni śītasukhasparśāni tāni ca saroruhāṇi paṅkajāni ceti,",
    "T04bsa054_u:5255": " teṣāṃ garbhāṇi /",
    "T04bsa054_u:5256": " saroruhagarbhāṇāṃ vā viśeṣaṇānyetāni /",
    "T04bsa054_u:5257": " teṣu gatāḥ saṃsthitāḥ prajñopāyamahākaruṇāniryātapuṇyajñānakalalasaṃvalitasaṃbodhicittāḥ sugatasutā bhavanti kuśalairiti saṃbandhaḥ /",
    "T04bsa054_u:5258": " kathaṃ punaḥ padmagarbheṣu puṣṭiṃ labhanta ityāha- madhuretyādi /",
    "T04bsa054_u:5259": " madhuraiḥ sarvasvarāṅgopetatayā paramasaumanasyakāribhiḥ saṃbaddhadharmaghoṣāśanairāhāraiḥ kṛtā upacitā dyutayo vapūṃṣi yeṣāṃ te tathā /",
    "T04bsa054_u:5260": " kathaṃ ca tato niryāntītyata āha- munikaretyādi /",
    "T04bsa054_u:5261": " munikaraiḥ paripākakālamavagamya tathāgataraśmibhirbodhitāni vikāsitāni ca tānyambujāni ceti /",
    "T04bsa054_u:5262": " tato vinirgatāni niryātāni santi lakṣaṇavyañjanālaṃkṛtatayā śobhanāni vapūṃṣi yeṣāṃ te tathā /",
    "T04bsa054_u:5263": " tathābhūtāḥ santaḥ sugatasutā bodhisattvā bhavanti jāyante /",
    "T04bsa054_u:5264": " sugatasya puraḥ sukhāvatyāmamitābhasya bhagavato 'grataḥ /",
    "T04bsa054_u:5265": " kuśalairekāntaśuklaiḥ karmabhiḥ /",
    "T04bsa054_u:5266": " tadanena mātṛkukṣau samutpadyamānānāmetadviśeṣaṇaviparyayeṇa duḥkhaṃ veditavyamityupadarśitaṃ bhavati /",
    "T04bsa054_u:5267": " tathā hi tatra saṃkaṭe durgandhini jaṭharānalasaṃtapte ca utpannasya mātāpitraśucisaṃbhūtasya",
    "T04bsa054_u:5268": " mātuḥ pītāśitairvāntakalpaiḥ saṃvardhamānasya garbhamalapaṅkanimagnasya paripākakāle",
    "T04bsa054_u:5269": " kathaṃcit kaṇṭhagataprāṇasya yantraniṣpīḍitasyeva tato nirgamanamiti prāyeṇa manuṣyabhūtasya",
    "T04bsa054_u:5270": " vyatimiśrakarmavipākaphalamuktam //",
    "T04bsa054_u:5271": " ekāntakṛṣṇasya tu vipākaphalamāha-",
    "T04bsa054_u:5272": " yamapuruṣāpanītasakalacchavirārtaravo",
    "T04bsa054_u:5273": " hutavahatāpavidrutakatāmraniṣiktatanuḥ /",
    "T04bsa054_u:5274": " jvaladasiśaktighātaśataśātitamāṃsadalaḥ",
    "T04bsa054_u:5275": " patati sutaptalohadharaṇīṣvaśubhairbahuśaḥ // Bca_7.45 //",
    "T04bsa054_u:5276": " yamapuruṣaiḥ kāladūtairapanītā viśleṣitā jvalitamudgarādiprahāraiḥ sakalā samastā chaviścarma prabhāvo vā yasya sa tathā /",
    "T04bsa054_u:5277": " atiśayenārtaḥ san patati sutaptalohadharaṇīṣu /",
    "T04bsa054_u:5278": " punarapi kiṃbhūtaḥ?",
    "T04bsa054_u:5279": " tīvrānalatāpena dravībhūtaṃ yattāmraṃ tena niṣiktā snāpitā tanuḥ kāyo yasya /",
    "T04bsa054_u:5280": " ato 'pyapanītasakalacchaviḥ /",
    "T04bsa054_u:5281": " jvalantaḥ asayaḥ śaktayaśca śastraviśeṣāḥ,",
    "T04bsa054_u:5282": " teṣāṃ ghātaśatairanekaiḥ prahāraiḥ śātitāni viccheditāni māṃsadalāni śakalāni yasya sa tathābhūtaḥ san patati /",
    "T04bsa054_u:5283": " suṣṭhu taptāsu lohamayabhūmiṣu /",
    "T04bsa054_u:5284": " aśubhairakuśalaiḥ karmabhiḥ /",
    "T04bsa054_u:5285": " bahuśa iti bahūn vārān /",
    "T04bsa054_u:5286": " dīrghakālena tatphalasya parikṣayāt //",
    "T04bsa054_u:5287": " tadevaṃ śubhāśubhakarmaṇorvipākaphalaṃ pratipādya cchandabalamupasaṃharannāha-",
    "T04bsa054_u:5288": " tasmātkāryaḥ śubhacchando bhāvayitvaivamādarāt /",
    "T04bsa054_u:5289": " yata evaṃ śubhāśubhakarmaṇormadhurakaṭukaphalavipākaḥ,",
    "T04bsa054_u:5290": " tasmādevaṃ paribhāvya śubhacchanda eva ādareṇāśubhakarma vihāya kāryaḥ /",
    "T04bsa054_u:5291": " sāṃprataṃ sthāmabalaṃ pratipādayitumāha-",
    "T04bsa054_u:5292": " vajradhvajasthavidhinā mānaṃ tvārabhya bhāvayet // Bca_7.46 //",
    "T04bsa054_u:5293": " (Bcp 128) vajradhvajasūtrapratipāditavidhānena mānaṃ punaḥ sādhyaṃ karmārabhya bhāvayet /",
    "T04bsa054_u:5294": " athavā /",
    "T04bsa054_u:5295": " ārabhya bhāvayediti gāḍhasamārambheṇa bhāvayet,",
    "T04bsa054_u:5296": " cetasi sthiraṃ kuryāt,",
    "T04bsa054_u:5297": " na śithilopakrameṇetyarthaḥ //",
    "T04bsa054_u:5298": " ārambhameva śikṣayitumāha-",
    "T04bsa054_u:5299": " pūrvaṃ nirūpya sāmagrīmārabhennārabheta vā /",
    "T04bsa054_u:5300": " pūrvaṃ prathamata eva abhimatakāryaniṣpādanāya sāmagrīṃ kāraṇasākalyaṃ nirūpya,",
    "T04bsa054_u:5301": " tasyā balābalaṃ vicārya,",
    "T04bsa054_u:5302": " ārabheta sati bale,",
    "T04bsa054_u:5303": " nārabheta vā asati bale /",
    "T04bsa054_u:5304": " kimevaṃvicāreṇa prayojanamiti cedāha-",
    "T04bsa054_u:5305": " anārambho varaṃ nāma na tvārabhya nivartanam // Bca_7.47 //",
    "T04bsa054_u:5306": " anārambho varaṃ nāma prathamata eva,",
    "T04bsa054_u:5307": " na tvārabhya nivartanamaśaktatve sati //",
    "T04bsa054_u:5308": " nanu kimatra dūṣaṇaṃ yenaiva neṣyate ityāha-",
    "T04bsa054_u:5309": " janmāntare 'pi so 'bhyāsaḥ pāpādduḥkhaṃ ca vardhate /",
    "T04bsa054_u:5310": " anyacca kāryakālaṃ ca hīnaṃ tacca na sādhitam // Bca_7.48 //",
    "T04bsa054_u:5311": " tathā kriyamāṇaḥ anyasminnapi janmani so 'bhyāsa ityārabhya nivartanaṃ nāma /",
    "T04bsa054_u:5312": " pratijñātamakurvataśca pāpaṃ tato duḥkhaṃ vardhate /",
    "T04bsa054_u:5313": " anyacca hīnaṃ naṣṭaṃ yatparityajya tadārabdham,",
    "T04bsa054_u:5314": " kāryakālaṃ ca hīnam /",
    "T04bsa054_u:5315": " ārabdhaparityaktakāryasya kālo 'sya kāryasyeti /",
    "T04bsa054_u:5316": " tasmin kāle yadanyat kāryaṃ kartavyaṃ tadityarthaḥ /",
    "T04bsa054_u:5317": " tacca yadārabhya parityaktam,",
    "T04bsa054_u:5318": " tadapi na sādhitaṃ na niṣpāditam /",
    "T04bsa054_u:5319": " iti pañcaprakāramatra dūṣaṇam /",
    "T04bsa054_u:5320": " tena neṣyata ityabhiprāyaḥ //",
    "T04bsa054_u:5321": " atha kimayaṃ mānaḥ sarvatra na kartavyaḥ? netyāha-",
    "T04bsa054_u:5322": " triṣu māno vidhātavyaḥ karmopakleśaśaktiṣu /",
    "T04bsa054_u:5323": " keṣu triṣu? tadāha- karmasu upakleśeṣu śaktau ca /",
    "T04bsa054_u:5324": " tatra upakleśāḥ kṣudravastukasaṃjñitāḥ krodhopanāhamrakṣapradāśādayaḥ sapta /",
    "T04bsa054_u:5325": " pañcāśat kleśā eva vā rāgādaya upakleśā ucyante /",
    "T04bsa054_u:5326": " tatra karmamānaṃ vyākhyātumāha-",
    "T04bsa054_u:5327": " mayaivaikena kartavyamityeṣā karmamānitā // Bca_7.49 //",
    "T04bsa054_u:5328": " yatkiṃcidanavadyaṃ karma āpatitaṃ bhavati sattvānām,",
    "T04bsa054_u:5329": " tat sarvaṃ mayaivaikena kartavyam /",
    "T04bsa054_u:5330": " nānyasyāvakāśo dātavya ityarthaḥ //",
    "T04bsa054_u:5331": " etadeva darśayannāha-",
    "T04bsa054_u:5332": " kleśasvatantro loko 'yaṃ na kṣamaḥ svārthasādhane /",
    "T04bsa054_u:5333": " tasmānmayaiṣāṃ kartavyaṃ nāśakto 'haṃ yathā janaḥ // Bca_7.50 //",
    "T04bsa054_u:5334": " kleśaiḥ parāyattīkṛtaḥ sarvo 'yaṃ janakāyaḥ kvacidapi svārthasādhane samartho na bhavati,",
    "T04bsa054_u:5335": " iti eṣāṃ sarvasukhotpādanāya mayā bodhicittamutpāditam /",
    "T04bsa054_u:5336": " yata evam, tasmānnāśakto 'hamīdṛśaṃ bhāramudboḍhuṃ yathā ayaṃ janaḥ /",
    "T04bsa054_u:5337": " ato mayaivaiṣāṃ sarvaṃ kartavyam //",
    "T04bsa054_u:5338": " (Bcp 129) dīne 'pi karmaṇi vaimukhyaṃ notpādayitavyamityāha-",
    "T04bsa054_u:5339": " nīcaṃ karma karotyanyaḥ kathaṃ mayyapi tiṣṭhati /",
    "T04bsa054_u:5340": " nīcamatigarhitaṃ loke bhārodvahanādikam /",
    "T04bsa054_u:5341": " mayyapi sarvasattvānāṃ dāsabhūte 'pi tiṣṭati vidyamāne 'pi /",
    "T04bsa054_u:5342": " matkaraṇīyaṃ kathamanyaḥ karoti?",
    "T04bsa054_u:5343": " mayaiva kartumucitamiti bhāvaḥ /",
    "T04bsa054_u:5344": " athāpratirūpam,",
    "T04bsa054_u:5345": " mamaiva tat karmeti cittasyonnatiṃ nivārayitumāha-",
    "T04bsa054_u:5346": " mānāccenna karomyetanmāno naśyatu me varam // Bca_7.51 //",
    "T04bsa054_u:5347": " ko 'muṣyaputraḥ,",
    "T04bsa054_u:5348": " idaṃ ca karma atinihīnam,",
    "T04bsa054_u:5349": " tadayuktaṃ mama kartumiti mānādyadi na karomi,",
    "T04bsa054_u:5350": " tadā māno naśyatu me varam /",
    "T04bsa054_u:5351": " kimanena mahārthabhraṃśakāriṇā mama,",
    "T04bsa054_u:5352": " na tu nīcakarmapravṛttiḥ //",
    "T04bsa054_u:5353": " iti karmasu mānamabhidhāya upakleśeṣu mānamupadarśayitumāha-",
    "T04bsa054_u:5354": " mṛtaṃ duṇḍubhamāsādya kāko 'pi garuḍāyate /",
    "T04bsa054_u:5355": " āpadābādhate 'lpāpi mano me yadi durbalam // Bca_7.52 //",
    "T04bsa054_u:5356": " yadi upakleśeṣu nihatamānatayā durbalavṛtti mama cittaṃ syāt,",
    "T04bsa054_u:5357": " tadā āpadāpattiḥ ābādhate ākrāmati yathā sāpattikaṃ syādityarthaḥ /",
    "T04bsa054_u:5358": " alpāpi mṛdupracāropakleśajanitāpi /",
    "T04bsa054_u:5359": " kathamivetyāha- mṛtamapagataprāṇaṃ duṇḍubhaṃ prāpya yathā kāko 'pi garuḍavadācarati //",
    "T04bsa054_u:5360": " kutaḥ punarevamityāha-",
    "T04bsa054_u:5361": " viṣādakṛtaniśceṣṭe āpadaḥ sukarā nanu /",
    "T04bsa054_u:5362": " vyutthitaśceṣṭamānastu mahatāmapi durjayaḥ // Bca_7.53 //",
    "T04bsa054_u:5363": " cittonnativirahite viṣaṇṇatayā mandakāyacittapravṛttau ālasyopahate muṣitasmṛtau āpadaḥ sukarāḥ sulabhāḥ /",
    "T04bsa054_u:5364": " utpadyanta eva svalpāpadāpi gamyatvāt /",
    "T04bsa054_u:5365": " vyutthitaḥ samunnatacittatayā punarutsāhasaṃpannaḥ ceṣṭamānaḥ smṛtisaṃprajanyābhyāmupakleśānāmanavakāśaṃ dadānaḥ mahatāmapi durjayaḥ ajayyaḥ syāt //",
    "T04bsa054_u:5366": " tasmāddṛḍhena cittena karomyāpadamāpadaḥ /",
    "T04bsa054_u:5367": " trailokyavijigīṣutvaṃ hāsyamāpajjitasya me // Bca_7.54 //",
    "T04bsa054_u:5368": " sthāmabalāvalambanaṃ nigamayan darśayati- yata evaṃ tasmāt dṛḍhena cittena mānasaṃnāhaḥ /",
    "T04bsa054_u:5369": " āpada eva āpadamanarthaṃ karomi sarvathā tadanupraveśaṃ nivārayannunmūlitasaṃtānaṃ karomi /",
    "T04bsa054_u:5370": " anyathā trijagadvijayārambho mama hāsyamupahasanīyam,",
    "T04bsa054_u:5371": " āpadā āpadāyattatayā varākikayā jitasya gamiṣyati //",
    "T04bsa054_u:5372": " kīdṛśametadityāha-",
    "T04bsa054_u:5373": " mayā hi sarvaṃ jetavyamahaṃ jeyo na kenacit /",
    "T04bsa054_u:5374": " mayaiṣa māno voḍhavyo jinasiṃhasuto hyaham // Bca_7.55 //",
    "T04bsa054_u:5375": " (Bcp 130) kutaḥ? yasmājjinā eva bhagavantaḥ siṃhāḥ sarvamāramṛgairanabhigamyatvāt /",
    "T04bsa054_u:5376": " teṣāṃ sutaḥ ahamapi kathamanyaiḥ parājito nāma nāmadheyaṃ lapsye iti manasi nidhāya mayaiṣa māno boḍhavyaḥ /",
    "T04bsa054_u:5377": " yathā hi siṃhakiśoraḥ pratilabdhavaiśāradyaḥ sarvānyamṛgairanabhibhūta eva vane vicarati,",
    "T04bsa054_u:5378": " tathā mayā dṛḍhena bhavitavyamityarthaḥ //",
    "T04bsa054_u:5379": " syādetat- yadi yavam,",
    "T04bsa054_u:5380": " tadā ye 'pi sapatnādivijayāya mānamudvahanti,",
    "T04bsa054_u:5381": " te 'pi māninaḥ praśasyāḥ kathaṃ na bhaveyuḥ? ityatrāha-",
    "T04bsa054_u:5382": " ye sattvā mānavijitā varakāste na māninaḥ /",
    "T04bsa054_u:5383": " mānī śatruvaśaṃ naiti mānaśatruvaśāśca te // Bca_7.56 //",
    "T04bsa054_u:5384": " mānavijitāḥ mānena abhibhūtāḥ varākāstapasvinaḥ te mānino bhavantyeva /",
    "T04bsa054_u:5385": " kutaḥ? mānī śatruvaśaṃ naiti na gacchati /",
    "T04bsa054_u:5386": " nāsau vairijanānuvṛttiṃ karotītyarthaḥ /",
    "T04bsa054_u:5387": " ye bhavatābhimatā māninaḥ,",
    "T04bsa054_u:5388": " te mānaśatruvaśāḥ tadāyattapravṛttayaḥ //",
    "T04bsa054_u:5389": " etadeva ślokadvayena samarthayitumāha-",
    "T04bsa054_u:5390": " mānena durgatiṃ nītā mānuṣye 'pi hatotsavāḥ /",
    "T04bsa054_u:5391": " parapiṇḍāśino dāsā mūrkhā durdarśanāḥ kṛśā // Bca_7.57 //",
    "T04bsa054_u:5392": " sarvataḥ paribhūtāśca mānastabdhāstapasvinaḥ /",
    "T04bsa054_u:5393": " te 'pi cenmānināṃ madhye dīnāstu vada kīdṛśāḥ // Bca_7.58 //",
    "T04bsa054_u:5394": " saptavidhamāneṣu anyatamena mānena durgatiṃ nītā narakādiṣu pātitāḥ /",
    "T04bsa054_u:5395": " atha kathaṃcinmanuṣyapratilambho bhavati teṣām,",
    "T04bsa054_u:5396": " tadā tatrāpi tannindāphalena hatotsavā nirānandā bhavanti /",
    "T04bsa054_u:5397": " hīnadīnamanasa ityarthaḥ /",
    "T04bsa054_u:5398": " parapiṇḍāśinaḥ āhāravaikalyāt paradattabhikṣāhārabhujaḥ /",
    "T04bsa054_u:5399": " dāsāḥ paratantravṛttayo bhṛtyāḥ /",
    "T04bsa054_u:5400": " mūrkhāḥ sarvavikekaśūnyāḥ /",
    "T04bsa054_u:5401": " durdarśanāḥ virūpātmabhāvā aprītijanakāśca /",
    "T04bsa054_u:5402": " kṛśāḥ durbalaśarīrāḥ sāmarthyarahitāśca /",
    "T04bsa054_u:5403": " sarvataḥ sarvebhyo 'kṛtāparādhā api kāyavacaḥparibhavalābhino bhavanti /",
    "T04bsa054_u:5404": " ke punarevam?",
    "T04bsa054_u:5405": " mānastabdhāstapasvinaḥ mānena stabdhāḥ anamrāḥ /",
    "T04bsa054_u:5406": " tapasvino varākāḥ /",
    "T04bsa054_u:5407": " te 'pi cet, evaṃbhūtā api yadi mānināṃ madhye gaṇyante,",
    "T04bsa054_u:5408": " tarhi dīnāḥ kṛpaṇāḥ kṛpāpātramityarthaḥ /",
    "T04bsa054_u:5409": " punaranye dīnāḥ kīdṛśā bhavantīti vada brūhi [iti] codakamāmantrayate //",
    "T04bsa054_u:5410": " yadi evaṃvidhā mānino nocyante,",
    "T04bsa054_u:5411": " kīdṛśāstarhi te bhavantītyāha-",
    "T04bsa054_u:5412": " te mānino vijayinaśca ta eva śūrā",
    "T04bsa054_u:5413": " ye mānaśatruvijayāya vahanti mānam /",
    "T04bsa054_u:5414": " ye taṃ sphurantamapi mānaripuṃ nihatya",
    "T04bsa054_u:5415": " kāmaṃ jane jayaphalaṃ pratipādayanti // Bca_7.59 //",
    "T04bsa054_u:5416": " (Bcp 131) ta eva mānina ucyante ye bodhisattvāḥ taṃ sphurantamapi prabhavantamapi mānavairiṇaṃ nihatya vidhūya /",
    "T04bsa054_u:5417": " kāmaṃ yatheṣṭam /",
    "T04bsa054_u:5418": " uddāmeti yāvat /",
    "T04bsa054_u:5419": " jane loke sadevakādike jayaphalaṃ prakāśayanti buddhatvāvasthāyām /",
    "T04bsa054_u:5420": " etādṛśaṃ tanmānaśatruvijayaphalaṃ yādṛśamasmāsu dṛśyate ityabhiprāyaḥ /",
    "T04bsa054_u:5421": " ta eva vijayinaśca labdhavijayāḥ /",
    "T04bsa054_u:5422": " ta eva śūrāstejasvina iti padadvayaṃ yathāsaṃbhavaṃ yojyam //",
    "T04bsa054_u:5423": " upakleśeṣu mānaṃ pratipādya śaktau mānamāha-",
    "T04bsa054_u:5424": " saṃkleśapakṣamadhyastho bhavedduptaḥ sahasraśaḥ /",
    "T04bsa054_u:5425": " saṃkleśānāṃ pakṣo vargaḥ,",
    "T04bsa054_u:5426": " tasya madhye tiṣṭhan sahasraguṇena dṛptataro bhavet,",
    "T04bsa054_u:5427": " atiśayavacchauryabalamavalambeta /",
    "T04bsa054_u:5428": " kiṃbhūtaḥ sannityāha-",
    "T04bsa054_u:5429": " duryodhanaḥ kleśagaṇaiḥ siṃho mṛgagaṇairiva // Bca_7.60 //",
    "T04bsa054_u:5430": " duḥkhena yodhyata iti duryodhanaḥ /",
    "T04bsa054_u:5431": " kathaṃcidapi na parājīyate ityarthaḥ /",
    "T04bsa054_u:5432": " kathamiva? yathā hi siṃho mṛgarājaḥ mṛgakulamadhye mahātejobalasamanvāgato viharan vane sarvamṛgānabhibhavati,",
    "T04bsa054_u:5433": " na ca tairabhibhūyata iti,",
    "T04bsa054_u:5434": " evaṃ bodhisattvo duryodhano bhavet //",
    "T04bsa054_u:5435": " idamaparamapi nimittamudgahītavyamityāha-",
    "T04bsa054_u:5436": " mahatsvapi hi kṛcchreṣu na rasaṃ cakṣurīkṣate /",
    "T04bsa054_u:5437": " evaṃ kṛcchramapi prāpya na kleśavaśago bhavet // Bca_7.61 //",
    "T04bsa054_u:5438": " atiprakarṣavatsu api kṛcchreṣu duḥkheṣu satsu rasaṃ madhurādikaṃ jihvendriyagrāhyaṃ na cakṣurīkṣate na pratipadyate /",
    "T04bsa054_u:5439": " na viṣayīkarotītyarthaḥ /",
    "T04bsa054_u:5440": " tasyāviṣayatvāt /",
    "T04bsa054_u:5441": " nāviṣaye pravartata iti bhāvaḥ /",
    "T04bsa054_u:5442": " evamuktarasacakṣurnyāyena kaṣṭamapi prāpya na kleśavaśaṃ gacchet //",
    "T04bsa054_u:5443": " ityuktena prabandhena sthāmabalaṃ vidhāya ratibalamāvedayitumāha-",
    "T04bsa054_u:5444": " yadevāpadyate karma tatkarmavyasanī bhavet /",
    "T04bsa054_u:5445": " tatkarmaśauṇḍo 'tṛptātmā krīḍāphalasukhepsuvat // Bca_7.62 //",
    "T04bsa054_u:5446": " karma saṃbhāranibandhanaṃ dhyānādhyayanādilakṣaṇaṃ yadevāpadyate,",
    "T04bsa054_u:5447": " kramakaraṇayogenāpatitaṃ bhavet,",
    "T04bsa054_u:5448": " tasminneva karmaṇi vyasanī bhavet tatkriyārasanimagnacittaḥ /",
    "T04bsa054_u:5449": " tatkarmaśauṇḍaḥ tatpravṛttilampaṭaḥ /",
    "T04bsa054_u:5450": " atṛptātmā punaḥpunarabhilāṣayuktaḥ /",
    "T04bsa054_u:5451": " ka iva? krīḍāphalasukhepsuvat dyūtādikrīḍāyā yatphalaṃ sukhaṃ tadāptumicchuriva //",
    "T04bsa054_u:5452": " ito 'pi vicārayatā karmaṇi ratirutpādayitavyetyupadarśayannāha-",
    "T04bsa054_u:5453": " sukhārtha kriyate karma tathāpi syānna vā sukham /",
    "T04bsa054_u:5454": " karmaiva tu sukhaṃ yasya niṣkarmā sa sukhī katham // Bca_7.63 //",
    "T04bsa054_u:5455": " sarvaireva karmaphalasukhalipsayā karma kriyate /",
    "T04bsa054_u:5456": " anyathā tatra pravṛttirna syāt /",
    "T04bsa054_u:5457": " tathāpi evaṃ cetasā pravṛttāvapi kasyacit karmaṇo 'bhivāñchitaphalaṃ syāt,",
    "T04bsa054_u:5458": " kasyacit punarna syāt /",
    "T04bsa054_u:5459": " niṣphalārambhasyāpi saṃbhavāt /",
    "T04bsa054_u:5460": " tathāpi karmārambhāt punaḥ phalasaṃbhāvanayā naiva nivartate (Bcp 132) janaḥ /",
    "T04bsa054_u:5461": " yasya punaḥ karmaiva sukham,",
    "T04bsa054_u:5462": " na taduttaramaparasukhābhilāṣaḥ,",
    "T04bsa054_u:5463": " sa niṣkarmā karmavirahitaḥ kathaṃ sukhī syāt?",
    "T04bsa054_u:5464": " na kathaṃcidityarthaḥ //",
    "T04bsa054_u:5465": " idamapi bhāvayatā karmaṇyabhiniveṣṭavyamityāha-",
    "T04bsa054_u:5466": " kāmairna tṛptiḥ saṃsāre kṣuradhārāmadhūpamaiḥ /",
    "T04bsa054_u:5467": " puṇyāmṛtaiḥ kathaṃ tṛptirvipākamadhuraiḥ śivaiḥ // Bca_7.64 //",
    "T04bsa054_u:5468": " rūpādiviṣayaiḥ /",
    "T04bsa054_u:5469": " saṃsāra iti saṃsarati punaḥ punaḥ /",
    "T04bsa054_u:5470": " abhūtairatṛptiḥ anāpyāyanam /",
    "T04bsa054_u:5471": " kiṃbhūtaiḥ?",
    "T04bsa054_u:5472": " kṣuradhārāmadhūpamaiḥ kṣuradhārāyāṃ yanmadhu madhurasaṃ yadāsvādya tṛṣṇāvaśājjihvocchedanottarakālaṃ duḥkhamupajāyate,",
    "T04bsa054_u:5473": " tenopamā upamānaṃ yādṛśaṃ yeṣāṃ te /",
    "T04bsa054_u:5474": " āpātamātramādhurye 'pi pariṇatiduḥkhena kaṭukarasattvātteṣāmityabhiprāyaḥ /",
    "T04bsa054_u:5475": " puṇyānyeva amṛtānīva,",
    "T04bsa054_u:5476": " taiḥ kathaṃ tṛptirastu?",
    "T04bsa054_u:5477": " kiṃviśiṣṭaiḥ?",
    "T04bsa054_u:5478": " vipākamadhurairabhyudayaphalasukhahetutayā pariṇāmena madhurarasatvāt /",
    "T04bsa054_u:5479": " paramasukhajanakaiḥ śivaiḥ kalyāṇakāribhirniḥśreyasāvāhakatayā /",
    "T04bsa054_u:5480": " ajarāmaraphaladānaparatvāt sarvaduḥkhanirvartakairityarthaḥ /",
    "T04bsa054_u:5481": " ata eva puṇyāmṛtairityatra hetupadametat //",
    "T04bsa054_u:5482": " tasmādityupasaṃhāreṇa punaḥ karmābhirāmaṃ draḍhayannāha-",
    "T04bsa054_u:5483": " tasmātkarmāvasāne 'pi nimajjettatra karmaṇi /",
    "T04bsa054_u:5484": " yathā madhyāhnasaṃtapta ādau prāptasarāḥ karī // Bca_7.65 //",
    "T04bsa054_u:5485": " tasya ārabdhasya karmaṇaḥ avasāne 'pi nimajjet,",
    "T04bsa054_u:5486": " tadabhiniveśarasanimagna eva vimuñcet /",
    "T04bsa054_u:5487": " kathamiva? yathā grīṣmasamaye madhyaṃdinavartini sūrye sarvato jalamalabhamānaśca",
    "T04bsa054_u:5488": " ātāpatāpito hastī paramābhiniveśasaṃyuktaḥ atiśayavadāhlādakāriśītalajalaparipūritaṃ",
    "T04bsa054_u:5489": " hadamāsādya prathamato nimajjati tathā iti samudāyārthaḥ /",
    "T04bsa054_u:5490": " prāptaṃ saro yena sa tathā /",
    "T04bsa054_u:5491": " paścātkarmadhārayaḥ /",
    "T04bsa054_u:5492": " ādāvityasya nimajjatītyanena saṃbandhaḥ //",
    "T04bsa054_u:5493": " idānīṃ ratibalaṃ vyākhyāya muktibalaṃ vyākhyātumāha-",
    "T04bsa054_u:5494": " balanāśānubandhe tu punaḥ kartuṃ parityajet /",
    "T04bsa054_u:5495": " susamāptaṃ ca tanmuñceduttarottaratṛṣṇayā // Bca_7.66 //",
    "T04bsa054_u:5496": " ārabdhakarmaniṣpādane sāmarthyakṣayamātmano 'vagamya sāmarthyapratilambhe sati punaḥ kariṣyāmi ityabhiprāyeṇa tāvatkālaṃ parityajet muñcet /",
    "T04bsa054_u:5497": " na tāvatāsya vikṣepaḥ syāt /",
    "T04bsa054_u:5498": " anyathā tathāpi tadaparityāge 'narthasamāveśa eva syāt /",
    "T04bsa054_u:5499": " yadāpi suniṣpannaṃ tadārabdhaṃ karma bhavet,",
    "T04bsa054_u:5500": " tadāpi moktavyam /",
    "T04bsa054_u:5501": " anyathā svarasavāhitayāpi tasmin pravṛtte punarvyāpārādvikṣepa eva syāt /",
    "T04bsa054_u:5502": " tasmādaparāparaviśeṣākāṅkṣayā tanmuñcet parityajet /",
    "T04bsa054_u:5503": " etena yaduktaṃ prākpūrvaṃ samīkṣya sāmagrīm [7.47] ityādi,",
    "T04bsa054_u:5504": " tasyotsargasyāyamapavāda uktaḥ //",
    "T04bsa054_u:5505": " tadevamavāntaraviśeṣopadarśanena balavyūhaṃ sarvathābhidhāya prathamoddeśapratipāditamapi punaśchandādigaṇe [7.16] kathitaṃ tātparyaṃ vyācakṣāṇa",
    "T04bsa054_u:5506": " (Bcp 133) kleśaprahārān saṃrakṣet kleśāṃśca prahareddṛḍham /",
    "T04bsa054_u:5507": " khaṅgayuddhamivāpannaḥ śikṣitenāriṇā saha // Bca_7.67 //",
    "T04bsa054_u:5508": " kleśānāṃ prahārān upaghātān saṃrakṣet nivārayet /",
    "T04bsa054_u:5509": " yathā teṣāṃ praharo na prabhavatītyarthaḥ /",
    "T04bsa054_u:5510": " kleśān punaḥ praharet nihanyāt /",
    "T04bsa054_u:5511": " dṛḍhaṃ gāḍhaprahāreṇa /",
    "T04bsa054_u:5512": " yathā punaravakāśaṃ na labheran /",
    "T04bsa054_u:5513": " atra nidarśanamāha- yathā śikṣitena śastravidyākauśalasamanvāgatena śatruṇā saha nipuṇataraḥ khaṅgena saṃgrāmayan tamabhibhavati,",
    "T04bsa054_u:5514": " na ca tenābhibhūta iti //",
    "T04bsa054_u:5515": " tathā tatretyādinā punastātparyaṃ śikṣayitumāha-",
    "T04bsa054_u:5516": " tatra khaṅgaṃ yathā bhraṣṭaṃ gṛhṇīyātsabhayastvaran /",
    "T04bsa054_u:5517": " smṛtikhaṅgaṃ tathā bhraṣṭaṃ gṛhṇīyānnarakān smaran // Bca_7.68 //",
    "T04bsa054_u:5518": " tatra tasmin khaṅgayuddhe yathā khaṅgaṃ hastāt kathaṃcit vicalitaṃ punaḥ saṃvṛtya gṛhṇīyāt samayaḥ,",
    "T04bsa054_u:5519": " mā māmayaṃ chalamanupraviśya śatrurvadhīt /",
    "T04bsa054_u:5520": " tvaranniti śīghrameva /",
    "T04bsa054_u:5521": " na kālapratilambeneti yāvat /",
    "T04bsa054_u:5522": " tathā tadvadeva smṛtipramoṣe /",
    "T04bsa054_u:5523": " smṛtireva khaṅga iva kleśaśatruvijayāya /",
    "T04bsa054_u:5524": " taṃ bhraṣṭamapagataṃ gṛhṇīyāt āmukhīkuryāt /",
    "T04bsa054_u:5525": " narakān rauravādīn smaran /",
    "T04bsa054_u:5526": " skhalite sati tadduḥkhabhāgitāṃ manasikurvan //",
    "T04bsa054_u:5527": " nanu sūkṣmakleśasamudācāre 'pi kā kṣatiḥ yena tatra upekṣā na kriyate ityatrāha-",
    "T04bsa054_u:5528": " viṣaṃ rudhiramāsādya prasarpati yathā tanau /",
    "T04bsa054_u:5529": " tathaiva cchidramāsādya doṣaścitte prasarpati // Bca_7.69 //",
    "T04bsa054_u:5530": " aṇumātrasyāpi doṣasya avakāśo na dātavyaḥ /",
    "T04bsa054_u:5531": " anyathā tanmātrasyāpyanupraveśe citte tatprasarāvarodhasya kartumaśakyatvāt /",
    "T04bsa054_u:5532": " yathā hi svalpavraṇe 'pi rudhirasaṃparkavato viṣasya śarīre /",
    "T04bsa054_u:5533": " tasmādaṇumātrakleśaprahāranivāraṇe 'pi tātparyaṃ kuryāt //",
    "T04bsa054_u:5534": " punaranyathā tātparyaṃ dṛḍhīkurvannāha-",
    "T04bsa054_u:5535": " tailapātradharo yadvadasihastairadhiṣṭhitaḥ /",
    "T04bsa054_u:5536": " skhalite maraṇatrāsāttatparaḥ syāttathā vratī // Bca_7.70 //",
    "T04bsa054_u:5537": " yathā kaścit puruṣaścaṇḍanṛpājñayā tailaparipūrṇapātramādāya picchalasaṃkrameṇa asihastai",
    "T04bsa054_u:5538": " rājapuruṣaiḥ bindumātratailabhraṃśe 'pi adyaiva tvāṃ prāṇairviyojayiṣyāma iti bruvāṇairadhiṣṭhito",
    "T04bsa054_u:5539": " gacchan yadi mamātra kathaṃcit skhalitaṃ syāt,",
    "T04bsa054_u:5540": " tadā nūnamamī māṃ vyāpādayeyuriti maraṇabhayāttatparo bhavati,",
    "T04bsa054_u:5541": " tathā vratī gṛhītasaṃvaraḥ prakṛtaskhalite narakādiduḥkhatrāsāt tadanavakāśāya tatparaḥ syāt yatnavān bhavet //",
    "T04bsa054_u:5542": " uktamupasaṃhṛtya darśayannāha-",
    "T04bsa054_u:5543": " tasmādutsaṅgage sarpe yathottiṣṭhati satvaram /",
    "T04bsa054_u:5544": " nidrālasyāgame tadvat pratikurvīta satvaram // Bca_7.71 //",
    "T04bsa054_u:5545": " (Bcp 134) yata evam,",
    "T04bsa054_u:5546": " tasmādutsaṅgage kroḍagate sarpe āśīviṣe yathā tvaritamevottiṣṭhati- mā māmayamahirdakṣīt,",
    "T04bsa054_u:5547": " tathaiva nidrālasyāgame middhastyānaprādurbhāve pratikurvīta tatpratipakṣānityatādibhāvanaya pratīkāraṃ kuryāt //",
    "T04bsa054_u:5548": " asya caivaṃ yatnavato 'pi kathaṃcit kiṃcit skhalitaṃ śūraskhalitanyāyena syāt /",
    "T04bsa054_u:5549": " tadā pratīkāraṃ kṛtvā punaryatnavān bhavet /",
    "T04bsa054_u:5550": " ityupadarśayannāha-",
    "T04bsa054_u:5551": " ekaikasmiṃśchale suṣṭhu paritapya vicintayet /",
    "T04bsa054_u:5552": " kathaṃ karomi yenedaṃ punarme na bhavediti // Bca_7.72 //",
    "T04bsa054_u:5553": " smṛtipramoṣe sati ekaikasmin pratyekaṃ chale skhalite kathaṃcit kleśānāmanupraveśe sati paritapya adhyāśayena manastāpaṃ kṛtsna vicintayet- aho bata jānanneva skhalito 'smi,",
    "T04bsa054_u:5554": " tatkena prakāreṇātra pratividhānaṃ karomi yena punaridaṃ chalaṃ na syāt?",
    "T04bsa054_u:5555": " ityevaṃ dṛḍhasamārambhaṃ samādāya viharet /",
    "T04bsa054_u:5556": " na tu punaḥ śithilaḥ syāditi bhāvaḥ //",
    "T04bsa054_u:5557": " ata eva vivekakāmānāṃ pratiṣiddhamapyanujānannāha-",
    "T04bsa054_u:5558": " saṃsargaṃ karma vā prāptamicchedetena hetunā /",
    "T04bsa054_u:5559": " ācāryopādhyāyatadanyasabrahmacāriprabhṛtibhiḥ bahuśrutaiḥ tripiṭakavedibhiḥ kaukṛtyavinodanakuśalaiḥ saha saṃsargaṃ samavadhānamicchedāśaṃset",
    "T04bsa054_u:5560": " tanniśrita eva tiṣṭhedityabhiprāyaḥ /",
    "T04bsa054_u:5561": " karma vā prāptaṃ tadavavādānuśāsanīlakṣaṇam,",
    "T04bsa054_u:5562": " āpattisamuddharaṇam,",
    "T04bsa054_u:5563": " tairdaṇḍakarmapraṇayanaṃ vā samutpannamicchet /",
    "T04bsa054_u:5564": " etena hetunā teṣāmavatārasaṃrakṣaṇābhiprāyeṇa / etadevāha-",
    "T04bsa054_u:5565": " kathaṃ nāmāsvavasthāsu smṛtyabhyāso bhavediti // Bca_7.73 //",
    "T04bsa054_u:5566": " kena vidhinā nāma āsu avasthāsu kleśāvatāradaśāsu smṛtyabhyāso bhavet,",
    "T04bsa054_u:5567": " ayatnata evālambanāt saṃpramoṣo na syāt,",
    "T04bsa054_u:5568": " ityanena abhiprāyeṇa /",
    "T04bsa054_u:5569": " ayaṃ samudāyārthaḥ- kalyāṇamitrasaṃnidhānāt tadavavādānuśāsanītaḥ tadācārasaṃdarśanācca sadā smṛtisaṃprajanyavihāriṇaḥ kleśā nāvatāraṃ labhante",
    "T04bsa054_u:5570": " tato 'sya avirodhata eva utsāho vardhata iti yuktam /",
    "T04bsa054_u:5571": " sadā kalyāṇamitraṃ ca jīvitārthe 'pi na tyajet /",
    "T04bsa054_u:5572": " iti / [bodhi. 5.102]",
    "T04bsa054_u:5573": " tathā-",
    "T04bsa054_u:5574": " upādhyāyānuśāsanyā bhītyāpyādarakāriṇām /",
    "T04bsa054_u:5575": " dhanyānāṃ gurusaṃvāsāt sukaraṃ jāyate smṛtiḥ //",
    "T04bsa054_u:5576": " iti // [bodhi. 5.30]",
    "T04bsa054_u:5577": " adhunā tātparyamupadarśya ātmavidheyatāmupadarśayitumāha-",
    "T04bsa054_u:5578": " laghuṃ kuryāttathātmānamapramādakathāṃ smaran /",
    "T04bsa054_u:5579": " karmāgamādyathā pūrvaṃ sajjaḥ sarvatra vartate // Bca_7.74 //",
    "T04bsa054_u:5580": " (Bcp 135) sarvakarmaṇyamātmānaṃ kāyavākcittalakṣaṇaṃ tathā kuryāt,",
    "T04bsa054_u:5581": " utsāhābhyāsādāyattiṃ nayedityarthaḥ /",
    "T04bsa054_u:5582": " yathā karmāgamāt karmārambhāt pūrvaṃ prāgeva sajjaḥ āyattīkṛtaḥ sudāntāśvavat tanmārganirīkṣaṇāsīna iva karmaṇi pravartate //",
    "T04bsa054_u:5583": " uktamevārthamudāharaṇena vyaktīkurvannāha-",
    "T04bsa054_u:5584": " yathaiva tūlakaṃ vāyorgamanāgamane vaśam /",
    "T04bsa054_u:5585": " tathotsāhavaśaṃ yāyādṛddhiścaivaṃ samṛdhyati // Bca_7.75 //",
    "T04bsa054_u:5586": " tūlakaṃ karpāsādisamudbhūtaṃ yathā vāyorgamane ca āgamane ca vaśamāyattam,",
    "T04bsa054_u:5587": " tathā tadvadeva utsāhavaśaṃ yāyāt vīryavaśavartī bhavet /",
    "T04bsa054_u:5588": " evamabhyāsaparāyaṇasya ṛddhiśca ākāśagamanādilakṣaṇā samṛdhyati saṃpadyate //",
    "T04bsa054_u:5589": " parātmasamatāparātmaparivartane punaḥ ubhayatrāpi upayukte iti dhyānaparicchede eva vyākhyeye //",
    "T04bsa054_u:5590": " iti prajñākaramativiracitāyāṃ bodhicaryāvatārapañjikāyāṃ vīryapāramitā nāma saptamaḥ paricchedaḥ //",
    "T04bsa054_u:5591": " (Bcp 136)",
    "T04bsa054_u:5592": " 8. dhyānapāramitā nāma aṣṭamaḥ paricchedaḥ /",
    "T04bsa054_u:5593": " tadevaṃ kṣānteranantaraṃ vīryamabhidhāya yaduktam-",
    "T04bsa054_u:5594": " saṃśrayeta vanaṃ tataḥ /",
    "T04bsa054_u:5595": " samādhānāya yujyeta bhāvayeccāśubhādikam //",
    "T04bsa054_u:5596": " [śikṣā. sa. kārikā-20]",
    "T04bsa054_u:5597": " iti, tad vardhayitvaivamityādinā pratipādayitumupakramate-",
    "T04bsa054_u:5598": " vardhayitvaivamutsāhaṃ samādhau sthāpayenmanaḥ /",
    "T04bsa054_u:5599": " evamuktapratipakṣasya āsevanādinā vipakṣamunmūlya vīryaṃ vardhayitvā anābhogavāhitayā sthirīkṛtya samādhau samādhāne cittaikāgratāyāṃ sthāpayenmanaḥ,",
    "T04bsa054_u:5600": " tatra niveśayet /",
    "T04bsa054_u:5601": " āropayediti yāvat /",
    "T04bsa054_u:5602": " kimarthamityāha-",
    "T04bsa054_u:5603": " vikṣiptacittastu naraḥ kleśadaṃṣṭrāntare sthitaḥ // Bca_8.1 //",
    "T04bsa054_u:5604": " turiti hetau /",
    "T04bsa054_u:5605": " yasmāt samādhānamantareṇa vikṣiptacittaḥ asamāhitacittasamudācāraḥ vīryavānapi naraḥ puruṣaḥ kleśānāṃ rākṣasānāmiva daṃṣṭrāntare madhye sthitaḥ,",
    "T04bsa054_u:5606": " kavalīkṛta eva tairāste / tasmāt //",
    "T04bsa054_u:5607": " tatra tāvat samādhivipakṣaṃ nirākartuṃ pīṭhikābandhaṃ racayannāha-",
    "T04bsa054_u:5608": " kāyacittavivekena vikṣepasya na saṃbhavaḥ /",
    "T04bsa054_u:5609": " tasmāllokaṃ parityajya vitarkān parivarjayet // Bca_8.2 //",
    "T04bsa054_u:5610": " kāyaviveko janasaṃparkavivarjanatā /",
    "T04bsa054_u:5611": " cittavivekaḥ kāmādivitarkavivarjanatā /",
    "T04bsa054_u:5612": " iti /",
    "T04bsa054_u:5613": " kāyacittayorviveke nirāsaṅgatayā vikṣepasya tayorunnatatāyāḥ /",
    "T04bsa054_u:5614": " ālambanāpratiṣṭhānasyeti yāvat /",
    "T04bsa054_u:5615": " na saṃbhavaḥ na prādurbhāvaḥ /",
    "T04bsa054_u:5616": " yata evam, tasmāllokaṃ svajanabāndhavādilakṣaṇaṃ parityajya vihāya pūrvaṃ vitarkāścittavikṣepahetūn parivarjayet parityajet //",
    "T04bsa054_u:5617": " tatra lokāparityāgahetuṃ tāvannirākartumupadarśayannāha-",
    "T04bsa054_u:5618": " snehānna tyajyate loko lābhādiṣu ca tṛṣṇayā /",
    "T04bsa054_u:5619": " tasmādetatparityāge vidvānevaṃ vibhāvayet // Bca_8.3 //",
    "T04bsa054_u:5620": " ātmātmīyagrahapravartito 'bhiṣvaṅgaḥ snehaḥ /",
    "T04bsa054_u:5621": " tasmānna tyajyate lokaḥ /",
    "T04bsa054_u:5622": " lābhādiṣu ca tṛṣṇayā /",
    "T04bsa054_u:5623": " ādiśabdāt satkārayaśaḥślokādayaḥ parigṛhyante /",
    "T04bsa054_u:5624": " teṣu tṛṣṇayā pralobhena /",
    "T04bsa054_u:5625": " cakārānna tyajyate loke iti samuccīyate /",
    "T04bsa054_u:5626": " yata etatkāraṇamaparityāgasya,",
    "T04bsa054_u:5627": " tasmādetasya snehasya lobhādīnāṃ vā /",
    "T04bsa054_u:5628": " yadi vā lokasya parityāganimittaṃ vidvān vicakṣaṇaḥ /",
    "T04bsa054_u:5629": " evamiti vakṣyamāṇaṃ vibhāvayet //",
    "T04bsa054_u:5630": " (Bcp 137) tadevāha-",
    "T04bsa054_u:5631": " śamathena vipaśyanāsuyuktaḥ kurute kleśavināśamityavetya /",
    "T04bsa054_u:5632": " śamathaḥ prathamaṃ gaveṣaṇīyaḥ sa ca loke nirapekṣayābhiratyā // Bca_8.4 //",
    "T04bsa054_u:5633": " śamathaḥ cittaikāgratālakṣaṇaḥ samādhiḥ /",
    "T04bsa054_u:5634": " tena suyukta iti apoddhṛtya ihāpi yojanīyam /",
    "T04bsa054_u:5635": " yadi vā hetvarthe tṛtīyā /",
    "T04bsa054_u:5636": " śamathena hetunā vipaśyanāsuyuktaḥ /",
    "T04bsa054_u:5637": " sahārthe vā /",
    "T04bsa054_u:5638": " śamathena sārdhaṃ vipaśyanāsuyukta iti /",
    "T04bsa054_u:5639": " vipaśyanā yathābhūtatattvaparijñānasvabhāvā prajñā /",
    "T04bsa054_u:5640": " tayā suyuktaḥ /",
    "T04bsa054_u:5641": " yuganaddhavāhimārgayogena kurute kleśānāṃ vināśaṃ prahāṇamityevamavetya jñātvā kleśavimumukṣuṇā śamathaḥ prathamamādau gaveṣaṇīyaḥ /",
    "T04bsa054_u:5642": " utpādya ityarthaḥ /",
    "T04bsa054_u:5643": " tadanantaraṃ vipaśyanā /",
    "T04bsa054_u:5644": " samāhito yathābhūtaṃ prajānātītyavadanmuniḥ /",
    "T04bsa054_u:5645": " śamācca na caleccittaṃ bāhyaceṣṭānivartanāt //",
    "T04bsa054_u:5646": " iti / [śikṣā. sa. kārikā-9]",
    "T04bsa054_u:5647": " sa ca śamathaḥ loke lokaviṣaye nirapekṣayā abhiratyā /",
    "T04bsa054_u:5648": " abhiratiṃ pariharata eva utpadyate nānyathā //",
    "T04bsa054_u:5649": " tāmeva abhiratinirapekṣatāmuttaraprabandhena darśayitumāha-",
    "T04bsa054_u:5650": " kasyānityeṣvanityasya sneho bhavitumarhati /",
    "T04bsa054_u:5651": " yena janmasahasrāṇi draṣṭavyo na punaḥ priyaḥ // Bca_8.5 //",
    "T04bsa054_u:5652": " kasya sacetanasya svayameva anityasya anityeṣu putradārādiṣu sneho bhavitumarhati yujyate /",
    "T04bsa054_u:5653": " kena hetunā?",
    "T04bsa054_u:5654": " yena kāraṇena janmanāṃ sahasrāṇi anekāni janmāni aparyantasaṃsāre saṃsaratā kadācidapi draṣṭavyo na punaḥ priyaḥ /",
    "T04bsa054_u:5655": " prīṇātīti priya ucyate //",
    "T04bsa054_u:5656": " tadapi ca asminnāsti ityāha-",
    "T04bsa054_u:5657": " apaśyannaratiṃ yāti samāghau na ca tiṣṭhati /",
    "T04bsa054_u:5658": " na ca tṛpyati dṛṣṭvāpi pūrvavadbādhyate tṛṣā // Bca_8.6 //",
    "T04bsa054_u:5659": " yadā tāvanna paśyati tam,",
    "T04bsa054_u:5660": " tadā ayamaratimadhṛtiṃ yāti /",
    "T04bsa054_u:5661": " tenaiva asaumanasyena samākulitacittatvāt samādhau na ca tiṣṭhati,",
    "T04bsa054_u:5662": " naiva sthito bhavati /",
    "T04bsa054_u:5663": " tamavalambitumaśakta ityarthaḥ /",
    "T04bsa054_u:5664": " atha yadāpi priyadarśanamasya jāyate,",
    "T04bsa054_u:5665": " tadāpi na ca tṛpyati /",
    "T04bsa054_u:5666": " dṛṣṭvāpi punaradhikataraṃ bādhyate tṛṣā /",
    "T04bsa054_u:5667": " taddarśanābhilāṣeṇa pūrvavat adarśanakāla iva pīḍyate //",
    "T04bsa054_u:5668": " api ca / sarvānarthanidānaṃ priyasaṃgatikaraṇamityupadarśayannāha-",
    "T04bsa054_u:5669": " na paśyati yathābhūtaṃ saṃvegādavahīyate /",
    "T04bsa054_u:5670": " dahyate tena śokena priyasaṃgamakāṅkṣayā // Bca_8.7 //",
    "T04bsa054_u:5671": " (Bcp 138) yathābhūtaviparītaṃ doṣaguṇānna paśyati na jānāti /",
    "T04bsa054_u:5672": " priyasaṃgamakāṅkṣayā tenaiva mohena saṃvegādavahīyate bhraṣṭo bhavati /",
    "T04bsa054_u:5673": " tathā tenaiva abhiṣvaṅgeṇa dahyate tena śokena muhūrtamapi vicchede /",
    "T04bsa054_u:5674": " tathā tena śokena dahyate paritapyate tenaiva manastāpena /",
    "T04bsa054_u:5675": " priyasaṃgamakāṅkṣayā priyasya saṃgamaḥ saṃprayogaḥ,",
    "T04bsa054_u:5676": " tasminnākāṅkṣā tṛṣṇā,",
    "T04bsa054_u:5677": " tayā hetubhūtayā,",
    "T04bsa054_u:5678": " punaruttarottaramadhikādhikaprārthanayā //",
    "T04bsa054_u:5679": " ito 'pyanarthahetureva tatsaṃgatirityāha-",
    "T04bsa054_u:5680": " taccintayā mudhā yāti hrasvamāyurmuhurmuhuḥ /",
    "T04bsa054_u:5681": " tasya priyasya tatsaṃgamasya vā cintayā tadguṇānāṃ sadā paribhāvanayā /",
    "T04bsa054_u:5682": " kathaṃ nāma mamāsya priyasaṃgamasya vicchittirmā bhūditi tallīnacittatayā vā /",
    "T04bsa054_u:5683": " niṣphalameva āyuḥsaṃskārāḥ pratikṣaṇaṃ kṣīyante /",
    "T04bsa054_u:5684": " na ca kvacidapi kuśalakarmaṇi samupayujyante iti bhāvaḥ /",
    "T04bsa054_u:5685": " na ca yadarthamāyuḥ kśayamupanīyate tanmitraṃ sthiramityata āha-",
    "T04bsa054_u:5686": " aśāsvatena dharmeṇa dharmo bhraśyati śāśvataḥ // Bca_8.8 //",
    "T04bsa054_u:5687": " avaśyaṃ bhaṅguratayā anavasthānādasthāvareṇa mitreṇa hetunā dharmo bhraśyati parihīyate śāśvato dīrghakālāvasthāyī saṃbhārāntargamāt phalamahattvācca",
    "T04bsa054_u:5688": " syādetat- avaśyaṃ hi kiṃcittatsaṃgamāddhitasukhanibandhanaṃ prāpyate /",
    "T04bsa054_u:5689": " tatkimiti sarvathā tanniṣidhyata ityatrāha-",
    "T04bsa054_u:5690": " bālaiḥ sabhāgacarito niyataṃ yāti durgatim /",
    "T04bsa054_u:5691": " neṣyate viṣabhāgaśca kiṃ prāptaṃ bālasaṃgamāt // Bca_8.9 //",
    "T04bsa054_u:5692": " nāpi tatsaṃgamādanarthamantareṇa kiṃcidaparamiha labhyate /",
    "T04bsa054_u:5693": " tathā hi bālaiḥ pṛthagjanaiḥ saha sabhāgacaritaḥ samānaśīlaḥ niyatamavaśyaṃ yāti durgatim,",
    "T04bsa054_u:5694": " tatkarmasadṛśasamācaraṇat,",
    "T04bsa054_u:5695": " āryadharmabahirbhāvācca /",
    "T04bsa054_u:5696": " atha āryadharmānuvartanāt tato 'sadṛśakarmakārī syāt,",
    "T04bsa054_u:5697": " tadā neṣyate dviṣyate visabhāgaśceti asamānacaritaḥ /",
    "T04bsa054_u:5698": " bālairiti saṃbandhaḥ /",
    "T04bsa054_u:5699": " atra kartari tṛtīyā /",
    "T04bsa054_u:5700": " iti ubhayalokabādhanāt kiṃ prāptamadhigataṃ hitasukhanimittaṃ bālasaṃgamāt?",
    "T04bsa054_u:5701": " naiva kiṃcidityarthaḥ //",
    "T04bsa054_u:5702": " na ca anukūlacaritairapi ātmasātkartuṃ śakyā ityāha-",
    "T04bsa054_u:5703": " kṣaṇādbhavanti suhṛdo bhavanti ripavaḥ kṣaṇāt /",
    "T04bsa054_u:5704": " toṣasthāne prakṛpyanti durārādhāḥ pṛthagjanāḥ // Bca_8.10 //",
    "T04bsa054_u:5705": " kṣaṇamātreṇa suhṛdo mitrāṇi bhavanti kiṃcit svaprayojanamuddiśya,",
    "T04bsa054_u:5706": " kṣaṇādeva ca viṣamābhiprāyatvāt kiṃcinnimittamālambya ta eva ripavaḥ śatravo bhavanti /",
    "T04bsa054_u:5707": " na ca nimittamapyeṣāṃ niyatam,",
    "T04bsa054_u:5708": " yat kadācittoṣasthāne prītiviṣaye viparyāsavaśāt prakupyanti /",
    "T04bsa054_u:5709": " iti durārādhā duḥkhenārādhayituṃ śakyāḥ pṛthagjanāḥ anāryāḥ //",
    "T04bsa054_u:5710": " (Bcp 139) aparamapi bāladharmaṃ tadvivarjanārthamupadarśayannāha-",
    "T04bsa054_u:5711": " hitamuktāḥ prakupyanti vārayanti ca māṃ hitāt /",
    "T04bsa054_u:5712": " atha na śrūyate teṣāṃ kupitā yānti durgatim // Bca_8.11 //",
    "T04bsa054_u:5713": " idaṃ karaṇīyam,",
    "T04bsa054_u:5714": " idamakaraṇīyam,",
    "T04bsa054_u:5715": " ityuktāḥ abhihitāḥ prakupyanti vidviṣanti,",
    "T04bsa054_u:5716": " na punastaduktaṃ hitamiti gṛhṇanti /",
    "T04bsa054_u:5717": " pratyuta vārayanti ca māṃ hitāt,",
    "T04bsa054_u:5718": " kiṃ tava anena kevalaprayāsaphalānuṣṭhāneneti tatra pravṛttaṃ māṃ niṣedhayanti tataḥ /",
    "T04bsa054_u:5719": " atha na śrūyate teṣāṃ bālānām /",
    "T04bsa054_u:5720": " vacanamiti śeṣaḥ /",
    "T04bsa054_u:5721": " yadi tadvacanamavagamya hite pravṛttiḥ kriyate,",
    "T04bsa054_u:5722": " tadā kupitā asmadvacanānnāyaṃ nivartate iti tasmin hitakarmakāriṇi kopaṃ kṛtvā tatkarmapreritā durgatiṃ prayānti //",
    "T04bsa054_u:5723": " imaṃ ca bāladharmamaparaṃ tadvivekāya bhāvayedityupadarśayannāha-",
    "T04bsa054_u:5724": " īrṣyotkṛṣṭātsamāddūndvo hīnānmānaḥ stutermadaḥ /",
    "T04bsa054_u:5725": " avarṇātpratighaśceti kadā bālāddhitaṃ bhavet // Bca_8.12 //",
    "T04bsa054_u:5726": " ātmano vidyākuladhanādibhirutkṛṣṭāduttamādīrṣyā parasaṃpattyasahanatā jāyate /",
    "T04bsa054_u:5727": " arthātteṣveva /",
    "T04bsa054_u:5728": " ātmanā samāt tulyād dvandvo vivādaḥ /",
    "T04bsa054_u:5729": " ātmano hīnādadhamānmānaḥ,",
    "T04bsa054_u:5730": " ahamitaḥ śreṣṭha ityabhimananāt /",
    "T04bsa054_u:5731": " stutermadaḥ sadasatāṃ tadguṇānāmākhyānādahaṃ mahīyānityāropādavalepaḥ /",
    "T04bsa054_u:5732": " avarṇādātmano doṣakīrtanaśravaṇād dveṣaśca /",
    "T04bsa054_u:5733": " arthādavarṇavādini /",
    "T04bsa054_u:5734": " ityevaṃ kadā kasmin kāle bāladdhitaṃ bhavet?",
    "T04bsa054_u:5735": " na kadācidityarthaḥ //",
    "T04bsa054_u:5736": " ito 'pi bālān parihṛtya viharediti pratipādayitumāha-",
    "T04bsa054_u:5737": " ātmotkarṣaḥ parāvarṇaḥ saṃsāraratisaṃkathā /",
    "T04bsa054_u:5738": " ityādyavaśyamaśubhaṃ kiṃcidbālasya bālataḥ // Bca_8.13 //",
    "T04bsa054_u:5739": " ekasya bālasya aparasmādbālāt ityevamādi kiṃcidaśubhamakuśalamavaśyaṃ niyamena jāyate /",
    "T04bsa054_u:5740": " kiṃ tat? ātmana utkarṣaḥ prakarṣaḥ śrutajñānādipraśaṃsayā /",
    "T04bsa054_u:5741": " pareṣāmavarṇo doṣaprakāśanaṃ śrutādipracchādanam /",
    "T04bsa054_u:5742": " yā saṃsāre ratirabhirāmaḥ tasyāḥ saṃkathā saṃvarṇanam,",
    "T04bsa054_u:5743": " kāmaguṇānāṃ saṃpramodanāt /",
    "T04bsa054_u:5744": " ityādi evaṃprakāram //",
    "T04bsa054_u:5745": " evaṃ tasyāpi tatsaṅgāttenānarthasamāgamaḥ /",
    "T04bsa054_u:5746": " aparasyāpi tatsaṅgāt dvitīyasya saṅgāt kiṃcidaśubhamavaśyaṃ syāt /",
    "T04bsa054_u:5747": " yena evam, tena kāraṇena anarthasya akalyāṇasya samāgamaḥ saṃprāptireva ayaṃ bālasamāgama /",
    "T04bsa054_u:5748": " ata āryadharmānuśikṣaṇārtham-",
    "T04bsa054_u:5749": " ekākī vihariṣyāmi sukhamakliṣṭamānasaḥ // Bca_8.14 //",
    "T04bsa054_u:5750": " bālajanasaṃgamaviyuktaḥ advitīyaḥ vihariṣyāmi /",
    "T04bsa054_u:5751": " tadvivekāt sukham /",
    "T04bsa054_u:5752": " kriyāviśeṣaṇametat /",
    "T04bsa054_u:5753": " katham? akliṣṭamānasa iti tatsaṃparkavivarjanāt tatkṛtasaṃkleśābhāvāt /",
    "T04bsa054_u:5754": " pūrvasmin hetupadametat /",
    "T04bsa054_u:5755": " yadi vā /",
    "T04bsa054_u:5756": " sukhaṃ kāyikam /",
    "T04bsa054_u:5757": " akliṣṭamānasa iti mānasam //",
    "T04bsa054_u:5758": " (Bcp 140) tasmādvālajanasaṃparkajaduḥkhaparijihīrṣuṇā tatsaṃgatirna kāryeti kathayitumāha-",
    "T04bsa054_u:5759": " bālāddūraṃ palāyeta prāptamārādhayetpriyaiḥ /",
    "T04bsa054_u:5760": " na saṃstavānubandhena kiṃ tūdāsīnasādhuvat // Bca_8.15 //",
    "T04bsa054_u:5761": " bālāt sarvato dūramārāt palāyeta apasaret,",
    "T04bsa054_u:5762": " yathā taiḥ saha kācidapi saṃgatirna syāt /",
    "T04bsa054_u:5763": " atha kathaṃciddaivayogādbhavet,",
    "T04bsa054_u:5764": " tadā prāptaṃ militamārādhayet ārāgayet /",
    "T04bsa054_u:5765": " priyaiḥ prītikarairupacāraiḥ /",
    "T04bsa054_u:5766": " ārādhayannapi na saṃstavānubandhena na paricayāsattikaraṇābhiprāyeṇa /",
    "T04bsa054_u:5767": " yadi vā, na saṃstavānunayena,",
    "T04bsa054_u:5768": " kiṃ tarhi pratighānunayavarjanādudāsīnasādhuvat sadācāramadhyasthajanavat //",
    "T04bsa054_u:5769": " idamaparaṃ sādhujanasamācāraṃ śikṣayitumāha-",
    "T04bsa054_u:5770": " dharmārthamātramādāya bhṛṅgavat kusumānmadhu /",
    "T04bsa054_u:5771": " apūrva iva sarvatra vihariṣyāmyasaṃstutaḥ // Bca_8.16 //",
    "T04bsa054_u:5772": " dharmāyedaṃ dharmārtham,",
    "T04bsa054_u:5773": " tadeva kevalaṃ tanmātram /",
    "T04bsa054_u:5774": " tadādāya gṛhītvā /",
    "T04bsa054_u:5775": " sārādānaṃ kṛtvetyarthaḥ /",
    "T04bsa054_u:5776": " bhṛṅgavat cañcarīkavat /",
    "T04bsa054_u:5777": " madhu makarandam /",
    "T04bsa054_u:5778": " yadi vā /",
    "T04bsa054_u:5779": " dharma eva arthaḥ prayojanamasya cīvarapiṇḍapātāderiti vigrahaḥ /",
    "T04bsa054_u:5780": " bālasaṃparkavimukhaḥ apūrva iva navacandropamaḥ sarvatra deśe sthāne vā vihariṣyāmi /",
    "T04bsa054_u:5781": " asaṃstutaḥ aparicitaḥ /",
    "T04bsa054_u:5782": " tannivāsijanaiḥ pratyāsattirahita ityarthaḥ //",
    "T04bsa054_u:5783": " tadevaṃ priyasaṃgatikāraṇaṃ snehamapākṛtya sāṃprataṃ lābhāditṛṣṇā lokāparityāgakāraṇaṃ parihartavyetyupadarśayannāha-",
    "T04bsa054_u:5784": " lābhī ca satkṛtaścāhamicchanti bahavaśca mām /",
    "T04bsa054_u:5785": " iti martyasya saṃprāptānmaraṇājjāyate bhayam // Bca_8.17 //",
    "T04bsa054_u:5786": " lābho vidyate 'syeti cīvarapiṇḍapātādilābhayogāllābhī ca aham /",
    "T04bsa054_u:5787": " satkṛtaśca pūjito janaiḥ /",
    "T04bsa054_u:5788": " icchanti abhilaṣanti bahavaśca aneke mām /",
    "T04bsa054_u:5789": " bahujanasaṃmato 'hamityarthaḥ /",
    "T04bsa054_u:5790": " ityevaṃ cintayataḥ evaṃ martyasya manuṣyasya maraṇājjāyate bhayam /",
    "T04bsa054_u:5791": " kiṃbhūtāt? saṃprāptāt acintitopasthitāt //",
    "T04bsa054_u:5792": " yatra yatra ratiṃ yāti manaḥ sukhavimohitam /",
    "T04bsa054_u:5793": " tattatsahasraguṇitaṃ duḥkhaṃ bhūtvopatiṣṭhati // Bca_8.18 //",
    "T04bsa054_u:5794": " tasmātprājño na tāmicchedicchāto jāyate bhayam /",
    "T04bsa054_u:5795": " svayameva ca yātyetadvairyaṃ kṛtvā pratīkṣatām // Bca_8.19 //",
    "T04bsa054_u:5796": " bahavo lābhino 'bhūvan bahavaśca yaśasvinaḥ /",
    "T04bsa054_u:5797": " saha lābhayaśobhiste na jñātāḥ kka gatā iti // Bca_8.20 //",
    "T04bsa054_u:5798": " (Bcp 141)",
    "T04bsa054_u:5799": " māmevānye jugupsanti kiṃ prahṛṣyāmyahaṃ stutaḥ /",
    "T04bsa054_u:5800": " māmevānye praśaṃsanti kiṃ viṣīdāmi ninditaḥ // Bca_8.21 //",
    "T04bsa054_u:5801": " nānādhimuktikāḥ sattvā jinairapi na toṣitāḥ /",
    "T04bsa054_u:5802": " kiṃ punarmādṛśairajñaistasmātkiṃ lokacintayā // Bca_8.22 //",
    "T04bsa054_u:5803": " * * * * * * iti sarvadā avaśyaṃbhāvimaraṇamanasikārāt kiṃ lokasya bālajanasya cintayā caritaparibhāvanayā?",
    "T04bsa054_u:5804": " na kiṃcit prayojanam,",
    "T04bsa054_u:5805": " anupādeyatvāditi bhāvaḥ //",
    "T04bsa054_u:5806": " itthamapi bālajanasaṃgatirduḥkhaheturevetyāha-",
    "T04bsa054_u:5807": " nindantyalābhinaṃ sattvamavadhyāyanti lābhinam /",
    "T04bsa054_u:5808": " prakṛtyā duḥkhasaṃvāsaiḥ kathaṃ tairjāyate ratiḥ // Bca_8.23 //",
    "T04bsa054_u:5809": " nindanti kutsayanti alābhinaṃ lābhavirahitaṃ sattvam /",
    "T04bsa054_u:5810": " akṛtapuṇyo 'yaṃ varākaḥ,",
    "T04bsa054_u:5811": " yena ayaṃ piṇḍapātādimātrakamapi naiva aparikleśena prāpnotīti /",
    "T04bsa054_u:5812": " lābhinaṃ punaravadhyāyanti prasannairdāyakadānapatibhiścīvarādipradānaiḥ pūjitam /",
    "T04bsa054_u:5813": " kuhanādibhirapi dāyakadānapatīn prasādyacīvarādilābhamāsādayati /",
    "T04bsa054_u:5814": " anyathā kimanyasya tathāvidhā guṇā na santi,",
    "T04bsa054_u:5815": " yena ayameva varaṃ labhate nāparaḥ,",
    "T04bsa054_u:5816": " iti asmiṃścittamaprasādayanti,",
    "T04bsa054_u:5817": " vacanaṃ caivamudgiranti /",
    "T04bsa054_u:5818": " iti ubhayathāpi tebhyo na cetasi śāntirasti /",
    "T04bsa054_u:5819": " tadevaṃ prakṛtyā svabhāvena duḥkhahetutvāt duḥkhaṃ saṃvāso yeṣāṃ bālānāṃ te tathā /",
    "T04bsa054_u:5820": " taistathāvidhaiḥ saha saṃvasataḥ kathaṃ jāyate ratiḥ?",
    "T04bsa054_u:5821": " naivetyarthaḥ //",
    "T04bsa054_u:5822": " [na ca bālo dṛḍhasuhṛdbhavati /",
    "T04bsa054_u:5823": " yasmānna bāla ityāha-",
    "T04bsa054_u:5824": " na bālaḥ kasyacinmitramiti coktaṃ tathāgataiḥ /",
    "T04bsa054_u:5825": " na svārthena vinā prītiryasmādvālasya jāyate // Bca_8.24 //",
    "T04bsa054_u:5826": " svārthadvāreṇa yā prītirātmārtha prītireva sā /",
    "T04bsa054_u:5827": " dravyanāśe yathodvegaḥ sukhahānikṛto hi saḥ // Bca_8.25 //",
    "T04bsa054_u:5828": " mitramiti suhṛt /",
    "T04bsa054_u:5829": " uktaṃ tathāgatenetyāgameṣu uktam /",
    "T04bsa054_u:5830": " kasmāt? yasmāt svaprayojanena vinā bālasya na karhicidapi prītirjāyate /",
    "T04bsa054_u:5831": " tasmāt tadabhāve viparyayaḥ /",
    "T04bsa054_u:5832": " tadapi bālasaṃvāse satyapi na nirdiṣṭam (?)",
    "T04bsa054_u:5833": " tatra maitrīkṛtenāpi pṛthagjanasya prītiraśakyā //",
    "T04bsa054_u:5834": " evaṃ sati tatsaṃvāsodbhūtadoṣaparihārārthaṃ sukhena] saumanasyena ca vihārāya vivekakāmena mayā araṇyaniṣevaṇāya yatitavyamiti tadanuśaṃsāṃ",
    "T04bsa054_u:5835": " nāvadhyāyanti taravo na cārādhyāḥ prayatnataḥ",
    "T04bsa054_u:5836": " kadā taiḥ sukhasaṃvāsaiḥ saha vāso bhavenmama // Bca_8.26 //",
    "T04bsa054_u:5837": " (Bcp 142)",
    "T04bsa054_u:5838": " taravo vṛkṣāḥ nāvadhyāyanti,",
    "T04bsa054_u:5839": " na ca ārādhyāḥ ārādhayitavyāḥ prayatnata iti /",
    "T04bsa054_u:5840": " tadanukūlasamācaraṇena araṇyādiṣu vasatā viṣamābhiprāyarahitatvāt /",
    "T04bsa054_u:5841": " iti kadā taistarubhiḥ saha vāso bhavenmama?",
    "T04bsa054_u:5842": " kibhūtaiḥ sukhasaṃvāsairityāśaṃsati /",
    "T04bsa054_u:5843": " sukhahetutvāt sukhamiti pūrvavat //",
    "T04bsa054_u:5844": " punarekākitāvihāre 'bhiratimāha-",
    "T04bsa054_u:5845": " śūnyadevakule sthitvā vṛkṣamūle guhāsu vā /",
    "T04bsa054_u:5846": " kadānapekṣo yāsyāmi pṛṣṭhato 'navalokayan // Bca_8.27 //",
    "T04bsa054_u:5847": " śūnyadevakule janasaṃkīrṇatārahite sthitvā nivasya rātrimekāmuṣitvā dve vā,",
    "T04bsa054_u:5848": " yathābhilāṣaṃ vṛkṣamūle vṛkṣasyādhastāt /",
    "T04bsa054_u:5849": " parvatādiṣu guhyapradeśā guhāḥ, tatra vā /",
    "T04bsa054_u:5850": " anapekṣaḥ kadā yāsyāmi?",
    "T04bsa054_u:5851": " āsaṅgasthānasya kasyacidabhāvāt /",
    "T04bsa054_u:5852": " ata eva pṛṣṭhato 'navalokayan paścādanirvṛterabhāvāt //",
    "T04bsa054_u:5853": " punaranyathā prāha-",
    "T04bsa054_u:5854": " ayameṣu pradeśeṣu vistīrṇeṣu svabhāvataḥ /",
    "T04bsa054_u:5855": " svacchandacāryanilayo vihariṣyāmyahaṃ kadā // Bca_8.28 //",
    "T04bsa054_u:5856": " kenacidvirodhakāriṇā purvamasvīkṛteṣu /",
    "T04bsa054_u:5857": " vistīrṇeṣu vipuleṣu saumanasyakāriṣu /",
    "T04bsa054_u:5858": " svabhāvataḥ svayameva tathāvidheṣu,",
    "T04bsa054_u:5859": " na kṛtrimatayā /",
    "T04bsa054_u:5860": " vihariṣyāmyahaṃ kadā ityāśāste /",
    "T04bsa054_u:5861": " evaṃ viharato yatsukhaṃ tadupadarśayannāha- svacchanda cārī na paratantravṛttiḥ /",
    "T04bsa054_u:5862": " anilayaḥ na vidyate nilayaḥ ālayaḥ nirāsaṅgatayā yasyeti anilayaḥ,",
    "T04bsa054_u:5863": " kvacidapi svīkārābhāvāt /",
    "T04bsa054_u:5864": " tathābhūtaḥ pratibaddho na kasyacit /",
    "T04bsa054_u:5865": " śeṣaḥ subodhaḥ //",
    "T04bsa054_u:5866": " punarevamalpecchatayā āśaṃsanīyamityādarśayannāha-",
    "T04bsa054_u:5867": " mṛtpātramātravibhavaścaurāsaṃbhogacīvaraḥ /",
    "T04bsa054_u:5868": " nirbhayo vihariṣyāmi kadā kāyamagopayan // Bca_8.29 //",
    "T04bsa054_u:5869": " mṛtpātraṃ muṇmayaṃ bhikṣābhājanam,",
    "T04bsa054_u:5870": " tadeva kevalaṃ tanmātraṃ vibhavo dhanaṃ yasyeti /",
    "T04bsa054_u:5871": " tathā caurāṇāmasaṃbhogyaṃ pāṃsukūlāmbarakṛtatvādaparibhogyam /",
    "T04bsa054_u:5872": " anupayuktamiti yāvat /",
    "T04bsa054_u:5873": " tādṛśaṃ cīvaraṃ vāso yasya sa tathā /",
    "T04bsa054_u:5874": " etaddvayamapi parairahāryam /",
    "T04bsa054_u:5875": " ata eva nirbhayaḥ kāyajīvitanirapekṣatayā ca /",
    "T04bsa054_u:5876": " tadeva darśayati- kāyamagopayanniti /",
    "T04bsa054_u:5877": " bāhyādhyātmikasya parigrahāgrahasyābhāvāt asaṃrakṣayan //",
    "T04bsa054_u:5878": " iyamanityatā ca āsaṅgaparityāgasya kāraṇaṃ sarvadā sevitavyeti vṛttatritayenopadarśayannāha-",
    "T04bsa054_u:5879": " kāyabhūmiṃ nijāṃ gatvā kaṅkālairaparaiḥ saha /",
    "T04bsa054_u:5880": " svakāyaṃ tulayiṣyāmi kadā śatanadharmiṇam // Bca_8.30 //",
    "T04bsa054_u:5881": " ayameva hi kāyo me evaṃ pūtirbhaviṣyati /",
    "T04bsa054_u:5882": " śṛgālā api yadgandhānnopasarpeyurantikam // Bca_8.31 //",
    "T04bsa054_u:5883": " (Bcp 143)",
    "T04bsa054_u:5884": " asyaikasyāpi kāyasya sahajā asthikhaṇḍakāḥ /",
    "T04bsa054_u:5885": " pṛthak pṛthaggamiṣyanti kimutānyaḥ priyo janaḥ // Bca_8.32 //",
    "T04bsa054_u:5886": " kāyabhūmiṃ nijāmiti śmaśānabhūmim,",
    "T04bsa054_u:5887": " ciramapi sthitvā tatparyavasānatvāccharīrasya /",
    "T04bsa054_u:5888": " kaṅkālairaparairiti pūrvamṛtānāmasthibhiḥ pañjaraiḥ /",
    "T04bsa054_u:5889": " śatanaṃ pūtibhāvaḥ,",
    "T04bsa054_u:5890": " taddharmiṇaṃ tatsvabhāvam /",
    "T04bsa054_u:5891": " tāmeva tulanāṃ kathayati- ayameva hītyādinā /",
    "T04bsa054_u:5892": " evamiti aparakaṅkālagalitaśarīrasādṛśyamucyate /",
    "T04bsa054_u:5893": " pūtiḥ kutsito bhaviṣyati /",
    "T04bsa054_u:5894": " kīdṛśa ityāha- śṛgālā ityādi /",
    "T04bsa054_u:5895": " atidurgandhatayā tadāhāraparāyaṇānāṃ gomāyūnāmapi duḥsaha iti /",
    "T04bsa054_u:5896": " itthamapi priyasya saṃgatiranityetyāha- asyaikasyāpītyādi /",
    "T04bsa054_u:5897": " asya upāttasyaikasya ekatvena kalpitasyāpi kāyasya /",
    "T04bsa054_u:5898": " sahajāḥ kāyena sahajātāḥ asthikhaṇḍakāḥ pṛthak pṛthagbhaviṣyanti /",
    "T04bsa054_u:5899": " visaṃyuktā bhaviṣyantītyarthaḥ /",
    "T04bsa054_u:5900": " kimutānyaḥ priyo janaḥ pṛthag na bhaviṣyati,",
    "T04bsa054_u:5901": " yaḥ sarvadā visaṃyukta evāste //",
    "T04bsa054_u:5902": " syādetat- sukhaduḥkhasahāyāḥ sadā mamaite putradārādayaḥ /",
    "T04bsa054_u:5903": " tadeṣu yukta evānunayaḥ kartumityāha-",
    "T04bsa054_u:5904": " eka utpadyate janturmriyate caika eva hi /",
    "T04bsa054_u:5905": " nānyasya tadvayathābhāgaḥ kiṃ priyairvighnakārakaiḥ // Bca_8.33 //",
    "T04bsa054_u:5906": " janmamaraṇayorna kaścit kasyacidduḥkhasaṃbhāgī syāt /",
    "T04bsa054_u:5907": " antarāle ca svakarmopahitameva sukhaduḥkhamupabhuñjate sarve /",
    "T04bsa054_u:5908": " ato 'bhimānamātramevaitat /",
    "T04bsa054_u:5909": " yato nānyasya tadātmano vyatiriktasya tadvayathābhāgaḥ /",
    "T04bsa054_u:5910": " tasyānunayakāriṇo vyathā,",
    "T04bsa054_u:5911": " tasyā bhāgaḥ pratyaṃśo jāyate,",
    "T04bsa054_u:5912": " tasya sā,",
    "T04bsa054_u:5913": " tenaiva tasyāḥ saṃvedyamānatvāt /",
    "T04bsa054_u:5914": " ato na kiṃcit prayojanaṃ priyaiḥ kuśalapakṣavighātakāribhiḥ //",
    "T04bsa054_u:5915": " paramārthato na kasyacit kenacit saṃgatirastītyupadarśayannāha-",
    "T04bsa054_u:5916": " adhvānaṃ pratipannasya yathāvāsaparigrahaḥ /",
    "T04bsa054_u:5917": " tathā bhavādhvagasyāpi janmāvāsaparigrahaḥ // Bca_8.34 //",
    "T04bsa054_u:5918": " mārgaprasthitasya kāṃciddiśaṃ gantumudyatasya yathā aparairadhvagaiḥ saha ekasminnāvāse kvacinmaṇḍapādau vā āvāsaparigraho bhavati,",
    "T04bsa054_u:5919": " tathā saṃsāre 'pi karmāyattagateḥ saṃsarato jñātisagotrasālohitādibhirekasmin janmani āvāsaparigraho jāyate /",
    "T04bsa054_u:5920": " punarapi tatparityajya kvacidekākitayā yāti /",
    "T04bsa054_u:5921": " na ca tatra kecitsahāyāstamanugacchanti /",
    "T04bsa054_u:5922": " ato na kenacit kasyacidvāstavī saṃgatiḥ saṃbhavati /",
    "T04bsa054_u:5923": " tasmānnānarthasahasropanetrīṃ svayamupakalpya kenacit saṃgatiṃ kuryāt //",
    "T04bsa054_u:5924": " tadevamabhidhāya saṃgatidoṣam,",
    "T04bsa054_u:5925": " ekākitāyāḥ punarime guṇā iti vṛttatritayenopadarśayannāha-",
    "T04bsa054_u:5926": " caturbhiḥ puruṣairyāvatsa na nirdhāryate tataḥ /",
    "T04bsa054_u:5927": " āśocyamāno lokena tāvadeva vanaṃ vrajet // Bca_8.35 //",
    "T04bsa054_u:5928": " (Bcp 144)",
    "T04bsa054_u:5929": " asaṃstavāvirodhābhyāmeka eva śarīrakaḥ /",
    "T04bsa054_u:5930": " pūrvameva mṛto loke mriyamāṇo na śocati // Bca_8.36 //",
    "T04bsa054_u:5931": " na cāntikacarāḥ kecicchocantaḥ kurvate vyathām /",
    "T04bsa054_u:5932": " buddhādyanusmṛtiṃ cāsya vikṣipanti na kecana // Bca_8.37 //",
    "T04bsa054_u:5933": " avaśyamanicchannapi idānīṃ jīvadavasthāyāṃ maraṇamupagato balāttyājayitavyo [gṛhāvāsaḥ /",
    "T04bsa054_u:5934": " tasmādevaṃ svayaṃ jīvanneva tyaktumarhati /",
    "T04bsa054_u:5935": " tata iti gṛhāt /",
    "T04bsa054_u:5936": " ] āśocyamānaḥ hā vatsetyādivilāpavacanaiḥ paridevyamānaḥ lokena bandhuprabhṛtinā tāvadeva tataḥ pūrvameva vanaṃ vrajet /",
    "T04bsa054_u:5937": " kaḥ punaratra guṇaviśeṣa ityāha- asaṃstavetyādi /",
    "T04bsa054_u:5938": " anunayapratighābhāvāt mriyamāṇo na śocati,",
    "T04bsa054_u:5939": " śokopajanitaduḥkhabhāgī na bhavati /",
    "T04bsa054_u:5940": " kutaḥ? pūrvameva mṛto loke /",
    "T04bsa054_u:5941": " yadaiva gṛhānniṣkrāntaḥ,",
    "T04bsa054_u:5942": " tadaiva svajanabāndhavādau lokaviṣaye /",
    "T04bsa054_u:5943": " ayamaparo guṇastasyetyāha- na cāntikacarā ityādi /",
    "T04bsa054_u:5944": " antikacarāḥ samīpavartino jñātisagotrādayastadviyogāturāḥ śocantaḥ śokamupajanayantaḥ na ca naiva kurvate vyathām,",
    "T04bsa054_u:5945": " ātmanaḥ kāyamanasoḥ pīḍām /",
    "T04bsa054_u:5946": " yadi vā /",
    "T04bsa054_u:5947": " teṣāṃ śokaṃ paśyato mriyamāṇasya manastāpam /",
    "T04bsa054_u:5948": " na kevalamayameva guṇaḥ,",
    "T04bsa054_u:5949": " api tu buddhādyanusmṛtiṃ ādiśabdāddharmādyanusmṛtim,",
    "T04bsa054_u:5950": " tattvālambanamanaskāraṃ vā /",
    "T04bsa054_u:5951": " asyeti janasaṃparkavivekacāriṇo maraṇasamaye //",
    "T04bsa054_u:5952": " tasmādityādinā upasaṃharati-",
    "T04bsa054_u:5953": " tasmādekākitā ramyā nirāyāsā śivodayā /",
    "T04bsa054_u:5954": " sarvavikṣepaśamanī sevitavyā mayā sadā // Bca_8.38 //",
    "T04bsa054_u:5955": " ekākitā anāsaṅgavihāritā /",
    "T04bsa054_u:5956": " ramyā sukhahetutvāt /",
    "T04bsa054_u:5957": " nirāyāsā duḥkhavipakṣatvāt /",
    "T04bsa054_u:5958": " śivodayā niḥśreyasāvāhakatvāt /",
    "T04bsa054_u:5959": " sarvavikṣepaśamanī sarvavikṣepasya kāyavāṅmānasikasya durācārasya śamanī nivartanī samādhānahetutvāt /",
    "T04bsa054_u:5960": " sevitavyā mayā sadeti /",
    "T04bsa054_u:5961": " atraiva abhiniveśena āsaṅgaḥ kārya ityarthaḥ //",
    "T04bsa054_u:5962": " tadevaṃ janasaṃparkavivarjanāt kāyavivekaṃ pratipādya cittavivekaṃ pratipādayitumāha-",
    "T04bsa054_u:5963": " sarvānyacintānirmuktaḥ svacittaikāgramānasaḥ /",
    "T04bsa054_u:5964": " samādhānāya cittasya prayatiṣye damāya ca // Bca_8.39 //",
    "T04bsa054_u:5965": " sarvā yā anyacintā asadvitarkasvabhāvāḥ,",
    "T04bsa054_u:5966": " tābhirnirmuktaḥ,",
    "T04bsa054_u:5967": " tadvirahitaḥ /",
    "T04bsa054_u:5968": " svacittaikāgramānasaḥ svacittameva ekamagraṃ pradhānaṃ yasmin mānase manasikāre tat tathoktam,",
    "T04bsa054_u:5969": " tādṛśaṃ mānasaṃ yasya sa tathā /",
    "T04bsa054_u:5970": " svacittaṃ vā ekāgramekāyattaṃ tatpracāravyavalokanatatparaṃ niyatālambanapratibaddhaṃ vā mānasaṃ yasyeti samāsaḥ /",
    "T04bsa054_u:5971": " tathābhūtaḥ samādhānāya cittasya śamathāya prayatiṣye,",
    "T04bsa054_u:5972": " tatparāyaṇo bhaviṣyāmi /",
    "T04bsa054_u:5973": " tadekāgratāyāṃ niyojayiṣyāmītyarthaḥ /",
    "T04bsa054_u:5974": " damāya ceti punaḥpunastatraivālambane niyojanāya,",
    "T04bsa054_u:5975": " bahirvikṣepanivāraṇāya vā //",
    "T04bsa054_u:5976": " (Bcp 145)",
    "T04bsa054_u:5977": " tatra cittasamādhānasya vipakṣatvāt kāmavitarkaṃ nivārayitumāha-",
    "T04bsa054_u:5978": " kāmā hyanarthajanakā iha loke paratra ca /",
    "T04bsa054_u:5979": " iha bandhavadhocchedairnarakādau paratra ca // Bca_8.40 //",
    "T04bsa054_u:5980": " aprahīṇabhavasaṃyojanaiḥ kamanīyatayā adhyavasitatvāt kāmā rūpādayo viṣayā ucyante /",
    "T04bsa054_u:5981": " hiśabdo yasmādarthe /",
    "T04bsa054_u:5982": " tasmādudvijya kāmebhyaḥ [8.85] iti vakṣyamāṇena saṃbandhaḥ /",
    "T04bsa054_u:5983": " te ca sevyamānā anarthajanakā a........ yadarthaṃ dūtadūtīnāṃ kṛtāñjaliranekadhā /",
    "T04bsa054_u:5984": " na ca pāpamakīrtirvā yadarthaṃ gaṇitā purā // Bca_8.41 //",
    "T04bsa054_u:5985": " prakṣiptaśca bhaye 'pyātmā draviṇaṃ ca vyayīkṛtam /",
    "T04bsa054_u:5986": " yānyeva ca pariṣvajya babhūvottamanirvṛtiḥ // Bca_8.42 //",
    "T04bsa054_u:5987": " tānyevāsthīni nānyāni svādhīnānyamamāni ca /",
    "T04bsa054_u:5988": " prakāmaṃ saṃpariṣvajya kiṃ na gacchasi nirvṛtim // Bca_8.43 //",
    "T04bsa054_u:5989": " unnāmyamānaṃ yatnādyannīyamānamadho hriyā /",
    "T04bsa054_u:5990": " purā dṛṣṭamadṛṣṭaṃ vā mukhaṃ jālikayāvṛtam // Bca_8.44 //",
    "T04bsa054_u:5991": " tanmukhaṃ tvatparikleśamasahadbhirivādhunā /",
    "T04bsa054_u:5992": " gṛdhrairvyaktīkṛtaṃ paśya kimidānīṃ palāyase // Bca_8.45 //",
    "T04bsa054_u:5993": " paracakṣurnipātebhyo 'pyāsīdyatparirakṣitam /",
    "T04bsa054_u:5994": " tadadya bhakṣitaṃ yāvat kimīrṣyālo na rakṣasi // Bca_8.46 //",
    "T04bsa054_u:5995": " māṃsocchrayamimaṃ dṛṣṭvā gṛdhrairanyaiśca bhakṣitam /",
    "T04bsa054_u:5996": " āhāraḥ pūjyate 'nyeṣāṃ strakcandanavibhūṣaṇaiḥ // Bca_8.47 //",
    "T04bsa054_u:5997": " ........rūpaḥ / pūjyate tvayā stragādibhiḥ /",
    "T04bsa054_u:5998": " tairgṛdhrairanyaiśca gomāyuprabhṛtibhirmāṃsocchrayaṃ māṃsapuñjamimaṃ bhakṣitaṃ bībhatsaṃ dṛṣṭvā kimīrṣyālo na rakṣasīti yojayitavyam /",
    "T04bsa054_u:5999": " kimidānīṃ palāyase iti vā vyavahitena saṃbandhaḥ //",
    "T04bsa054_u:6000": " nanu idamapi praṣṭavyo bhavānityāha-",
    "T04bsa054_u:6001": " niścalādapi te trāsaḥ kaṅkālādevamīkṣitāt /",
    "T04bsa054_u:6002": " niścalādapi kāṣṭhaloṣṭhasamānāt tava trāso jāyate iti kākkā pṛcchati /",
    "T04bsa054_u:6003": " kaṅkālāt asthipañjarāt /",
    "T04bsa054_u:6004": " evamapi bībhatsarūpāt īkṣitāt dṛṣṭāt yadi vā evaṃ trāsaḥ /",
    "T04bsa054_u:6005": " yaddūrādapi dūrataraṃ palāyase iti yojanīyam /",
    "T04bsa054_u:6006": " yadevaṃ calataḥ kathaṃ na trāsa ityāha-",
    "T04bsa054_u:6007": " vetāleneva kenāpi cālyamānādbhayaṃ na kim // Bca_8.48 //",
    "T04bsa054_u:6008": " bhūtagraheṇa cālyamānāt jīvataścalataḥ kiṃ na bhayaṃ bhavati?",
    "T04bsa054_u:6009": " tasmādatiśayena bhayaṃ yuktamityarthaḥ //",
    "T04bsa054_u:6010": " (Bcp 146)",
    "T04bsa054_u:6011": " evaṃ tāvajjugupsanīyatāṃ pratipādya punaranyathā pratipādayitumāha-",
    "T04bsa054_u:6012": " ekasmādaśanādeṣāṃ lālāmedhyaṃ ca jāyate /",
    "T04bsa054_u:6013": " tatrāmedhyamaniṣṭaṃ te lālāpānaṃ kathaṃ priyam // Bca_8.49 //",
    "T04bsa054_u:6014": " yo hi nāma mohāvṛtaviveko rāgaviṣamūrcchitacaitanyaḥ,",
    "T04bsa054_u:6015": " tasya atikamanīyatayā kāminīvadanamadhupānabuddhayā tanmukhavigalallālāpānābhilāṣiṇaḥ /",
    "T04bsa054_u:6016": " paryanuyogamāha- ekameva kāraṇaṃ dvayorapyāhārapānasvabhāvāt /",
    "T04bsa054_u:6017": " tatra tayormadhye amedhyaṃ purīṣamapriyaṃ bhavataḥ /",
    "T04bsa054_u:6018": " lālāyāḥ śleṣmaṇaḥ pānaṃ kathaṃ priyam?",
    "T04bsa054_u:6019": " kena prakāreṇa tatrābhiratirnānyatra?",
    "T04bsa054_u:6020": " dvayorapi yukteti bhāvaḥ //",
    "T04bsa054_u:6021": " athāpi syāt- yadyapi dvayorapi kāraṇamabhinnam,",
    "T04bsa054_u:6022": " tathāpi tasminnatidurgandhatayā vaimukhyam,",
    "T04bsa054_u:6023": " itarasmiṃstu tadabhāvātprītiriti /",
    "T04bsa054_u:6024": " tadetadapi na samyagabhidhānamityupapādayannāha-",
    "T04bsa054_u:6025": " tūlagarbhairmṛdusparśai ramante nopadhānakaiḥ /",
    "T04bsa054_u:6026": " durgandhaṃ na sravantīti kāmino 'medhyamohitāḥ // Bca_8.50 //",
    "T04bsa054_u:6027": " kārpāsāditūlaparipūritairmasūrakādibhirūpadhānaiḥ sukumārasparśaiḥ kāmino na ramante,",
    "T04bsa054_u:6028": " na dhṛtimadhivāsayanti /",
    "T04bsa054_u:6029": " kutaḥ? daurgandhyamaśuciniṣyandaṃ na muñcantīti kṛtvā aśuciparipūrite strīkalevare eva ramante /",
    "T04bsa054_u:6030": " etadapi kutaḥ?",
    "T04bsa054_u:6031": " kāminaḥ kāmasukhābhilāṣiṇaḥ amedhyamohitā yataḥ /",
    "T04bsa054_u:6032": " hetupadametat /",
    "T04bsa054_u:6033": " amedhyaviṣaye amedhyena vā mohitāḥ /",
    "T04bsa054_u:6034": " aśucau śuciviparyāsāt tatraiva atiśayavatīmabhiratimanubhavanti //",
    "T04bsa054_u:6035": " syādetat- yadi nāma aśucitvamamedhye strīkalevare ca sādhāraṇam,",
    "T04bsa054_u:6036": " tathāpi tadekatra vivṛtamanyatra pracchāditam /",
    "T04bsa054_u:6037": " atastadanyaparihāreṇa asminnabhiṣvaṅgaḥ ityatrāha-",
    "T04bsa054_u:6038": " yatra cchanne 'pyayaṃ rāgastadacchannaṃ kimapriyam /",
    "T04bsa054_u:6039": " na cetprayojanaṃ tena kasmācchannaṃ vimṛdyate // Bca_8.51 //",
    "T04bsa054_u:6040": " yasminnamedhyasvabhāve pracchāditarūpe /",
    "T04bsa054_u:6041": " adṛṣṭe 'pīti yāvat /",
    "T04bsa054_u:6042": " etādṛśo 'bhiṣvaṅgaḥ,",
    "T04bsa054_u:6043": " tadacchannaṃ dṛśyatāṃ gatamatiśayena prītikaramupajāyate ityucitam /",
    "T04bsa054_u:6044": " tat kimiti tathābhūtamapriyaṃ bhavataḥ?",
    "T04bsa054_u:6045": " atha tathābhūte sarvathā vaimukhyameva te nācchannena kiṃcit prayojanaṃ tavāsti /",
    "T04bsa054_u:6046": " yadyevam, tarhi kasmāddhetoḥ channaṃ viśeṣeṇa mṛdyate,",
    "T04bsa054_u:6047": " tadanyaparihāreṇa tasyaiva ghaṭanāya yatnaḥ kriyate?",
    "T04bsa054_u:6048": " api ca / idamapi praṣṭavyastvam- kiṃ bhavānaśucivirāgo na veti /",
    "T04bsa054_u:6049": " atra prathamaṃ vikalpamadhikṛtyāha-",
    "T04bsa054_u:6050": " yadi te nāśucau rāgaḥ kasmādāliṅgase 'param /",
    "T04bsa054_u:6051": " (Bcp 147)",
    "T04bsa054_u:6052": " yadi bhavataḥ aśucau na rāgaḥ,",
    "T04bsa054_u:6053": " na sarvathā āsaṅgo 'sti,",
    "T04bsa054_u:6054": " tarhi kasmādāliṅgase apara manyam?",
    "T04bsa054_u:6055": " kiṃ tadityāha-",
    "T04bsa054_u:6056": " māṃsakardamasaṃliptaṃ snāyubaddhāsthipañjaram // Bca_8.52 //",
    "T04bsa054_u:6057": " māṃsameva kardama iva lepanasādharmyāt,",
    "T04bsa054_u:6058": " tena liptamupadigdham /",
    "T04bsa054_u:6059": " kimevaṃbhūtamiti cet,",
    "T04bsa054_u:6060": " snāyubaddhāsthipañjaram,",
    "T04bsa054_u:6061": " snāyvābaddhaṃ saṅgīkṛtam,",
    "T04bsa054_u:6062": " āyattīkṛtam asthipañjaram asthisaṃkalam /",
    "T04bsa054_u:6063": " anyathā khaṇḍaśo viśakalitaṃ syāt,",
    "T04bsa054_u:6064": " iti virāgaviṣayatāmasya darśayati //",
    "T04bsa054_u:6065": " atha śucau rāga iti dvitīyo vikalpaḥ svīkriyate,",
    "T04bsa054_u:6066": " tatrāha- svamevetyādi /",
    "T04bsa054_u:6067": " athavā /",
    "T04bsa054_u:6068": " anyathāvatāryateyaduktaṃ pareṇa- channe carmādinā rāgo bhavati nācchanne /",
    "T04bsa054_u:6069": " tatrāha- yadītyādi /",
    "T04bsa054_u:6070": " yadi tena hetunā carmādinā pihitatvāditi kṛtvā aśucau rāgo bhavati bhavataḥ,",
    "T04bsa054_u:6071": " tadā kasmādāliṅgase paramanyadīyaṃ pañjaram /",
    "T04bsa054_u:6072": " anyat pūrvavat //",
    "T04bsa054_u:6073": " kiṃ tarhi samucitamatretyāha-",
    "T04bsa054_u:6074": " svameva bahvamedhyaṃ te tenaiva dhṛtimācara /",
    "T04bsa054_u:6075": " amedhyabhasrāmaparāṃ gūthaghasmara vismara // Bca_8.53 //",
    "T04bsa054_u:6076": " svameva ātmanaiva bahutaramaśucilālāsiṅghāṇamastaluṅgamūtrapurīṣādi tavāsti,",
    "T04bsa054_u:6077": " tenaivāśucinā saṃtoṣaṃ kuruṣva /",
    "T04bsa054_u:6078": " tato 'pyameghyabhastrāṃ purīṣaprasevikām aparāmanyāṃ strīśarīrasvabhāvām /",
    "T04bsa054_u:6079": " gūthaghasmara purīṣabhakṣaṇaśīla vismara,",
    "T04bsa054_u:6080": " tatra manasikāraṃ mā kārṣīḥ //",
    "T04bsa054_u:6081": " māṃsapriyo 'hamityādinā punaranyathā parihāramāha-",
    "T04bsa054_u:6082": " māṃsapriyo 'hamasyeti draṣṭuṃ spraṣṭuṃ ca vāñchasi /",
    "T04bsa054_u:6083": " acetanaṃ svabhāvena māṃsaṃ tvaṃ kathamicchasi // Bca_8.54 //",
    "T04bsa054_u:6084": " māṃsaṃ priyaṃ yasya /",
    "T04bsa054_u:6085": " eṣo 'haṃ māṃsapriyaḥ /",
    "T04bsa054_u:6086": " asya asthipañjarasya /",
    "T04bsa054_u:6087": " yadi vā /",
    "T04bsa054_u:6088": " māṃsasya priyo māṃsapriyo 'hamasyeti pūrvavat /",
    "T04bsa054_u:6089": " māṃsapriyo 'hamasya priya iti yāvat /",
    "T04bsa054_u:6090": " sāpekṣatve 'pi samāso gamakatvāt /",
    "T04bsa054_u:6091": " ityevaṃ tatpralobhāt pratyupakāradhiyā vā draṣṭuṃ spraṣṭuṃ ca vāñchasi,",
    "T04bsa054_u:6092": " darśanaṃ sparśanaṃ ca abhilaṣasi /",
    "T04bsa054_u:6093": " atrāha- acetanaṃ caitanyaśūnyaṃ mṛtpiṇḍaprāyam /",
    "T04bsa054_u:6094": " svabhāvena prakṛtyā /",
    "T04bsa054_u:6095": " na tu punaryathāpare varṇayanti- caitanyayogādacetanamapi cetanamabhidhīyate /",
    "T04bsa054_u:6096": " tādṛśaṃ māṃsaṃ tvamacetanasvabhāvaṃ kāmukaḥ san kathamicchasi?",
    "T04bsa054_u:6097": " taddṛṣṭau ca mṛtpiṇḍe 'pi syāt /",
    "T04bsa054_u:6098": " tathā ca sati bhavānapi na cetanaḥ syāt //",
    "T04bsa054_u:6099": " asti tatra citsvabhāvaṃ cittam,",
    "T04bsa054_u:6100": " tena tadicchāmīti cedāha-",
    "T04bsa054_u:6101": " yadicchasi na taccittaṃ draṣṭuṃ spraṣṭuṃ ca śakyate /",
    "T04bsa054_u:6102": " yacca śakyaṃ na tadvetti kiṃ tadāliṅgase mudhā // Bca_8.55 //",
    "T04bsa054_u:6103": " yaccittaṃ citsvabhāvamicchasi,",
    "T04bsa054_u:6104": " tadarūpitvāt draṣṭuṃ na śakyate /",
    "T04bsa054_u:6105": " yacca māṃsādisvabhāvaṃ kalevaraṃ draṣṭuṃ spraṣṭuṃ ca śakyate,",
    "T04bsa054_u:6106": " na tadvetti,",
    "T04bsa054_u:6107": " na jānāti,",
    "T04bsa054_u:6108": " acetanatvāt /",
    "T04bsa054_u:6109": " ataḥ kimiti (Bcp 148)",
    "T04bsa054_u:6110": " tadacetanamāliṅgase āśliṣyasi?",
    "T04bsa054_u:6111": " mudheti niṣphalam /",
    "T04bsa054_u:6112": " naiva āliṅgitumucitamiti bhāvaḥ /",
    "T04bsa054_u:6113": " anyathā loṣṭhādyāliṅganaprasaṅgaḥ //",
    "T04bsa054_u:6114": " kiṃ ca / idamapyatigarhitamityādarśayannāha-",
    "T04bsa054_u:6115": " nāmedhyamayamanyasya kāyaṃ vetsītyanadbhutam /",
    "T04bsa054_u:6116": " svāmedhyamayameva tvaṃ taṃ nāvaiṣīti vismayaḥ // Bca_8.56 //",
    "T04bsa054_u:6117": " anyasya kāyaṃ yadamedhyamayaṃ na vetsi,",
    "T04bsa054_u:6118": " tanna kiṃcidāścaryam /",
    "T04bsa054_u:6119": " yuktameva tadavedanam,",
    "T04bsa054_u:6120": " parasaṃtānasyātmanā vyavahitatvāt /",
    "T04bsa054_u:6121": " idaṃ punaratiśayenāścaryasthānam,",
    "T04bsa054_u:6122": " yat svasyātmano 'medhyamayaṃ tvaṃ taṃ kāyaṃ nāvaiṣi nāvagacchasi //",
    "T04bsa054_u:6123": " idānīṃ śāstrakārastaṃ saṃvejayannāha-",
    "T04bsa054_u:6124": " vighanārkāṃśuvikacaṃ muktvā taruṇapaṅkajam /",
    "T04bsa054_u:6125": " amedhyaśauṇḍacittasya kā ratirgūthapañjare // Bca_8.57 //",
    "T04bsa054_u:6126": " vighanārkāśubhirvikacaṃ vikasitam /",
    "T04bsa054_u:6127": " tādṛśaṃ taruṇapaṅkajam /",
    "T04bsa054_u:6128": " abhinavasaroruhaṃ hitvā amedhyābhiniviṣṭacittasya kā ratirgūthapañjare /",
    "T04bsa054_u:6129": " na yukteti bhāvaḥ //",
    "T04bsa054_u:6130": " punaranyathā prāha-",
    "T04bsa054_u:6131": " mṛdādyamedhyaliptatvādyadi na spraṣṭumicchasi /",
    "T04bsa054_u:6132": " yatastannirgataṃ kāyāttaṃ spraṣṭuṃ kathamicchasi // Bca_8.58 //",
    "T04bsa054_u:6133": " ādiśabdādvastrādi /",
    "T04bsa054_u:6134": " aśucimrakṣitatvāt /",
    "T04bsa054_u:6135": " yadi spraṣṭuṃ na vāñchasi /",
    "T04bsa054_u:6136": " yataḥ kāyāttadamedhyaṃ nirgataṃ niryātam,",
    "T04bsa054_u:6137": " taṃ kāyaṃ kathamicchasi spraṣṭum?",
    "T04bsa054_u:6138": " athāpi syāt- nāyamupālambho mama yuktarūpaḥ,",
    "T04bsa054_u:6139": " yato na me kaścidabhiniveśo 'medhye ityatrāha-",
    "T04bsa054_u:6140": " yadi te nāśucau rāgaḥ kasmādāliṅgase param /",
    "T04bsa054_u:6141": " amedhyakṣetrasaṃbhūtaṃ tadbījaṃ tena vardhitam // Bca_8.59 //",
    "T04bsa054_u:6142": " amedhyakṣetraṃ māturjaṭharam,",
    "T04bsa054_u:6143": " anekāśucisthānatvāt,",
    "T04bsa054_u:6144": " tatra saṃbhūtaṃ samutpannaṃ tadbījam,",
    "T04bsa054_u:6145": " tadeva amedhyaṃ mātāpitṛśukraśoṇitasvabhāvaṃ bījaṃ yasya tattathoktam /",
    "T04bsa054_u:6146": " tena vardhitamiti tena amedhyena mātṛpītāśitasya vāntakalpasya rasena vardhitaṃ garbhasthitamupabṛṃhitam /",
    "T04bsa054_u:6147": " bahirnirgatamapi svayamaśitapītaparipākāśucirasena /",
    "T04bsa054_u:6148": " kasmādāliṅgase paramiti saṃbandhaḥ /",
    "T04bsa054_u:6149": " paraṃ strīkalevaram /",
    "T04bsa054_u:6150": " ityupālambho 'styeva bhavataḥ //",
    "T04bsa054_u:6151": " atha aśucirāgo 'hamiti pakṣasvīkāraḥ,",
    "T04bsa054_u:6152": " tathāpi upālambhastadavastha evetyāha-",
    "T04bsa054_u:6153": " amedhyabhavamalpatvānna vāñchasyaśuciṃ kṛmim /",
    "T04bsa054_u:6154": " bahvamedhyamayaṃ kāyamamedhyajamapīcchasi // Bca_8.60 //",
    "T04bsa054_u:6155": " purīṣādyaśucisaṃbhūtaṃ kṛmiṃ prāṇakajātaṃ na vāñchasi /",
    "T04bsa054_u:6156": " kāyaṃ punarmātṛgrāmasya bahutarāśucisvabhāvamaśucisaṃbhūtamapi pūrvakrameṇa icchasi //",
    "T04bsa054_u:6157": " (Bcp 149)",
    "T04bsa054_u:6158": " athāpi syāt- kimatrottaraṃ vaktavyam?",
    "T04bsa054_u:6159": " yato 'hamapi yādṛśaḥ,",
    "T04bsa054_u:6160": " tādṛśaṃ tasyāḥ śarīram,",
    "T04bsa054_u:6161": " tena aśucernāśucisaṃparko doṣaḥ,",
    "T04bsa054_u:6162": " yādṛśo yakṣastādṛśo balirapītyāha-",
    "T04bsa054_u:6163": " na kevalamamedhyatvamātmīyaṃ na jugupsasi /",
    "T04bsa054_u:6164": " amedhyabhāṇḍānaparān gūthaghasmara vāñchasi // Bca_8.61 //",
    "T04bsa054_u:6165": " ayamiha mahāmohasya prabhāvaḥ,",
    "T04bsa054_u:6166": " yadātmagatameva tāvadaśucisvabhāvaṃ na vigarhasi /",
    "T04bsa054_u:6167": " pratyuta aparānaśucikumbhānabhilaṣasi,",
    "T04bsa054_u:6168": " iti dhik parāmarśavikalatā /",
    "T04bsa054_u:6169": " gūthaghasmareti tiraskāravacanena tasyaiva saṃbodhanam //",
    "T04bsa054_u:6170": " idānīṃ sākṣātkṛtya aśucisvabhāvatāṃ pratipādayannāha-",
    "T04bsa054_u:6171": " karpūrādiṣu hṛdyeṣu śālyannavyañjaneṣu vā /",
    "T04bsa054_u:6172": " mukhakṣiptavisṛṣṭeṣu bhūmirapyaśucirmatā // Bca_8.62 //",
    "T04bsa054_u:6173": " evaṃ śucipavitravastunyapi yadekadeśaniṣyandasaṃparkādapavitrasvabhāvatāṃ vrajanti /",
    "T04bsa054_u:6174": " āsatāṃ tāvattāni vastūni,",
    "T04bsa054_u:6175": " tatsaṃsargādbhūmirapi śucisvabhāvā aśucitvaṃ yāti //",
    "T04bsa054_u:6176": " yadi pratyakṣamapyetadamedhyaṃ nādhimucyase /",
    "T04bsa054_u:6177": " śmaśāne patitān ghorān kāyān paśyāparānapi // Bca_8.63 //",
    "T04bsa054_u:6178": " evaṃ tāvadadhyakṣasiddho 'yaṃ vyavahāraḥ,",
    "T04bsa054_u:6179": " tathāpi yadi nādhimucyase,",
    "T04bsa054_u:6180": " na saṃpratyeṣi /",
    "T04bsa054_u:6181": " dṛṣṭvāpi na śraddadhāsi ityarthaḥ /",
    "T04bsa054_u:6182": " tadā śmaśāne pūtinivāse kāyān paśya /",
    "T04bsa054_u:6183": " kiṃbhūtān? ghorāniti /",
    "T04bsa054_u:6184": " vikhāditakavinīlakavipūyakādisvabhāvatayā bībhatsān bhayaṃkarān vā aparāniti ato 'dhikān //",
    "T04bsa054_u:6185": " kiṃ ca / prakṛtyā vikṛta evāyaṃ kāyo nābhiratisthānaṃ yujyate ityupadarśayannāha-",
    "T04bsa054_u:6186": " carmaṇyutpāṭite yasmādbhayamutpadyate mahat /",
    "T04bsa054_u:6187": " kathaṃ jñātvāpi tatraiva punarutpadyate ratiḥ // Bca_8.64 //",
    "T04bsa054_u:6188": " utpāṭite viyojite /",
    "T04bsa054_u:6189": " yasmāditi kāyāt /",
    "T04bsa054_u:6190": " trāso jāyate mahān- kimetaditi /",
    "T04bsa054_u:6191": " evaṃ tatsvabhāvaṃ viditvāpi kathaṃ tasminneva sthāne bhayasthānatvena ekadā pratipanne punaranyadā jāyate ratirabhiṣvaṅgaḥ //",
    "T04bsa054_u:6192": " syādetat- yadi nāma aśucisvabhāvatā kāyasya adhyakṣasiddhā,",
    "T04bsa054_u:6193": " tathāpi candanādisurabhivastūpalipto 'sau kamanīyo bhavati ityatrāha-",
    "T04bsa054_u:6194": " kāye nyasto 'pyasau gandhaścandanādeva nānyataḥ /",
    "T04bsa054_u:6195": " anyadīyena gandhena kasmādanyatra rajyase // Bca_8.65 //",
    "T04bsa054_u:6196": " śarīre niveśito 'pyasau gandhaḥ candanādiprasūtaḥ,",
    "T04bsa054_u:6197": " yadvaśātkāye kamanīyabuddhirupajāyate /",
    "T04bsa054_u:6198": " candanādeva kevalāt /",
    "T04bsa054_u:6199": " nānyataḥ iti kāyāt /",
    "T04bsa054_u:6200": " ataḥ kasmāt parakīyena gandhena candanasamudbhūtena anyatra yasyāsau gandho na bhavati,",
    "T04bsa054_u:6201": " atra abhiratiḥ kriyate?",
    "T04bsa054_u:6202": " (Bcp 150)",
    "T04bsa054_u:6203": " api ca / candanādisaṃskāro 'pi kevalātmopaghātāya vartate,",
    "T04bsa054_u:6204": " na hitāyeti pratipādayannāha-",
    "T04bsa054_u:6205": " yadi svabhāvadaurgandhyādrāgo nātra śivaṃ nanu /",
    "T04bsa054_u:6206": " kimanartharucirlokastaṃ gandhenānulimpati // Bca_8.66 //",
    "T04bsa054_u:6207": " svabhāvadaurgandhyāt sahajātpūtigandhavahatvāt /",
    "T04bsa054_u:6208": " atreti kāye /",
    "T04bsa054_u:6209": " yadi rāgo notpadyate,",
    "T04bsa054_u:6210": " tadā śivaṃ nanu kalyāṇameva syāt /",
    "T04bsa054_u:6211": " evaṃ guṇasaṃbhave 'pi kiṃ kāraṇamanarthapriyo lokaḥ taṃ kāyaṃ gandhenānulimpati?",
    "T04bsa054_u:6212": " sarvathā na yuktametadityarthaḥ //",
    "T04bsa054_u:6213": " na cāsya saṃskārasahasratve 'pi svabhāvānyathātvamastītyāha-",
    "T04bsa054_u:6214": " kāyasyātra kimāyātaṃ sugandhi yadi candanam /",
    "T04bsa054_u:6215": " kāyasya svabhāvadurgandhasya kimāyātam,",
    "T04bsa054_u:6216": " kiṃ bhūtam? na kiṃcit /",
    "T04bsa054_u:6217": " sugandhi yadi candanam /",
    "T04bsa054_u:6218": " śobhano gandho 'syeti bahuvrīhisamāsāntādin /",
    "T04bsa054_u:6219": " tathāpi tasya na svabhāvapracyutirastīti bhāvaḥ /",
    "T04bsa054_u:6220": " atha tadvaśāt tasmin kamanīyatāmupādāya abhiratirutpadyate ityatrāha-",
    "T04bsa054_u:6221": " anyadīyena gandhena kasmādanyatra rajyate // Bca_8.67 //",
    "T04bsa054_u:6222": " evaṃ ca na vicakṣaṇatā syādityarthaḥ //",
    "T04bsa054_u:6223": " keśādisaṃskāradvāreṇāpi anarthaheturevāyaṃ kāya iti ślokadvayenopadarśayannāha-",
    "T04bsa054_u:6224": " yadi keśanakhairdīrghairdantaiḥ samalapāṇḍuraiḥ /",
    "T04bsa054_u:6225": " malapaṅkadharo nagraḥ kāyaḥ prakṛtibhīṣaṇaḥ // Bca_8.68 //",
    "T04bsa054_u:6226": " sa kiṃ saṃskriyate yatnādātmaghātāya śastravat /",
    "T04bsa054_u:6227": " ātmavyāmohanodyuktairunmattairākulā mahī // Bca_8.69 //",
    "T04bsa054_u:6228": " dīrghaiḥ sahajāvasthitaiḥ /",
    "T04bsa054_u:6229": " acchinnairityarthaḥ /",
    "T04bsa054_u:6230": " dantairdaśanaiḥ samalapāṇḍuraiḥ dantadhāvanakramukādibhirasaṃskṛtaiḥ /",
    "T04bsa054_u:6231": " malapaṅkadharaḥ mala eva paṅkaḥ kardamaḥ,",
    "T04bsa054_u:6232": " taṃ dhārayatīti tathā,",
    "T04bsa054_u:6233": " snānābhyañjanādivirahāt /",
    "T04bsa054_u:6234": " nagna iti vastraviviktatvāt yathājāta ivāvasthitaḥ /",
    "T04bsa054_u:6235": " tathābhūtaḥ san /",
    "T04bsa054_u:6236": " yadi kāyaḥ prakṛtyā bhīṣaṇaḥ pretānāmiva svabhāvena bhayaṃkaraḥ /",
    "T04bsa054_u:6237": " sa evaṃbhūtaḥ kimiti saṃskriyate?",
    "T04bsa054_u:6238": " yatnāditi keśanakhādiracanāviśeṣaiḥ,",
    "T04bsa054_u:6239": " dantadhāvanatāmbūlādibhiḥ,",
    "T04bsa054_u:6240": " snānābhyañjanānulepanādibhiḥ,",
    "T04bsa054_u:6241": " vastrādibhirvā /",
    "T04bsa054_u:6242": " kimiva? ātmaghātāya śastravat /",
    "T04bsa054_u:6243": " ātmano vadhārthaṃ khaṅgādiryathā saṃskriyate tadvat /",
    "T04bsa054_u:6244": " ityeṣāṃ mohavaśīkṛtaṃ viceṣṭitaṃ paridevayannāha- ātmetyādi /",
    "T04bsa054_u:6245": " ātmanaiva saṃcintya ātmano vyāmohamutpādayituṃ yatnavadbhiḥ unmattairasvasthacittaiḥ /",
    "T04bsa054_u:6246": " evaṃ ca viparītakarmānuṣṭhānānnaite varākāḥ sacetasa iti khedaṃ karoti śāsrakāraḥ /",
    "T04bsa054_u:6247": " na cātra kaścidātmajño dṛśyata iti unmattairākulā samākīrṇā mahī pṛthivīti //",
    "T04bsa054_u:6248": " prāsaṅgikaṃ parisamāpya prakṛtamanubandhannāha-",
    "T04bsa054_u:6249": " kaṅkālān katicidṛṣṭvā śmaśāne kila te ghṛṇā /",
    "T04bsa054_u:6250": " grāmaśmaśāne ramase calatkaṅkālasaṃkule // Bca_8.70 //",
    "T04bsa054_u:6251": " (Bcp 151)",
    "T04bsa054_u:6252": " śavānāmasthipañjarān katicit pratiniyatān /",
    "T04bsa054_u:6253": " etaduktaṃ bhavati- carmaṇyutpāṭite [8. 64] ityādikamuktvā yaduktaṃ kathaṃ jñātvāpītyādi,",
    "T04bsa054_u:6254": " tatra parasyottaram- na śmaśānagatakalevarasādṛśyamasya,",
    "T04bsa054_u:6255": " yena tasminneva atrāpi ratirna syāt,",
    "T04bsa054_u:6256": " kiṃ tarhi śmaśāne tasya ghṛṇāsthānatvāt /",
    "T04bsa054_u:6257": " nātreti atra abhidheyakaṅkālānityādi /",
    "T04bsa054_u:6258": " grāmaśmaśāne /",
    "T04bsa054_u:6259": " iti /",
    "T04bsa054_u:6260": " naivātra kaścidviśeṣo 'sti /",
    "T04bsa054_u:6261": " tadeva śarīraṃ śmaśāne ghṛṇāsthānagrāme vā abhiratisthānamiti kākvā brūte /",
    "T04bsa054_u:6262": " naitadvicakṣaṇadhiyāṃ samāyuktamiti bhāvaḥ /",
    "T04bsa054_u:6263": " calatkaṅkālasaṃkule ityanena etaddarśayati- etāvāṃstu viśeṣaḥ /",
    "T04bsa054_u:6264": " na ca anena viśeṣeṇāśucisvabhāvatā ghṛṇāheturnivartate,",
    "T04bsa054_u:6265": " yena pravṛttiriyaṃ syāditi /",
    "T04bsa054_u:6266": " saṃkula iti samākīrṇe //",
    "T04bsa054_u:6267": " bhavatu nāma īdṛśamaśucisvabhāvamapi sūkarāṇāmiva abhiratisthānam /",
    "T04bsa054_u:6268": " tathā ca evaṃ vidhamapi draviṇavikalasya naitat sulabhamityupadarśayannāha-",
    "T04bsa054_u:6269": " evaṃ cāmedhyamapyetadvinā mūlyaṃ na labhyate /",
    "T04bsa054_u:6270": " tadarthamarjanāyāso narakādiṣu ca vyathā // Bca_8.71 //",
    "T04bsa054_u:6271": " vinā mūlyaṃ dravyamantareṇa na labhyate na prāpyate /",
    "T04bsa054_u:6272": " atastadarthinā prathamato dhanameva arjanīyam /",
    "T04bsa054_u:6273": " tadarjanena āyāsāt kṛṣivāṇijyasevādisamāśrayeṇa pariśramādihaiva duḥkhamupajāyate,",
    "T04bsa054_u:6274": " adharmeṇa copārjanānnarakādiṣu,",
    "T04bsa054_u:6275": " iti ubhayaloke 'narthahetureva tadarjanam /",
    "T04bsa054_u:6276": " nāpi tatsukhaprāptirasti //",
    "T04bsa054_u:6277": " duḥkhameva tu kevalaṃ tadarjaneneti pratipādayannāha-",
    "T04bsa054_u:6278": " śiśornārjanasāmarthyaṃ kenāsau yauvane sukhī /",
    "T04bsa054_u:6279": " yātyarjanena tāruṇyaṃ vṛddhaḥ kāmaiḥ karoti kim // Bca_8.72 //",
    "T04bsa054_u:6280": " bālāvasthāvasthitasya na dhanopārjanaśaktirasti,",
    "T04bsa054_u:6281": " bālatvādeva /",
    "T04bsa054_u:6282": " kena dhanena prakāreṇa vā asau bālo yauvane yuvāvasthāyāṃ sukhī syāt?",
    "T04bsa054_u:6283": " dhanavikalatvānna kvacidityarthaḥ /",
    "T04bsa054_u:6284": " yadapi kasyacit pitṛpitāmahopārjitadhanena yauvane sukhitvaṃ dṛśyate,",
    "T04bsa054_u:6285": " tadapi pratiniyatasyaiva na sarvasya /",
    "T04bsa054_u:6286": " na cāpi pūrvoktaduḥkhadvayādvimucyate 'sau /",
    "T04bsa054_u:6287": " ato dhanārjanamupādeyamādau sukhasādhanopāyatvāt /",
    "T04bsa054_u:6288": " tadarjayata eva galitavayaso na kaścidupayogo viṣayairiti //",
    "T04bsa054_u:6289": " athāpi syāt- tadarjayatāpi kāmasukhamanubhūyata eva, ityatrāha-",
    "T04bsa054_u:6290": " keciddināntavyāpāraiḥ pariśrāntāḥ kukāminaḥ /",
    "T04bsa054_u:6291": " gṛhamāgatya sāyāhne śerate sma mṛtā iva // Bca_8.73 //",
    "T04bsa054_u:6292": " ye kecit kutsitakāmākṣiptacetasaḥ kāṣṭhatṛṇapatrādyāharaṇabhṛtikarmakriyālakṣaṇairdinaparyantavyāpāraiḥ parikhinnakāyamanaso nirutsukāḥ,",
    "T04bsa054_u:6293": " astaṃ gate savitari svagṛhamāgatya gāḍhamiddhākrāntatvāt mṛtakalpāḥ śerate sma svapanti /",
    "T04bsa054_u:6294": " prabhāte punarutthāya tatraiva nīcakarmaṇi yujyante /",
    "T04bsa054_u:6295": " smaśabdo 'tra vākyālaṃkāre atītārthāviṣayatvāt /",
    "T04bsa054_u:6296": " evamāyuḥsaṃskārān kecit kukāminaḥ kṣapayanti,",
    "T04bsa054_u:6297": " na ca kāmasukhāsvādamupalabhante /",
    "T04bsa054_u:6298": " (Bcp 152)",
    "T04bsa054_u:6299": " parasevakānadhikṛtyāha-",
    "T04bsa054_u:6300": " daṇḍayātrābhirapare pravāsakleśaduḥkhitāḥ /",
    "T04bsa054_u:6301": " vatsararaipi nekṣante putradārāṃstadarthinaḥ // Bca_8.74 //",
    "T04bsa054_u:6302": " apare pūrvakāmikebhyo 'nye kukāminaḥ sevakā ityarthaḥ /",
    "T04bsa054_u:6303": " te daṇḍayātrādibhiḥ,",
    "T04bsa054_u:6304": " daṇḍaḥ paracakravijayāya yātrā prayāṇam,",
    "T04bsa054_u:6305": " pararāṣṭradravyagrahaṇāya vā yātrā,",
    "T04bsa054_u:6306": " tadādiryeṣāṃ deśāntarapreṣaṇādīnām,",
    "T04bsa054_u:6307": " taiḥ pravāso deśāntaragamanam,",
    "T04bsa054_u:6308": " tena kleśaḥ pariśramaḥ,",
    "T04bsa054_u:6309": " tena duḥkhitāḥ pīḍitāḥ /",
    "T04bsa054_u:6310": " sarvadā tathābhūtāḥ /",
    "T04bsa054_u:6311": " vatsarairapi anekavarṣātyaye 'pi putrān dārāṃśca nekṣante na paśyanti /",
    "T04bsa054_u:6312": " tadarthina iti taiḥ putradārādibhirarthinaḥ tadabhilāṣukāḥ /",
    "T04bsa054_u:6313": " tadarthameva parasevādisvīkārādityarthaḥ //",
    "T04bsa054_u:6314": " aho bata amīṣāṃ niṣphalamanuṣṭhānamiti śocayannāha-",
    "T04bsa054_u:6315": " yadarthameva vikrīta ātmā kāmavimohitaiḥ /",
    "T04bsa054_u:6316": " tanna prāptaṃ mudhaivāyurnītaṃ tu parakarmaṇā // Bca_8.75 //",
    "T04bsa054_u:6317": " yadarthaṃ sukhapratilambhanimittaṃ vikrītaḥ paradāsīkṛtaḥ ātmā kāmaviḍambitaiḥ tanna prāptam,",
    "T04bsa054_u:6318": " taditi sukhaṃ na prāptaṃ na pratilabdham /",
    "T04bsa054_u:6319": " āyuḥsaṃskārā eva hi kevalamanarthakaṃ parakarmānuṣṭhānena kṣayamupanītāḥ /",
    "T04bsa054_u:6320": " na sādhukarmaṇi kvacidapi yojitā iti bhāvaḥ //",
    "T04bsa054_u:6321": " sukhalipsayā pravṛttānāṃ pratyuta duḥkhamevāpatitameṣāmityupadarśayannāha-",
    "T04bsa054_u:6322": " vikrītasvātmabhāvānāṃ sadā preṣaṇakāriṇām /",
    "T04bsa054_u:6323": " prasūyante striyo 'nyeṣāmaṭavīviṭapādiṣu // Bca_8.76 //",
    "T04bsa054_u:6324": " sukhabubhukṣayā vikrītaḥ parāyattīkṛtaḥ svātmabhāva svakāyo yaiste tathā, teṣām /",
    "T04bsa054_u:6325": " anyeṣāṃ sevakānāmityarthaḥ /",
    "T04bsa054_u:6326": " ata eva sadā preṣaṇakaraṇaśīlānām /",
    "T04bsa054_u:6327": " anyeṣāmapareṣāṃ prabhuprayojanena gacchatām /",
    "T04bsa054_u:6328": " mārga eva prasūyante striyaḥ /",
    "T04bsa054_u:6329": " aṭavīviṭapādiṣu /",
    "T04bsa054_u:6330": " ādiśabdāt parvatanitagbanadīkūlādiṣu kaṣṭasthāneṣu //",
    "T04bsa054_u:6331": " ayamaparo viparyāsasteṣāmiti pratipādayannāha-",
    "T04bsa054_u:6332": " raṇaṃ jīvitasaṃdehaṃ viśanti kila jīvitum /",
    "T04bsa054_u:6333": " mānārthaṃ dāsatāṃ yānti mūḍhāḥ kāmaviḍambitāḥ // Bca_8.77 //",
    "T04bsa054_u:6334": " vikrītasvātmabhāvāḥ saṃgrāmaṃ caturdantasaṃghaṭṭaṃ praviśanti /",
    "T04bsa054_u:6335": " kiṃbhūtaṃ jīvitasaṃdeham?",
    "T04bsa054_u:6336": " tatra praviṣṭasya jīvitaṃ syādvā na veti jīvitasya saṃdeho 'sminniti kṛtvā /",
    "T04bsa054_u:6337": " jīvitumiti jīvanārtham /",
    "T04bsa054_u:6338": " atra pratilabdhairlābhairjīvikāṃ kalpayiṣyāma iti matvetyarthaḥ /",
    "T04bsa054_u:6339": " mānārthaṃ dāsatāṃ yānti,",
    "T04bsa054_u:6340": " balavatā kenacidabhibhūtāḥ svamānoddharaṇārtham /",
    "T04bsa054_u:6341": " aṅgulīcchedavelāgrahaṇasvīkārāt /",
    "T04bsa054_u:6342": " mūḍhā mohāndhīkṛtavivekacakṣuṣaḥ /",
    "T04bsa054_u:6343": " ke te? kāmabiḍambitāḥ kāmāya kāmena vā viḍambitāstiraskṛtāḥ //",
    "T04bsa054_u:6344": " (Bcp 153)",
    "T04bsa054_u:6345": " ihaiva janmani kāmāsaktacetasāṃ yadduḥkhaṃ dṛśyate tatkathayannāha-",
    "T04bsa054_u:6346": " chidyante kāminaḥ kecidanye śūlasamarpitāḥ /",
    "T04bsa054_u:6347": " dṛśyante dahyamānāśca hanyamānāśca śaktibhiḥ // Bca_8.78 //",
    "T04bsa054_u:6348": " paradāradhanāpaharaṇādeḥ //",
    "T04bsa054_u:6349": " śeṣaḥ subodhaḥ //",
    "T04bsa054_u:6350": " kiṃ ca / ayaṃ sukhasādhanatvena upādīyamāno 'pi ca anarthaparaṃparāprasūtiheturevārthaḥ iti kathayannāha-",
    "T04bsa054_u:6351": " arjanarakṣaṇanāśaviṣādairarthamanarthamanantamavehi /",
    "T04bsa054_u:6352": " vyagratayā dhanasaktamatīnāṃ nāvasaro bhavaduḥkhavimukteḥ // Bca_8.79 //",
    "T04bsa054_u:6353": " arjanamanutpannasyotpādanaṃ duḥkham /",
    "T04bsa054_u:6354": " upārjitasyāpi jalānalādibhyaḥ pañcapratyavāyebhyaḥ paripālanaṃ kaṣṭataram /",
    "T04bsa054_u:6355": " tathā rakṣitasyāpi kathaṃcit taskarādibhirnāśādviṣādo daurmanasyaṃ paritāpaheturanarthaḥ /",
    "T04bsa054_u:6356": " tadevamanarthaparaṃparānidānatvāt kāraṇe kāryopacārādartha evānartha uktaḥ /",
    "T04bsa054_u:6357": " ityevamarjanādibhiḥ sarvadā vyākulatvāt dhanāsaktacetasāṃ kṣaṇamapi samādhānānavakāśatvāt nāvasaraḥ saṃsārāśṛ[śri?",
    "T04bsa054_u:6358": " ]tajātyādiduḥkhanirmokṣāya sadā tadgatamanasikāraireva āyuḥrāṇāṃ kṣapaṇāt //",
    "T04bsa054_u:6359": " sarvametadupasaṃhṛtya kāmāsaṅgaparityāgāya saṃvegakathayā protsāhayati evamityādinā-",
    "T04bsa054_u:6360": " evamādīnavo bhūyānalpāsvādastu kāminām /",
    "T04bsa054_u:6361": " śakaṭaṃ vahato yadvatpaśorghāsalavagrahaḥ // Bca_8.80 //",
    "T04bsa054_u:6362": " evamityuktaprakāraparāmarśe /",
    "T04bsa054_u:6363": " ādīnavo 'narthaḥ /",
    "T04bsa054_u:6364": " bhūyānanekaprakāraḥ /",
    "T04bsa054_u:6365": " na cātra sukhotpādavārtāpyasti /",
    "T04bsa054_u:6366": " yadapi viparyāsāt kathaṃcit sukhamiti pratibhāsate,",
    "T04bsa054_u:6367": " tadapi na kiṃcit /",
    "T04bsa054_u:6368": " gurutarabhārākramaṇapariklāntavapuṣaḥ paśoriva ghāsalavagrāsagrahaṇam //",
    "T04bsa054_u:6369": " tasyāsvādalavasyārthe yaḥ paśorapyadurlabhaḥ /",
    "T04bsa054_u:6370": " hatā daivahateneyaṃ kṣaṇasaṃpatsudurlabhā // Bca_8.81 //",
    "T04bsa054_u:6371": " tasyaivaṃbhūtasya atitucchasya sukhāsvādaleśasya paśorapi sādhāraṇāsyārthe tasya nimittam /",
    "T04bsa054_u:6372": " iyaṃ kṣaṇasaṃpat aṣṭākṣaṇavinirmuktā hatā vināśitā /",
    "T04bsa054_u:6373": " vṛthā kṛtetyarthaḥ /",
    "T04bsa054_u:6374": " kiṃviśiṣṭā sudurlabhā vyākhyātā /",
    "T04bsa054_u:6375": " kena daivahatena /",
    "T04bsa054_u:6376": " daivaṃ purātanaṃ karma, tena hatā /",
    "T04bsa054_u:6377": " hitāhitaparijñāne viparyastamatiḥ kṛtaḥ /",
    "T04bsa054_u:6378": " vimohita ityarthaḥ /",
    "T04bsa054_u:6379": " vastutastu tiraskāravacanametat /",
    "T04bsa054_u:6380": " bhāgavihīna evamucyate //",
    "T04bsa054_u:6381": " avaśyaṃ ganturityādinā ślokadvayena viparyāsarūpatāmeva pratipādayati-",
    "T04bsa054_u:6382": " avaśyaṃ ganturalpasya narakādiprapātinaḥ /",
    "T04bsa054_u:6383": " kāyasyārthe kṛto yo 'yaṃ sarvakālaṃ pariśramaḥ // Bca_8.82 //",
    "T04bsa054_u:6384": " (Bcp 154)",
    "T04bsa054_u:6385": " avaśyaṃ ganturiti anityatayā asthirasvabhāvasya /",
    "T04bsa054_u:6386": " alpasya lokottarakāyamapekṣya atidūraṃ niṣkṛṣṭasya /",
    "T04bsa054_u:6387": " narakādiprapātina iti aparimitaduḥkhabhāginaḥ /",
    "T04bsa054_u:6388": " svasukhotpādane 'pyasamarthasyetyarthaḥ /",
    "T04bsa054_u:6389": " kāyasya ātmaśarīrasyārthe sukhotpādanāya yo 'yaṃ narakādiduḥkhamavigaṇayya kṛtaḥ sarvakālaṃ saṃsārasya pūrvasyāṃ koṭau pariśramaḥ prayāsaḥ //",
    "T04bsa054_u:6390": " tataḥ koṭiśatenāpi śramabhāgena buddhatā /",
    "T04bsa054_u:6391": " tatastasmāt pariśramāt koṭiśatenāpi pariśramabhāgena aṃśena buddhatvaṃ syāt,",
    "T04bsa054_u:6392": " tadapekṣayā atyalpīyasā āyāsabalena buddhatvaṃ syāt /",
    "T04bsa054_u:6393": " tathāpi tadarthaṃ mandabuddhayo notsahanta ityarthaḥ /",
    "T04bsa054_u:6394": " atha bodhicaryāyāmapi carataḥ anekaduṣkaraśatasamārambhādatiśayabadduḥkhasahasramutpadyata evetyāha-",
    "T04bsa054_u:6395": " caryāduḥkhānmahadduḥkhaṃ sā ca bodhirna kāminām // Bca_8.83 //",
    "T04bsa054_u:6396": " caryāduḥkhamapekṣya idameva mahadduḥkhaṃ yatkāmārthe caratāṃ saṃsāre teṣāmavīcyādinarakapatanāt,",
    "T04bsa054_u:6397": " pāratantryeṇa dīrghakālamanubhavanācca /",
    "T04bsa054_u:6398": " na tu bodhisattvānāṃ pratiniyatakālaṃ svecchayā tadanubhavatām /",
    "T04bsa054_u:6399": " tadevaṃ duḥkhamanubhavatāmapi kāmārthe kāmināṃ sā ca bodhirna bhavati,",
    "T04bsa054_u:6400": " yā bodhisattvānāṃ parārthe duḥkhamanubhavatāmityarthaḥ //",
    "T04bsa054_u:6401": " punarviśeṣeṇa kāmanidānaduḥkhaṃ pratipādayannāha-",
    "T04bsa054_u:6402": " na śastraṃ na viṣaṃ nāgnirna prapāto na vairiṇaḥ /",
    "T04bsa054_u:6403": " kāmānāmupamāṃ yānti narakādivyathāsmṛteḥ // Bca_8.84 //",
    "T04bsa054_u:6404": " amī śastrādayo duḥkhajanakatvena prasiddhā na sādṛśyaṃ bhajante prati kāmānām /",
    "T04bsa054_u:6405": " kasmāt? narakādidurgatiduḥkhasya āgamāt pratipannasya smaraṇāt smaraṇenāmukhīkaraṇāt /",
    "T04bsa054_u:6406": " śastrādayo hi niyatakālaṃ maraṇamātraduḥkhadāyakāḥ,",
    "T04bsa054_u:6407": " kāmāstu dīrghakālikatīvranarakādiduḥkhahetava iti kīdṛśī tairupamā bhavet?",
    "T04bsa054_u:6408": " tadevaṃ kāyavivekānantaraṃ cittavivekaṃ pratipādya prakṛte yojayitumāha-",
    "T04bsa054_u:6409": " evamudvijya kāmebhyo viveke janayedratim /",
    "T04bsa054_u:6410": " kāmebhyo bhayahetubhyaḥ /",
    "T04bsa054_u:6411": " evamuktakrameṇa udvijya saṃtrāsaṃ kṛtvā pūrvoktaviveke ratimabhiratimutpādayet /",
    "T04bsa054_u:6412": " kutra sthitvā tatrāha-",
    "T04bsa054_u:6413": " kalahāyāsaśūnyāsu śāntāsu vanabhūmiṣu // Bca_8.85 //",
    "T04bsa054_u:6414": " pratidvandvināmabhāvāt kalahāyāsaśūnyāstāḥ,",
    "T04bsa054_u:6415": " vyālamṛgasarīsṛpataskarādivirahācca ramyāḥ //",
    "T04bsa054_u:6416": " tatrānuśaṃsāmāha-",
    "T04bsa054_u:6417": " dhanyaiḥ śaśāṅkakaracandanaśītaleṣu ramyeṣu harmyavipuleṣu śilātaleṣu /",
    "T04bsa054_u:6418": " niḥśabdasaumyavanamārutavījyamānaiḥ caṃkramyate parahitāya vicintyate ca // Bca_8.86 //",
    "T04bsa054_u:6419": " (Bcp 155)",
    "T04bsa054_u:6420": " dhanyaiḥ sukṛtibhiḥ /",
    "T04bsa054_u:6421": " śaśāṅkasya candramasaḥ karā raśmaya eva śuklatāśaityasādharmyāccandanānīva,",
    "T04bsa054_u:6422": " taiḥ śītalāni yāni ślātalāni teṣu caṃkramyata iti saṃbandhaḥ /",
    "T04bsa054_u:6423": " kiṃviśiṣṭeṣu?",
    "T04bsa054_u:6424": " prakṛtyaiva śucipavitreṣu karkaśādidoṣarahiteṣu ca /",
    "T04bsa054_u:6425": " harmyavipuleṣu dhavalagṛhavadvistīrṇeṣu /",
    "T04bsa054_u:6426": " kīdṛśaiḥ sadbhiścaṃkramyate?",
    "T04bsa054_u:6427": " niḥśabdaiḥ pratikūlaśabdavirahitaiḥ /",
    "T04bsa054_u:6428": " saumyairanutkaṭaiḥ /",
    "T04bsa054_u:6429": " sukhasaṃsparśairityarthaḥ /",
    "T04bsa054_u:6430": " vanamārutaiḥ vanapavanaiḥ /",
    "T04bsa054_u:6431": " vījyamānāḥ taiścaṃkramyata iti parāvṛttyā punaḥ punarmandaṃ bhramyate /",
    "T04bsa054_u:6432": " na kevalaṃ caṃkramyate,",
    "T04bsa054_u:6433": " kiṃ tu parahitāya sattvānāṃ sukhotpādanāya vicintyate /",
    "T04bsa054_u:6434": " sarvametadayatnasiddhaṃ yoginām,",
    "T04bsa054_u:6435": " kāmināṃ tu prayatnasādhyam /",
    "T04bsa054_u:6436": " tadanena aiśvaryasukhādviśiṣyate vivekasukhamityupadarśitaṃ bhavati //",
    "T04bsa054_u:6437": " idamaparamasādhāraṇaṃ sukhaṃ vivekavihāriṇa ityupadarśayannāha-",
    "T04bsa054_u:6438": " vihṛtya yatra kvacidiṣṭakālaṃ śūnyālaye vṛkṣatale guhāsu /",
    "T04bsa054_u:6439": " parigraharakṣaṇakhedamuktaḥ caratyapekṣāvirato yatheṣṭam // Bca_8.87 //",
    "T04bsa054_u:6440": " subodham //",
    "T04bsa054_u:6441": " svacchandacārītyādinā kathitamevārthaṃ vyaktīkaroti-",
    "T04bsa054_u:6442": " svacchandacāryanilayaḥ pratibaddho na kasyacit /",
    "T04bsa054_u:6443": " yatsaṃtoṣasukhaṃ bhuṅkte tadindrasyāpi durlabham // Bca_8.88 //",
    "T04bsa054_u:6444": " svasyātmanaḥ chando 'bhilāṣaḥ,",
    "T04bsa054_u:6445": " tena carituṃ śīlamasyeti /",
    "T04bsa054_u:6446": " svecchācārītyarthaḥ //",
    "T04bsa054_u:6447": " iti vivekaguṇānabhidhāya prakṛtamabhidhitsurāha-",
    "T04bsa054_u:6448": " evamādibhirākārairvivekaguṇabhāvanāt /",
    "T04bsa054_u:6449": " upaśāntavitarkaḥ san bodhicittaṃ tu bhāvayet // Bca_8.89 //",
    "T04bsa054_u:6450": " evamiti pūrvoktaiḥ /",
    "T04bsa054_u:6451": " ādiśabdādanyairapi evaṃvidhairākāraiḥ /",
    "T04bsa054_u:6452": " vivekasya kāyikacaitasikasya guṇānāṃ bhāvanāt,",
    "T04bsa054_u:6453": " iti hi sarvasukhasaṃpattiheturviveka iti cetasi punaḥ punarāmukhīkaraṇāddhetoḥ upaśānto vitarkaḥ asanmanasikāro yasya saḥ /",
    "T04bsa054_u:6454": " tathābhūtaḥ san bodhicittaṃ tu bhāvayet /",
    "T04bsa054_u:6455": " evaṃ pariśuddhe cetasi bhāvyamānaṃ bodhicittaṃ prakarṣapadamadhirohatīti viśeṣaṃ tuśabdena darśayati //",
    "T04bsa054_u:6456": " tatra yāvadekatvaṃ pareṣu nātmanā kriyate,",
    "T04bsa054_u:6457": " na tāvat parahitasukhāya samyak cittaṃ calati,",
    "T04bsa054_u:6458": " ātmagrāhasya ātmanyeva viśeṣeṇa pravṛtteḥ /",
    "T04bsa054_u:6459": " ato 'sya nivṛttaye-",
    "T04bsa054_u:6460": " parātmasamatāmādau bhāvayedevamādarāt /",
    "T04bsa054_u:6461": " ādau prathamataḥ /",
    "T04bsa054_u:6462": " paścāt parātmaparivartanamiti bhāvaḥ /",
    "T04bsa054_u:6463": " evamiti vakṣyamāṇanītyā /",
    "T04bsa054_u:6464": " ādarāditi mahatābhiniveśena /",
    "T04bsa054_u:6465": " tasyā evākāraṃ darśayati-",
    "T04bsa054_u:6466": " samaduḥkhasukhāḥ sarve pālanīyā mayātmavat // Bca_8.90 //",
    "T04bsa054_u:6467": " (Bcp 156)",
    "T04bsa054_u:6468": " matto nāmīṣāṃ kaścidviśeṣo 'sti /",
    "T04bsa054_u:6469": " ato yathā mama duḥkhaṃ bādhakaṃ tathā eṣāmapi /",
    "T04bsa054_u:6470": " yathā mama sukhamanugrāhakaṃ tathā eṣāmapi /",
    "T04bsa054_u:6471": " iti tulyaduḥkhasukhāḥ sarve prāṇino bhavanti /",
    "T04bsa054_u:6472": " tasmāt pālanīyā mayātmavat /",
    "T04bsa054_u:6473": " yathā ātmā duḥkhādduḥkhahetorvā samudbhiyate,",
    "T04bsa054_u:6474": " tathā anyepi sattvāḥ samuddharaṇīyāḥ /",
    "T04bsa054_u:6475": " yathā ātmā sarvathā sukhīkartumiṣyate,",
    "T04bsa054_u:6476": " tathā anye 'pīti paripālanīyā ātmavat //",
    "T04bsa054_u:6477": " nanu kathamātmanā anekaprakāragatibhedabhinnānāṃ sattvānāmekatvaṃ setsyati,",
    "T04bsa054_u:6478": " abhinnasukhaduḥkhasvabhāvatvaṃ ca katham? ityatrāha-",
    "T04bsa054_u:6479": " hastādibhedena bahuprakāraḥ kāyo yathaikaḥ paripālanīyaḥ /",
    "T04bsa054_u:6480": " tathā jagadbhinnamabhinnaduḥkhasukhātmakaṃ sarvamidaṃ tathaiva // Bca_8.91 //",
    "T04bsa054_u:6481": " karacaraṇaśiraḥprabhṛtibhedādanekaprakāraḥ kāyo yathikatvenādhyavasitaḥ paripālanīyo bhavati duḥkhanivartanāt sukhopadhānācca,",
    "T04bsa054_u:6482": " jagatsattvalokaḥ abhinnamekatvenādhyavasitamātmanaḥ paripālanīyaṃ bhavati /",
    "T04bsa054_u:6483": " abhinnaduḥkhasukhātmakaṃ ca /",
    "T04bsa054_u:6484": " luptacakāro nirdeśaḥ /",
    "T04bsa054_u:6485": " tathaiva hastādibhedavadeva sarvamidamiti bahuprakāragatibhedabhinnamapi /",
    "T04bsa054_u:6486": " ayamabhiprāyaḥ- yathā abhyāsādekatvādhyavasāyo 'smin kāye ekatvamantareṇāpi,",
    "T04bsa054_u:6487": " tathā anekaprakāre jagatyapīti na kaścidviśeṣaḥ //",
    "T04bsa054_u:6488": " syādetat- yadi bhavatā saha jagadekasvabhāvam,",
    "T04bsa054_u:6489": " tadā kathamiva bhavato duḥkhamanyasaṃtāneṣu na bādhakaṃ syāt?",
    "T04bsa054_u:6490": " evaṃ viparyaye 'pi yojyamityāśaṅkayāha-",
    "T04bsa054_u:6491": " yadyapyanyeṣu deheṣu madduḥkhaṃ na prabādhate /",
    "T04bsa054_u:6492": " tathāpi tadduḥkhameva mamātmasnehaduḥsaham // Bca_8.92 //",
    "T04bsa054_u:6493": " anyeṣu apareṣu śarīreṣu mama duḥkhaṃ yadi nāma prabādhakaṃ na bhavati,",
    "T04bsa054_u:6494": " tathāpi tadduḥkhameva mama /",
    "T04bsa054_u:6495": " kutaḥ? ātmani snehena duḥsahaṃ soḍhumaśakyam /",
    "T04bsa054_u:6496": " hetupadametat /",
    "T04bsa054_u:6497": " aṃśena pravṛttāvapi duḥkhasvabhāvatāṃ na muñcatītyarthaḥ /",
    "T04bsa054_u:6498": " evaṃ viparyayo 'pi vyākhyeyaḥ //",
    "T04bsa054_u:6499": " tathā yadyapyasaṃvedyamanyadduḥkhaṃ mayātmanā /",
    "T04bsa054_u:6500": " tathāpi tasya tadduḥkhamātmasnehena duḥsaham // Bca_8.93 //",
    "T04bsa054_u:6501": " ataḥ svaparaviśeṣamapāsya duḥkhasvabhāvataiva nivartanahetuḥ / ata āha-",
    "T04bsa054_u:6502": " mayānyaduḥkhaṃ hantavyaṃ duḥkhatvādātmaduḥkhavat /",
    "T04bsa054_u:6503": " yadyadduḥkhaṃ tattanmayā hantavyam,",
    "T04bsa054_u:6504": " yathātmaduḥkham /",
    "T04bsa054_u:6505": " duḥkhaṃ cedamanyasattvaduḥkhamiti svabhāvahetuprayogaḥ /",
    "T04bsa054_u:6506": " duḥkhasvabhāvatāmātrabhāvinī hantavyatā /",
    "T04bsa054_u:6507": " na ca asiddhatā hetoḥ,",
    "T04bsa054_u:6508": " aviśeṣeṇa duḥkhasvabhāvatāyāḥ prasādhitatvāt /",
    "T04bsa054_u:6509": " na cāpyanaikāntikatā,",
    "T04bsa054_u:6510": " ātmaduḥkhasyāpi hantavyatā na syādaviśeṣāditi viparyayabādhakam /",
    "T04bsa054_u:6511": " viruddhatāpyata eva na syāt /",
    "T04bsa054_u:6512": " tathāyamaparaḥ prayogaḥ-",
    "T04bsa054_u:6513": " (Bcp 157)",
    "T04bsa054_u:6514": " anugrāhyā mayānye 'pi sattvatvādātmasattvavat // Bca_8.94 //",
    "T04bsa054_u:6515": " ye sattvāste sarve mayā anugrāhyāḥ,",
    "T04bsa054_u:6516": " yathā ātmasattvaḥ /",
    "T04bsa054_u:6517": " sattvāśca anye 'pi prāṇinaḥ iti svabhāvahetureva /",
    "T04bsa054_u:6518": " sattvātmakatāmātrabhāvini anugrāhyasvabhāvatā atra /",
    "T04bsa054_u:6519": " ayamapi nāsiddhaḥ,",
    "T04bsa054_u:6520": " sattvātmakatāyāḥ pakṣe prasiddhatvāt /",
    "T04bsa054_u:6521": " ātmano 'nugrāhyatābhāvaprasaṅgena anaikāntiko 'pi na syāt /",
    "T04bsa054_u:6522": " pūrvavanna viruddhaḥ //",
    "T04bsa054_u:6523": " nanu asti viśeṣo 'nyasmādātmani sukhābhiniveśo nāma /",
    "T04bsa054_u:6524": " tathā tato 'yamanaikāntiko heturiti / atrāha-",
    "T04bsa054_u:6525": " yadā mama pareṣāṃ ca tulyameva sukhaṃ priyam /",
    "T04bsa054_u:6526": " tadātmanaḥ ko viśeṣo yenātraiva sukhodyama // Bca_8.95 //",
    "T04bsa054_u:6527": " tulyameva samameva sukhaṃ priyamiṣṭam /",
    "T04bsa054_u:6528": " tadātmanaḥ parasmāt ko viśeṣaḥ?",
    "T04bsa054_u:6529": " naiva kaścit yena tatraiva ātmanyeva sukhotpādanāya tātparyaṃ na parasminnityarthaḥ //",
    "T04bsa054_u:6530": " prathame hetāvanaikāntikatāṃ pariharannāha-",
    "T04bsa054_u:6531": " yadā mama pareṣāṃ ca bhayaṃ duḥkhaṃ ca na priyam /",
    "T04bsa054_u:6532": " tadātmanaḥ ko viśeṣo yattaṃ rakṣāmi netaram // Bca_8.96 //",
    "T04bsa054_u:6533": " bhayamiti duḥkhahetuḥ /",
    "T04bsa054_u:6534": " netaramiti nānyam //",
    "T04bsa054_u:6535": " syādetat- yadi nāma duḥkhātmakatā na viśiṣyate,",
    "T04bsa054_u:6536": " tathāpi yasya duḥkhena bādhā syāt,",
    "T04bsa054_u:6537": " sa eva rakṣitumucito nānya ityāha-",
    "T04bsa054_u:6538": " tadduḥkhena na me bādhetyato yadi na rakṣyate /",
    "T04bsa054_u:6539": " nāgāmikāyaduḥkhānme bādhā tatkena rakṣyate // Bca_8.97 //",
    "T04bsa054_u:6540": " tasya parasya duḥkhena mama bādhā pīḍā nāstītyato 'smāt kāraṇād yadi na rakṣyate 'nyaḥ,",
    "T04bsa054_u:6541": " tadā aparamidaṃ vyāhataṃ syāt /",
    "T04bsa054_u:6542": " yato nāgāminaḥ kāyasya paralokabhāvino narakādijātasya duḥkhātmakasya [duḥkhānme] tasyopāttasya kāyasya kācidbādhā saṃbhavati,",
    "T04bsa054_u:6543": " tasya anyatvāt /",
    "T04bsa054_u:6544": " iti lokoktau,",
    "T04bsa054_u:6545": " tasmādarthe vā /",
    "T04bsa054_u:6546": " yata evam, tasmāt kenābhiprāyeṇa asau rakṣyate?",
    "T04bsa054_u:6547": " kāya iti prakṛtatvāt pāpānnivartanāt kuśale pravartanācca //",
    "T04bsa054_u:6548": " athāpi syāt- ahameka eva sarvadā,",
    "T04bsa054_u:6549": " tenātra bhinnatvaṃ nāsti śarīrayoḥ /",
    "T04bsa054_u:6550": " nāyaṃ doṣa ityatrāha-",
    "T04bsa054_u:6551": " ahameva tadāpīti mithyeyaṃ parikalpanā /",
    "T04bsa054_u:6552": " ātmano nirākariṣyamāṇatvāt nirastatvācca leśataḥ tatko 'yamahaṃpratyayasya viṣayo bhaviṣyati?",
    "T04bsa054_u:6553": " tasmādahaṃpratyayaviṣayasya kasyacidekasyābhāvānmithyeyaṃ parikalpanā adhyavasāyaḥ /",
    "T04bsa054_u:6554": " (Bcp 158) ahameva tadāpīti /",
    "T04bsa054_u:6555": " bhavāntare 'pi /",
    "T04bsa054_u:6556": " māyopamapañcopādānaskandhamātrālambanatvādasya /",
    "T04bsa054_u:6557": " itīdamapi adhyavasāyavaśāducyate,",
    "T04bsa054_u:6558": " na tu punarasya vastutaḥ kiṃcidālambanamasti,",
    "T04bsa054_u:6559": " vikalpātmakatvāt //",
    "T04bsa054_u:6560": " kutaḥ punariyaṃ mithyākalpanetyāha-",
    "T04bsa054_u:6561": " anya eva mṛto yasmādanya eva prajāyate // Bca_8.98 //",
    "T04bsa054_u:6562": " yadā nātmādiḥ kaścidekaḥ paralokagāmī saṃbhavati,",
    "T04bsa054_u:6563": " skandhamātrameva kevalam,",
    "T04bsa054_u:6564": " tadā na khalu yadeva skandhapañcakamiha vinaśyati,",
    "T04bsa054_u:6565": " tadeva punarapyutpadyate paraloke,",
    "T04bsa054_u:6566": " api tu apūrvameva pūrvanivṛttau tatra idaṃpratyayatāviśiṣṭaṃ kleśakarmābhisaṃskṛtamantarābhavasaṃtatyā samutpadyate /",
    "T04bsa054_u:6567": " tasmādanādisaṃsārapravṛttavitathavikalpābhyāsavāsanāvaśādahaṃpratyayo vitatha eva upajāyate //",
    "T04bsa054_u:6568": " kiṃ ca / idamaparaṃ tatra bādhakamityāha-",
    "T04bsa054_u:6569": " yadi tasyaiva yadduḥkhaṃ rakṣyaṃ tasyaiva tanmatam /",
    "T04bsa054_u:6570": " pādaduḥkhaṃ na hastasya kasmāttattena rakṣyate // Bca_8.99 //",
    "T04bsa054_u:6571": " āstāṃ tāvad yadāgāmikāyaduḥkharakṣārthaṃ na yatitavyam /",
    "T04bsa054_u:6572": " iha ekasminnapi kāye pratyaṅgabhedādbhinnaṃ duḥkham /",
    "T04bsa054_u:6573": " tato yadā anyadduḥkhamanyasya rakṣituṃ na yujyate,",
    "T04bsa054_u:6574": " tadā kathaṃ pādādau prahāraṃ patantaṃ dṛṣṭvā hastaṃ prasārya rakṣyate?",
    "T04bsa054_u:6575": " anyatvāviśeṣānna yuktametadityarthaḥ //",
    "T04bsa054_u:6576": " atha-",
    "T04bsa054_u:6577": " ayuktamapi cedetadahaṃkārātpravartate",
    "T04bsa054_u:6578": " tadayuktaṃ nivartyaṃ tatsvamanyacca yathābalam // Bca_8.100 //",
    "T04bsa054_u:6579": " ahaṃkāro 'smin kāye ahamityātmagrahādātmano 'bhāve 'pi /",
    "T04bsa054_u:6580": " pravartate jāyate pādādau rakṣaṇamanasikāraḥ /",
    "T04bsa054_u:6581": " naitat sādhu /",
    "T04bsa054_u:6582": " yato yadayuktaṃ yuktyā saṃgataṃ na bhavati,",
    "T04bsa054_u:6583": " tannivartyamapasāryaṃ svakīyaṃ parakīyaṃ ca yathābalaṃ yathāsāmarthyam /",
    "T04bsa054_u:6584": " śaktivaikalyādeva tadupekṣitumucitamiti bhāvaḥ //",
    "T04bsa054_u:6585": " syādetat- yadi nāma ātmādirnāsti,",
    "T04bsa054_u:6586": " tathāpi saṃtāno nāma ekaḥ saṃbhavati,",
    "T04bsa054_u:6587": " tathā bahūnāṃ karacaraṇādīnāṃ samudāyaḥ śarīramekam /",
    "T04bsa054_u:6588": " tadetaddvayaṃ yathāsaṃbhavamihaloke paraloke ca ātmaduḥkhāpaharaṇāderniyāmakaṃ bhaviṣyati /",
    "T04bsa054_u:6589": " tato 'yamaviśeṣādityasiddho hetuḥ,",
    "T04bsa054_u:6590": " pūrvaśca anaikāntika ityāśaṅkayāha-",
    "T04bsa054_u:6591": " saṃtānaḥ samudāyaśca paṅktisenādivanmṛṣā /",
    "T04bsa054_u:6592": " yasya duḥkhaṃ sa nāstyasmātkasya tatsvaṃ bhaviṣyati // Bca_8.101 //",
    "T04bsa054_u:6593": " saṃtāno nāma na kaścidekaḥ paramārthasan saṃbhavati /",
    "T04bsa054_u:6594": " kiṃ tarhi kāryakāraṇabhāvapravṛttakṣaṇaparaṃparāpravāharūpa evāyam,",
    "T04bsa054_u:6595": " tato vyatiriktasyānupalambhāt /",
    "T04bsa054_u:6596": " tasmādeteṣāmeva kṣaṇānāmekapadena pratipādanāya saṃketo kṛto buddhairvyavahārārthaṃ saṃtāna iti /",
    "T04bsa054_u:6597": " iti prajñaptisanneva ayam /",
    "T04bsa054_u:6598": " tena atrābhiniveśo na kāryaḥ /",
    "T04bsa054_u:6599": " anyathā ātmanā kimaparāddhaṃ yenāsau na svīkriyate /",
    "T04bsa054_u:6600": " evaṃ samudāyo 'pi na samudāyibhyo vastusan eko vidyate,",
    "T04bsa054_u:6601": " tasya tebhyaḥ pṛthaganupalabdheḥ? (Bcp 159)",
    "T04bsa054_u:6602": " tattvānyatvavikalpastu asya avayavivicāreṇaiva gata iti neha pratāyate /",
    "T04bsa054_u:6603": " tataśca ayamapi saṃvṛtisanneva pūrvavat /",
    "T04bsa054_u:6604": " anayoryathāsaṃkhyamudāharaṇamāha paṅktisenādivaditi /",
    "T04bsa054_u:6605": " paṅkivat saṃtānaḥ,",
    "T04bsa054_u:6606": " senādivat samudāyaḥ /",
    "T04bsa054_u:6607": " ādiśabdānmālāvanādayo gṛhyante /",
    "T04bsa054_u:6608": " yathā anekeṣāṃ pipīlikādīnāṃ pūrvāparabhāvena vyavasthitānāṃ svarūpamantareṇa paṅktirnāsti straksūtravadekāḥ,",
    "T04bsa054_u:6609": " yathā ca hastyaśvapadātiprabhṛtibhyo militebhyo vyatiriktā nānyā senā kācidekā tatrāsti,",
    "T04bsa054_u:6610": " tathā samudāyo 'pi /",
    "T04bsa054_u:6611": " etacca anyatra [9.73] vistareṇa vicāritamiti neha vicāryate /",
    "T04bsa054_u:6612": " tasmādvastusadālambanābhāvānmṛṣāyaṃ pratyayaḥ /",
    "T04bsa054_u:6613": " artho vā, vicārāsahatvāt /",
    "T04bsa054_u:6614": " evamātmādeḥ svāminaḥ kasyacidabhāvād yasya saṃbandhi duḥkhaṃ sa nāsti /",
    "T04bsa054_u:6615": " ataḥ kasya tadduḥkhaṃ svātmīyaṃ bhaviṣyati?",
    "T04bsa054_u:6616": " naiva kasyacidityarthaḥ /",
    "T04bsa054_u:6617": " nanu yadi ātmādirnāsti,",
    "T04bsa054_u:6618": " tadā kathamayaṃ dṛṣṭānto bhaviṣyati ātmavaditi ātmasattvavaditi ca?",
    "T04bsa054_u:6619": " satyametat /",
    "T04bsa054_u:6620": " kiṃ tu nedaṃ vyasanitayā sādhanamabhidhīyate,",
    "T04bsa054_u:6621": " kiṃ tarhi parasya ātmagrahābhiniveśanivāraṇāya /",
    "T04bsa054_u:6622": " tadyadi parasya nivṛtta eva ātmagrahābhiniveśaḥ,",
    "T04bsa054_u:6623": " tadā na kiṃcit prayojanamanumānaprayogasya /",
    "T04bsa054_u:6624": " atha na nivṛttaḥ,",
    "T04bsa054_u:6625": " tadā tadabhiprāyeṇaiva svaparavibhāgaṃ kṛtvā tatpratyāyanārthaṃ sādhanaṃ dṛṣṭāntaścocyate,",
    "T04bsa054_u:6626": " iti na dṛṣṭāntasyāsiddhirvyavahārapravartanāya /",
    "T04bsa054_u:6627": " kiṃ ca /",
    "T04bsa054_u:6628": " idamupāttapañcaskandhamātramabhisaṃdhāya dṛṣṭānte dīyamāne na kācit kṣatiḥ,",
    "T04bsa054_u:6629": " atraiva ātmaśabdasya pravṛtteriti //",
    "T04bsa054_u:6630": " idānīṃ prakṛtamupasaṃharannāha-",
    "T04bsa054_u:6631": " asvāmikāni duḥkhāni sarvāṇyevāviśeṣataḥ /",
    "T04bsa054_u:6632": " duḥkhatvādeva vāryāṇi niyamastatra kiṃkṛtaḥ // Bca_8.102 //",
    "T04bsa054_u:6633": " na vidyante svāmino yeṣāmuktakrameṇeti vigrahaḥ /",
    "T04bsa054_u:6634": " amamāni na kasyacitpratibaddhāni ityarthaḥ /",
    "T04bsa054_u:6635": " kutaḥ? kiṃ kānicideva? na /",
    "T04bsa054_u:6636": " sarvāṇyevāviśeṣataḥ /",
    "T04bsa054_u:6637": " na kvacit kasyacit svāmitvamasti,",
    "T04bsa054_u:6638": " viśeṣābhāvāt /",
    "T04bsa054_u:6639": " duḥkhatvādeva svaparāvibhāgaṃ kṛtvā vāryāṇi niṣedhyāni bhavanti /",
    "T04bsa054_u:6640": " nānyannimittamasti tatra ātmīyatvādi /",
    "T04bsa054_u:6641": " tenāyaṃ niyamaḥ kiṃkṛtaḥ,",
    "T04bsa054_u:6642": " kena viśeṣeṇa kṛtaḥ?",
    "T04bsa054_u:6643": " yena svakīyāni ca vāryāṇi na parakīyānīti /",
    "T04bsa054_u:6644": " evaṃ duḥkhatvāditi heturanaikāntiko na bhavatīti samarthitam //",
    "T04bsa054_u:6645": " nanu yadi duḥkhī nāma na kaścit saṃsāre saṃbhavati,",
    "T04bsa054_u:6646": " tarhi duḥkhamanivāryameva syāt,",
    "T04bsa054_u:6647": " kṛpāpātrasya duḥkhinaḥ kasyacidabhāvādityāśaṅkamāna āha-",
    "T04bsa054_u:6648": " duḥkhaṃ kasmānnivāryaṃ cetsarveṣāmavivādataḥ /",
    "T04bsa054_u:6649": " vāryaṃ cetsarvamapyevaṃ na cedātmāpi sattvavat // Bca_8.103 //",
    "T04bsa054_u:6650": " na vāryameva nirātmakatvādeva yadi manyase,",
    "T04bsa054_u:6651": " tadā na yuktametat /",
    "T04bsa054_u:6652": " kutaḥ? sarveṣāmavivādādavipratipatteḥ /",
    "T04bsa054_u:6653": " cārvākasyāpi svaduḥkhaparihāreṇaiveha pravṛtteḥ /",
    "T04bsa054_u:6654": " na ca teṣāmātmano (Bcp 160)",
    "T04bsa054_u:6655": " 'bhyupagamādadoṣaḥ,",
    "T04bsa054_u:6656": " tatsvabhāvasyānupalabdheḥ /",
    "T04bsa054_u:6657": " na ca abhyupagamamātreṇa tasya sattā prasidhyati tatsādhakapramāṇābhāvāt,",
    "T04bsa054_u:6658": " bādhakasya ca anekaprakārasyābhidhānāt /",
    "T04bsa054_u:6659": " evaṃ sati yadi vāryaṃ duḥkham,",
    "T04bsa054_u:6660": " tadā sarvaṃ vāryam,",
    "T04bsa054_u:6661": " na cetsarvaṃ vāryam, tadātmāpi /",
    "T04bsa054_u:6662": " upāttapañcaskandhasvabhāvamapi duḥkhaṃ na vāryam, sarva(ttva?)",
    "T04bsa054_u:6663": " vadaviśeṣādityupasaṃhāraḥ //",
    "T04bsa054_u:6664": " syādetat- karuṇāparatantratayā paraduḥkhaduḥkhinaḥ sarvaduḥkhāpaharaṇāya yatnaḥ /",
    "T04bsa054_u:6665": " tadvaraṃ bahuduḥkhanidānaṃ saiva prathamato notpādayituṃ yujyata iti paravacanāvakāśaṃ śaṅkamāna āha-",
    "T04bsa054_u:6666": " kṛpayā bahu duḥkhaṃ cetkasmādutpadyate balāt /",
    "T04bsa054_u:6667": " balāditi prayatnāt /",
    "T04bsa054_u:6668": " atrottaramāha-",
    "T04bsa054_u:6669": " jagadduḥkhaṃ nirūpyedaṃ kṛpāduḥkhaṃ kathaṃ bahu // Bca_8.104 //",
    "T04bsa054_u:6670": " jagato duḥkhaṃ narakādikṛtamanekaprakāraṃ samīkṣya idaṃ kṛpākṛtaṃ duḥkhaṃ kathaṃ bahu?",
    "T04bsa054_u:6671": " nedaṃ bahu kṛpāduḥkhamiti bhāvaḥ //",
    "T04bsa054_u:6672": " kiṃ ca / aparamidamatrottaramityāha-",
    "T04bsa054_u:6673": " bahūnāmekaduḥkhena yadi duḥkhaṃ vigacchati /",
    "T04bsa054_u:6674": " utpādyameva tadduḥkhaṃ sadayena parātmanoḥ // Bca_8.105 //",
    "T04bsa054_u:6675": " ekasya puruṣasya duḥkhena bahūnāṃ sattvānāṃ yadi duḥkhaṃ vigacchati nivartate,",
    "T04bsa054_u:6676": " tadā utpādyameva janayitavyametattādṛśaṃ duḥkham /",
    "T04bsa054_u:6677": " sadayena kṛpātmakena parasyātmanaśca //",
    "T04bsa054_u:6678": " utsūtratāmasya pariharannāha-",
    "T04bsa054_u:6679": " ataḥ supuṣpacandreṇa jānatāpi nṛpāpadam /",
    "T04bsa054_u:6680": " ātmaduḥkhaṃ na nihataṃ bahūnāṃ duḥkhināṃ vyayāt // Bca_8.106 //",
    "T04bsa054_u:6681": " yata eva utpādyameva tadduḥkhaṃ kṛpālunā svaparātmanoḥ ata eva supuṣpacandreṇa bodhisattvena /",
    "T04bsa054_u:6682": " nṛpādāpadaṃ nṛpasya vā rājña āpadam /",
    "T04bsa054_u:6683": " jānatāpi budhyamānenāpi /",
    "T04bsa054_u:6684": " ātmaduḥkhaṃ na nihataṃ na nivartitam /",
    "T04bsa054_u:6685": " upekṣitamiti yāvat /",
    "T04bsa054_u:6686": " tathā rājño 'pi paralokaduḥkham /",
    "T04bsa054_u:6687": " kimiti? bahūnāṃ duḥkhināṃ vyayāt /",
    "T04bsa054_u:6688": " duḥkhasyeti prakṛtaṃ ṣaṣṭhayantatayā saṃbadhyate /",
    "T04bsa054_u:6689": " yaduktaṃ supuṣpacandrasyetivṛttake [samādhi. 35]- tathā hi- atīte 'dhvani ratnapadmacandraviśuddhābhyudgatarājo nāma tathāgato 'bhūt /",
    "T04bsa054_u:6690": " sa bhagavān buddhakṛtyaṃ kṛtvā ciratarakālamavasthāya parinirvṛtaḥ /",
    "T04bsa054_u:6691": " tasmiṃśca parinirvṛte śāsanāntardhānasamaye rājā śūradatto nāma babhūva /",
    "T04bsa054_u:6692": " tasya ratnāvatī nāma rājadhānī /",
    "T04bsa054_u:6693": " tasmin kāle dṛṣṭivipannāḥ sattvāḥ /",
    "T04bsa054_u:6694": " teṣāmanukampārthaṃ bahavo bodhisattvā utpannāḥ pravrajitāḥ /",
    "T04bsa054_u:6695": " te ca tato rāṣṭrajanapadebhyo nirvāsitāḥ samantabhadraṃ nāma araṇyavanakhaṇḍamupasṛtya viharanti sma sārdhaṃ supuṣpacandreṇa dharmabhāṇakena",
    "T04bsa054_u:6696": " atha khalu supuṣpacandrasya bodhisattvasya sattvān karuṇāyamānasya rahogatasya cetasi",
    "T04bsa054_u:6697": " vitarka udapādi- yannvahaṃ janapadarāṣṭrarājadhānīrgatvā sattvān kumārgaprapannān",
    "T04bsa054_u:6698": " kalyāṇe vartmani pratiṣṭhāpayāmi /",
    "T04bsa054_u:6699": " sa tamarthaṃ sabrahmacāribhyo nivedayāmāsa /",
    "T04bsa054_u:6700": " tairnivāryamāṇo 'pi svayaṃ ca svāpadaṃ pratipadyamānaḥ tasya rājño 'pi tato vanakhaṇḍānnirjagāma /",
    "T04bsa054_u:6701": " (Bcp 161) sa krameṇa dharmaṃ deśayan tasya rājño rājadhānīmanuprāpto bahūn sattvān rājaputrāmātyapurohitaprabhṛtīn prakāraṃ vinīya satpathe vyavasthāpayan tena rājñā dṛṣṭaḥ /",
    "T04bsa054_u:6702": " sahadarśanena prakuptaḥ sarva ca janakāyaṃ tadāvarjitaṃ pratipadya īrṣyādūṣitahṛdayaḥ /",
    "T04bsa054_u:6703": " tadvadhārthaṃ svaputrānājñāpayāmāsa /",
    "T04bsa054_u:6704": " tāṃśca tadvadhavimukhān pratipadya nandikaṃ vadhyaghātakamājñāpayāmāsa /",
    "T04bsa054_u:6705": " tena tadājñāmanuvartamānena karacaraṇādicchedakrameṇa akṣīṇi ca saṃdaṃśikenoddhṛtya jīvitād vyaparopitaḥ /",
    "T04bsa054_u:6706": " atha tasya bhikṣo rājamārgagatasya jīvitād vyaparopitasya śarīre anekānyadbhutāni babhūvuḥ /",
    "T04bsa054_u:6707": " tāni pratipadya sa rājā niścitaṃ bodhisattva evāyaṃ bhikṣuriti paritāpagato bahutaraṃ paridevate sma /",
    "T04bsa054_u:6708": " iti supuṣpacandrasyetivṛttakaṃ saṃkṣipya kathitam /",
    "T04bsa054_u:6709": " vistareṇa punaḥ samādhirājasūtre [35] nirdiṣṭamiti tatraiva avadhāryam //",
    "T04bsa054_u:6710": " na cāpi kṛpāvatāṃ paraduḥkhaduḥkhināṃ mahadapi duḥkhaṃ bādhakamiti pratipādayannāha-",
    "T04bsa054_u:6711": " evaṃ bhāvitasaṃtānāḥ paraduḥkhasamapriyāḥ /",
    "T04bsa054_u:6712": " avīcimavagāhante haṃsāḥ padmavanaṃ yathā // Bca_8.107 //",
    "T04bsa054_u:6713": " evaṃ parātmasamatayā bhāvitasaṃtānāḥ anābhogapravṛttacittasaṃtatayaḥ /",
    "T04bsa054_u:6714": " paraduḥkhena samaṃ tulyaṃ priyaṃ sukhaheturyeṣāṃ te tathā /",
    "T04bsa054_u:6715": " ātmasukhamapi paraduḥkhena duḥkhameva yeṣāmityarthaḥ /",
    "T04bsa054_u:6716": " te avīcimavagāhante paravyasanasamuddharaṇāya tadduḥkhaṃ sukhameva manyamānāḥ /",
    "T04bsa054_u:6717": " idamevāha- haṃsāḥ padmavanaṃ yathā /",
    "T04bsa054_u:6718": " āvīcikamapi duḥkhaṃ sukhameva parārthe yeṣāṃ te /",
    "T04bsa054_u:6719": " kena duḥkhahetunā anyena duḥkhino bhaviṣyanti?",
    "T04bsa054_u:6720": " api ca / sukhamapi teṣāmasādhāraṇamevopajāyate parasukhena,",
    "T04bsa054_u:6721": " ityupadarśayannāha-",
    "T04bsa054_u:6722": " mucyamāneṣu sattveṣu ye te prāmodyasāgarāḥ /",
    "T04bsa054_u:6723": " taireva nanu paryāptaṃ mokṣeṇārasikena kim // Bca_8.108 //",
    "T04bsa054_u:6724": " duḥkhabandhanādvisaṃyujyamāneṣu sattveṣu satsu /",
    "T04bsa054_u:6725": " ye te iti /",
    "T04bsa054_u:6726": " teṣāmeva anubhavasiddhatvādidaṃtayā kathayitumaśakyāḥ,",
    "T04bsa054_u:6727": " ata eva prāmodyasāgarāḥ saṃtuṣṭisamudrāḥ kṛpāvatāṃ saṃtāneṣu prādurbhavanti /",
    "T04bsa054_u:6728": " taireva prāmodyasāgaraiḥ paryāptaṃ tadanyasukhavaimukhyāt parisamāptam / *******",
    "T04bsa054_u:6729": " ataḥ parārthaṃ kṛtvāpi na mado na ca vismayaḥ /",
    "T04bsa054_u:6730": " na vipākaphalākāṅkṣā parārthaikāntatṛṣṇayā // Bca_8.109 //",
    "T04bsa054_u:6731": " tasmādyathāntaśo 'varṇādātmānaṃ gopayāmyaham /",
    "T04bsa054_u:6732": " rakṣācittaṃ dayācittaṃ karomyevaṃ pareṣvapi // Bca_8.110 //",
    "T04bsa054_u:6733": " abhyāsādanyadīyeṣu śukraśoṇitabinduṣu /",
    "T04bsa054_u:6734": " bhavatyahamiti jñānamasatyapi hi vastuni // Bca_8.111 //",
    "T04bsa054_u:6735": " (Bcp 161)",
    "T04bsa054_u:6736": " tathā kāyo 'nyadīyo 'pi kimātmeti na gṛhyate /",
    "T04bsa054_u:6737": " paratvaṃ tu svakāyasya sthitameva na duṣkaram // Bca_8.112 //",
    "T04bsa054_u:6738": " jñātvā sadoṣamātmānaṃ parānapi guṇodadhīn /",
    "T04bsa054_u:6739": " ātmabhāvaparityāgaṃ parādānaṃ ca bhāvayet // Bca_8.113 //",
    "T04bsa054_u:6740": " kāyasyāvayavatvena yathābhīṣṭāḥ karādayaḥ /",
    "T04bsa054_u:6741": " jagato 'vayavatvena tathā kasmānna dehinaḥ // Bca_8.114 //",
    "T04bsa054_u:6742": " yathātmabuddhirabhyāsātsvakāye 'sminnirātmake /",
    "T04bsa054_u:6743": " pareṣvapi tathātmatvaṃ kimabhyāsānna jāyate // Bca_8.115 //",
    "T04bsa054_u:6744": " evaṃ parārthaṃ kṛtvāpi na mado na ca vismayaḥ /",
    "T04bsa054_u:6745": " ātmānaṃ bhojayitvaiva phalāśā na ca jāyate // Bca_8.116 //",
    "T04bsa054_u:6746": " tasmādyathārtiśokāderātmānaṃ goptumicchasi /",
    "T04bsa054_u:6747": " rakṣācittaṃ dayācittaṃ jagatyabhyasyatāṃ tathā // Bca_8.117 //",
    "T04bsa054_u:6748": " adhyatiṣṭhadato nāthaḥ svanāmāpyavalokitaḥ /",
    "T04bsa054_u:6749": " parṣacchāradyabhayamapyapanetuṃ janasya hi // Bca_8.118 //",
    "T04bsa054_u:6750": " duṣkarānna nivarteta yasmādabhyāsaśaktitaḥ /",
    "T04bsa054_u:6751": " yasyaiva śravaṇātrāsastenaiva na vinā ratiḥ // Bca_8.119 //",
    "T04bsa054_u:6752": " ātmānaṃ cāparāṃścaiva yaḥ śīghraṃ trātumicchati /",
    "T04bsa054_u:6753": " sa caretparamaṃ guhyaṃ parātmaparivartanam // Bca_8.120 //",
    "T04bsa054_u:6754": " yasminnātmanyatisnehādalpādapi bhayādbhayam /",
    "T04bsa054_u:6755": " na dviṣetkastamātmānaṃ śatruvadho bhayāvahaḥ // Bca_8.121 //",
    "T04bsa054_u:6756": " yo māndyakṣutpipāsādipratīkāracikīrṣayā /",
    "T04bsa054_u:6757": " pakṣimatsyamṛgān hanti paripanthaṃ ca tiṣṭhati // Bca_8.122 //",
    "T04bsa054_u:6758": " yo lābhasatkriyāhetoḥ pitarāvapi mārayet /",
    "T04bsa054_u:6759": " ratnatrayasvamādadyādyenāvīcīndhano bhavet // Bca_8.123 //",
    "T04bsa054_u:6760": " kaḥ paṇḍitastamātmānamicchedrakṣetprapūjayet //",
    "T04bsa054_u:6761": " na paśyecchatruvaccainaṃ kaścainaṃ pratimānayet // Bca_8.124 //",
    "T04bsa054_u:6762": " yadi dāsyāmi kiṃ bhokṣye ityātmārthe piśācatā /",
    "T04bsa054_u:6763": " yadi bhokṣye kiṃ dadāmīti parārthe devarājatā // Bca_8.125 //",
    "T04bsa054_u:6764": " ātmārthaṃ pīḍayitvānyaṃ narakādiṣu pacyate /",
    "T04bsa054_u:6765": " ātmānaṃ pīḍayitvā tu parārthaṃ sarvasaṃpadaḥ // Bca_8.126 //",
    "T04bsa054_u:6766": " durgatirnīcatā maurkhyaṃ yayaivātmonnatīcchayā /",
    "T04bsa054_u:6767": " tāmevānyatra saṃkrāmya sugatiḥ satkṛtirmatiḥ // Bca_8.127 //",
    "T04bsa054_u:6768": " (Bcp 163)",
    "T04bsa054_u:6769": " ātmārthaṃ paramājñapya dāsatvādyanubhūyate /",
    "T04bsa054_u:6770": " parārthaṃ tvenamājñapya svāmitvādyanubhūyate // Bca_8.128 //",
    "T04bsa054_u:6771": " ye kecidduḥkhitā loke sarve te svasukhecchayā /",
    "T04bsa054_u:6772": " ye kecitsukhitā loke sarve te 'nyasukhecchayā // Bca_8.129 //",
    "T04bsa054_u:6773": " bahunā vā kimuktena dṛśyatāmidamantaram /",
    "T04bsa054_u:6774": " svārthārthinaśca bālasya muneścānyārthakāriṇaḥ // Bca_8.130 //",
    "T04bsa054_u:6775": " na nāma sādhyaṃ buddhatvaṃ saṃsāre 'pi kutaḥ sukham /",
    "T04bsa054_u:6776": " svasukhasyānyaduḥkhena parivartamakurvataḥ // Bca_8.131 //",
    "T04bsa054_u:6777": " āstāṃ tāvatparo loke dṛṣṭo 'pyartho na sidhyati /",
    "T04bsa054_u:6778": " bhṛtyasyākurvataḥ karma svāmino 'dadato bhṛtim // Bca_8.132 //",
    "T04bsa054_u:6779": " tyaktvānyonyasukhotpādaṃ dṛṣṭādṛṣṭasukhotsavam /",
    "T04bsa054_u:6780": " anyonyaduḥkhānād ghoraṃ duḥkhaṃ gṛhṇanti mohitāḥ // Bca_8.133 //",
    "T04bsa054_u:6781": " upadravā ye ca bhavanti loke yāvanti duḥkhāni bhayāni caiva /",
    "T04bsa054_u:6782": " sarvāṇi tānyātmaparigraheṇa tatkiṃ mamānena parigraheṇa // Bca_8.134 //",
    "T04bsa054_u:6783": " ātmānamaparityajya duḥkhaṃ tyaktuṃ na śakyate /",
    "T04bsa054_u:6784": " yathāgnimaparityajya dāhaṃ tyaktuṃ na śakyate // Bca_8.135 //",
    "T04bsa054_u:6785": " tasmātsvaduḥkhaśāntyarthaṃ paraduḥkhaśamāya ca /",
    "T04bsa054_u:6786": " dadāmyanyebhya ātmānaṃ parān gṛhṇāmi cātmavat // Bca_8.136 //",
    "T04bsa054_u:6787": " anyasaṃbaddhamasmīti niścayaṃ kuru he manaḥ /",
    "T04bsa054_u:6788": " sarvasattvārthamutsṛjya nānyaccintyaṃ tvayādhunā // Bca_8.137 //",
    "T04bsa054_u:6789": " na yuktaṃ svārthadṛṣṭyādi tadīyaiścakṣurādibhiḥ /",
    "T04bsa054_u:6790": " na yuktaṃ syandituṃ svārthamanyadīyaiḥ karādibhiḥ // Bca_8.138 //",
    "T04bsa054_u:6791": " tena sattvaparo bhūtvā kāye 'smin yadyadīkṣase /",
    "T04bsa054_u:6792": " tattadevāpahatyāsmāt parebhyo hitamācara // Bca_8.139 //",
    "T04bsa054_u:6793": " hīnādiṣvātmatāṃ kṛtvā paratvamapi cātmani /",
    "T04bsa054_u:6794": " bhāvayerṣyāṃ ca mānaṃ ca nirvikalpena cetasā // Bca_8.140 //",
    "T04bsa054_u:6795": " eṣa satkriyate nāhaṃ lābhī nāhamayaṃ yathā /",
    "T04bsa054_u:6796": " stūyate 'hamahaṃ nindyo duḥkhito 'hamayaṃ sukhī // Bca_8.141 //",
    "T04bsa054_u:6797": " ahaṃ karomi karmāṇi tiṣṭhatyeṣa tu susthitaḥ /",
    "T04bsa054_u:6798": " ayaṃ kila mahāṃlloke nīco 'haṃ kila nirguṇaḥ // Bca_8.142 //",
    "T04bsa054_u:6799": " (Bcp 164)",
    "T04bsa054_u:6800": " kiṃ nirguṇena kartavyaṃ sarvasyātmā guṇānvitaḥ /",
    "T04bsa054_u:6801": " santi te yeṣvahaṃ nīcaḥ santi te yeṣvahaṃ varaḥ // Bca_8.143 //",
    "T04bsa054_u:6802": " śīladṛṣṭivipattyādikleśaśaktyā na madvaśāt /",
    "T04bsa054_u:6803": " cikitsyo 'haṃ yathāśakti pīḍāpyaṅgīkṛtā mayā // Bca_8.144 //",
    "T04bsa054_u:6804": " athāhamacikitsyo 'sya kasmānmāmavamanyase /",
    "T04bsa054_u:6805": " kiṃ mamaitadguṇaiḥ kṛtyamātmā tu guṇavānayam // Bca_8.145 //",
    "T04bsa054_u:6806": " durgativyālabaktrasthenaivāsya karuṇā jane /",
    "T04bsa054_u:6807": " aparaṃ guṇamānena paṇḍitān vijigīṣate // Bca_8.146 //",
    "T04bsa054_u:6808": " samamātmānamālokya yataḥ svādhikyavṛddhaye /",
    "T04bsa054_u:6809": " kalahenāpi saṃsādhyaṃ lābhasatkāramātmanaḥ // Bca_8.147 //",
    "T04bsa054_u:6810": " api sarvatra me loke bhaveyuḥ prakaṭā guṇāḥ /",
    "T04bsa054_u:6811": " api nāma guṇā ye 'sya na śroṣyantyapi kecana // Bca_8.148 //",
    "T04bsa054_u:6812": " chādyerannapi me doṣāḥ syānme pūjāsya no bhavet /",
    "T04bsa054_u:6813": " sulabdhā adya me lābhāḥ pūjito 'hamayaṃ na tu // Bca_8.149 //",
    "T04bsa054_u:6814": " paśyāmo muditāstāvaccirādenaṃ khalīkṛtam /",
    "T04bsa054_u:6815": " hāsyaṃ janasya sarvasya nindyamānamitastataḥ // Bca_8.150 //",
    "T04bsa054_u:6816": " asyāpi hi varākasya spardhā kila mayā saha /",
    "T04bsa054_u:6817": " kimasya śrutametāvat prajñā rūpaṃ kulaṃ dhanam // Bca_8.151 //",
    "T04bsa054_u:6818": " evamātmaguṇān śrutvā kīrtyamānānitastataḥ /",
    "T04bsa054_u:6819": " saṃjātapulako hṛṣṭaḥ paribhokṣye sukhotsavam // Bca_8.152 //",
    "T04bsa054_u:6820": " yadyapyasya bhavellābho grāhyo 'smābhirasau balāt /",
    "T04bsa054_u:6821": " datvāsmai yāpanāmātramasmatkarma karoti cet // Bca_8.153 //",
    "T04bsa054_u:6822": " sukhācca cyāvanīyo 'yaṃ yojyo 'smadvayathayā sadā /",
    "T04bsa054_u:6823": " anena śataśaḥ sarve saṃsāravyathitā vayam // Bca_8.154 //",
    "T04bsa054_u:6824": " aprameyā gatāḥ kalpāḥ svārthaṃ jijñāsatastava /",
    "T04bsa054_u:6825": " śrameṇa mahatānena duḥkhameva tvayārjitam // Bca_8.155 //",
    "T04bsa054_u:6826": " madvijñaptyā tathātrāpi pravartasvāvicārataḥ /",
    "T04bsa054_u:6827": " drakṣyasyetadguṇān paścādbhūtaṃ hi vacanaṃ muneḥ // Bca_8.156 //",
    "T04bsa054_u:6828": " abhaviṣyadidaṃ karma kṛtaṃ pūrvaṃ yadi tvayā /",
    "T04bsa054_u:6829": " bauddhaṃ saṃpatsukhaṃ muktvā nābhaviṣyadiyaṃ daśā // Bca_8.157 //",
    "T04bsa054_u:6830": " tasmādyathānyadīyeṣu śukraśoṇitabinduṣu /",
    "T04bsa054_u:6831": " cakartha tvamahaṃkāraṃ tathānyeṣvapi bhāvaya // Bca_8.158 //",
    "T04bsa054_u:6832": " (Bcp 165)",
    "T04bsa054_u:6833": " anyadīyaścaro bhūtvā kāye 'smin yadyadīkṣase /",
    "T04bsa054_u:6834": " tattadevāpahṛtyarthaṃ parebhyo hitamācara // Bca_8.159 //",
    "T04bsa054_u:6835": " ayaṃ susthaḥ paro duḥstho nīcairanyo 'yamuccakaiḥ /",
    "T04bsa054_u:6836": " paraḥ karotyayaṃ neti kuruṣverṣyāṃ tvamātmani // Bca_8.160 //",
    "T04bsa054_u:6837": " sukhācca cyāvayātmānaṃ paraduḥkhe niyojaya /",
    "T04bsa054_u:6838": " kadāyaṃ kiṃ karotīti chala(phala)",
    "T04bsa054_u:6839": " masya nirūpaya // Bca_8.161 //",
    "T04bsa054_u:6840": " anyenāpi kṛtaṃ doṣaṃ pātayāsyaiva mastake /",
    "T04bsa054_u:6841": " alpamapyasya doṣaṃ ca prakāśaya mahāmuneḥ // Bca_8.162 //",
    "T04bsa054_u:6842": " anyādhikayaśovādairyaśo 'sya malinīkuru /",
    "T04bsa054_u:6843": " nikṛṣṭadāsavaccainaṃ sattvakāryeṣu vāhaya // Bca_8.163 //",
    "T04bsa054_u:6844": " nāgantukaguṇāṃśena stutyo doṣamayo hyayam /",
    "T04bsa054_u:6845": " yathā kaścinna jānīyādguṇamasya tathā kuru // Bca_8.164 //",
    "T04bsa054_u:6846": " saṃkṣepādyadyadātmārthe pareṣvapakṛtaṃ tvayā /",
    "T04bsa054_u:6847": " tattadātmani sattvārthe vyasanaṃ vinipātaya // Bca_8.165 //",
    "T04bsa054_u:6848": " naivotsāho 'sya dātavyo yenāyaṃ mukharo bhavet /",
    "T04bsa054_u:6849": " sthāpyo navavadhūvṛttau hrīto bhīto 'tha saṃvṛtaḥ // Bca_8.166 //",
    "T04bsa054_u:6850": " evaṃ kuruṣva tiṣṭhaivaṃ na kartavyamidaṃ tvayā /",
    "T04bsa054_u:6851": " evameva vaśaḥ kāryo nigrāhyastadatikrame // Bca_8.167 //",
    "T04bsa054_u:6852": " athaivamucyamāne 'pi citta nedaṃ kariṣyasi /",
    "T04bsa054_u:6853": " tvāmeva nigrahīṣyāmi sarvadoṣāstvadāśritāḥ // Bca_8.168 //",
    "T04bsa054_u:6854": " kva yāsyasi mayā dṛṣṭaḥ sarvadarpānnihanmi te /",
    "T04bsa054_u:6855": " anyo 'sau pūrvakaḥ kālastvayā yatrāsmi nāśitaḥ // Bca_8.169 //",
    "T04bsa054_u:6856": " adyāpyasti mama svārtha ityāśāṃ tyaja sāṃpratam /",
    "T04bsa054_u:6857": " tvaṃ vikrīto mayānyeṣu bahukhedamacintayan // Bca_8.170 //",
    "T04bsa054_u:6858": " tvāṃ sattveṣu na dāsyāmi yadi nāma pramodataḥ /",
    "T04bsa054_u:6859": " tvaṃ māṃ narakapāleṣu pradāsyasi na saṃśayaḥ // Bca_8.171 //",
    "T04bsa054_u:6860": " evaṃ cānekadhā datvā tvayāhaṃ vyathitaściram /",
    "T04bsa054_u:6861": " nihanmi svārthaceṭaṃ tvāṃ tāni vairāṇyanusmaran // Bca_8.172 //",
    "T04bsa054_u:6862": " na kartavyātmani prītiryadyātmaprītirasti te /",
    "T04bsa054_u:6863": " yadyātmā rakṣitavyo 'yaṃ rakṣitavyo na yujyate // Bca_8.173 //",
    "T04bsa054_u:6864": " yathā yathāsya kāyasya kriyate paripālanam /",
    "T04bsa054_u:6865": " sukumārataro bhūtvā patatyeva tathā tathā // Bca_8.174 //",
    "T04bsa054_u:6866": " (Bcp 166)",
    "T04bsa054_u:6867": " asyaivaṃ patitasyāpi sarvāpīyaṃ vasuṃdharā /",
    "T04bsa054_u:6868": " nālaṃ pūrayituṃ vāñchāṃ tatko 'syecchāṃ kariṣyati // Bca_8.175 //",
    "T04bsa054_u:6869": " aśakyamicchataḥ kleśa āśābhaṅgaśca jāyate /",
    "T04bsa054_u:6870": " nirāśo yastu sarvatra tasya saṃpadajīrṇikā // Bca_8.176 //",
    "T04bsa054_u:6871": " tasmānna prasaro deyaḥ kāyasyecchābhivṛddhaye /",
    "T04bsa054_u:6872": " bhadrakaṃ nāma tadvastu yadiṣṭatvānna gṛhyate // Bca_8.177 //",
    "T04bsa054_u:6873": " bhasmaniṣṭhāvasāneyaṃ niśceṣṭānyena cālyate /",
    "T04bsa054_u:6874": " aśucipratimā ghorā kasmādatra mamāgrahaḥ // Bca_8.178 //",
    "T04bsa054_u:6875": " kiṃ mamānena yantreṇa jīvinā vā mṛtena vā /",
    "T04bsa054_u:6876": " loṣṭādeḥ ko viśeṣo 'sya hāhaṃkāraṃ na naśyasi // Bca_8.179 //",
    "T04bsa054_u:6877": " śarīrapakṣapātena vṛthā duḥkhamupārjyate /",
    "T04bsa054_u:6878": " kimasya kāṣṭhatulyasya dveṣeṇānunayena vā // Bca_8.180 //",
    "T04bsa054_u:6879": " mayā vā pālitasyaivaṃ gṛdhrādyairbhakṣitasya vā /",
    "T04bsa054_u:6880": " na ca sneho na ca dveṣastatra snehaṃ karomi kim // Bca_8.181 //",
    "T04bsa054_u:6881": " roṣo yasya khalīkārāttoṣo yasya ca pūjayā /",
    "T04bsa054_u:6882": " sa eva cenna jānāti śramaḥ kasya kṛtena me // Bca_8.182 //",
    "T04bsa054_u:6883": " imaṃ ye kāyamicchanti te 'pi me suhṛdaḥ kila /",
    "T04bsa054_u:6884": " sarve svakāyamicchanti te 'pi kasmānna me priyāḥ // Bca_8.183 //",
    "T04bsa054_u:6885": " tasmānmayānapekṣeṇa kāyastyakto jagaddhite /",
    "T04bsa054_u:6886": " ato 'yaṃ bahudoṣo 'pi dhāryate karmabhāṇḍavat // Bca_8.184 //",
    "T04bsa054_u:6887": " tenālaṃ lokacaritaiḥ paṇḍitānanuyāmyaham /",
    "T04bsa054_u:6888": " apramādakathāṃ smṛtvā styānamiddhaṃ nivārayan // Bca_8.185 //",
    "T04bsa054_u:6889": " tasmādāvaraṇaṃ hantuṃ samādhānaṃ karomyaham /",
    "T04bsa054_u:6890": " vimārgāccittamākṛṣya svālambananirantaram // Bca_8.186 //",
    "T04bsa054_u:6891": " bodhicaryāvatāre dhyānapāramitā nāma aṣṭamaḥ paricchedaḥ /",
    "T04bsa054_u:6892": " (Bcp 167)",
    "T04bsa054_u:6893": " 9. prajñāpāramitā nāma navamaḥ paricchedaḥ //",
    "T04bsa054_u:6894": " yā nirlepatayā niruttarapadaṃ sarvaprapañcojjhitā",
    "T04bsa054_u:6895": " prajñāpāramitādisaṃvṛtipadairākhyāyate 'nāsravā /",
    "T04bsa054_u:6896": " yāṃ samyakpratipadya nirmaladhiyo yāntyuttamāṃ nirvṛtiṃ",
    "T04bsa054_u:6897": " tāṃ natvā vidhivat karomi vivṛtiṃ tasyāḥ prasannaiḥ padaiḥ // *1 //",
    "T04bsa054_u:6898": " yatrācāryo guṇanidhirasau śāntidevaḥ prakāśaṃ",
    "T04bsa054_u:6899": " vaktuṃ śaktaḥ pravacanamahāmbhodhipāraṃ prayātaḥ /",
    "T04bsa054_u:6900": " kiṃ tasyārthaṃ hatamatirahaṃ vaktumīśastathāpi",
    "T04bsa054_u:6901": " prajñābhyāsātsukṛtamasamaṃ yattato 'smi pravṛttaḥ // *2 //",
    "T04bsa054_u:6902": " na nāma kācidguṇaleśavāsanā materna me 'sti pratibhāguṇo 'rjitaḥ /",
    "T04bsa054_u:6903": " tathāpi sanmitraniṣevaṇāphalaṃ yadeva me tādṛśi vāk prasarpati // *3 //",
    "T04bsa054_u:6904": " atha yo nāma kaścid gotraviśeṣāt paryupāsitakalyāṇamitratayā trijagatparyāpannasamastajanaduḥkhaduḥkhī",
    "T04bsa054_u:6905": " sarvaprāṇabhṛtāṃ niḥśeṣaduḥkhasamuddharaṇāśayaḥ svasukhanirapekṣaḥ tatpraśamopāyabhūtaṃ",
    "T04bsa054_u:6906": " buddhatvameva manyamānaḥ tatprāptivāñchayā samutpāditabodhicitto mahātmā saugatapadasādhanopāyabhūtasaṃbhāradvayaparipūraṇārthaṃ",
    "T04bsa054_u:6907": " krameṇa dānādiṣu pravartate /",
    "T04bsa054_u:6908": " tasya tathā pravartamānasya samyakpratipannaśamathasyāpi dānādayaḥ prajñāvikalatayā",
    "T04bsa054_u:6909": " jagadarthasaṃpādananidānaṃ buddhatvaṃ nāvahantītyabhisaṃdhāya avaśyaṃ saṃsāraduḥkhanirmokśārthinā",
    "T04bsa054_u:6910": " prajñotpādanāya yatitavyam / yathoktam-",
    "T04bsa054_u:6911": " śamathena vipaśyanāsuyuktaḥ [8.4]",
    "T04bsa054_u:6912": " ityādi / tatra śamathapratipādanaṃ kṛtam /",
    "T04bsa054_u:6913": " idānīṃ tadanantaraprāptāṃ vipaśyanāṃ prajñāparanāmadheyāṃ pratipādayannāha-",
    "T04bsa054_u:6914": " imaṃ parikaraṃ sarvaṃ prajñārthaṃ hi munirjagau /",
    "T04bsa054_u:6915": " tasmādutpādayetprajñāṃ duḥkhanivṛttikāṅkṣayā // Bca_9.1 //",
    "T04bsa054_u:6916": " imamiti samanantaramiha śāstre lakṣaṇataḥ pratipāditaṃ dānādikamidaṃtayā pratyakṣatayā parāmṛśati /",
    "T04bsa054_u:6917": " parikaramiti parivāraṃ paricchedam /",
    "T04bsa054_u:6918": " saṃbhāramiti yāvat /",
    "T04bsa054_u:6919": " sarvamuktaprakāramanyacca /",
    "T04bsa054_u:6920": " (Bcp 168) prajñārtha hi munirjagāviti saṃbandhaḥ /",
    "T04bsa054_u:6921": " prajñā yathāvasthitapratītyasamutpannavastutattvapravicayalakṣaṇā,",
    "T04bsa054_u:6922": " saiva arthaḥ prayojanaṃ saṃbodhihetubhāvopanāyakatayā yasya dānādilakṣaṇasya parikarasya sa tathā, tamiti /",
    "T04bsa054_u:6923": " dānapāramitādiṣu dharmapravicayasvabhāvāyāḥ prajñāyāḥ pradhānatvāt /",
    "T04bsa054_u:6924": " tathā hi dānaṃ saṃbuddhabodhiprāptaye prathamaṃ kāraṇam,",
    "T04bsa054_u:6925": " puṇyasaṃbhārāntarbhūtatvāt /",
    "T04bsa054_u:6926": " tacca śīlālaṃkṛtameva sugatiparaṃparāṃ sukhabhogopakaraṇasaṃpannāmāvahadanuttarajñānapratilambhahetuḥ /",
    "T04bsa054_u:6927": " kṣāntirapi tadvipakṣabhūtapratighapratipakṣatayā dānaśīlasukṛtamayaṃ saṃbhāramanupālayantī sugatatvādhigataye saṃpravartate /",
    "T04bsa054_u:6928": " etacca śubhaṃ dānāditritayasaṃbhūtaṃ puṇyasaṃbhārākhyaṃ vīryamantareṇa na bhavatīti tadapi ubhayasaṃbhārakāraṇatayā sarvāvaraṇaprahāṇāya samupajāyate",
    "T04bsa054_u:6929": " samāhitacittasya ca yathābhūtaparijñānamutpadyata iti dhyānapāramitāpi anuttarajñānaheturupapadyate /",
    "T04bsa054_u:6930": " evamete dānādayaḥ satkṛtya saṃbhṛtā api prajñāmantareṇa saugatapadādhigamahetavo na bhavantīti nāpi pāramitāvyapadeśaṃ labhante /",
    "T04bsa054_u:6931": " prajñākṛtapariśuddhibhājaḥ punaḥ avyāhatodārapravṛttitayā tadanukūlamanuvartamānāḥ taddhetubhāvamadhigacchanti,",
    "T04bsa054_u:6932": " pāramitānāmadheyaṃ ca labhante /",
    "T04bsa054_u:6933": " tathā dātṛdeyapratigrāhakāditritayānupalambhayogena prajñāpariśodhitāḥ sādaranirantaradīrghakālamabhyasyamānāḥ",
    "T04bsa054_u:6934": " prakarṣaparyantamupagacchantaḥ avidyāpravartitasakalavikalpajālamalarahitaṃ kleśajñeyāvaraṇavinirmuktamubhayanairātmyādhigamasvabhāvaṃ",
    "T04bsa054_u:6935": " sarvasvaparahitasaṃpadādhārabhūtaṃ paramārthatattvātmakaṃ tathāgatadharmakāyamabhinirvartayantīti",
    "T04bsa054_u:6936": " prajñāpradhānā dānādayo guṇā ucyante //",
    "T04bsa054_u:6937": " na caitadvaktavyam- yadi prajñā pradhānaṃ dānādīnām,",
    "T04bsa054_u:6938": " saiva kevalā saṃbodhisādhanamastu,",
    "T04bsa054_u:6939": " kimaparairdānādibhiriti /",
    "T04bsa054_u:6940": " tadanyeṣāmupayogasya varṇitatvāt,",
    "T04bsa054_u:6941": " kevalaṃ netravikalā iva dānādayaḥ prajñānetṛkā eva yathābhimatāṃ saugatīṃ bhūmimabhisarantīti prajñopanāyakā ucyante,",
    "T04bsa054_u:6942": " na tu prajñaiva kevalā samyaksaṃbodhisādhanam /",
    "T04bsa054_u:6943": " tasmāddānādiparikaraḥ prajñārthaḥ iti siddham //",
    "T04bsa054_u:6944": " sarvakalpanāvirahāt samāropāpavādāntadvayamaunāt aśaikṣakāyavāṅmanaḥkarmalakṣaṇamaunatrayayogādvā munirbuddho bhagavān /",
    "T04bsa054_u:6945": " triduḥkhatāduḥkhitasarvajagatparitrāṇādhyāśayo jagau jagāda /",
    "T04bsa054_u:6946": " uktavānityarthaḥ /",
    "T04bsa054_u:6947": " āryaprajñāpāramitādisūtrānteṣu prajñārthamuktavān krameṇa dānādiparikaram /",
    "T04bsa054_u:6948": " yathoktamāryaśatasāhasrayāṃ prajñāpāramitāyām-",
    "T04bsa054_u:6949": " tadyathāpi nāma subhūte sūryamaṇḍalaṃ candramaṇḍalaṃ ca caturṣu dvīpeṣu karma karoti,",
    "T04bsa054_u:6950": " caturaśca dvīpānanugacchati anuparivartate,",
    "T04bsa054_u:6951": " evameva subhūte prajñāpāramitā pañcasu pāramitāsu karma karoti,",
    "T04bsa054_u:6952": " pañca pāramitā anugacchati,",
    "T04bsa054_u:6953": " anuparivartate,",
    "T04bsa054_u:6954": " prajñāpāramitāvirahitatvāt pañca pāramitāḥ pāramitānāmadheyaṃ na labhante /",
    "T04bsa054_u:6955": " tadyathāpi nāma subhūte rājā cakravartī virahitaḥ saptabhī ratnai ścakravartināmadheyaṃ na labhate,",
    "T04bsa054_u:6956": " evameva subhūte pañca pāramitāḥ prajñāpāramitāvirahitatvānna pāramitānāmadheyaṃ labhante /",
    "T04bsa054_u:6957": " tadyathāpi nāma subhūte yāḥ kāścana kunadyaḥ,",
    "T04bsa054_u:6958": " sarvāstā yena gaṅgā mahānadī tenānugacchanti /",
    "T04bsa054_u:6959": " tā gaṅgayā mahānadyā sārdhaṃ mahāsamudramanugacchanti,",
    "T04bsa054_u:6960": " evameva subhūte pañca pāramitāḥ prajñāpāramitāparigṛhītā yena sarvākārajñatā tenānugacchanti /",
    "T04bsa054_u:6961": " iti vistaraḥ //",
    "T04bsa054_u:6962": " (Bcp 169)",
    "T04bsa054_u:6963": " punaścoktam-",
    "T04bsa054_u:6964": " iyaṃ kauśika prajñāpāramitā bodhisattvānāṃ mahāsattvānāṃ dānapāramitāmabhibhavati,",
    "T04bsa054_u:6965": " śīlapāramitāmabhibhavati,",
    "T04bsa054_u:6966": " kṣāntipāramitāmabhibhavati,",
    "T04bsa054_u:6967": " [vīryapāramitāmabhibhavati,",
    "T04bsa054_u:6968": " ] dhyānapāramitāmabhibhavati /",
    "T04bsa054_u:6969": " tadyathāpi nāma kauśika jātyandhānāṃ śataṃ vā sahasraṃ vā apariṇāyakānāmabhavyaṃ mārgāvataraṇāya,",
    "T04bsa054_u:6970": " kutaḥ punarnagarānupraveśāya,",
    "T04bsa054_u:6971": " evameva kauśika acakṣuṣkāḥ pañca pāramitā jātyandhabhūtā bhavanti vinā prajñāpāramitayā apariṇāyakāḥ,",
    "T04bsa054_u:6972": " vinā prajñāpāramitayā abhavyā bodhimārgāvataraṇāya,",
    "T04bsa054_u:6973": " kuta eva sarvākārajñatānagarānupraveśāya /",
    "T04bsa054_u:6974": " yadā punaḥ kauśika pañca pāramitāḥ prajñāpāramitāparigṛhītā bhavanti,",
    "T04bsa054_u:6975": " tadā etāḥ pañca pāramitāḥ sacakṣuṣkā bhavanti /",
    "T04bsa054_u:6976": " prajñāpāramitāparigṛhītāścaitāḥ pañca pāramitāḥ pāramitānāmadheyaṃ labhante //",
    "T04bsa054_u:6977": " iti vistaraḥ //",
    "T04bsa054_u:6978": " evamanyatrāpi yathāsūtramavagantavyam / uktaṃ ca-",
    "T04bsa054_u:6979": " sarvapāramitābhistvaṃ nirmalābhiranindite /",
    "T04bsa054_u:6980": " candralekheva tārābhiranuyātāsi sarvadā //",
    "T04bsa054_u:6981": " iti // [prajñāpāramitāstava-8]",
    "T04bsa054_u:6982": " athavā- imamiti samanantaraprakrāntarūpaṃ śamathātmakaṃ prabandham /",
    "T04bsa054_u:6983": " parikaramiti prajñāsamutthāpakatayā tatkāraṇasaṃdohaṃ pīṭhikābandhaṃ ca /",
    "T04bsa054_u:6984": " prajñārthamiti prajñaiva pūrvoktā arthaḥ prayojanaṃ sādhyatayā yasya tam /",
    "T04bsa054_u:6985": " śamathapariśodhitacittasaṃtāne prajñāyāḥ prādurbhāvāt supraśodhitakṣetre sasyaniṣpattivat /",
    "T04bsa054_u:6986": " yathoktaṃ śikśāsamuccaye-",
    "T04bsa054_u:6987": " kiṃ punarasya śamathasya māhātmyam?",
    "T04bsa054_u:6988": " yathābhūtajñānajananaśaktiḥ /",
    "T04bsa054_u:6989": " yasmāt-",
    "T04bsa054_u:6990": " samāhito yathābhūtaṃ jānātītyuktavān muniḥ /",
    "T04bsa054_u:6991": " iti // [śikṣāsamuccayakārikā-9]",
    "T04bsa054_u:6992": " etadapi dharmasaṃgītāvuktam-",
    "T04bsa054_u:6993": " samāhitacetaso yathābhūtadarśanaṃ bhavati /",
    "T04bsa054_u:6994": " yathābhūtadarśino bodhisattvasya sattveṣu mahākaruṇā pravartate /",
    "T04bsa054_u:6995": " idaṃ mayā samādhimukhaṃ sarvasattvānāṃ niṣpādayitavyam /",
    "T04bsa054_u:6996": " sa tayā mahākaruṇayā saṃcodyamāno 'dhiśīlamadhicittamadhiprajñaṃ ca śikṣāḥ paripūrya anuttarāṃ samyaksaṃbodhimabhisaṃbudhyate /",
    "T04bsa054_u:6997": " iti vistaraḥ //",
    "T04bsa054_u:6998": " hiriti yasmāt prajñārthaṃ dānādiparikaraṃ śamathātmakaparikaraṃ vā munirjagau,",
    "T04bsa054_u:6999": " tasmādutpādayet prajñāmiti yojanīyam /",
    "T04bsa054_u:7000": " utpādayediti niṣpādayet sākṣātkuryāt bhāvayeta sevayet bahulīkuryādvā //",
    "T04bsa054_u:7001": " sā ca prajñā dvividhāhetubhūtā phalabhūtā ca /",
    "T04bsa054_u:7002": " hetubhūtāpi dvividhā adhimukticaritasya ca bhūmipraviṣṭasya ca bodhisattvasya /",
    "T04bsa054_u:7003": " phalabhūtā tu sarvākāravaropetā sarvadharmaśūnyatādhigamasvabhāvā (Bcp 170)",
    "T04bsa054_u:7004": " animittayogena /",
    "T04bsa054_u:7005": " tatra prathamato hetubhūtā śrutacintābhāvanāmayī krameṇa abhyāsādbhūmipraviṣṭasya prajñāṃ nirvartayati /",
    "T04bsa054_u:7006": " sā ca aparāparabhūmipratilambhayogena prakarṣamabhivardhayantī yāvadubhayāvaraṇavigamāt sakalakalpanājālavigatabuddhatvasvabhāvaprajñāṃ niṣpādayati",
    "T04bsa054_u:7007": " ata evāhaduḥkhanivṛttikāṅkṣayeti /",
    "T04bsa054_u:7008": " duḥkhasya pañcagatisaṃgṛhītasattvarāśigatasya svātmagatasya ca sāṃsārikasya jātivyādhijarāmaraṇasvabhāvasya priyaviprayogāpriyasaṃprayogaparyeṣyamāṇalābhavighāta",
    "T04bsa054_u:7009": " saṃkṣepataḥ pañcopādānaskandhātmakasya ca,",
    "T04bsa054_u:7010": " nivṛttiḥ nirvāṇam upaśamaḥ /",
    "T04bsa054_u:7011": " punaranutpattidharmakatayā ātyantikasamuccheda ityarthaḥ /",
    "T04bsa054_u:7012": " tasyāḥ kāṅkṣayā abhilāṣeṇa /",
    "T04bsa054_u:7013": " chandeneti yāvat /",
    "T04bsa054_u:7014": " tathāhi viparyāsasaṃjñino 'satsattvasamāropābhiniveśavaśādātmātmīyagrahapravṛtterayoniśomanasikāraprasūto rāgādikleśagaṇaḥ samupajāyate,",
    "T04bsa054_u:7015": " tasmāt karma,",
    "T04bsa054_u:7016": " tato janma,",
    "T04bsa054_u:7017": " tataśca vyādhijarāmaraṇaśokaparidevaduḥkhadaurmanasyopāyāsāśca prajāyante /",
    "T04bsa054_u:7018": " evamasya kevalasya mahato duḥkhaskandhasya samudayo bhavati /",
    "T04bsa054_u:7019": " tadevamanulomākāraṃ pratītyasamutpādaṃ samyakprajñayā vyavalokayataḥ,",
    "T04bsa054_u:7020": " punastameva nirātmakamasvāmikaṃ māyāmarīcigandharvanagarasvapnapratibimbādisamānākāratayā",
    "T04bsa054_u:7021": " paramārthato niḥsvabhāvaṃ paśyato yathābhūtaparijñānāttadvipakṣātmakatayā mohasvabhāvamavidyābhavāṅgaṃ nivartate,",
    "T04bsa054_u:7022": " avidyānirodhāttatpratyayāḥ saṃskārā nirudhyante /",
    "T04bsa054_u:7023": " evaṃ pūrvapūrvasya kāraṇabhūtasya nirodhāduttarottarakāryabhūtasya nirodho veditavyaḥ /",
    "T04bsa054_u:7024": " yāvajjātinirodhājjarāmaraṇaśokaparidevaduḥkhadaurmanasyopāyāsāśca nirudhyante /",
    "T04bsa054_u:7025": " evamasya kevalasya mahato duḥkhaskandhasya nirodho bhavati /",
    "T04bsa054_u:7026": " tatra avidyā tṛṣṇopādānaṃ ca kleśavartmano vyavacchedaḥ /",
    "T04bsa054_u:7027": " saṃskārā bhavaśca karmavartmano vyavacchedaḥ /",
    "T04bsa054_u:7028": " pariśiṣṭānyaṅgāni duḥkhavartmano vyavacchedaḥ /",
    "T04bsa054_u:7029": " pūrvāntāparāntanirodho nirodhavartmano vyavacchedaḥ /",
    "T04bsa054_u:7030": " evameva trivartma nirātmakam ātmātmīyarahitaṃ saṃbhavati ca saṃbhavayogena,",
    "T04bsa054_u:7031": " vibhavati ca vibhavayogena,",
    "T04bsa054_u:7032": " svabhāvānnaḍakalāpasadṛśa iti /",
    "T04bsa054_u:7033": " etacca uttaratra vistareṇa yuktayāgamābhyāṃ pratipādayiṣyate //",
    "T04bsa054_u:7034": " tadevaṃ prajñayā svapnamāyādisvabhāvaṃ saṃskṛtaṃ pratyavekṣamāṇasya sarvadharmāṇāṃ",
    "T04bsa054_u:7035": " niḥsvabhāvatayā pratipatteḥ paramārthādhigamāt savāsananiḥśeṣadoṣarāśivinivṛttirbhavatīti",
    "T04bsa054_u:7036": " sarvaduḥkhopaśamahetuḥ prajñā upapadyate //",
    "T04bsa054_u:7037": " yathā ca yuktyāgamābhyāṃ vicārayataḥ aviparītavastutattvapravicayaḥ samupajāyate,",
    "T04bsa054_u:7038": " tadupadarśayituṃ satyadvayavyavasthāmāha saṃvṛtirityādi-",
    "T04bsa054_u:7039": " saṃvṛtiḥ paramārthaśca satyadvayamidaṃ matam /",
    "T04bsa054_u:7040": " buddheragocarastattvaṃ buddhiḥ saṃvṛtirucyate // Bca_9.2 //",
    "T04bsa054_u:7041": " saṃvriyate āvriyate yathābhūtaparijñānaṃ svabhāvāvaraṇādāvṛtaprakāśanācca anayeti saṃvṛtiḥ /",
    "T04bsa054_u:7042": " avidyā moho viparyāsa iti paryāyāḥ /",
    "T04bsa054_u:7043": " avidyā hi asatpadārthasvarūpāropikā svabhāvadarśanāvaraṇātmikā ca satī saṃvṛtirupapadyate /",
    "T04bsa054_u:7044": " yaduktamāryaśālistambasūtre-",
    "T04bsa054_u:7045": " (Bcp 171)",
    "T04bsa054_u:7046": " punaraparam- tattve 'pratipattiḥ mithyāpratipattiḥ,",
    "T04bsa054_u:7047": " ajñānamavidyā / iti /",
    "T04bsa054_u:7048": " uktaṃ ca-",
    "T04bsa054_u:7049": " abhūtaṃ khyāpayatyarthaṃ bhūtamāvṛtya vartate /",
    "T04bsa054_u:7050": " avidyā jāyamānaiva kāmalātaṅkavṛttivat //",
    "T04bsa054_u:7051": " iti /",
    "T04bsa054_u:7052": " tadupadarśitaṃ ca pratītyasamutpannaṃ vasturūpaṃ saṃvṛtirucyate /",
    "T04bsa054_u:7053": " tadeva lokasaṃvṛtisatyamityamidhīyate lokasyaiva saṃvṛtyā tat satyamiti kṛtvā / yaduktam-",
    "T04bsa054_u:7054": " mohaḥ svabhāvāvaraṇādi saṃvṛtiḥ satyaṃ tayā khyāti yadeva kṛtrimam /",
    "T04bsa054_u:7055": " jagāda tatsaṃvṛtisatyamityasau muniḥ padārthaṃ kṛtakaṃ ca saṃvṛtim //",
    "T04bsa054_u:7056": " iti / [ma. a. 6.28]",
    "T04bsa054_u:7057": " sā ca saṃvṛtirdvividhā lokata eva,",
    "T04bsa054_u:7058": " tathyasaṃvṛtirmithyāsaṃvṛtiśceti /",
    "T04bsa054_u:7059": " tathā hi kiṃcit pratītyajātaṃ nīlādikaṃ vasturūpamadoṣavadindriyairūpalabdhaṃ lokata eva satyam,",
    "T04bsa054_u:7060": " māyāmarīcipratibimbādviṣu pratītya samupajātamapi doṣavadindriyopalabdhaṃ yathāsvaṃ tīrthikasiddhāntaparikalpitaṃ ca lokata eva mithyā / taduktam-",
    "T04bsa054_u:7061": " vinopaghātena yadindriyāṇāṃ ṣaṇṇāmapi grāhyamavaiti lokaḥ /",
    "T04bsa054_u:7062": " satyaṃ hi tallokata evaṃ śeṣaṃ vikalpitaṃ lokata eva mithyā //",
    "T04bsa054_u:7063": " iti / [ma. a. 6.25]",
    "T04bsa054_u:7064": " etattadubhayamapi samyagdṛśāmāryāṇāṃ mṛṣā,",
    "T04bsa054_u:7065": " paramārthadaśāyāṃ saṃvṛtisatyālīkatvāt /",
    "T04bsa054_u:7066": " etat samanantarameva upapattyā pratipādayiṣyāmaḥ /",
    "T04bsa054_u:7067": " tasmādavidyāvatāṃ vastusvabhāvo na pratibhāsate iti //",
    "T04bsa054_u:7068": " paramaḥ uttamaḥ arthaḥ paramārthaḥ,",
    "T04bsa054_u:7069": " akṛtrimaṃ vasturūpam,",
    "T04bsa054_u:7070": " yadadhigamāt sarvāvṛtivāsanānu saṃdhikleśaprahāṇaṃ bhavati /",
    "T04bsa054_u:7071": " sarvadharmāṇāṃ niḥsvabhāvatā,",
    "T04bsa054_u:7072": " śūnyatā,",
    "T04bsa054_u:7073": " tathatā,",
    "T04bsa054_u:7074": " bhūtakoṭiḥ,",
    "T04bsa054_u:7075": " dharmadhāturityādiparyāyāḥ /",
    "T04bsa054_u:7076": " sarvasya hi pratītyasamutpannasya padārthasya niḥsvabhāvatā pāramārthikaṃ rūpam,",
    "T04bsa054_u:7077": " yathāpratibhāsaṃ sāṃvṛtasyānupapannatvāt /",
    "T04bsa054_u:7078": " tathā hi- na tāvat yathāparidṛśyamānarūpeṇa satsvabhāvo bhāvaḥ,",
    "T04bsa054_u:7079": " tasya uttarakālamanavasthānāt,",
    "T04bsa054_u:7080": " svabhāvasya ca sarvadā anāgantukatayā avicalitarūpatvāt /",
    "T04bsa054_u:7081": " yo hi yasya svabhāvaḥ,",
    "T04bsa054_u:7082": " sa kathaṃ kadācidapi nivarteta?",
    "T04bsa054_u:7083": " anyathā tasya svabhāvatāhāniprasaṅgānniḥsvabhāvataiva syāt /",
    "T04bsa054_u:7084": " nāpi sa utpadyamānaḥ satsvabhāvarūpeṇa kutaścidāgacchati,",
    "T04bsa054_u:7085": " nirudhyamāno vā kvacit saṃnicayaṃ gacchati,",
    "T04bsa054_u:7086": " api tu hetupratyayasāmagrīṃ pratītya māyāvadutpadyate,",
    "T04bsa054_u:7087": " tadvaikalyato nirudhyate ca /",
    "T04bsa054_u:7088": " hetupratyayasāmagrīṃ pratītya jātasya parāyattātmalābhasyapratibimbasyeva (Bcp 172)",
    "T04bsa054_u:7089": " kutaḥ satsvabhāvatā?",
    "T04bsa054_u:7090": " na ca kasyacit padārthasya paramārthato hetupratyayasāmagrītaḥ samutpattiḥ saṃbhavati,",
    "T04bsa054_u:7091": " tasyā api aparasāmagrījanitātmatayā parāyattātmalābhāyā niḥsvabhāvatvāt /",
    "T04bsa054_u:7092": " evamanyasyāḥ pūrvapūrvāyāḥ svasvakāraṇasāmagrījanyatayā niḥsvabhāvatā draṣṭavyā /",
    "T04bsa054_u:7093": " itthaṃ kāraṇānurūpaṃ kāryamicchatā kathaṃ niḥsvabhāvāt sasvabhāvasyotpattirabhyupetavyā?",
    "T04bsa054_u:7094": " yadvakṣyati-",
    "T04bsa054_u:7095": " māyayā nirmitaṃ yacca hetubhiryacca nirmitam /",
    "T04bsa054_u:7096": " āyāti tatkutaḥ kutra yāti ceti nirūpyatām //",
    "T04bsa054_u:7097": " yadanyasaṃnidhānena dṛṣṭaṃ na tadabhāvataḥ /",
    "T04bsa054_u:7098": " pratibimbasame tasmin kṛtrime satyatā katham //",
    "T04bsa054_u:7099": " iti /",
    "T04bsa054_u:7100": " uktaṃ ca-",
    "T04bsa054_u:7101": " yaḥ pratyayairjāyati sa hyajāto na tasya utpādu sabhāvato 'sti /",
    "T04bsa054_u:7102": " yaḥ pratyayādhīnu sa śūnya ukto yaḥ śūnyatāṃ jānati so 'pramattaḥ //",
    "T04bsa054_u:7103": " iti / [anavataptahradāpasaṃkramaṇasūtram]",
    "T04bsa054_u:7104": " iti śūnyebhya eva śūnyā dharmāḥ prabhavanti dharmebhya iti //",
    "T04bsa054_u:7105": " na ca svaparobhayarūpahetunibandhanamahetunibandhanaṃ vā bhāvasya janma atipeśalamupapadyate /",
    "T04bsa054_u:7106": " tathā hi ātmasvarūpaṃ bhāvānāṃ svajanmanimittaṃ bhavet,",
    "T04bsa054_u:7107": " niṣpannamaniṣpannaṃ vā bhavet /",
    "T04bsa054_u:7108": " na tāvanniṣpannasya sataḥ svātmani kāraṇatā,",
    "T04bsa054_u:7109": " tasya sarvātmanā svayaṃ niṣpannatvāt kva punarasya vyāpāro 'stu?",
    "T04bsa054_u:7110": " utpādyasya punarasyāniṣpannasyānyasya svabhāvasyābhāvāt,",
    "T04bsa054_u:7111": " ekasya cāsya niraṃśatvāt /",
    "T04bsa054_u:7112": " na ca paścādutpadyamānasyāparasya tatsvabhāvatā yuktā,",
    "T04bsa054_u:7113": " tanniṣpattāvaniṣpannasya tatsvabhāvatvābhāvāt /",
    "T04bsa054_u:7114": " iti na svātmano niṣpannāt kasyacidutpattirasti /",
    "T04bsa054_u:7115": " na cāpi svatautpattipakṣe prāṅniṣpannaṃ svarūpamitaretarāśrayadoṣasaṅgāt kasyacit saṃbhavati /",
    "T04bsa054_u:7116": " nāpi tadaniṣpannasvabhāvamākāśakuśeśayasaṃkāśamaśeṣasāmarthyaśūnyaṃ svaniṣpattau hetubhāvamupagantumarhati,",
    "T04bsa054_u:7117": " anyathā kharaviṣāṇasyāpi svasvabhāvajanakatvaprasaṅgāt //",
    "T04bsa054_u:7118": " nāpi parata iti pakṣaḥ,",
    "T04bsa054_u:7119": " ādityādapi andhakārasya,",
    "T04bsa054_u:7120": " sarvasmādvā sarvasya utpattiprasaṅgāt,",
    "T04bsa054_u:7121": " janakājanakābhimatayorvivakṣitakāryāpekṣayā paratvāviśeṣāt /",
    "T04bsa054_u:7122": " janyajanakaikatvaikasaṃtatipratiniyamo 'pi anutpanne kārye kālpanikatayā vastuto na saṃgacchate /",
    "T04bsa054_u:7123": " na ca anāgatāvasthitadharmāpekṣayā kāryādivyavahāro vāstavaḥ,",
    "T04bsa054_u:7124": " arthasvabhāvasadbhāvasya nirūpayiṣyamāṇatvāt /",
    "T04bsa054_u:7125": " nāpi bījāvasthāsu vidyamānāṅkurāpekṣayā bījasya paratvamakālpanikamasti,",
    "T04bsa054_u:7126": " kāraṇe kāryāstitvasya (Bcp 173)",
    "T04bsa054_u:7127": " niṣetsyamānatvāt /",
    "T04bsa054_u:7128": " yatra paridṛśyamānameva rūpaṃ vicārato nāvatiṣṭhate,",
    "T04bsa054_u:7129": " tatra anāgatādiṣu saṃbhāvitasya kā cintā?",
    "T04bsa054_u:7130": " nāpi ubhayata iti pakṣaḥ,",
    "T04bsa054_u:7131": " pratyekapakṣoktasamuditadoṣaprasaṅgāt,",
    "T04bsa054_u:7132": " kāryānutpatau ca ubhayarūpasya hetoḥ paramārthato 'bhāvāt /",
    "T04bsa054_u:7133": " utpattau vā na kiṃcijjanayitavyamastīti kutra ubhayarūpasya hetorvyāpāraḥ syāt?",
    "T04bsa054_u:7134": " nāpi ahetuta iti vikalpaḥ,",
    "T04bsa054_u:7135": " yato nāyaṃ prasajyapratiṣedhātmatayā ahetuta iti yujyate /",
    "T04bsa054_u:7136": " ahetukatve hi bhāvānāṃ deśakālaniyamābhāvaprasaṅgaḥ syāt,",
    "T04bsa054_u:7137": " nityaṃ sattvāsattvaprasaṅgo vā /",
    "T04bsa054_u:7138": " upeyārthināṃ pratiniyatopāyānuṣṭhānaṃ ca na syāt /",
    "T04bsa054_u:7139": " pradhāneśvarādīnāṃ kāraṇasya pratiṣetsyamānatvāt /",
    "T04bsa054_u:7140": " tanna ahetuto bhāvāḥ svabhāvaṃ pratilabhante //",
    "T04bsa054_u:7141": " tasmānna svaparobhayarūpahetubhya utpadyante satsvabhāvā bhāvāḥ / taduktam-",
    "T04bsa054_u:7142": " na svato nāpi parato na dvābhyāṃ nāpyahetutaḥ /",
    "T04bsa054_u:7143": " utpannā jātu vidyante bhāvāḥ kvacana kecana //",
    "T04bsa054_u:7144": " iti / [ma. śā.1.3]",
    "T04bsa054_u:7145": " ekānekasvabhāvavicāraṇayāpi sarvabhāvānāṃ svabhāvavikalatvānna satsvabhāvatvam /",
    "T04bsa054_u:7146": " tasmāt svapnamāyāpratibimbādivat idaṃpratyayatāmātrameva avicāramanoharamastu /",
    "T04bsa054_u:7147": " kimiha sarvaduḥkhahetunā bhāvābhiniveśena prayojanam?",
    "T04bsa054_u:7148": " ataḥ idamarthasya tattvam-",
    "T04bsa054_u:7149": " niḥsvabhāvā amī bhāvāstattvataḥ svaparoditāḥ /",
    "T04bsa054_u:7150": " ekānekasvabhāvena viyogātpratibimbavat //",
    "T04bsa054_u:7151": " evaṃ niḥsvabhāvataiva sarvabhāvānāṃ nijaṃ pāramārthikaṃ rūpamavatiṣṭhate /",
    "T04bsa054_u:7152": " tadeva pradhānapuruṣārthatayā paramārthaḥ utkṛṣṭaṃ prayojanamabhidhīyate //",
    "T04bsa054_u:7153": " atrāpi nābhiniveṣṭavyam /",
    "T04bsa054_u:7154": " anyathā bhāvābhiniveśo vā śūnyatābhiniveśo veti na kaścidviśeṣaḥ,",
    "T04bsa054_u:7155": " ubhayorapi kalpanātmakatayā sāṃvṛtatvāt /",
    "T04bsa054_u:7156": " na ca abhāvasya kalpitasvabhāvatayā kiṃcit svarūpamasti /",
    "T04bsa054_u:7157": " na ca bhāvanivṛttirūpo 'bhāvaḥ,",
    "T04bsa054_u:7158": " nivṛtterniḥsvabhāvatvāt /",
    "T04bsa054_u:7159": " yadi ca bhāvasyaiva kaścit svabhāvaḥ syāt,",
    "T04bsa054_u:7160": " tadā tatpratiṣedhātmā abhāvo 'pi syāt /",
    "T04bsa054_u:7161": " bhāvasya tu svabhāvo nāstīti pratipāditameva /",
    "T04bsa054_u:7162": " ato na bhāvanivṛttirūpaḥ abhāvo nāma kaścit /",
    "T04bsa054_u:7163": " na ca bhāvābhāvayoruktakrameṇa asattve pratipādite tadubhayasaṃkīrṇātmatā saṃbhavati ubhayapratiṣedhasvabhāvatā vā,",
    "T04bsa054_u:7164": " bhāvavikalpasyaiva sakalavikalpanibandhanatvāt /",
    "T04bsa054_u:7165": " tasminnirākṛte sarva eva amī ekaprahāreṇa nirastā bhavantīti / tasmāt-",
    "T04bsa054_u:7166": " na sannāsanna sadasanna cāpyanubhayātmakam /",
    "T04bsa054_u:7167": " (Bcp 174)",
    "T04bsa054_u:7168": " kiṃcidabhiniveśaviṣayatayā mantavyam /",
    "T04bsa054_u:7169": " taduktamāryaprajñāpāramitāyām-",
    "T04bsa054_u:7170": " subhūtirāha- ihāyuṣman śāradvatīputra bodhisattvayānikaḥ kulaputro vā kuladuhitā vā anupāyakuśalo rūpaṃ śūnyamiti prajānāti, saṅgaḥ /",
    "T04bsa054_u:7171": " vedanāṃ śūnyāmiti saṃjānāti, saṅgaḥ /",
    "T04bsa054_u:7172": " saṃjñāṃ śūnyāmiti saṃjānāti, saṅgaḥ /",
    "T04bsa054_u:7173": " saṃskārān śūnyāniti saṃjānāti, saṅgaḥ /",
    "T04bsa054_u:7174": " vijñānaṃ śūnyamiti saṃjānāti, saṅgaḥ /",
    "T04bsa054_u:7175": " evaṃ cakṣuḥ śrotraṃ ghrāṇaṃ jivhā kāyo manaḥ,",
    "T04bsa054_u:7176": " yāvat sarvadharmaśūnyatāṃ śūnyāmiti saṃjānāti, saṅgaḥ /",
    "T04bsa054_u:7177": " iti vistaraḥ //",
    "T04bsa054_u:7178": " uktaṃ ca-",
    "T04bsa054_u:7179": " sarvasaṃkalpahānāya śūnyatāmṛtadeśanā /",
    "T04bsa054_u:7180": " yasya(yaśca)",
    "T04bsa054_u:7181": " tasyāmapi grāhastvayāsāvavasāditaḥ //",
    "T04bsa054_u:7182": " iti / [catuḥstavanirupama-21]",
    "T04bsa054_u:7183": " na sannāsanna sadasanna cāpyanubhayātmakam /",
    "T04bsa054_u:7184": " catuṣkoṭivinirmuktaṃ tattvaṃ mādhyamikā viduḥ //",
    "T04bsa054_u:7185": " iti /",
    "T04bsa054_u:7186": " evaṃ catuṣkoṭivinirmuktamādiśāntamanutpannāniruddhānucchedāśāśvatādisvabhāvatayā niṣprapañcatvādākāśavadāsaṅgānāmanāspadamaśeṣaṃ viśvamutpaśyāma iti //",
    "T04bsa054_u:7187": " satyadvayamidaṃ matamiti /",
    "T04bsa054_u:7188": " kiṃ tat? saṃvṛtiḥ paramārthaśceti paścādyojanīyam /",
    "T04bsa054_u:7189": " bhūtamiyaṃ brāhmaṇī,",
    "T04bsa054_u:7190": " āvapanamiyaṃ muṣṭiketi yathā /",
    "T04bsa054_u:7191": " saṃvṛtirekaṃ satyamaviparītam,",
    "T04bsa054_u:7192": " paramārthaśca aparaṃ satyamiti /",
    "T04bsa054_u:7193": " cakāraḥ satyatāmātreṇa tulyabalatāṃ samuccinoti /",
    "T04bsa054_u:7194": " tatra saṃvṛtisatyamavitathaṃ rūpaṃ lokasya,",
    "T04bsa054_u:7195": " paramārthasatyaṃ ca satyamavisaṃvādakaṃ tattvamāryāṇāmiti viśeṣaḥ /",
    "T04bsa054_u:7196": " itthaṃ viśeṣopadarśanārtho 'pi yuktaścakāraḥ //",
    "T04bsa054_u:7197": " etaduktaṃ bhavati- sarva eva amī ādhyātmikā bāhyāśca bhāvāḥ svabhāvadvayamābibhrataḥ samupajāyante yaduta sāṃvṛtaṃ pāramārthikaṃ ca /",
    "T04bsa054_u:7198": " tatraikamavidyātimirāvṛtabuddhilocanānāmabhūtārthadarśināṃ pṛthagjanānāṃ mṛṣādarśanaviṣayatayā samādarśitātmasattākam /",
    "T04bsa054_u:7199": " anyat pravicayāñjanaśalākoddhātitāvidyāpaṭalasamyagjñānanayanānāṃ tattvavidāmāryāṇāṃ samyagdarśanaviṣayatayā upasthitasvarūpam /",
    "T04bsa054_u:7200": " tadetat svabhāvadvayaṃ sarve padārthā dhārayanti /",
    "T04bsa054_u:7201": " anayośca svabhāvayormṛṣādṛśāṃ bāliśānāṃ yo viṣayaḥ,",
    "T04bsa054_u:7202": " tat saṃvṛtisatyam /",
    "T04bsa054_u:7203": " yaśca samyagdṛśāmadhigatatattvānāṃ viṣayaḥ,",
    "T04bsa054_u:7204": " tat paramārthasatyamiti vyavasthā śāstravidām / yadāha-",
    "T04bsa054_u:7205": " samyagmṛṣādarśanalabdhabhāvaṃ rūpadvayaṃ bibhrati sarvabhāvāḥ /",
    "T04bsa054_u:7206": " samyagdṛśāṃ yo viṣayaḥ sa tattvaṃ mṛṣādṛśāṃ saṃvṛtisatyamuktam //",
    "T04bsa054_u:7207": " iti // [ma. a.6.23]",
    "T04bsa054_u:7208": " (Bcp 175)",
    "T04bsa054_u:7209": " iti dvayoḥ samudāyo dvayamiti yujyate /",
    "T04bsa054_u:7210": " matamiti saṃmatamabhimatam /",
    "T04bsa054_u:7211": " keṣām? prahīṇāvaraṇadhiyāṃ buddhānāṃ bhagavatām,",
    "T04bsa054_u:7212": " tanmārgānuyāyināmāryaśrāvakapratyekabuddhabodhisattvānāṃ ca /",
    "T04bsa054_u:7213": " idameva satyadvayaṃ nānyat satyamastīti avadhāraṇārtho 'pi yujyate cakāraḥ / taduktam-",
    "T04bsa054_u:7214": " dve satye samupāśritya buddhānāṃ dharmadeśanā /",
    "T04bsa054_u:7215": " lokasaṃvṛtisatyaṃ ca satyaṃ ca paramārthataḥ //",
    "T04bsa054_u:7216": " iti / [ma. śā.-24.8]",
    "T04bsa054_u:7217": " pitāputrasamāgame coktam-",
    "T04bsa054_u:7218": " satya ime duvi lokavidūnāṃ diṣṭa svayaṃ aśruṇitva pareṣām /",
    "T04bsa054_u:7219": " saṃvṛti yā ca tathā paramārtho satyu na sidhyati kiṃ ca tṛtīyu //",
    "T04bsa054_u:7220": " iti /",
    "T04bsa054_u:7221": " nanu catvāri āryasatyāni duḥkhasamudayanirodhamārgalakṣaṇāni abhidharme kathitāni bhagavatā,",
    "T04bsa054_u:7222": " tat kathaṃ dve eva satye iti?",
    "T04bsa054_u:7223": " satyam, kiṃ tarhi vaineyajanāśayānuśayavaśādete dve eva catvāri kṛtvā kathitāni (kathite?)",
    "T04bsa054_u:7224": " , amīṣāṃ dvayorevāntarbhāvāt /",
    "T04bsa054_u:7225": " tathā hi duḥkhasamudayamārgasatyāni saṃvṛtisvabhāvatayā saṃvṛtisatye 'ntarbhavanti,",
    "T04bsa054_u:7226": " nirodhasatyaṃ tu paramārthasatye,",
    "T04bsa054_u:7227": " iti na kaścidvirodhaḥ //",
    "T04bsa054_u:7228": " syādetat- saṃvṛtiravidyopadarśitātmatayā abhūtasamāropasvarūpatvādvicārāt śataśo viśīryamāṇāpi kathaṃ satyamiti /",
    "T04bsa054_u:7229": " etadapi satyam /",
    "T04bsa054_u:7230": " kiṃ tu lokādhyavasāyataḥ saṃvṛtisatyamityucyate /",
    "T04bsa054_u:7231": " loka eva hi saṃvṛtisatyamiha pratipannaḥ /",
    "T04bsa054_u:7232": " tadanuvṛttyā bhagavadbhirapi tathaiva anapekṣitatattvārthibhiḥ saṃvṛtisatyamucyate /",
    "T04bsa054_u:7233": " ata eva lokasaṃvṛtisatyaṃ ceti śāstre 'pi viśeṣa ukta ācāryapādaiḥ /",
    "T04bsa054_u:7234": " vastutastu paramārtha eva ekaṃ satyam,",
    "T04bsa054_u:7235": " ato na kācit kṣatiriti /",
    "T04bsa054_u:7236": " yathoktaṃ bhagavatā-",
    "T04bsa054_u:7237": " ekameva bhikṣavaḥ paramaṃ satyaṃ yaduta apramoṣadharma nirvāṇam,",
    "T04bsa054_u:7238": " sarvasaṃskārāśca mṛṣā moṣadharmāṇaḥ //",
    "T04bsa054_u:7239": " iti //",
    "T04bsa054_u:7240": " satyadvayamidamuktam /",
    "T04bsa054_u:7241": " tatra avidyopaplutacetasāṃ tatsvabhāvatayā saṃvṛtisatyamiti pratītam /",
    "T04bsa054_u:7242": " paramārthasatyaṃ tu na jñāyate kīdṛk kiṃsvabhāvaṃ kiṃlakṣaṇamiti /",
    "T04bsa054_u:7243": " ato vaktavyaṃ tatsvarūpamityāha buddheragocarastattvamiti /",
    "T04bsa054_u:7244": " buddheḥ sarvajñānānām,",
    "T04bsa054_u:7245": " samatikrāntasarvajñānaviṣayatvādagocaraḥ aviṣayaḥ /",
    "T04bsa054_u:7246": " kenacit prakāreṇa tat sarvabuddhiviṣayīkartuṃ na śakyate iti yāvat /",
    "T04bsa054_u:7247": " iti kathaṃ tatsvarūpaṃ pratipādayituṃ śakyam?",
    "T04bsa054_u:7248": " tathā hi sarvaprapañcavinirmuktasvabhāvaṃ paramārthasatyatattvam,",
    "T04bsa054_u:7249": " ataḥ sarvopādhiśūnyatvāt kathaṃ kayācit kalpanayā paśyet?",
    "T04bsa054_u:7250": " kalpanāsamatikrāntasvarūpaṃ ca śabdānāmaviṣayaḥ /",
    "T04bsa054_u:7251": " vikalpajanmāno hi śabdā vikalpadhiyāmaviṣaye na pravartitumutsahante /",
    "T04bsa054_u:7252": " (Bcp 176) tasmāt sakalavikalpābhilāpavikalatvādanāropitamasāṃvṛtamanabhilāpyaṃ paramārthatattvaṃ kathamiva pratipādayituṃ śakyate?",
    "T04bsa054_u:7253": " tathāpi bhājanaśrotṛjanānugrahārthaṃ parikalpamupādāya saṃvṛtyā nidarśanopadarśanena kiṃcidabhidhīyate //",
    "T04bsa054_u:7254": " yathā timiraprabhāvāt taimirikaḥ sarvamākāśadeśaṃ keśoṇḍukamaṇḍitamitastato mukhaṃ vikṣipannapi paśyati /",
    "T04bsa054_u:7255": " tathā kurvantamavekṣya ataimirikaḥ kimayaṃ karotīti tatsamīpamupasṛtya tadupalabdhakeśapraṇihitalocano 'pi na keśākṛtimupalabhate,",
    "T04bsa054_u:7256": " nāpi tatkeśādhikaraṇān bhāvābhāvādiviśeṣān parikalpayati /",
    "T04bsa054_u:7257": " yadā punarasau taimirikaḥ ataimirikāya svābhiprāyaṃ prakāśayati- keśāniha paśyāmīti,",
    "T04bsa054_u:7258": " tadā tadvikalpāpasāraṇāya tasmai yathābhūtamasau bravīti- nātra keśāḥ santīti /",
    "T04bsa054_u:7259": " taimirikopalabdhānurodhena pratiṣedhaparameva vacanamāha /",
    "T04bsa054_u:7260": " na ca tena tathā pratipādayatāpi kasyacit pratiṣedhaḥ kṛto bhavati vidhānaṃ vā /",
    "T04bsa054_u:7261": " tacca keśānāṃ tattvaṃ yadataimirikaḥ paśyati,",
    "T04bsa054_u:7262": " tanna taimirikaḥ //",
    "T04bsa054_u:7263": " evamavidyātimiropaghātādatattvadṛśo bālāḥ yadetat skandhadhātvāyatanādisvarūpamupalabhante,",
    "T04bsa054_u:7264": " tadeṣāṃ sāṃvṛtaṃ rūpam /",
    "T04bsa054_u:7265": " tāneva skandhādīn yena svabhāvena nirastasamastāvidyāvāsanā buddhā bhagavantaḥ paśyanti ataimirikopalabdhakeśadarśananyāyena,",
    "T04bsa054_u:7266": " tadeṣāṃ paramārthasatyamiti /",
    "T04bsa054_u:7267": " yadāha śāstravit-",
    "T04bsa054_u:7268": " vikalpitaṃ yattimiraprabhāvāt keśādirūpaṃ vitathaṃ tadeva /",
    "T04bsa054_u:7269": " yenātmanā paśyati śuddhadṛṣṭistattattvamityevamihāpyavehi //",
    "T04bsa054_u:7270": " iti / [m.a. 6.29]",
    "T04bsa054_u:7271": " iti paramārthato 'vācyamapi paramārthatattvaṃ dṛṣṭāntadvāreṇa saṃvṛtimupādāya kathaṃcit kathitam /",
    "T04bsa054_u:7272": " na tu tadaśeṣasāṃvṛtavyavahāravirahitasvabhāvaṃ vastuto vaktuṃ śakyate iti / yaduktam-",
    "T04bsa054_u:7273": " anakṣarasya dharmasya śrutiḥ kā deśanā ca kā /",
    "T04bsa054_u:7274": " śrūyate deśyate cārthaḥ samāropādanakṣaraḥ //",
    "T04bsa054_u:7275": " iti /",
    "T04bsa054_u:7276": " tasmādvayavahārasatye eva sthitvā paramārtho deśyate /",
    "T04bsa054_u:7277": " paramārthadeśanāvagamācca paramārthādhigamo bhavati,",
    "T04bsa054_u:7278": " tasyāstadupāyatvāt /",
    "T04bsa054_u:7279": " yaduktaṃ śāstre-",
    "T04bsa054_u:7280": " vyavahāramanāgamya paramārtho na deśyate /",
    "T04bsa054_u:7281": " paramārthamanāgamya nirvāṇaṃ nādhigamyate //",
    "T04bsa054_u:7282": " iti / [ma. śā.-24.10]",
    "T04bsa054_u:7283": " (Bcp 177)",
    "T04bsa054_u:7284": " evaṃ paramārthadeśanopāyabhūtā saṃvṛtiḥ,",
    "T04bsa054_u:7285": " paramārthādhigamaśca upeyabhūta iti /",
    "T04bsa054_u:7286": " anyathā tasya deśayitumaśakyatvāt /",
    "T04bsa054_u:7287": " nanu ca tathāvidhamapi tathāvidhabuddhiviṣayaḥ paramārthataḥ kiṃ na bhavatītyatrāha- buddhiḥ saṃvṛtirucyate iti /",
    "T04bsa054_u:7288": " sarvā hi buddhiḥ ālambananirālambanatayā vikalpasvabhāvā,",
    "T04bsa054_u:7289": " vikalpaśca sarva eva avidyāsvabhāvaḥ,",
    "T04bsa054_u:7290": " avastugrāhitvāt / yadāha-",
    "T04bsa054_u:7291": " vikalpaḥ svayamevāyamavidyārūpatāṃ gataḥ / iti",
    "T04bsa054_u:7292": " avidyā ca saṃvṛtiḥ /",
    "T04bsa054_u:7293": " iti naiva kācid buddhiḥ pāramārthikarūpagrāhiṇī paramārthato yujyate /",
    "T04bsa054_u:7294": " anyathā sāṃvṛtabuddhigrāhyatayā paramārtharūpataiva tasya hīyeta,",
    "T04bsa054_u:7295": " paramārthasya vastutaḥ sāṃvṛtajñānāviṣayatvāt /",
    "T04bsa054_u:7296": " tatra cedamuktaṃ bhagavatā āryasatyadvayāvatāre-",
    "T04bsa054_u:7297": " yadi hi devaputra paramārthataḥ paramārthasatyaṃ kāyavāṅyanasāṃ viṣayatāmupagacchet,",
    "T04bsa054_u:7298": " na tat paramārthasatyamiti saṃkhyāṃ gacchet,",
    "T04bsa054_u:7299": " saṃvṛtisatyameva tadbhavet /",
    "T04bsa054_u:7300": " api tu devaputra paramārthasatyaṃ sarvavyavahārasamatikrāntam,",
    "T04bsa054_u:7301": " nirviśeṣam,",
    "T04bsa054_u:7302": " asamutpannamaniruddham,",
    "T04bsa054_u:7303": " abhidheyābhidhānajñeyajñānavigatam,",
    "T04bsa054_u:7304": " yāvat sarvākāravaropetasarvajñajñānaviṣayabhāvasamatikrāntaṃ paramārthasatyamiti vistaraḥ //",
    "T04bsa054_u:7305": " ata eva tadaviṣayaḥ sarvakalpanānāṃ yadbhāvābhāvasvaparabhāvasatyāsatyaśāśvatocchedanityānityasukhaduḥkhaśucyaśucyātmānātmaśūnyāśūnyalakṣyalakṣaṇaikatvānyatvotpādanirodhādayo",
    "T04bsa054_u:7306": " viśeṣāstattvasya na saṃbhavanti,",
    "T04bsa054_u:7307": " amīṣāṃ sāṃvṛtadharmatvāt /",
    "T04bsa054_u:7308": " etaduktaṃ bhagavatā pitāputrasamāgame-",
    "T04bsa054_u:7309": " etāvaccaiva jñeyam- yaduta saṃvṛtiḥ paramārthaśca /",
    "T04bsa054_u:7310": " tacca bhagavatā śūnyataḥ sudṛṣṭaṃ suviditaṃ susākṣātkṛtam /",
    "T04bsa054_u:7311": " tena sarvajña ityucyate /",
    "T04bsa054_u:7312": " tatra saṃvṛtirlokapracāratastathāgatena dṛṣṭā /",
    "T04bsa054_u:7313": " yaḥ punaḥ paramārthaḥ,",
    "T04bsa054_u:7314": " so 'nabhilāpyaḥ,",
    "T04bsa054_u:7315": " anājñeyaḥ,",
    "T04bsa054_u:7316": " aparijñeyaḥ,",
    "T04bsa054_u:7317": " avijñeyaḥ,",
    "T04bsa054_u:7318": " adeśitaḥ,",
    "T04bsa054_u:7319": " aprakāśitaḥ,",
    "T04bsa054_u:7320": " yāvadakriyaḥ,",
    "T04bsa054_u:7321": " akaraṇaḥ,",
    "T04bsa054_u:7322": " yāvanna lābho nālabho na sukhaṃ na duḥkhaṃ na yaśo nāyaśo na rūpaṃ nārūpamityādi //",
    "T04bsa054_u:7323": " iti pratyastamitasamastasāṃvṛtavastuviśeṣamaśeṣopādhiviviktamuktamanantavastuvistaravyāpijñānālokāvabhāsitāntarātmanā bhagavatā paramārthasatyamiti",
    "T04bsa054_u:7324": " tadetadāryāṇāmeva svasaṃvidita svabhāvatayā pratyātmavedyam /",
    "T04bsa054_u:7325": " atastadevātra pramāṇam /",
    "T04bsa054_u:7326": " saṃvṛtisatyaṃ tu lokavyavahāramāśritya prakāśitam /",
    "T04bsa054_u:7327": " tadevaṃ yathāvadvibhāgataḥ satyadvayaparijñānādaviparīto dharmapravicaya upajāyate //",
    "T04bsa054_u:7328": " evaṃ saṃvṛtiparamārthabhedena dvividhaṃ satyaṃ vyavasthāpya tadadhikṛtaśca loko 'pi dvividha evetyupadarśayannāha- tatra loke ityādi-",
    "T04bsa054_u:7329": " tatra loko dvidhā dṛṣṭo yogī prākṛtakastathā /",
    "T04bsa054_u:7330": " tatra prākṛtako loko yogilokena bādhyate // Bca_9.3 //",
    "T04bsa054_u:7331": " tatra tayoḥ saṃvṛttiparamārthasatyayoradhikṛtaḥ vyavasthitaḥ /",
    "T04bsa054_u:7332": " tatsatyapratipatteti yāvat /",
    "T04bsa054_u:7333": " loko janaḥ /",
    "T04bsa054_u:7334": " dvidhā dviprakāraḥ saṃvṛtiparamārthasatyavedī /",
    "T04bsa054_u:7335": " loka iti samudāyavacanam, tena (Bcp 178)",
    "T04bsa054_u:7336": " rāśidvayamityarthaḥ /",
    "T04bsa054_u:7337": " dṛṣṭa iti pratipannaḥ,",
    "T04bsa054_u:7338": " yukterāgamācca /",
    "T04bsa054_u:7339": " kathaṃ kṛtvā dvidhetyāha- yogī prākṛtakastatheti /",
    "T04bsa054_u:7340": " yogaḥ samādhiḥ sarvadharmānupalambhalakṣaṇaḥ,",
    "T04bsa054_u:7341": " so 'syāstīti yogī loka ityekaḥ prakāro rāśiḥ /",
    "T04bsa054_u:7342": " tathā prakṛtiḥ saṃsārapravṛtteḥ kāraṇamavidyā tṛṣṇā,",
    "T04bsa054_u:7343": " tasyā jāta iti prākṛtaḥ /",
    "T04bsa054_u:7344": " prākṛta eva prākṛtako loka iti dvitīyaḥ /",
    "T04bsa054_u:7345": " tatra yogī pradhānatattvamaviparītaṃ paśyati,",
    "T04bsa054_u:7346": " prākṛtakaśca viparyastaṃ vastutattvaṃ paśyati bhrāntatvāt //",
    "T04bsa054_u:7347": " syādetat- ubhayorapi yathāsvaṃ tattvadarśitvāt kataraḥ punaranayorbhrāntimānastu ya evānyatareṇa bādhyate?",
    "T04bsa054_u:7348": " kaḥ punaranayoḥ kena bādhyata ityāha- tatretyādi /",
    "T04bsa054_u:7349": " tatreti saptamyā samudāyanirdeśaḥ,",
    "T04bsa054_u:7350": " nirdhāraṇe ca saptamī /",
    "T04bsa054_u:7351": " tatra tayoryogiprākṛtakayorlokayormadhye prākṛtako lokaḥ prākṛtakatvajātyā samudāyānnirdhāryate,",
    "T04bsa054_u:7352": " nirdhārya ca bādhyate,",
    "T04bsa054_u:7353": " iti bādhanaṃ vidhīyate /",
    "T04bsa054_u:7354": " kenetyapekṣāyāmāha- yogilokeneti /",
    "T04bsa054_u:7355": " yogī eva lokaḥ yogilokaḥ,",
    "T04bsa054_u:7356": " tena bādhyate iti viparyastamatirvyavasthāpyate /",
    "T04bsa054_u:7357": " katham? dhīviśeṣeṇeti yojanīyam /",
    "T04bsa054_u:7358": " na tu yogī prākṛtakena bādhyate //",
    "T04bsa054_u:7359": " idamihābhimatam- yathā vibhramāhitasadbhāvaṃ timiropahatacakṣuṣaḥ asadbhūtakeśoṇḍukādidarśino jñānaṃ yathāvasthitavastutattvagrāhiṇo 'taimirikajñānena",
    "T04bsa054_u:7360": " na tathā taimirikajñānena ataimirikajñānaṃ bādhyate,",
    "T04bsa054_u:7361": " evamavidyāmalatimiradūṣitabuddhicakṣuṣo viparītavastusvarūpagrāhiṇaḥ prākṛtakasya",
    "T04bsa054_u:7362": " jñānaṃ prajñāsalilakṣālitavigatamalānāsravajñānacakṣuṣaḥ bhāvanijatattvavedinaḥ yogilokasya jñānena bādhyate,",
    "T04bsa054_u:7363": " na punaritarajñānena yogijñānamiti /",
    "T04bsa054_u:7364": " tathā coktam-",
    "T04bsa054_u:7365": " na bādhate jñānamataimirāṇāṃ yathopalabdhaṃ timirekṣaṇānām /",
    "T04bsa054_u:7366": " tathāmalajñānatiraskṛtānāṃ dhiyāsti bādhā na dhiyo 'malāyāḥ //",
    "T04bsa054_u:7367": " iti // [ma. a.-6. 27]",
    "T04bsa054_u:7368": " tasmāt prākṛtakajñānameva bhrāntamiti bādhyate //",
    "T04bsa054_u:7369": " atha kiṃ prākṛtā eva bādhyante yogibhiḥ,",
    "T04bsa054_u:7370": " uta yogino 'pītyāha- bādhyanta ityādi-",
    "T04bsa054_u:7371": " bādhyante dhīviśeṣeṇa yogino 'pyuttarottaraiḥ /",
    "T04bsa054_u:7372": " yogino 'pi yogibhiraparāparairbādhyante /",
    "T04bsa054_u:7373": " na kevalaṃ prākṛtakā ityapiśabdārthaḥ /",
    "T04bsa054_u:7374": " kiṃbhūtaiḥ?",
    "T04bsa054_u:7375": " uttarottaraiḥ /",
    "T04bsa054_u:7376": " uttare ca uttare ca uttarottarāḥ, taiḥ /",
    "T04bsa054_u:7377": " tāratamyabhedāvasthitaguṇaviśeṣapratilambhotkarṣaprāptaiḥ /",
    "T04bsa054_u:7378": " adhikādhikairityarthaḥ /",
    "T04bsa054_u:7379": " tadapekṣayā apacitaguṇā adharādhare bādhyante,",
    "T04bsa054_u:7380": " jñānamāhātmyādibhirabhibhūyante /",
    "T04bsa054_u:7381": " katham? dhīviśeṣeṇeti /",
    "T04bsa054_u:7382": " dhiyo jñānasya prajñāyā viśeṣaḥ tattadāvaraṇavigamāt prakarṣaḥ, tena /",
    "T04bsa054_u:7383": " upalakṣaṇaṃ caitat /",
    "T04bsa054_u:7384": " dhyānasamādhisamāpattyādiviśeṣeṇāpi /",
    "T04bsa054_u:7385": " tathā hi- pramuditākhyaprathamabhūmilābhino bodhisattvasya jñānādiguṇāpekṣayā taduttaravimalābhidhānadvitīyabhūmilābhino bodhisattvasya jñānaprabhāvādayo guṇā viśiṣyante /",
    "T04bsa054_u:7386": " evamanyeṣāmapi (Bcp 179)",
    "T04bsa054_u:7387": " uttarottarabhūmilābhināṃ veditavyam /",
    "T04bsa054_u:7388": " tathā prathamadhyānādilābhināmapi uttarottarairbādhanaṃ yojanīm,",
    "T04bsa054_u:7389": " yāvat sāsravāṇāmanāsravairiti //",
    "T04bsa054_u:7390": " syādetat- satyapi yogināṃ dhiyo viśeṣe prākṛtajñānaṃ bhrāntamiti kathamavagamayituṃ śakyata ityāha dṛṣṭāntenobhayeṣṭeneti-",
    "T04bsa054_u:7391": " dṛṣṭāntenobhayeṣṭena kāryārthamavicārataḥ // Bca_9.4 //",
    "T04bsa054_u:7392": " ubhayeṣāṃ yogiprākṛtakānāmiṣṭaḥ abhimataḥ,",
    "T04bsa054_u:7393": " tena dṛṣṭāntena nidarśanena /",
    "T04bsa054_u:7394": " ya eṣa sūtreṣu bhagavatā māyāmarīcigandharvanagarapratibimbādirukto dṛṣṭāntaḥ,",
    "T04bsa054_u:7395": " sa ca ubhayeṣāmapi niḥsvabhāvatayā prasiddhaḥ /",
    "T04bsa054_u:7396": " tatsādharmyeṇa sarvadharmāṇāṃ niḥsvabhāvatvapratipādanāt /",
    "T04bsa054_u:7397": " tathā hi- ye tāvat sarvajanapratipannasvarūpā rūpādayaḥ,",
    "T04bsa054_u:7398": " te yogināmeva paramārthasatyādhigamānniḥsvabhāvatayā siddhāḥ /",
    "T04bsa054_u:7399": " ye punarime svapnamāyādiṣu upalabdhāḥ,",
    "T04bsa054_u:7400": " te prākṛtakānāmapi /",
    "T04bsa054_u:7401": " atastatra ubhayorapi vipratipatterabhāvāt dṛṣṭāntadharmatā na vihanyate /",
    "T04bsa054_u:7402": " yeṣāṃ tu mīmāṃsakādīnāṃ deśakālānyathātmakaṃ vastu eva tattathā pratibhāsate iti matam,",
    "T04bsa054_u:7403": " te 'nyatra nirākṛtā iti na tanmatamiha nirasyate /",
    "T04bsa054_u:7404": " ye tu svayūthyāḥ cittameva vastusat svapnādiṣu tathā pratibhāsate iti manyante,",
    "T04bsa054_u:7405": " te 'pi yathāvasaramagrataḥ [9.17-18] svasaṃvedananirākaraṇānnirākariṣyante /",
    "T04bsa054_u:7406": " yuktisiddhamapi ubhayasiddhameva /",
    "T04bsa054_u:7407": " atastena dṛṣṭāntena viparītavastusvarūpagrāhitayā prākṛtakajñānaṃ bhrāntamiti vyavasthāpyate /",
    "T04bsa054_u:7408": " evaṃ yogināmapi yathāsaṃbhavaṃ vaktavyam //",
    "T04bsa054_u:7409": " nanu yadi niḥsvabhāvāḥ sarvabhāvā iti vastutattvam,",
    "T04bsa054_u:7410": " kathaṃ tarhi sarvasattvasamuddharaṇāśayena dānādiṣu saṃbhāraparipūraṇārthaṃ tattvavedināmapi bodhisattvānāṃ pravṛttiḥ?",
    "T04bsa054_u:7411": " teṣāmapi niḥsvabhāvatvāt,",
    "T04bsa054_u:7412": " ityata āha- kāryārthamavicārataḥ iti /",
    "T04bsa054_u:7413": " kāryaṃ sādhyam, upādeyam /",
    "T04bsa054_u:7414": " phalamucyate /",
    "T04bsa054_u:7415": " tadarthaṃ tannimittam /",
    "T04bsa054_u:7416": " avicārataḥ avicāreṇaiva taddhetau pravartanāt /",
    "T04bsa054_u:7417": " tathābhūteṣvapi tatra idaṃpratyayatāniyamasya vidyamānatvāt na hetuphalabhāvasya virodhaḥ /",
    "T04bsa054_u:7418": " etaduktaṃ bhavati- yadyapi māyādisvabhāvatayā niḥsvabhāvā dānādayaḥ,",
    "T04bsa054_u:7419": " tathāpi trikoṭipariśuddhyā sādarādiyogena abhyasyamānāḥ tathābhūtā api paramārthādhigamāya hetubhāvamāpadyante,",
    "T04bsa054_u:7420": " teṣāṃ tadupāyatvāt,",
    "T04bsa054_u:7421": " pratītyasamutpādasya ca acintyatvāt /",
    "T04bsa054_u:7422": " etādṛśādeva hetoretādṛśaṃ phalamadhigamyate,",
    "T04bsa054_u:7423": " tasya tadupeyatvāt / taduktam-",
    "T04bsa054_u:7424": " upāyabhūtaṃ vyavahārasatyamupeyabhūtaṃ paramārthasatyam /",
    "T04bsa054_u:7425": " iti / [ma. a.-6.80]",
    "T04bsa054_u:7426": " avaśyaṃ caitadevam /",
    "T04bsa054_u:7427": " anyathā mārgābhyāsataḥ samalāvasthāyā nirmalāvasthā,",
    "T04bsa054_u:7428": " savikalpāvasthāyā nirvikalpāvasthā kathamutpadyeta?",
    "T04bsa054_u:7429": " tasyāḥ paramārthatastatsvabhāvatvāt /",
    "T04bsa054_u:7430": " anyatrāpi samānametat /",
    "T04bsa054_u:7431": " sarvadharmāṇāṃ paramārthato niḥsvabhāvatvāt hetvanurūpaṃ ca sarvatra phalamiṣyate /",
    "T04bsa054_u:7432": " ataḥ sāṃvṛtādapi niḥsvabhāvāddhetoḥ niḥsvabhāvatādhigama eva phalam,",
    "T04bsa054_u:7433": " kathamanyathā saṃskṛtādapi (Bcp 180)",
    "T04bsa054_u:7434": " mārgādaṃsaṃskṛtaṃ nirvāṇamavāpyeta?",
    "T04bsa054_u:7435": " iti dānādayo vastuto niḥsvabhāvā api paramārthatattvādhigamāya sarvasattveṣu karuṇāyamānairbodhisattvairupādīyante,",
    "T04bsa054_u:7436": " anyathā paramārthādhigamāyogāt /",
    "T04bsa054_u:7437": " tato dānādiṣu pravṛttiranivāritā /",
    "T04bsa054_u:7438": " evamiṣṭāniṣṭaphalaprāptiparihārārthināṃ kuśalākuśalayoḥ pravṛttinivṛttī vaktavye /",
    "T04bsa054_u:7439": " etat punaḥ paścādvayaktīkariṣyate //",
    "T04bsa054_u:7440": " syādetat- yadetanmāyādisamānasvabhāvaṃ vasturūpaṃ yoginaḥ pratipadyante,",
    "T04bsa054_u:7441": " tadeva yadi prākṛtako 'pi janaḥ pratipadyate,",
    "T04bsa054_u:7442": " kva tarhi vipratipattirastītyāha lokenetyādi-",
    "T04bsa054_u:7443": " lokena bhāvā dṛśyante kalpyante cāpi tattvataḥ /",
    "T04bsa054_u:7444": " na tu māyāvadityatra vivādo yogilokayoḥ // Bca_9.5 //",
    "T04bsa054_u:7445": " lokena prākṛtakajanena /",
    "T04bsa054_u:7446": " hetupratyayaṃ pratītya bhavanti svarūpaṃ labhante iti bhāvāḥ /",
    "T04bsa054_u:7447": " na punaḥ pāramārthikaṃ rūpaṃ nijameṣāmasti,",
    "T04bsa054_u:7448": " iti bhāvaśabdena niḥsvabhāvatābhidhānaṃ pratīyate /",
    "T04bsa054_u:7449": " satsvarūpeṇa na kevalaṃ dṛśyante kalpyante cāpi tattvataḥ /",
    "T04bsa054_u:7450": " yathāpratītasvabhāvenaiva paramārthato 'dhyavasīyante /",
    "T04bsa054_u:7451": " abhiniviśyante iti yāvat /",
    "T04bsa054_u:7452": " yadetadasmatpratītigocaro vasturūpam,",
    "T04bsa054_u:7453": " tadvāstavameve tyabhimananāt /",
    "T04bsa054_u:7454": " na tu māyāvat,",
    "T04bsa054_u:7455": " na tu punaryathā yoginā māyeva māyāvat svabhāvaśūnyā dṛśyante,",
    "T04bsa054_u:7456": " paramārthatastathā pratīyante,",
    "T04bsa054_u:7457": " ityatrāsmin vivādo vipratipattiryogilokayoḥ yoginā saha lokasyetyarthaḥ /",
    "T04bsa054_u:7458": " tatpratipanne vastuttattve lokasyāpratipatteḥ lokena saha vā yoginaḥ,",
    "T04bsa054_u:7459": " tatpratipanne yoginā yathārthatāpratiṣedhāt /",
    "T04bsa054_u:7460": " ayamabhiprāyaḥ- sarvabhāvānāṃ sāṃvṛtaṃ pāramārthikaṃ ceti rūpadvayamasti,",
    "T04bsa054_u:7461": " tatra yat sāṃvṛtaṃ tadeva lokena pratīyate,",
    "T04bsa054_u:7462": " yattu pāramārthikaṃ tad yoginetyuktam /",
    "T04bsa054_u:7463": " yathā māyākāranirmitahastyādirūpameva mantrādisāmarthyavibhramitalocano janaḥ paśyati,",
    "T04bsa054_u:7464": " māyā kārastu tatsvabhāvādi nijaṃ tatsvarūpam,",
    "T04bsa054_u:7465": " evaṃ yogilokayorapi yathāyogaṃ pratipattavyam //",
    "T04bsa054_u:7466": " athāpi syāt- yadetat samastajanasādhāraṇamarthakriyākṣamaṃ pratyakṣapramāṇapratītaṃ vasturūpam,",
    "T04bsa054_u:7467": " tat kathamapahrotuṃ śakyata iti parasya hṛdayamāśaṅkayāha pratyakṣamapītyādi-",
    "T04bsa054_u:7468": " pratyakṣamapi rūpādi prasiddhayā na pramāṇataḥ /",
    "T04bsa054_u:7469": " yadapi ca pratyakṣamabhidhīyate rūpādi /",
    "T04bsa054_u:7470": " ādiśabdena śabdādi vedanādi gṛhyate /",
    "T04bsa054_u:7471": " tadapi prasiddhayā rūḍhyā lokapravādena na pramāṇataḥ /",
    "T04bsa054_u:7472": " na pramāṇenādhigataṃ sat pratyakṣaṃ rūpādīti saṃbandhaḥ /",
    "T04bsa054_u:7473": " sāṃvyavahārikapramāṇatvāt pratyakṣādīnām,",
    "T04bsa054_u:7474": " tadadhigataṃ sāṃvṛtameva rūpādi /",
    "T04bsa054_u:7475": " na ca laukikapramāṇasamadhigamyaṃ tāttvikaṃ rūpam,",
    "T04bsa054_u:7476": " sarvajanānāṃ tattvaveditvaprasaṅgāt / yadāha-",
    "T04bsa054_u:7477": " indriyairupalabdhaṃ yattattattvena bhavedyadi /",
    "T04bsa054_u:7478": " jātāstattvavido bālāstattvajñānena kiṃ tadā //",
    "T04bsa054_u:7479": " iti / [catuḥ 3.18]",
    "T04bsa054_u:7480": " tasmāt pratyakṣamapi na pramāṇenādhigatam //",
    "T04bsa054_u:7481": " (Bcp 181)",
    "T04bsa054_u:7482": " rūpādi tattvaṃ pratyakṣamapi yadi na pramāṇādhigatam,",
    "T04bsa054_u:7483": " kathaṃ tatprasiddhiḥ?",
    "T04bsa054_u:7484": " prasiddhiścet kathaṃ mṛṣetyatrāha aśucyādiṣvityādi-",
    "T04bsa054_u:7485": " aśucyādiṣu śucyādiprasiddhiriva sā mṛṣā // Bca_9.6 //",
    "T04bsa054_u:7486": " yathā ca paramārthato 'śucini strīkalevarādau tadāsaktiviparyastacetasāṃ śucibuddhirupajāyate /",
    "T04bsa054_u:7487": " ādiśabdādanityādau nityādibuddhirgṛhyate /",
    "T04bsa054_u:7488": " sā ca atasmiṃstadgahānmṛṣā /",
    "T04bsa054_u:7489": " vitathagrāhiṇītyarthaḥ /",
    "T04bsa054_u:7490": " tadvadiyaṃ rūpādāvapītyaviśeṣaḥ //",
    "T04bsa054_u:7491": " yadi na pratyakṣapramāṇāt tatsiddhiḥ,",
    "T04bsa054_u:7492": " āgamāttarhi bhaviṣyati /",
    "T04bsa054_u:7493": " tathā hi skandhadhātvāyatanādisvabhāvatayā bhagavatā bhāvāḥ sūtre deśitāḥ,",
    "T04bsa054_u:7494": " kṣaṇikādisvabhāvatayā ca /",
    "T04bsa054_u:7495": " tatredamuktaṃ bhagavatā-",
    "T04bsa054_u:7496": " sarvaṃ sarvamiti brāhmaṇa yāvadeva pañca skandhāḥ,",
    "T04bsa054_u:7497": " dvādaśāyatanāni,",
    "T04bsa054_u:7498": " aṣṭādaśaḥ dhātavaḥ / iti /",
    "T04bsa054_u:7499": " tathā-",
    "T04bsa054_u:7500": " kṣaṇikāḥ sarvasaṃskārā asthirāṇāṃ kutaḥ kriyā /",
    "T04bsa054_u:7501": " bhūtiryaiṣāṃ kriyā saiva kārakaṃ saiva cocyate //",
    "T04bsa054_u:7502": " iti //",
    "T04bsa054_u:7503": " na ca māyādisvabhāvānāṃ kṣaṇikākṣaṇikādidharmatāpratipādanamucitam,",
    "T04bsa054_u:7504": " niḥsvabhāvānāṃ kasyacit svabhāvasyābhāvāt /",
    "T04bsa054_u:7505": " tatkathamamī na paramārthasanta ityatrāha lokāvatāraṇetyādi-",
    "T04bsa054_u:7506": " lokāvatāraṇārthaṃ ca bhāvā nāthena deśitāḥ /",
    "T04bsa054_u:7507": " tattvataḥ kṣaṇikā naite saṃvṛtyā cedvirudhyate // Bca_9.7 //",
    "T04bsa054_u:7508": " lokānāṃ bhāvābhiniveśināṃ skandhādideśanāvaineyānāṃ sattvānāmāpātataḥ śūnyatādeśanānadhikṛtānāṃ śūnyatāyāmavatāraṇārthaṃ sukumāropakrameṇa pravartanāya",
    "T04bsa054_u:7509": " co hetau /",
    "T04bsa054_u:7510": " yasmādbhāvāḥ skandhāyatanādilakṣaṇāḥ,",
    "T04bsa054_u:7511": " vastuto niḥsvabhāvatve 'pi sarvadharmāṇām,",
    "T04bsa054_u:7512": " nāthena narakādiduḥkhāt sattvān paritrāyamāṇena abhyudayaniḥśreyasasukhaṃ prāpayatā sattvāśayādivedinā buddhena bhagavatā deśitāḥ prakāśitāḥ,",
    "T04bsa054_u:7513": " na tu paramārthataḥ /",
    "T04bsa054_u:7514": " tasmānna sūtravirodhaḥ / taduktam-",
    "T04bsa054_u:7515": " mametyahamiti proktaṃ yathā kāryavaśājjinaiḥ /",
    "T04bsa054_u:7516": " tathā kāryavaśātproktāḥ skandhāyatanadhātavaḥ //",
    "T04bsa054_u:7517": " iti / [yuktiṣaṣṭikā]",
    "T04bsa054_u:7518": " yadi na paramārthato deśitāḥ,",
    "T04bsa054_u:7519": " kathaṃ tarhi te kṣaṇikā ityāha- tattvataḥ kṣaṇikā naite iti /",
    "T04bsa054_u:7520": " tattvataḥ paramārthataḥ niḥsvabhāvatvāt kṣaṇikā api na bhavanti ete ime bhāvāḥ /",
    "T04bsa054_u:7521": " kśaṇikādideśanā vaineyānāṃ tatsvabhāvatāprakāśanāt /",
    "T04bsa054_u:7522": " yadi na tattvataḥ kṣaṇikāḥ, kathaṃ (Bcp 182)",
    "T04bsa054_u:7523": " tarhi deśanāyāmapi kathitā iti manasi nidhāya [āha] saṃvṛtyā cet [iti]- yadi saṃvṛtyā kṣaṇikā abhidhīyanta ityucyate,",
    "T04bsa054_u:7524": " ityuttaramāśaṅkaya dūṣayati,",
    "T04bsa054_u:7525": " tadā virudhyate,",
    "T04bsa054_u:7526": " saṃvṛtyā kṣaṇikā na paramārthataḥ iti virudhyate na saṃgacchate /",
    "T04bsa054_u:7527": " akṣaṇikatayā pratīteḥ pratītivirodhaḥ,",
    "T04bsa054_u:7528": " sāṃvyavahāribhirakṣaṇikatvapratīteḥ na kṣaṇikatvaṃ sāṃvṛtaṃ rūpamiti yāvat //",
    "T04bsa054_u:7529": " etat siddhāntavādī pariharati na doṣo yogisaṃvṛtyeti-",
    "T04bsa054_u:7530": " na doṣo yogisaṃvṛtyā lokātte tattvadarśinaḥ /",
    "T04bsa054_u:7531": " anyathā lokabādhā syādaśucistrīnirūpaṇe // Bca_9.8 //",
    "T04bsa054_u:7532": " nāyaṃ pratītivirodhalakṣaṇo doṣaḥ /",
    "T04bsa054_u:7533": " kutaḥ? yogināṃ pudgalanairātmyasamādhilābhināṃ yā saṃvṛtirvyavahāraḥ,",
    "T04bsa054_u:7534": " tayā kṣaṇikatayā pratīteḥ /",
    "T04bsa054_u:7535": " ayamabhiprāyaḥ- yadi nāma arvāgdarśanaiḥ kṣaṇikatvaṃ na pratīyate,",
    "T04bsa054_u:7536": " tathāpi yogivyavahāragocaraḥ /",
    "T04bsa054_u:7537": " yogivyavahāro 'pi saṃvṛtirūpatāṃ na jahāti,",
    "T04bsa054_u:7538": " buddhiḥ saṃvṛtirūcyate [9.2] iti vacanāt /",
    "T04bsa054_u:7539": " na ca pratītibādhitaṃ bādhitameva,",
    "T04bsa054_u:7540": " tathāvidhāyāḥ pratīterapramāṇatvāt //",
    "T04bsa054_u:7541": " kutaḥ punaretat sāṃvṛtamapi kṣaṇikatvādi yogina eva paśyanti nārvāgdarśina ityāha- lokātte tattvadarśina iti /",
    "T04bsa054_u:7542": " lokādarvācīnadarśanāt sakāśāt te yoginastattvadarśinaḥ atīndriyadarśinaḥ /",
    "T04bsa054_u:7543": " hetupadametat /",
    "T04bsa054_u:7544": " yasmāt tattvadarśinaste,",
    "T04bsa054_u:7545": " tasmāt kṣaṇikatvanairātmyādi lokāpratītamapi pratipadyante /",
    "T04bsa054_u:7546": " ata eva na teṣāṃ lokapratītibādhā //",
    "T04bsa054_u:7547": " avaśyaṃ caitadaṅgīkartavyamityāha- anyathetyādi /",
    "T04bsa054_u:7548": " anyathā yadi caivaṃ na svīkriyate,",
    "T04bsa054_u:7549": " tadā bhavadabhyupagate 'pi lokabādhā syāt /",
    "T04bsa054_u:7550": " kutra? aśucistrīnirūpaṇe iti /",
    "T04bsa054_u:7551": " aśucibhāvanāsamaye aśucīti striyāḥ kāminyā nirūpaṇe vibhāvanāyāṃ lokabādhā syāt,",
    "T04bsa054_u:7552": " lokapratītena virodho bhavet,",
    "T04bsa054_u:7553": " lokena śucisvabhāvatayā strīśarīrasyādhyavasānāt /",
    "T04bsa054_u:7554": " tasmānna lokapratītena yogidarśanabādheti / atra-",
    "T04bsa054_u:7555": " yathopalabdhaṃ timirekṣaṇānam",
    "T04bsa054_u:7556": " ityādinā upacayahetutvena yojanīyam /",
    "T04bsa054_u:7557": " iti nāgamādapi bhāvānāṃ paramārthataḥ siddhirasti /",
    "T04bsa054_u:7558": " tasmānmāyāsvapnādisvabhāvāḥ sarvadharmā iti niścitametat //",
    "T04bsa054_u:7559": " syādetat- yadi sarvavyāpinī māyopamasvabhāvatā,",
    "T04bsa054_u:7560": " buddho 'pi tarhi māyopamaḥ svapnopamaḥ syāt /",
    "T04bsa054_u:7561": " uktaṃ caitad bhagavatyām-",
    "T04bsa054_u:7562": " evamukte subhūtistān devaputrānetadavocat- māyopamāste devaputrāḥ sattvāḥ /",
    "T04bsa054_u:7563": " svapnopamāste devaputrāḥ sattvāḥ /",
    "T04bsa054_u:7564": " iti hi māyā ca sattvāśca advayametadadvaidhīkāram /",
    "T04bsa054_u:7565": " sarvadharmā api devaputrā māyopamāḥ svapnopamāḥ /",
    "T04bsa054_u:7566": " strotaāpanno 'pi māyopamaḥ svapnopamaḥ /",
    "T04bsa054_u:7567": " strotaāpattiphalamapi (Bcp 183)",
    "T04bsa054_u:7568": " māyopamaṃ svapnopamam /",
    "T04bsa054_u:7569": " evaṃ sakṛdāgāmyapi sakṛdāgāmiphalamapi /",
    "T04bsa054_u:7570": " anāgāmyapi anāgāmiphalamapi /",
    "T04bsa054_u:7571": " arhannapi arhattvamapi māyopamaṃ svapnopamam /",
    "T04bsa054_u:7572": " pratyekabuddho 'pi māyopamaḥ svapnopamaḥ /",
    "T04bsa054_u:7573": " pratyekabuddhatvamapi māyopamaṃ svapnopamam /",
    "T04bsa054_u:7574": " samyaksaṃbuddho 'pi māyopamaḥ svapnopamaḥ /",
    "T04bsa054_u:7575": " samyaksaṃbuddhatvamapi māyopamaṃ svapnopamam /",
    "T04bsa054_u:7576": " yāvat nirvāṇamapi māyopamaṃ svapnopamam /",
    "T04bsa054_u:7577": " sacennirvāṇādapi kaścid dharmo viśiṣṭataraḥ syāt,",
    "T04bsa054_u:7578": " tamapyahaṃ māyopamaṃ svapnopamaṃ vadāmi //",
    "T04bsa054_u:7579": " evaṃ kathaṃ tatra satkārāpakārayoḥ puṇyapāpasamudbhava iti parasyābhiprāyamāśaṅkayannāha māyopamādityādi-",
    "T04bsa054_u:7580": " māyopamājjinātpuṇyaṃ sadbhāve 'pi kathaṃ yathā /",
    "T04bsa054_u:7581": " yadi bhagavānapi māyopamasvabhāvaḥ,",
    "T04bsa054_u:7582": " tadā māyopamānniḥsvabhāvājjinādbhagavataḥ puṇyaṃ sukṛtaṃ pūjāsatkārapādavandanādibhiḥ kathaṃ yathā kathamiveti manyase?",
    "T04bsa054_u:7583": " upalakṣaṇaṃ caitat /",
    "T04bsa054_u:7584": " pāpamapi tadapakāre kathamiti draṣṭavyam /",
    "T04bsa054_u:7585": " na hi māyākāranirmitapuruṣasatkārāpakārayoḥ puṇyapāpaprasūtiryukteti parasyā bhiprāyaḥ /",
    "T04bsa054_u:7586": " atra prāguktamevottaram /",
    "T04bsa054_u:7587": " tathātra parameva paripṛcchati- sadbhāve 'pi kathaṃ yatheti /",
    "T04bsa054_u:7588": " sadbhāve 'pi paramārthasatyatve 'pi bhagavataḥ kathamiva puṇyam?",
    "T04bsa054_u:7589": " kathaṃ yathetyubhayatrāpi yojanīyam /",
    "T04bsa054_u:7590": " ayamabhiprāyaḥ- yathā kasyacit paramārthasato jināt paramārthasat puṇyamupajāyate,",
    "T04bsa054_u:7591": " tathā anyasya māyopamānmāyopamamevetyāvayorna kaścidviśeṣaḥ,",
    "T04bsa054_u:7592": " idaṃpratyayatāmātrasyobhayasādhāraṇatvāt /",
    "T04bsa054_u:7593": " iti yadevottaraṃ bhavatām,",
    "T04bsa054_u:7594": " tadevāsmākamapi,",
    "T04bsa054_u:7595": " nātiricyate kiṃcit /",
    "T04bsa054_u:7596": " na ca yuktisiddhaṃ paramārthasad vastusvarūpaṃ kiṃcidastīti pratipāditam //",
    "T04bsa054_u:7597": " bhavatu nāma māyopamādapi jināt puṇyam /",
    "T04bsa054_u:7598": " idaṃ tu kathaṃ samādhīyate ityāha yadi māyopama ityādi-",
    "T04bsa054_u:7599": " yadi māyopamaḥ sattvaḥ kiṃ punarjāyate mṛtaḥ // Bca_9.9 //",
    "T04bsa054_u:7600": " athavā anyathāvatāryate- yadi jino 'pi māyopamaḥ,",
    "T04bsa054_u:7601": " kā vārtā tarhi sāṃsārikeṣu sattveṣu?",
    "T04bsa054_u:7602": " te 'pi tatheti brūmaḥ /",
    "T04bsa054_u:7603": " māyopamāste devaputrāḥ sattvāḥ iti vacanāt /",
    "T04bsa054_u:7604": " evaṃ sati mahān doṣaḥ prasajyate ityāha- yadītyādi /",
    "T04bsa054_u:7605": " yadi māyopamo māyāsvabhāvasamānadharmaḥ sattvaḥ prāṇī,",
    "T04bsa054_u:7606": " tadā kiṃ punarjāyate mṛtaḥ?",
    "T04bsa054_u:7607": " kimiti praśne akṣamāyāṃ vā /",
    "T04bsa054_u:7608": " kiṃ punarjāyate utpadyate?",
    "T04bsa054_u:7609": " mṛto nikāyasabhāgatāyāścyutaḥ /",
    "T04bsa054_u:7610": " kāraṇamatra vaktavyam,",
    "T04bsa054_u:7611": " naitadyuktamiti vā /",
    "T04bsa054_u:7612": " nahi māyāpuruṣo vinaṣṭaḥ punarutpadyate /",
    "T04bsa054_u:7613": " tasmāt paramārthasanto bhāvā ityupagantavyam //",
    "T04bsa054_u:7614": " naitadupagantavyamityāha yāvadityādi-",
    "T04bsa054_u:7615": " yāvatpratyayasāmagrī tāvanmāyāpi vartate /",
    "T04bsa054_u:7616": " yāvatkālaṃ pratyayānāṃ kāraṇānāṃ mantrauṣadhādīnāṃ sāmagrī samudāyaḥ,",
    "T04bsa054_u:7617": " samagrāṇi kāraṇāni,",
    "T04bsa054_u:7618": " tāvatkālaṃ māyāpi vartate,",
    "T04bsa054_u:7619": " na arvāṅ nivartate,",
    "T04bsa054_u:7620": " nāpi tataḥ paraṃ pravartate /",
    "T04bsa054_u:7621": " evaṃ yāvadavidyākarmatṛṣṇāsvabhāvā sāmagrī,",
    "T04bsa054_u:7622": " tāvat sattvasaṃtānamāyāpi vartate,",
    "T04bsa054_u:7623": " idaṃpratyayatāyattavṛttitvāt /",
    "T04bsa054_u:7624": " (Bcp 184) yadi na paramārthataḥ sattvo 'sti,",
    "T04bsa054_u:7625": " kathamāsaṃsāraṃ sattvasaṃtānaḥ pravartate,",
    "T04bsa054_u:7626": " na tu māyāvadaciraṃ nivartate?",
    "T04bsa054_u:7627": " uktamatra- yāvatpratyayasāmagrī tāvat pravartate,",
    "T04bsa054_u:7628": " yasya tu tathā nāsti,",
    "T04bsa054_u:7629": " sa nānuvartate iti /",
    "T04bsa054_u:7630": " api ca /",
    "T04bsa054_u:7631": " na cirakālāvasthitiḥ samyaktvavyavasthānibandhanamityāha dīrghasaṃtāna ityādi-",
    "T04bsa054_u:7632": " dīrghasaṃtānamātreṇa kathaṃ sattvo 'sti satyataḥ // Bca_9.10 //",
    "T04bsa054_u:7633": " dīrghaścirakālāvasthitaḥ saṃtānaḥ pravāhaḥ,",
    "T04bsa054_u:7634": " sa eva kevalastanmātraṃ tena /",
    "T04bsa054_u:7635": " kathamiti pṛcchati- kena prakāreṇa sattvo 'sti vidyate?",
    "T04bsa054_u:7636": " satyataḥ paramārthataḥ /",
    "T04bsa054_u:7637": " etāvāṃstu viśeṣaḥ- yasya hi dīrghakālāvasthitihetupratyayaviśeṣo 'sti,",
    "T04bsa054_u:7638": " sa dīrghakālamanuvartate /",
    "T04bsa054_u:7639": " yasya tu tathā nāsti,",
    "T04bsa054_u:7640": " sa nānuvartate iti /",
    "T04bsa054_u:7641": " na tu tāvatā samyaṅyithyātvam /",
    "T04bsa054_u:7642": " tasmānmāyāsvabhāvatve 'pi na punarjanmāsaṃbhavaḥ //",
    "T04bsa054_u:7643": " evaṃ tarhi yathā māyāpuruṣavadhādau na prāṇātipātaḥ,",
    "T04bsa054_u:7644": " tathā tadaparapuruṣavadhādāvapi na syāt,",
    "T04bsa054_u:7645": " abhinnasvabhāvatvāt,",
    "T04bsa054_u:7646": " ityatrāha māyāpuruṣa ityādi-",
    "T04bsa054_u:7647": " māyāpuruṣaghātādau cittābhāvānna pāpakam /",
    "T04bsa054_u:7648": " māyāpuruṣasya ghātādau māraṇādau /",
    "T04bsa054_u:7649": " ādiśabdena tasya adattādi gṛhṇataḥ /",
    "T04bsa054_u:7650": " samāne 'pi niḥsvabhāvatve cittasya vijñānasya māyāpuruṣasaṃtāne 'bhāvāt asattvāt na pāpakaṃ na akuśalamutpadyate prāṇātipātādi /",
    "T04bsa054_u:7651": " pāpameva pāpakam /",
    "T04bsa054_u:7652": " svārthe kanvidhānāt /",
    "T04bsa054_u:7653": " tatrāpi māraṇābhiprāyeṇa prahāraṃ dadato bhavatyeva aśubham,",
    "T04bsa054_u:7654": " na tu prāṇātipātaḥ /",
    "T04bsa054_u:7655": " māyāpuruṣādanyatra kathaṃ prāṇātipāta iti cedāha cittamāyetyādi-",
    "T04bsa054_u:7656": " cittamāyāsamete tu pāpapuṇyasamudbhavaḥ // Bca_9.11 //",
    "T04bsa054_u:7657": " cittameva māyā cittamāyā,",
    "T04bsa054_u:7658": " tayā samete yukte /",
    "T04bsa054_u:7659": " māyāsvabhāvena cittena saṃbaddhe ityarthaḥ /",
    "T04bsa054_u:7660": " tuśabdaḥ pūrvasmādviśeṣārthaḥ /",
    "T04bsa054_u:7661": " puṇyaṃ ca pāpaṃ ca puṇyapāpe,",
    "T04bsa054_u:7662": " tayoḥ sukṛtaduṣkṛtayoḥ samudbhavaḥ samutpattiḥ /",
    "T04bsa054_u:7663": " upakārāpakārayoḥ iti sāmagrīviśeṣāt kāryaviśeṣaḥ /",
    "T04bsa054_u:7664": " yathā satyapi gomayetarajanmanorvartikayorākārasāmye kāraṇabhedāt svabhāvabhedaḥ /",
    "T04bsa054_u:7665": " tathā ihāpi noktadoṣaprasaṅgaḥ //",
    "T04bsa054_u:7666": " yaduktam- cittamāyeti,",
    "T04bsa054_u:7667": " tat paro vighaṭayannāha mantrādīnāmityādi-",
    "T04bsa054_u:7668": " mantrādīnāmasāmarthyānna māyācittasaṃbhavaḥ /",
    "T04bsa054_u:7669": " mantrādīnām,",
    "T04bsa054_u:7670": " ādiśabdādauṣadhādīnāṃ cittotpādaṃ prati asāmarthyādavyāpārāt na māyācittasaṃbhavaḥ na māyāsvabhāvaṃ cittaṃ saṃbhavati /",
    "T04bsa054_u:7671": " yathā paravyāmohanibandhanānāṃ māyākāraprayuktānāṃ mantrādīnāṃ prabhāveṇa hastyādyākāranirvṛttiḥ,",
    "T04bsa054_u:7672": " na tathā cittasyeti parasya bhāvaḥ /",
    "T04bsa054_u:7673": " etat pariharannāha sāpi nānāvidhetyādi-",
    "T04bsa054_u:7674": " sāpi nānāvidhā māyā nānāpratyayasaṃbhavā /",
    "T04bsa054_u:7675": " (Bcp 185)",
    "T04bsa054_u:7676": " apiśabdo 'vadhāraṇārtho bhinnakramaśca /",
    "T04bsa054_u:7677": " sā māyā nānāvidhaiva nānāprakāraiva /",
    "T04bsa054_u:7678": " ata eva nānāpratyayasaṃbhavā nānāpratyayāt anekaprakārakāraṇāt saṃbhava utpādo yasyāḥ sā tathoktā /",
    "T04bsa054_u:7679": " ayamabhiprāyaḥ- yadi māyā māyeti śabdasāmyamasti,",
    "T04bsa054_u:7680": " tathāpi na tatkāraṇasyāpyabhedaḥ,",
    "T04bsa054_u:7681": " māyāsvabhāvatve 'pi kāryasya nānāsvabhāvatvāt /",
    "T04bsa054_u:7682": " na hi ekasmin kārye kiṃcit kāraṇaṃ dṛṣṭamiti kāryaśabdasāmyāt sarvatra tadeva prakalpayituṃ yujyate,",
    "T04bsa054_u:7683": " api tu kvacideva kasyacit sāmarthyam,",
    "T04bsa054_u:7684": " śabdasāmye 'pi svabhāvabhedāt /",
    "T04bsa054_u:7685": " etadevopadarśayannāha naikasyeti-",
    "T04bsa054_u:7686": " naikasya sarvasāmarthyaṃ pratyayasyāsti kutracit // Bca_9.12 //",
    "T04bsa054_u:7687": " naikasya kvacidupalabdhasāmarthyasya pratyayasya kāraṇasya hetoḥ sarvasāmarthyaṃ sarvasmin kārye sāmarthyaṃ śaktirasti saṃbhavati /",
    "T04bsa054_u:7688": " kvacidṛṣṭamiti kṛtvā kutraciditi kasmiṃścit samaye deśe kāle vā dṛṣṭamiṣṭaṃ vā /",
    "T04bsa054_u:7689": " tataśca kācinmāyā mantrādisāmarthyapratilabdhasvabhāvā,",
    "T04bsa054_u:7690": " kācit punaranādisaṃsārapravṛttamāhātmyā avidyādiprabhāvapravartitā /",
    "T04bsa054_u:7691": " tasmānna sarvāsu mantrādisāmarthyamiti /",
    "T04bsa054_u:7692": " etat sarva lokavyavahārānugataṃ kalpanānirmitaṃ sāṃvṛtaṃ vastutattvamupādaya samutthitaṃ na tu paramārthataḥ /",
    "T04bsa054_u:7693": " paramārthadaśāyāṃ jananamaraṇotpādanirodhahetuphalabhāvābhāvādikalpanāyā abhāvāt,",
    "T04bsa054_u:7694": " prakṛtinirvṛtatvāt sarvadharmāṇāmiti //",
    "T04bsa054_u:7695": " etadasahamānaḥ paraḥ punaranyathā prasañjayannāha nirvṛta iti-",
    "T04bsa054_u:7696": " nirvṛtaḥ paramārthena saṃvṛtyā yadi saṃsaret /",
    "T04bsa054_u:7697": " nirvṛtaḥ svabhāvaśūnyatvādutpādanirodharahitaḥ /",
    "T04bsa054_u:7698": " paramārthena paramārthasatyataḥ prakṛtinirvāṇatayā ādiśāntatvāt /",
    "T04bsa054_u:7699": " yadi saṃvṛtyā saṃvṛtisatyena kālpanikatvena saṃsaret,",
    "T04bsa054_u:7700": " jātijarāmaraṇayogī bhavet,",
    "T04bsa054_u:7701": " tadā ayaṃ mahān virodhaḥ syādityāha buddho 'pi saṃsaredevamityādi-",
    "T04bsa054_u:7702": " buddho 'pi saṃsaredevaṃ tataḥ kiṃ bodhicaryayā // Bca_9.13 //",
    "T04bsa054_u:7703": " evamabhyupagamyamāne buddho 'pi sarvāvaraṇaprahāṇato nirvṛto 'pi saṃsaret janmādibhāg bhavet /",
    "T04bsa054_u:7704": " yata evam, tataḥ tasmāt kāraṇāt kiṃ bodhicaryayā?",
    "T04bsa054_u:7705": " bodhaye buddhatvāya caryā karacaraṇaśiraḥpradānādyanekaduṣkaraśatalakṣaṇā, tayā kim?",
    "T04bsa054_u:7706": " na kiṃcit prayojanam,",
    "T04bsa054_u:7707": " uktakrameṇa vaiphalyāt /",
    "T04bsa054_u:7708": " sā hi sarvasāṃsārikadharmanivṛttaye sarvaguṇasamuccayāśritabuddhatvaprāptaye ca samāśrīyate,",
    "T04bsa054_u:7709": " tathāpi na sāṃsārikadharmanivṛttiścet,",
    "T04bsa054_u:7710": " kiṃ tatsamāśrayeṇa saṃsādhitamiti bhāvaḥ //",
    "T04bsa054_u:7711": " tat pratyuktameva yāvatpratyayasāmagrītyādinā,",
    "T04bsa054_u:7712": " punarapi vispaṣṭayannāha pratyayānāmityādi-",
    "T04bsa054_u:7713": " pratyayānāmanucchede māyāpyucchidyate na hi /",
    "T04bsa054_u:7714": " pratyayānāṃ tu vicchedātsaṃvṛtyāpi na saṃbhavaḥ // Bca_9.14 //",
    "T04bsa054_u:7715": " pratyayānāṃ kāraṇānām /",
    "T04bsa054_u:7716": " anucchede avināśe /",
    "T04bsa054_u:7717": " hiryasmāt /",
    "T04bsa054_u:7718": " māyāpi na kevalaṃ saṃsāra iti samuccaye apiśabdaḥ /",
    "T04bsa054_u:7719": " naivocchidyate na nivartate /",
    "T04bsa054_u:7720": " pratyayānāṃ kāraṇānāṃ tu (Bcp 186)",
    "T04bsa054_u:7721": " vicchedāt nivṛtteḥ,",
    "T04bsa054_u:7722": " saṃvṛttyāpi kālpanikavyavahāreṇāpi na saṃbhavo na saṃsaraṇam /",
    "T04bsa054_u:7723": " pratyayānāṃ samucchedaḥ punastattvābhyāsādavidyādinirodhakrameṇa veditavyaḥ /",
    "T04bsa054_u:7724": " tadyathoktamāryaśālistambasūtre-",
    "T04bsa054_u:7725": " evamukte maitreyo bodhisattvo mahāsattva āyuṣmantaṃ śāriputrametadavocat- yaduktaṃ bhagavatā dharmasvāminā sarvajñena- yo bhikṣavaḥ pratītyasamutpādaṃ",
    "T04bsa054_u:7726": " sa dharma paśyati /",
    "T04bsa054_u:7727": " yo dharmaṃ paśyati,",
    "T04bsa054_u:7728": " sa buddhaṃ paśyati /",
    "T04bsa054_u:7729": " tatra katamaḥ pratītyasamutpādo nāma?",
    "T04bsa054_u:7730": " yadidam- avidyāpratyayāḥ saṃskārāḥ /",
    "T04bsa054_u:7731": " saṃskārapratyayaṃ vijñānam /",
    "T04bsa054_u:7732": " vijñānapratyayaṃ nāmarūpam /",
    "T04bsa054_u:7733": " nāmarūpapratyayaṃ ṣaḍāyatanam /",
    "T04bsa054_u:7734": " ṣaḍāyatanapratyayaḥ sparśaḥ /",
    "T04bsa054_u:7735": " sparśapratyayā vedanā /",
    "T04bsa054_u:7736": " vedanāpratyayā tṛṣṇā /",
    "T04bsa054_u:7737": " tṛṣṇāpratyayamupādānam /",
    "T04bsa054_u:7738": " upādānapratyayo bhavaḥ /",
    "T04bsa054_u:7739": " bhavapratyayā jātiḥ /",
    "T04bsa054_u:7740": " jātipratyayā jarāmaraṇaśokaparidevaduḥkhadaurmanasyopāyāsāḥ /",
    "T04bsa054_u:7741": " evamasya kevalasya mahato duḥkhaskandhasya samudayo bhavati /",
    "T04bsa054_u:7742": " tatra avidyānirodhāt saṃskārā nirudhyante /",
    "T04bsa054_u:7743": " peyālaṃ /",
    "T04bsa054_u:7744": " evamasya kevalasya mahato duḥkhaskandhasya nirodho bhavati /",
    "T04bsa054_u:7745": " ayamucyate pratītyasamutpādaḥ /",
    "T04bsa054_u:7746": " peyālaṃ /",
    "T04bsa054_u:7747": " ya imaṃ pratītyasamutpādaṃ satatasamitaṃ nirjīvaṃ yathāvadaviparītamajātamabhūtamasaṃskṛtamapratighamanālambanaṃ śivamabhayamahāryamavyupaśamasvabhāvaṃ",
    "T04bsa054_u:7748": " sa dharmaṃ paśyati /",
    "T04bsa054_u:7749": " yastu evaṃ satatasamitaṃ yāvadavyupaśamasvabhāvaṃ dharmaṃ paśyati,",
    "T04bsa054_u:7750": " so 'nuttaraṃ dharmaśarīraṃ buddhaṃ paśyati /",
    "T04bsa054_u:7751": " peyālaṃ /",
    "T04bsa054_u:7752": " tatra avidyā katamā?",
    "T04bsa054_u:7753": " eteṣāmeva ṣaṇṇāṃ dhātūnāṃ yā ekasaṃjñā piṇḍasaṃjñā nityasaṃjñā dhruvasaṃjñā śāśvatasaṃjñā",
    "T04bsa054_u:7754": " sukhasaṃjñā ātmasaṃjñā sattvasaṃjñā jīvasaṃjñā jantusaṃjñā manujasaṃjñā mānavasaṃjñā",
    "T04bsa054_u:7755": " ahaṃkāramamakārasaṃjñā /",
    "T04bsa054_u:7756": " evamādi vividhamajñānam,",
    "T04bsa054_u:7757": " iyamucyate 'vidyā /",
    "T04bsa054_u:7758": " evamavidyāyāṃ satyāṃ viṣayeṣu rāgadveṣamohāḥ pravartante /",
    "T04bsa054_u:7759": " tatra ye rāgadveṣamohā viṣayeṣu,",
    "T04bsa054_u:7760": " amī avidyāpratyayāḥ saṃskārā iutyucyante /",
    "T04bsa054_u:7761": " vastuprativijñaptirvijñānam /",
    "T04bsa054_u:7762": " catvāri mahābhūtāni copādāya rūpamaikadhyarūpam /",
    "T04bsa054_u:7763": " vijñānasahajāścatvāro 'rūpiṇa upādānaskandhā nāma,",
    "T04bsa054_u:7764": " tannāmarūpam /",
    "T04bsa054_u:7765": " nāmarūpasaṃniśritāni indriyāṇi ṣaḍāyatanam /",
    "T04bsa054_u:7766": " trayāṇāṃ dharmāṇāṃ saṃnipātaḥ sparśaḥ /",
    "T04bsa054_u:7767": " sparśānubhavo vedanā /",
    "T04bsa054_u:7768": " vedanādhyavasānaṃ tṛṣṇā /",
    "T04bsa054_u:7769": " tṛṣṇāvaipulyamupādānam /",
    "T04bsa054_u:7770": " upādānanirjātaṃ punarbhavajanakaṃ karma bhavaḥ /",
    "T04bsa054_u:7771": " bhavahetukaḥ skandhaprādurbhāvo jātiḥ /",
    "T04bsa054_u:7772": " jātyabhinirvṛttānāṃ skandhānāṃ paripāko jarā /",
    "T04bsa054_u:7773": " skandhavināśo maraṇam /",
    "T04bsa054_u:7774": " mriyamāṇasya saṃmūḍhasya sābhiṣvaṅgasya antardāhaḥ śokaḥ /",
    "T04bsa054_u:7775": " śokotthalapanaṃ paridevaḥ /",
    "T04bsa054_u:7776": " pañcavijñānasaṃprayuktamāghātānubhavanaṃ duḥkham /",
    "T04bsa054_u:7777": " duḥkhamanasikārasaṃprayuktaṃ mānasaṃ duḥkhaṃ daurmanasyam /",
    "T04bsa054_u:7778": " ye cānye evamādāya upakleśāḥ,",
    "T04bsa054_u:7779": " ime upāyāsā ityucyante //",
    "T04bsa054_u:7780": " tatra mahāndhakārārthena avidyā /",
    "T04bsa054_u:7781": " abhisaṃskārārthena saṃskārāḥ /",
    "T04bsa054_u:7782": " viajñānanārthena vijñānam /",
    "T04bsa054_u:7783": " mananārthena nāmarūpam /",
    "T04bsa054_u:7784": " āyadvārārthena ṣaḍāyatanam /",
    "T04bsa054_u:7785": " sparśanārthena sparśaḥ /",
    "T04bsa054_u:7786": " anubhavanārthena vedanā /",
    "T04bsa054_u:7787": " paritarṣaṇārthena tṛṣṇā /",
    "T04bsa054_u:7788": " upādānārthena upādānam /",
    "T04bsa054_u:7789": " punarbhavajananārthena (Bcp 187) bhavaḥ /",
    "T04bsa054_u:7790": " skandhaprādurbhāvārthena jātiḥ /",
    "T04bsa054_u:7791": " skandhaparipākārthena jarā /",
    "T04bsa054_u:7792": " vināśārthena maraṇam /",
    "T04bsa054_u:7793": " śocanārthena śokaḥ /",
    "T04bsa054_u:7794": " vacanaparidevanārthena paridevaḥ /",
    "T04bsa054_u:7795": " kāyasaṃpīḍanārthena duḥkham /",
    "T04bsa054_u:7796": " cittasaṃpīḍanārthena daurmanasyam /",
    "T04bsa054_u:7797": " upakleśārthena upāyāsāḥ /",
    "T04bsa054_u:7798": " iti vistaraḥ //",
    "T04bsa054_u:7799": " evamupadarśitapratyayānāmanucchede saṃsāro 'vikalaḥ pravartate,",
    "T04bsa054_u:7800": " dvādaśāṅgapratītyasamutpādasyaiva saṃsāratvāt /",
    "T04bsa054_u:7801": " yadāhurācāryapādāḥ-",
    "T04bsa054_u:7802": " yathākṣepaṃ kramād dvṛddhaḥ saṃtānaḥ klreśakarmabhiḥ /",
    "T04bsa054_u:7803": " paralokaṃ punaryātītyanādi bhavacakrakam //",
    "T04bsa054_u:7804": " sa pratītyasamutpādo dvādaśāṅgastrikāṇḍakaḥ /",
    "T04bsa054_u:7805": " iti / [abhi. kośa. 3.19-20]",
    "T04bsa054_u:7806": " pratyayānāṃ punarucchede sarvathaiva saṃsaraṇaṃ na syāt,",
    "T04bsa054_u:7807": " kāraṇavaikalyāt /",
    "T04bsa054_u:7808": " tataśca 'buddho 'pi saṃsaredevam' ityetanna prasajyate iti //",
    "T04bsa054_u:7809": " evaṃ tāvat sautrāntikādicodyamudasya yogācāravipratipattinirākaraṇāya tanmatena dūṣaṇamudbhāvayannāha yadā na bhrāntirapītyādi-",
    "T04bsa054_u:7810": " yadā na bhrāntirapyasti māyā kenopalabhyate // Bca_9.15 //",
    "T04bsa054_u:7811": " yadā sarvaṃ jagat māyātmakatayā svabhāvaśūnyamupagataṃ madhyamakavādibhiḥ,",
    "T04bsa054_u:7812": " māyāsvabhāvasaṃvṛtigrāhiṇī buddhirapi bhavatāṃ nāsti bāhyavat,",
    "T04bsa054_u:7813": " tadā māyā kenopalabhyate,",
    "T04bsa054_u:7814": " kena pratīyate tadgāhakavastusajjñānamantareṇa?",
    "T04bsa054_u:7815": " naiva kenacidityarthaḥ /",
    "T04bsa054_u:7816": " yasya punaḥ svacittameva paramārthasat bāhyarūpatayā bhrāntaṃ tathā pratibhāsate,",
    "T04bsa054_u:7817": " na tasyāyaṃ doṣa iti bhāvaḥ //",
    "T04bsa054_u:7818": " etannirākartumāha yadā māyaivetyādi-",
    "T04bsa054_u:7819": " yadā māyaiva te nāsti tadā kimupalabhyate /",
    "T04bsa054_u:7820": " yadā māyaiva grāhyatayā hastyādyākārapravṛtyā tava vijñānavādino nāsti,",
    "T04bsa054_u:7821": " cittamātraṃ jagadabhyupagacchanto bahirarthābhāvāt,",
    "T04bsa054_u:7822": " tadā kimupalabhyate,",
    "T04bsa054_u:7823": " tadā kimiha pratibhāsate?",
    "T04bsa054_u:7824": " bahirarthābhāvāddeśādivicchedena pratibhāso na yukta ityarthaḥ /",
    "T04bsa054_u:7825": " atra parasyābhiprāyamāśaṅkayannāha cittasyaiva sa ityādi-",
    "T04bsa054_u:7826": " cittasyaiva sa ākāro yadyapyanyo 'sti tattvataḥ // Bca_9.16 //",
    "T04bsa054_u:7827": " uktamatra cittameva bahīrūpatayā bhrāntaṃ hastyādyākāraṃ pratibhāsate iti /",
    "T04bsa054_u:7828": " uktameva /",
    "T04bsa054_u:7829": " kiṃ tu yadyapi cittasyaiva jñānasyaiva sa iti deśādivicchedena grāhyatayā pratibhāsamāna ākāro nirbhāsaḥ,",
    "T04bsa054_u:7830": " anya ityaparaḥ āntarād grāhakāccittākārāt,",
    "T04bsa054_u:7831": " asti vidyate,",
    "T04bsa054_u:7832": " tattvato vastutaḥ //",
    "T04bsa054_u:7833": " yadyapītyabhyupagamyoktam,",
    "T04bsa054_u:7834": " tathāpi naitat saṃgacchata ityāha cittameva yadā māyetyādi-",
    "T04bsa054_u:7835": " cittameva yadā māyā tadā kiṃ kena dṛśyate /",
    "T04bsa054_u:7836": " cittameva vijñānameva vedakatayā svīkṛtam,",
    "T04bsa054_u:7837": " yadā māyā nānyā,",
    "T04bsa054_u:7838": " na hi vedakacittavyatiriktā kācidanyā māyā nāma,",
    "T04bsa054_u:7839": " tadātmatayā tasyāstathā pratibhāsopagamāt, tadā kiṃ (Bcp 188)",
    "T04bsa054_u:7840": " kena dṛśyate,",
    "T04bsa054_u:7841": " kiṃ kena pratīyate?",
    "T04bsa054_u:7842": " darśanameva hi kevalamasti na dṛśyam /",
    "T04bsa054_u:7843": " dṛśyamantareṇa darśanamapi na syāt,",
    "T04bsa054_u:7844": " dṛśyāpekṣatvāttasya /",
    "T04bsa054_u:7845": " ato na kenacit kiṃcit dṛśyeta,",
    "T04bsa054_u:7846": " iti āndhyamaśeṣasya jagataḥ prāptamiti bhāvaḥ /",
    "T04bsa054_u:7847": " nanu syādevaitat yadi jñānasya ātmasaṃvedanaṃ na syāt,",
    "T04bsa054_u:7848": " yāvatā svasaṃvedanatayā svarūpaṃ saṃvedayat tadabhinnaṃ māyādipratibhāsamapi vedayet /",
    "T04bsa054_u:7849": " tathā ca sati na kācit kṣatiḥ /",
    "T04bsa054_u:7850": " iti vijñānavādino 'bhiprāyamāśaṅkayāha-",
    "T04bsa054_u:7851": " uktaṃ ca lokanāthena cittaṃ cittaṃ na paśyati /",
    "T04bsa054_u:7852": " svabhāvaśūnyameva sarva jagad yadā yuktitaḥ pratipāditam,",
    "T04bsa054_u:7853": " tadā kaḥ kasya svabhāvo vastutaḥ iti kasya kena vedanaṃ syāt?",
    "T04bsa054_u:7854": " uktaṃ ca bhagavatā-",
    "T04bsa054_u:7855": " sarvadharmāḥ śūnyāḥ,",
    "T04bsa054_u:7856": " śūnyatālakṣaṇaṃ cittam /",
    "T04bsa054_u:7857": " sarvadharmā viviktāḥ,",
    "T04bsa054_u:7858": " viviktatālakṣaṇaṃ cittam / iti /",
    "T04bsa054_u:7859": " kiṃ ca / uktaṃ ca kathitaṃ ca lokanāthena lokānāṃ sarvasattvānāṃ nāthena śaraṇyena buddhena bhagavatā /",
    "T04bsa054_u:7860": " kimuktam? cittaṃ cittaṃ na paśyatīti,",
    "T04bsa054_u:7861": " cittaṃ svātmānaṃ na jānāti,",
    "T04bsa054_u:7862": " satyapi vastutve svātmani kāritravirodhāt / kathamiva?",
    "T04bsa054_u:7863": " na cchinatti yathātmānamasidhārā tathā manaḥ // Bca_9.17 //",
    "T04bsa054_u:7864": " yathā sutīkṣṇāpyasidhārā khaṅgadhārā tadanyavadātmānaṃ svakāyaṃ na cchinatti na vighāṭayati,",
    "T04bsa054_u:7865": " svātmani kriyāvirodhāt,",
    "T04bsa054_u:7866": " tathā manaḥ /",
    "T04bsa054_u:7867": " asidhārāvaccittamapi svātmānaṃ na paśyatīti yojyam /",
    "T04bsa054_u:7868": " tathā hi na tadevaikaṃ jñānaṃ vedyavedakavedanātmasvabhāvatrayaṃ yuktam /",
    "T04bsa054_u:7869": " ekasya niraṃśasya trisvabhāvatāyogāt /",
    "T04bsa054_u:7870": " tatredamuktamāryaratnacūḍasūtre-",
    "T04bsa054_u:7871": " sa cittaṃ parigaveṣamāṇo nādhyātmaṃ cittaṃ samanupaśyati /",
    "T04bsa054_u:7872": " na bahirdhā cittaṃ samanupaśyati /",
    "T04bsa054_u:7873": " na skadheṣu cittaṃ samanupaśyati /",
    "T04bsa054_u:7874": " na dhātuṣu cittaṃ samanupaśyati /",
    "T04bsa054_u:7875": " nāyataneṣu cittaṃ samanupaśyati /",
    "T04bsa054_u:7876": " sa cittamasamanupaśyaṃścittadhārāṃ paryeṣate- kutaścittasyotpattiriti /",
    "T04bsa054_u:7877": " ālambane sati cittamutpadyate /",
    "T04bsa054_u:7878": " tat kimanyaccittamanyadālambanam,",
    "T04bsa054_u:7879": " atha yadevālambanaṃ tadeva cittam?",
    "T04bsa054_u:7880": " yadi tāvadanyadālambanamanyaccittam,",
    "T04bsa054_u:7881": " tad dvicittatā bhaviṣyati /",
    "T04bsa054_u:7882": " atha yadevālambanaṃ tadeva cittam,",
    "T04bsa054_u:7883": " tat kathaṃ cittaṃ cittaṃ paśyati?",
    "T04bsa054_u:7884": " na hi cittaṃ cittaṃ samanupaśyati /",
    "T04bsa054_u:7885": " tadyathā na tasyaiva asidhārayā saiva asiṃdhārā śakyate chettum,",
    "T04bsa054_u:7886": " na tenaiva aṅgulyagreṇa tadeva aṅgulyagraṃ spraṣṭuṃ śakyate,",
    "T04bsa054_u:7887": " evameva tenaiva cittena tadeva cittaṃ draṣṭumiti vistaraḥ //",
    "T04bsa054_u:7888": " atra cittāmātravādinaḥ svātmani kriyāvirodhaṃ vighaṭayituṃ svapakṣaprasādhanāya dṛṣṭāntamudbhāvayannāha ātmabhāvamityādi-",
    "T04bsa054_u:7889": " ātmabhāvaṃ yathā dīpaḥ saṃprakāśayatīti cet /",
    "T04bsa054_u:7890": " ātmabhāvaṃ svasvarūpaṃ yathā dīpaḥ pradīpaḥ saṃprakāśayati dyotayati /",
    "T04bsa054_u:7891": " yathā hi kila andhakārāvṛtaghaṭādivastupratipattaye pradīpa upādīyate,",
    "T04bsa054_u:7892": " na tathā pradīpaprakāśanāya pradīpāntaram,",
    "T04bsa054_u:7893": " api tu ghaṭādi prakāśayanneva ātmānamapi prakāśayati,",
    "T04bsa054_u:7894": " tathā prakṛte 'pi svasaṃvedane (Bcp 189)",
    "T04bsa054_u:7895": " veditavyam /",
    "T04bsa054_u:7896": " na cāpi kvacidvirodho dṛṣṭa iti sarvatra yojanīyam /",
    "T04bsa054_u:7897": " tasmāt pradīpavadavirodha eveti cet,",
    "T04bsa054_u:7898": " yadyevaṃ manyase,",
    "T04bsa054_u:7899": " tadā naivaṃ vaktavyam /",
    "T04bsa054_u:7900": " kuta ityāha naivetyādi-",
    "T04bsa054_u:7901": " naiva prakāśyate dīpo yasmānna tamasāvṛtaḥ // Bca_9.18 //",
    "T04bsa054_u:7902": " naiva prakāśyate ghaṭādivannaiva uddayotyate dīpaḥ,",
    "T04bsa054_u:7903": " yasmānna tamasāvṛtaḥ na andhakārapihitaḥ /",
    "T04bsa054_u:7904": " vidyamānasyāvaraṇasya apanayanaṃ prakāśanam,",
    "T04bsa054_u:7905": " tato yuktaṃ ghaṭādīnāṃ prakāśanam,",
    "T04bsa054_u:7906": " teṣāṃ prāg vidyamānatvāt /",
    "T04bsa054_u:7907": " naivaṃ pradīpasya,",
    "T04bsa054_u:7908": " tasya prāgavidyamānatvāt /",
    "T04bsa054_u:7909": " na ca avidyāmānasya prakāśanaṃ yuktam, asattvāt /",
    "T04bsa054_u:7910": " tasmānnaiva prakāśyate dīpaḥ /",
    "T04bsa054_u:7911": " iti visadṛśatvānna pradīpadṛṣṭāntāt sādhyasiddhiḥ //",
    "T04bsa054_u:7912": " syādetat- ātmabhāvamityādinā naitadabhidhīyate yadātmānaṃ ghaṭavat tamasāvṛtaṃ prakāśayati dīpaḥ,",
    "T04bsa054_u:7913": " api tu tatsvabhāvaṃ prati paranirapekṣatāmātramasyābhidhīyate /",
    "T04bsa054_u:7914": " etadevopadarśayannāha na hītyādi-",
    "T04bsa054_u:7915": " na hi sphaṭikavannīlaṃ nīlatve 'nyamapekṣate /",
    "T04bsa054_u:7916": " tathā kiṃcitparāpekṣamanapekṣaṃ ca dṛśyate // Bca_9.19 //",
    "T04bsa054_u:7917": " hiriti yasmāt /",
    "T04bsa054_u:7918": " yathā sphaṭikopalaḥ svayamanīlaḥ san,",
    "T04bsa054_u:7919": " nīlatve nīlaguṇotpattinimittamanyamupādhiṃ nīlapatrādisaṃnidhimapekṣate,",
    "T04bsa054_u:7920": " tathā svayameva yadvastu nīlam,",
    "T04bsa054_u:7921": " tadapi na nīlatve 'nyamupādhimapekṣate /",
    "T04bsa054_u:7922": " tathā tena prakāreṇa kiṃcid ghaṭādikaṃ parāpekṣaṃ pradīpādyapekṣaṃ prakāśaṃ dṛśyate,",
    "T04bsa054_u:7923": " kiṃcit punaḥ pradīpādikamanapekṣaṃ ca svayaṃprakāśātmakaṃ dṛśyate upalabhyate /",
    "T04bsa054_u:7924": " etāvanmātrameva vivakṣitam //",
    "T04bsa054_u:7925": " evaṃ vijñānavādinā upadarśite viśeṣe siddhāntavādī nīlameva tāvannīlatve paranirapekṣaṃ dṛṣṭāntatvenopadarśitaṃ pratiṣedhayannāha anīlatva ityādi-",
    "T04bsa054_u:7926": " anīlatve na tannīlaṃ nīlaheturyathekṣyate /",
    "T04bsa054_u:7927": " nīlameva hi ko nīlaṃ kuryādātmānamātmanā // Bca_9.20 //",
    "T04bsa054_u:7928": " ayamapi na sadṛśo dṛṣṭāntaḥ,",
    "T04bsa054_u:7929": " yato nīlamapi na nīlatve sphaṭikavannirapekṣam,",
    "T04bsa054_u:7930": " tadbhāvaṃ prati svahetupratyayāpekṣatvāt /",
    "T04bsa054_u:7931": " kadā punaridamanapekṣaṃ syāt?",
    "T04bsa054_u:7932": " yadi tadanīlameva svahetorutpadyeta /",
    "T04bsa054_u:7933": " punastadbhāve paranirapekṣaṃ svayameva nīlamātmānaṃ kuryāt /",
    "T04bsa054_u:7934": " na caitadasti /",
    "T04bsa054_u:7935": " yataḥ anīlatve nīlaguṇarahitatve sati /",
    "T04bsa054_u:7936": " neti niṣedhayati /",
    "T04bsa054_u:7937": " taditi nīlābhimataṃ vastu /",
    "T04bsa054_u:7938": " nīlaṃ nīlaguṇayuktamātmānaṃ svarūpamātmanā svayameva na kuryāt,",
    "T04bsa054_u:7939": " na kartuṃ śaknoti,",
    "T04bsa054_u:7940": " pūrvavat svasmin kriyāvirodhāt /",
    "T04bsa054_u:7941": " tasmānna nīlasyāpi parānapekṣatā nīlatvaṃ prati sphaṭikavat /",
    "T04bsa054_u:7942": " tathā hi (Bcp 190) sphaṭikopalo 'pi vastuto 'vasthitarūpa eva upādhisaṃnidhau na nīloparāgamanubhavati,",
    "T04bsa054_u:7943": " api tu sarvasvopādānalakṣaṇāt /",
    "T04bsa054_u:7944": " nīlopādhiviśeṣahakāriṇaśca pūrvasvarasanirodhāt anya eva nīlaguṇoparaktaḥ sphaṭikopala utpadyate iti siddhāntaḥ /",
    "T04bsa054_u:7945": " tasmāt sādhāraṇamanayostadguṇaṃ prati hetupratyayādhīnatvam /",
    "T04bsa054_u:7946": " iti prakṛte 'pi sādhye na kaścidviśeṣaḥ //",
    "T04bsa054_u:7947": " nanu priyamidamanuṣṭhitaṃ priyeṇa yasmāt jaḍasvabhāvavyāvṛttātmatayā svahetupratyayāt utpattireva jñānasya prakāśāntaranirapekṣasya ātmaprakāśatā svasaṃvedanamucyate /",
    "T04bsa054_u:7948": " etadeva tvayāpi nīlasvarūpaparāmarṣeṇa samarthitam /",
    "T04bsa054_u:7949": " etāvanmātreṇa pradīpo 'pi dṛṣṭāntīkṛtaḥ /",
    "T04bsa054_u:7950": " na punarasmābhiḥ karmakartṛkriyābhedena jñānasyātmaprakāśanamiṣyate /",
    "T04bsa054_u:7951": " ekasya sataḥ karmādisvabhāvatrayasyāyogāt /",
    "T04bsa054_u:7952": " tanna kriyādibhedena dūṣaṇe 'pi kiṃciddūṣitamasmākaṃ syāt,",
    "T04bsa054_u:7953": " svahetujanitasyātmaprakāśasyānupaghātāt /",
    "T04bsa054_u:7954": " iti nātmasaṃvedane pratipāditadoṣaprasaṅgaḥ / taduktam-",
    "T04bsa054_u:7955": " vijñānaṃ jaḍarūpebhyo vyāvṛttamupajāyate /",
    "T04bsa054_u:7956": " iyamevātmasaṃvittirasya yā jaḍarūpatā //",
    "T04bsa054_u:7957": " kriyākārakabhedena na svasaṃvittirasya tu /",
    "T04bsa054_u:7958": " ekasyānaṃśarūpasya trairūpyānupapattitaḥ //",
    "T04bsa054_u:7959": " iti / [tattvasaṃgraha-2000-1]",
    "T04bsa054_u:7960": " atrocyate- kriyākārakabhedena vyavahāraprasiddhaṃ śabdārthamadhigamya dūṣaṇamuktam,",
    "T04bsa054_u:7961": " svasaṃvedanaśabdasya tadarthābhidhāyakatvāt /",
    "T04bsa054_u:7962": " yadi punardoṣabhayāllokaprasiddho 'pi śabdārthaḥ parityajyate,",
    "T04bsa054_u:7963": " tadā lokata eva bādhā bhavato bhaviṣyati /",
    "T04bsa054_u:7964": " itthamapi na paramārthataḥ svasaṃvedanasiddhiḥ /",
    "T04bsa054_u:7965": " tathā hi hetupratyayopajanitasya pratibimbasyeva niḥsvabhāvatvamuktam /",
    "T04bsa054_u:7966": " tathā ca sutarāṃ na svasaṃvedanaṃ jñānasya,",
    "T04bsa054_u:7967": " tattvato nijasvabhāvābhāvāt /",
    "T04bsa054_u:7968": " na ca svabhāvābhāve gaganotpalasya ātmasaṃvedanamucitam /",
    "T04bsa054_u:7969": " na cāpi jaḍasvabhāvatā madhyamakavādinaṃ prati paramārthataḥ kasyacit siddhā,",
    "T04bsa054_u:7970": " yena jaḍavyāvṛttamajaḍaṃ svasaṃvedanaṃ syat /",
    "T04bsa054_u:7971": " tasmādanyāneva vastuvādinaḥ prati yuktametadvaktum /",
    "T04bsa054_u:7972": " tato niḥsvabhāvatayā na kathaṃcidapi svasaṃvedanasiddhiḥ /",
    "T04bsa054_u:7973": " etat punaḥ paścāt smṛtyupasthānopadarśanaprastāve [9.24] vistareṇopadarśayiṣyāmaḥ //",
    "T04bsa054_u:7974": " sāṃprataṃ pradīpasya svayaṃprakāśatāmabhyupagamya buddheḥ svasaṃvedanamayuktamiti pratipādayannāha dīpa ityādi-",
    "T04bsa054_u:7975": " dīpaḥ prakāśata iti jñātvā jñānena kathyate /",
    "T04bsa054_u:7976": " buddhiḥ prakāśata iti jñātvedaṃ kena kathyate // Bca_9.22 //",
    "T04bsa054_u:7977": " bhavatu vā pradīpasya prakāśātmatā,",
    "T04bsa054_u:7978": " tathāpi na buddhisaṃvedanasādhanaṃ prati sadṛśo dṛṣṭānta iti samudāyārthaḥ /",
    "T04bsa054_u:7979": " dīpaḥ prakāśata iti ābhāsate prakāśāntaranirapekṣaḥ svayameva,",
    "T04bsa054_u:7980": " iti jñātvā pratītya jñānena buddhyā kathyate pratipādyate,",
    "T04bsa054_u:7981": " pradīpasya jñānaviṣayatvāt /",
    "T04bsa054_u:7982": " buddhirjñānaṃ (Bcp 191)",
    "T04bsa054_u:7983": " prakāśate iti yaducyate,",
    "T04bsa054_u:7984": " tat punaḥ kena jñānena jñātvā kathyate iti paraṃ pṛcchati /",
    "T04bsa054_u:7985": " na cātra kiṃcid buddhipratipattinibandhanamastīti asaṃbhāvanāṃ prakāśayati /",
    "T04bsa054_u:7986": " na tāvat pūrvajñānena tatpratipattiḥ,",
    "T04bsa054_u:7987": " tatkālamanutpattestasyāsattvāt /",
    "T04bsa054_u:7988": " nāpi paścātkālabhāvinā tadānīṃ kṣaṇikatayā grāhyasyātītatvāt /",
    "T04bsa054_u:7989": " na ca tatsamānakālabhāvinā tena tasyānupakārāt /",
    "T04bsa054_u:7990": " na ca anupakārakasya viṣayabhāvaḥ,",
    "T04bsa054_u:7991": " nākāraṇaṃ viṣayaḥ iti vacanāt /",
    "T04bsa054_u:7992": " nāpi svayam,",
    "T04bsa054_u:7993": " tatraiva vipratipatteḥ /",
    "T04bsa054_u:7994": " tat kathaṃ tatpratītiriti na vidmaḥ //",
    "T04bsa054_u:7995": " itthaṃ sarvathā buddherapratipattau tatsaṃvedanamatīva ayuktamityāha prakāśā vetyādi-",
    "T04bsa054_u:7996": " prakāśā vāprakāśā vā yadā dṛṣṭā na kenacit /",
    "T04bsa054_u:7997": " vandhyāduhitṛlīleva kathyamānāpi sā mudhā // Bca_9.23 //",
    "T04bsa054_u:7998": " prakāśā vā prakāśātmikā dīpavat /",
    "T04bsa054_u:7999": " aprakāśā vā aprakāśātmikā ghaṭādivat /",
    "T04bsa054_u:8000": " parasparasamuccaye vāśabdadvayam /",
    "T04bsa054_u:8001": " buddhiḥ yadā dṛṣṭā na kenacit,",
    "T04bsa054_u:8002": " na pratipannā kenacit pratipantrā svayaṃrūpeṇa vā /",
    "T04bsa054_u:8003": " yadeti padaṃ tadetyākarṣati /",
    "T04bsa054_u:8004": " tadā vandhyāyā aprasavadharmiṇyāḥ striyā duhitā putrī,",
    "T04bsa054_u:8005": " tasyā līlā vilāso lalitaṃ tadvat /",
    "T04bsa054_u:8006": " kathyamānāpi ākhyāyamānāpi sā mudhā /",
    "T04bsa054_u:8007": " seti buddhiḥ /",
    "T04bsa054_u:8008": " mudheti niṣphalā /",
    "T04bsa054_u:8009": " vandhyāduhituravidyamānatayā pratipannatvāt tallīlā sutarāmapratipannetyabhiprāyaḥ /",
    "T04bsa054_u:8010": " athavā /",
    "T04bsa054_u:8011": " anutpannāniruddhasvabhāvatayā vandhyāduhitṛsthānīyā buddhiḥ /",
    "T04bsa054_u:8012": " apratītatatsvabhāvatayā tallīlāvat svasaṃvittiḥ /",
    "T04bsa054_u:8013": " tadapratīteḥ tasyā api apratītiriti kathyamānāpi yuktirahitena vacanamātreṇa sā svasaṃvittirmudhāḥ,",
    "T04bsa054_u:8014": " anupādeyatvānniṣprayojanā //",
    "T04bsa054_u:8015": " syādevam- yuktiśūnyaṃ vacanamātrametat /",
    "T04bsa054_u:8016": " yataḥ iyamatra yuktirastītyāha yadi nāstītyādi-",
    "T04bsa054_u:8017": " yadi nāsti svasaṃvittirvijñānaṃ smaryate katham /",
    "T04bsa054_u:8018": " yadi svasaṃvedanaṃ vijñānasya nāsti na vidyate,",
    "T04bsa054_u:8019": " tadā vijñānaṃ smaryate katham?",
    "T04bsa054_u:8020": " vijñānasya svasaṃvedanābhāvāduttarakālaṃ smaraṇaṃ na syāt /",
    "T04bsa054_u:8021": " na hi ananubhūtasmaraṇaṃ yuktam,",
    "T04bsa054_u:8022": " atiprasaṅgāt /",
    "T04bsa054_u:8023": " tasmādanubhavaphalasya smaraṇasya uttarakālaṃ darśanāt jñānasaṃvedanamastītyanumīyate iti /",
    "T04bsa054_u:8024": " naitat sādhanaṃ sādhīyaḥ /",
    "T04bsa054_u:8025": " yato yadi svasaṃvedanakāryatayā smaraṇaṃ niścitaṃ bhavet,",
    "T04bsa054_u:8026": " bhaved vahveryathā dhūmaḥ svasaṃvedanasya kāraṇaṃ smṛtiḥ /",
    "T04bsa054_u:8027": " na ca asiddhe svasaṃvedane pramāṇataḥ,",
    "T04bsa054_u:8028": " smaraṇasya tatkāryatāgrahaṇamasti /",
    "T04bsa054_u:8029": " sarvathā ubhayapratipattināntarīyakatvāt kāryakāraṇabhāvapratipatteḥ /",
    "T04bsa054_u:8030": " na ca cakṣurāderiva vijñānam,",
    "T04bsa054_u:8031": " adarśane 'pi smaraṇaṃ tatkāryaṃ setsyati,",
    "T04bsa054_u:8032": " cakṣuṣo hi vyatireke nīlādijñānābhāvato [vyatirekadvāreṇa] tatkāryamanumīyate /",
    "T04bsa054_u:8033": " smṛtistu jñānasaṃvedanamantareṇāpi bhavatīti pratipādayiṣyāmaḥ,",
    "T04bsa054_u:8034": " iti svasaṃvedanakāryatāniścayamantareṇa smaraṇasya (Bcp 192)",
    "T04bsa054_u:8035": " tadvinābhāvānna saṃvedanasiddhiḥ /",
    "T04bsa054_u:8036": " ataḥ smaraṇamapi jñānatvāt kathaṃ siddhamiti vaktavyam /",
    "T04bsa054_u:8037": " na ca svayamasiddhaṃ liṅgaṃ jñāpakamanyasya /",
    "T04bsa054_u:8038": " na ca smaraṇaṃ svasaṃvedanasya pratyakṣatayā grāhakam,",
    "T04bsa054_u:8039": " tasya tasmādanyatvāt /",
    "T04bsa054_u:8040": " na ca jñānasya jñānāntaraviṣayatvam,",
    "T04bsa054_u:8041": " bahirarthavat saṃbandhāsiddhayādidoṣaprasaṅgāt /",
    "T04bsa054_u:8042": " anyatvāviśeṣāt saṃtānāntarabhāvināpi smaraṇena tasya grahaṇaṃ syāt /",
    "T04bsa054_u:8043": " atha tena pūrvamananubhūtatvānna smaryata iti cet,",
    "T04bsa054_u:8044": " ekasaṃtatipatitenāpi na pūrvamanubhūtamiti samānaḥ prasaṅgaḥ //",
    "T04bsa054_u:8045": " kāryakāraṇabhāvo 'pi na tasya niyāmako yujyate,",
    "T04bsa054_u:8046": " kāryakāraṇabhāvasyaiva paramārthato 'bhāvāt,",
    "T04bsa054_u:8047": " satyapi tasmin sarvajñānānāṃ svapratipattiniṣṭhatayā tadgahaṇasyāśakyatvāt /",
    "T04bsa054_u:8048": " yathāvyavahāramabhyupagame kālpanikatvam,",
    "T04bsa054_u:8049": " kālpanikatve ca sarvavyavahārāṇāṃ kalpanānirmitatvāt sāṃvṛtatvamiti sādhitaṃ naḥ sādhyam /",
    "T04bsa054_u:8050": " iti na smṛteḥ svasaṃvedanasiddhiḥ //",
    "T04bsa054_u:8051": " bhavato 'pi kathaṃ tarhi svasaṃvedanābhāve smṛtirityāha anyānubhūta ityādi-",
    "T04bsa054_u:8052": " anyānubhūte saṃbandhāt smṛtirākhuviṣaṃ yathā // Bca_9.24 //",
    "T04bsa054_u:8053": " jñānādanyasmin grāhye vastuni viṣaye 'nubhūte sati jñāne smṛtiḥ smaraṇamupajāyate /",
    "T04bsa054_u:8054": " nanu anyasminnanubhūte anyatra smaraṇe atiprasaṅgaḥ syādityāha- saṃbandhāditi /",
    "T04bsa054_u:8055": " viṣaye 'nubhūte tadvijñānasmaraṇaṃ saṃbandhādbhavati /",
    "T04bsa054_u:8056": " vijñānaṃ hi tadgāhakatayā tatsaṃbaddham,",
    "T04bsa054_u:8057": " ato vijñānaṃ smaryate, nānyat /",
    "T04bsa054_u:8058": " satyapi saṃbandhe anyasminnanubhūte anyasya smaraṇe viplutaṃ smaraṇaṃ syāditi cenna,",
    "T04bsa054_u:8059": " pūrvamanubhūto viṣayaḥ uttarakālamanusmaryamāṇaḥ sa evānubhavaviśiṣṭo 'nusmaryate /",
    "T04bsa054_u:8060": " tadviśiṣṭasya tasya grahaṇāt /",
    "T04bsa054_u:8061": " jñānameva ca viṣayānubhavo nānya iti viṣayānubhavasmaraṇāttatsaṃbaddhatayā jñāne smaraṇamabhidhīyate,",
    "T04bsa054_u:8062": " na tu viṣayarahitaṃ jñānamapi kevalamanusmaryate ityadoṣaḥ //",
    "T04bsa054_u:8063": " nanu kathamiva jñānasaṃvedanāhitasmṛtivāsanābījamantareṇa smṛtiruttarakālaṃ syādityāhaākhuviṣaṃ yatheti /",
    "T04bsa054_u:8064": " ākhuviṣaṃ mūṣikaviṣaṃ yathā saṃbandhāt kālāntareṇa jāyate,",
    "T04bsa054_u:8065": " tathā smṛtirapītyarthaḥ /",
    "T04bsa054_u:8066": " tathā hi mūṣikaviṣamekasmin kṣaṇe śarīrasaṃkrāntaṃ punaḥ kālāntareṇa meghastanitamadhigamya",
    "T04bsa054_u:8067": " vināpi svasaṃvedanāhitasmṛtivāsanābījamidaṃpratyayatāmātrāyatavṛttitvāt anyasmin",
    "T04bsa054_u:8068": " kṣaṇe vikṛtimupayāti,",
    "T04bsa054_u:8069": " tathā prakṛte 'pi na duṣyatīti bhāvaḥ //",
    "T04bsa054_u:8070": " punarapi vijñānavādī jñānasaṃvedanasiddhaye prakārāntaramupadarśayitumāha pratyayāntareti-",
    "T04bsa054_u:8071": " pratyayāntarayuktasya darśanātsvaṃ prakāśate /",
    "T04bsa054_u:8072": " pratyayāntaraṃ kāraṇāntaram [kālāntaram",
    "T04bsa054_u:8073": " ?] / īkṣaṇikādividyā paracittādijñānābhijñā ca tābhyāṃ yuktasya tatsāmagrīsaṃbaddhasya cittasya darśanāt pratibhāsanāt vijñānasya khaṃ prakāśate svarūpaṃ pratibhāsate /",
    "T04bsa054_u:8074": " saṃvedanamastīti yāvat /",
    "T04bsa054_u:8075": " yadi hi tat sarvadā parokṣarūpaṃ kathaṃ kadācit sāmagrīviśeṣādupalabhyeta,",
    "T04bsa054_u:8076": " tato yathā sāmagrīviśeṣāt paracittamupalabhyate,",
    "T04bsa054_u:8077": " tathā samanantarālambanādipratyayāt svacittamapyupalabhyate iti bhāvaḥ /",
    "T04bsa054_u:8078": " etadapi na jñānasaṃvedanasāmarthyamityāha siddhāñjanetyādi-",
    "T04bsa054_u:8079": " (Bcp 193)",
    "T04bsa054_u:8080": " siddhāñjanavidherdṛṣṭo ghaṭo naivāñjanaṃ bhavet // Bca_9.25 //",
    "T04bsa054_u:8081": " siddhaṃ ca tadañjanaṃ ca,",
    "T04bsa054_u:8082": " siddhasya vā añjanam,",
    "T04bsa054_u:8083": " tasya vidhiḥ vidhānaṃ prayogaḥ,",
    "T04bsa054_u:8084": " tasmād dṛṣṭaḥ pratītaḥ ghaṭo nidhānādi vā naiva añjanaṃ bhavati /",
    "T04bsa054_u:8085": " na ca ghaṭādirañjanameva syāt /",
    "T04bsa054_u:8086": " na yad yasmātpratīyate tadeva tadbhavati /",
    "T04bsa054_u:8087": " evamīkṣaṇikādividyāsahakāriṇā jñānena paracittaṃ ca ghaṭādivad dṛṣṭamiti naitāvatā tatsaṃvedanaṃ siddhaṃ syāt /",
    "T04bsa054_u:8088": " tasmānnaitadapi sādhyopayogi sādhanam /",
    "T04bsa054_u:8089": " nanu yadi jñānamaviditasvarūpaṃ syāt,",
    "T04bsa054_u:8090": " arthasyāpi pratītirna syāt /",
    "T04bsa054_u:8091": " avyaktavyaktikatvād jñānasya,",
    "T04bsa054_u:8092": " na hi arthasya vyaktiḥ /",
    "T04bsa054_u:8093": " tadapratītau kathamarthasya pratītiḥ?",
    "T04bsa054_u:8094": " tathā hi svasaṃvedanasya pratiṣedhāt,",
    "T04bsa054_u:8095": " anyena anyasya grahaṇāyogācca,",
    "T04bsa054_u:8096": " tadgahaṇābhyupagame ca uttarottarasya apratītasya pratītaye jñānāntarānusaraṇena anavasthāprasaṅgācca na kathaṃcidapi arthasya pratītiriti /",
    "T04bsa054_u:8097": " tena yaduktam “anyānubhūte” ityādi,",
    "T04bsa054_u:8098": " tadasaṃgatam,",
    "T04bsa054_u:8099": " arthasyānubhavābhāvāt //",
    "T04bsa054_u:8100": " sarvaścāyaṃ dṛṣṭādivyavahāro loke na syādityāha yathā dṛṣṭamityādi /",
    "T04bsa054_u:8101": " yaducyate dṛṣṭādivyavahāro na syāditi,",
    "T04bsa054_u:8102": " sa kiṃ paramārthato na syāt,",
    "T04bsa054_u:8103": " saṃvṛtyā vā?",
    "T04bsa054_u:8104": " tatra yadi paramārthato na syādityucyate,",
    "T04bsa054_u:8105": " tadā priyamidamasmākam /",
    "T04bsa054_u:8106": " na hi sāṃvṛtasya paramārthacintāyāmavatāro 'sti /",
    "T04bsa054_u:8107": " atha lokaprasiddhiḥ, tadā-",
    "T04bsa054_u:8108": " yathā dṛṣṭaṃ śrutaṃ jñātaṃ naiveha pratiṣidhyate /",
    "T04bsa054_u:8109": " iti / yathā dṛṣṭamiti cakṣurādivijñānena pratyakṣeṇa pratipannam /",
    "T04bsa054_u:8110": " śrutamiti parapudgalādāgamācca /",
    "T04bsa054_u:8111": " jñātamiti trirūpaliṅgajādanumānānniścitam /",
    "T04bsa054_u:8112": " tadetadiha sarvaṃ vyavahāramāśritya naiva pratiṣidhyate,",
    "T04bsa054_u:8113": " naiva vāryate /",
    "T04bsa054_u:8114": " yad yathā lokataḥ pratīyate,",
    "T04bsa054_u:8115": " tat tathaiva avicāritasvarūpamabhyupagamyate lokaprasiddhitaḥ,",
    "T04bsa054_u:8116": " na tu punaḥ paramārthataḥ /",
    "T04bsa054_u:8117": " tena jñānasaṃvedanābhāvādarthānadhigamādayo 'pi doṣāḥ paramārthapakṣavādina iha nāvataranti /",
    "T04bsa054_u:8118": " yadi tat tathaivābhyupagamyate,",
    "T04bsa054_u:8119": " kiṃ nāma tarhi pratiṣidhyate ityāha satyata ityādi-",
    "T04bsa054_u:8120": " satyataḥ kalpanā tvatra duḥkhaheturnivāryate // Bca_9.26 //",
    "T04bsa054_u:8121": " satyataḥ paramārthataḥ /",
    "T04bsa054_u:8122": " kalpanā āropaḥ /",
    "T04bsa054_u:8123": " tuśabdaḥ punararthe /",
    "T04bsa054_u:8124": " sā punaratra vicāre siddhānte vā /",
    "T04bsa054_u:8125": " nivāryate pratiṣidhyate /",
    "T04bsa054_u:8126": " kutaḥ? duḥkhaheturiti /",
    "T04bsa054_u:8127": " hetupadametat /",
    "T04bsa054_u:8128": " duḥkhasya hetuḥ kāraṇaṃ yasmāt,",
    "T04bsa054_u:8129": " tasmādityarthaḥ /",
    "T04bsa054_u:8130": " upādānaskandhānāṃ sadasadādikalpanāhitapravṛttihetuta eva ca saṃsāraḥ /",
    "T04bsa054_u:8131": " saṃsāraśca duḥkhasvabhāvaḥ /",
    "T04bsa054_u:8132": " duḥkhaṃ samudayo loko dṛṣṭisthānaṃ bhavaśca te /",
    "T04bsa054_u:8133": " [abhi. kośa-1.8]",
    "T04bsa054_u:8134": " iti vacanāt /",
    "T04bsa054_u:8135": " iti satyataḥ kalpanā duḥkhaheturbhavati /",
    "T04bsa054_u:8136": " tasmādasatsamāropakalpanābhiniveśapratiṣedhamātramatrābhipretam,",
    "T04bsa054_u:8137": " na tu vāstavaṃ kiṃcit pratiṣidhyate iti /",
    "T04bsa054_u:8138": " tadevaṃ svasaṃvedanaṃ jñānasya na kathaṃcidacidapi yujyate / taduktam-",
    "T04bsa054_u:8139": " (Bcp 194)",
    "T04bsa054_u:8140": " na bodhyabodhakākāraṃ cittaṃ dṛṣṭaṃ tathāgataiḥ /",
    "T04bsa054_u:8141": " yatra boddhā ca bodhyaṃ ca tatra bodhirna vidyate //",
    "T04bsa054_u:8142": " iti /",
    "T04bsa054_u:8143": " yattu kvacid bhagavatā cittamātratāstitvamuktam,",
    "T04bsa054_u:8144": " tat skandhāyatanādivanneyārthatayeti kathayiṣyate //",
    "T04bsa054_u:8145": " idānīṃ prāsaṅgikaṃ parisamāpya prakṛte yojayannāha cittādanyetyādi-",
    "T04bsa054_u:8146": " cittādanyā na māyā cennāpyananyeti kalpyate /",
    "T04bsa054_u:8147": " vastu cetsā kathaṃ nānyānanyā cennāsti vastutaḥ // Bca_9.27 //",
    "T04bsa054_u:8148": " tarhi cittādanyā māyā syāt,",
    "T04bsa054_u:8149": " ananyā vā syāt,",
    "T04bsa054_u:8150": " ubhayasvabhāvā vā,",
    "T04bsa054_u:8151": " anubhayasvabhāvā vā,",
    "T04bsa054_u:8152": " iti catvāro vikalpāḥ /",
    "T04bsa054_u:8153": " tatra na tāvat prathamapakṣaḥ,",
    "T04bsa054_u:8154": " cittādanyābhyupagame 'pi cittamātraṃ jagadicchataḥ siddhāntavirodhaḥ syāt /",
    "T04bsa054_u:8155": " dvitīyapakṣe tu “yadā māyaiva te nāsti” [9.6] ityādinā pratipādita eva doṣaḥ /",
    "T04bsa054_u:8156": " tṛtīyastu prakāro na saṃgacchate,",
    "T04bsa054_u:8157": " parasparaviruddhayorekatrābhāvāt /",
    "T04bsa054_u:8158": " atha caturthī kalpanā,",
    "T04bsa054_u:8159": " sāpi na saṃgacchate /",
    "T04bsa054_u:8160": " tāmupādāyocyatecittādanyā na māyā ityanyatvapratiṣedhaḥ /",
    "T04bsa054_u:8161": " ananyā tarhi,",
    "T04bsa054_u:8162": " nāpyananyeti tattvasyāpi pratiṣedhaḥ,",
    "T04bsa054_u:8163": " iti ubhayapakṣapātaścedyadi kalpyate vyavasthāpyate,",
    "T04bsa054_u:8164": " so 'pi na yuktaḥ,",
    "T04bsa054_u:8165": " anyonyaparihāravatorekapratiṣedhasya aparavidhināntarīyakatvāt tayorekatrābhāvāt caturthī kalpanā sāpi na saṃghaṭate //",
    "T04bsa054_u:8166": " api ca /",
    "T04bsa054_u:8167": " vastu cediti /",
    "T04bsa054_u:8168": " yadi sā māyā vastusatī kathaṃ nānyā cittādvayatiriktā na bhavati?",
    "T04bsa054_u:8169": " atha ananyā cet,",
    "T04bsa054_u:8170": " yadi cittameva māyā,",
    "T04bsa054_u:8171": " tadā nāsti vastutaḥ,",
    "T04bsa054_u:8172": " na vidyate paramārthataḥ,",
    "T04bsa054_u:8173": " tasyāstatsvabhāvatvāt cittameva kevalam ityetat tadevāyātam / yaduktam-",
    "T04bsa054_u:8174": " yadā māyaiva te nāsti tadā kimupalabhyate /",
    "T04bsa054_u:8175": " iti //",
    "T04bsa054_u:8176": " adhunā prakṛtaṃ prasādhya upasaṃharannāha asatyapītyādi-",
    "T04bsa054_u:8177": " asatyapi yathā māyā dṛśyā draṣṭṛ tathā manaḥ /",
    "T04bsa054_u:8178": " asatī upalabhyamānā māyā hastyādivadvastuto 'satsvabhāvā /",
    "T04bsa054_u:8179": " tādṛśyapi dṛśyā darśanaviṣayā yathā māyā,",
    "T04bsa054_u:8180": " draṣṭu tathā manaḥ /",
    "T04bsa054_u:8181": " saiva asatī māyā dṛśyā dṛṣṭāntaḥ,",
    "T04bsa054_u:8182": " tathā manaḥ paramārthato 'satsvabhāvamapi darśanasamarthaṃ bhaviṣyati /",
    "T04bsa054_u:8183": " tena “yadā na bhrāntirapyasti” [9.15] ityādi yaduktaṃ pareṇa tat prasādhya upasaṃhāreṇa darśitam /",
    "T04bsa054_u:8184": " punarapi prakārāntareṇa paramārthasadvijñānasādhanāya paropakramamabhisaṃdhāya āha vastvāśrayaścetyādi-",
    "T04bsa054_u:8185": " vastvāśrayaścetsaṃsāraḥ so 'nyathākāśavadbhavet // Bca_9.28 //",
    "T04bsa054_u:8186": " tathāhi- saṃkleśo vyavadānaṃ ca heyopādeyatayā dvayamidaṃ yathāvat pratipattavyam /",
    "T04bsa054_u:8187": " tatra rāgādimalāvṛtaṃ cittaṃ saṃkliṣṭamityucyate /",
    "T04bsa054_u:8188": " te ca abhūtasamāropabalotpannatvādāgantukāścittāśritāḥ pravartante /",
    "T04bsa054_u:8189": " tatprabhūtakarmajanmaparaṃparopanibandhaḥ saṃsāraḥ prajāyate /",
    "T04bsa054_u:8190": " tadeva cittaṃ paramārthataḥ",
    "T04bsa054_u:8191": " prakṛtiprabhāsvaramanāgantukamabhūtaparikalpasamutthagrāhyagrāhakādidvayasamāropābhiniveśavāsanāśūnyamadvayasvabhāvamāgantukadoṣavinirmuktamāśrayaparāvṛttervyavadānamityucyate",
    "T04bsa054_u:8192": " tadevaṃ (Bcp 195) saṃkleśavyavadānayorvastusamudbhūtacittamantareṇa vyavasthāpanaṃ na ghaṭate iti manyante,",
    "T04bsa054_u:8193": " saṃsāranirvāṇayościttadharmatvāt /",
    "T04bsa054_u:8194": " cittameva saṃkliśyate,",
    "T04bsa054_u:8195": " cittameva vyavadāyate iti vacanāt /",
    "T04bsa054_u:8196": " tadeva paramataṃ nirūpayati-vastveva vastusadbhūtacittameva āśrayaḥ asyeti vastvāśrayaḥ /",
    "T04bsa054_u:8197": " cet yadi saṃsāro vyavasthāpyate,",
    "T04bsa054_u:8198": " tadā saṃsāro 'nyathā bhavet,",
    "T04bsa054_u:8199": " cittādanyaḥ syāt,",
    "T04bsa054_u:8200": " vastuno 'nyatve avastu syāt,",
    "T04bsa054_u:8201": " cittasyaiva ca vastutvāt /",
    "T04bsa054_u:8202": " kathamiva? ākāśavat gaganamiva /",
    "T04bsa054_u:8203": " ya eṣa cittāśrayaḥ saṃsāro 'bhidhīyate,",
    "T04bsa054_u:8204": " sa kiṃ vastu avastu vā?",
    "T04bsa054_u:8205": " vastvapi cittaṃ tadanyadvā?",
    "T04bsa054_u:8206": " tatra yadi vastu cittameva,",
    "T04bsa054_u:8207": " tadā na cittādanyaḥ saṃsārastadāśryaḥ,",
    "T04bsa054_u:8208": " cittameva saḥ /",
    "T04bsa054_u:8209": " cittaṃ ca prakṛtiprabhāsvaratayā vyavadānasvabhāvatvānna praheyam /",
    "T04bsa054_u:8210": " atha cittādanyaḥ,",
    "T04bsa054_u:8211": " tadā cittavyatiriktasya anyasyābhyupagamāt siddhāntakṣatiḥ /",
    "T04bsa054_u:8212": " atha avastu,",
    "T04bsa054_u:8213": " tadā saṃsāro nāma na kiṃcidasti,",
    "T04bsa054_u:8214": " kharaviṣāṇavat /",
    "T04bsa054_u:8215": " ata evāha ākāśavat iti /",
    "T04bsa054_u:8216": " yathā ākāśaṃ prajñaptisanmātramasat,",
    "T04bsa054_u:8217": " na kvacidarthakriyāyāṃ samartham,",
    "T04bsa054_u:8218": " tathā saṃsāro bhavataḥ syāt /",
    "T04bsa054_u:8219": " athavā /",
    "T04bsa054_u:8220": " ākāśavaditi niḥsvabhāvatvādasmatsiddhāntānupraveśaḥ //",
    "T04bsa054_u:8221": " syādetat- yadi nāma avastu,",
    "T04bsa054_u:8222": " tathāpi vastusadbhūtacittasamāśritatvāt tasya arthakriyāsāmarthyaṃ bhaviṣyatītyāha vastvāśrayeṇetyādi-",
    "T04bsa054_u:8223": " vastvāśrayeṇābhāvasya kriyāvattvaṃ kathaṃ bhavet /",
    "T04bsa054_u:8224": " na asadrūpasya kaścidāśrayo bhavitumarhati,",
    "T04bsa054_u:8225": " āśrayāśrayibhāvasya kāryakāraṇarūpatvāt /",
    "T04bsa054_u:8226": " na ca abhāvaḥ kasyacit kāryam,",
    "T04bsa054_u:8227": " anirvartyaviśeṣatvāt /",
    "T04bsa054_u:8228": " bhavatu nāma,",
    "T04bsa054_u:8229": " tathāpi vastvāśrayeṇa vastusadbhūtacittasamāśrayeṇa abhāvasya asadātmakasya kriyāvattvam,",
    "T04bsa054_u:8230": " arthakriyākāritvaṃ kathaṃ bhavet?",
    "T04bsa054_u:8231": " na kadācidapi yujyate ityarthaḥ /",
    "T04bsa054_u:8232": " anyathā tasya bhāvasvabhāvatā syāt /",
    "T04bsa054_u:8233": " śaktirhi bhāvalakṣaṇam /",
    "T04bsa054_u:8234": " sarvaśaktiviraho 'bhāvalakṣaṇamiti vacanāt /",
    "T04bsa054_u:8235": " kimidānīmiti vicāryamāṇamupasthitaṃ bhavata ityāha asatsahāyamityādi-",
    "T04bsa054_u:8236": " asatsahāyamekaṃ hi cittamāpadyate tava // Bca_9.29 //",
    "T04bsa054_u:8237": " asannevaḥ abhāvaḥ sahāyo 'syeti asatsahāyam /",
    "T04bsa054_u:8238": " hiravadhāraṇe /",
    "T04bsa054_u:8239": " ekamadvitīyameva cittamāpadyate tava cittaikaparamārthavādinaḥ //",
    "T04bsa054_u:8240": " nanu uktameva- grāhyagrāhakādyākāravinirmuktamadvayalakṣaṇaṃ cittam,",
    "T04bsa054_u:8241": " iti cittaikatāpratipādane na kiṃcidaniṣṭamasmākam /",
    "T04bsa054_u:8242": " tadayuktam /",
    "T04bsa054_u:8243": " saṃkleśasyāpi praheyatayā vastutvamuktam /",
    "T04bsa054_u:8244": " tat kathaṃ cittamevaikaṃ vastu?",
    "T04bsa054_u:8245": " astu nāma, tathāpi na bādhakānmuktirityāha grāhyamuktamityādi-",
    "T04bsa054_u:8246": " grāhyamuktaṃ yadā cittaṃ tadā sarve tathāgatāḥ /",
    "T04bsa054_u:8247": " grāhyamityupalakṣaṇam /",
    "T04bsa054_u:8248": " grāhakādimuktamapi veditavyam /",
    "T04bsa054_u:8249": " athavā grāhyādhīnaṃ grāhakatvamiti tadabhāvād grāhakābhāvaḥ /",
    "T04bsa054_u:8250": " grāhakābhāve ca tadupakalpitasya abhilāpyasyābhāvāt abhilāpasyābhāva ityupadarśayituṃ grāhyamuktamityuktam /",
    "T04bsa054_u:8251": " grāhyādyākāraviviktamadvayasvabhāvaṃ yadā sarvasya jagataścittam,",
    "T04bsa054_u:8252": " tadā tasya cittasya sarvasattvasaṃtānāntargatatvāt sarvasaṃsāriṇaḥ sattvāḥ (Bcp 196)",
    "T04bsa054_u:8253": " tathāgatā buddhā bhagavantaḥ prāpnuvanti /",
    "T04bsa054_u:8254": " na kaścit pṛthagjanaḥ syāt /",
    "T04bsa054_u:8255": " tataśca saṃkleśaprahāṇāryamārgabhāvanāvaiyarthyaprasaṅgaḥ /",
    "T04bsa054_u:8256": " na caivam /",
    "T04bsa054_u:8257": " tasmāt satyapi grāhyagrāhakavaidhurye bhāvābhiniveśasya tadavasthatvānna sarvathā saṃkleśaprahāṇamityabhisaṃdhāyāha evaṃ cetyādi-",
    "T04bsa054_u:8258": " evaṃ ca ko guṇo labdhaścittamātre 'pi kalpite // Bca_9.30 //",
    "T04bsa054_u:8259": " evaṃ ceti nipātasamudāyaḥ evaṃ satītyasminnarthe /",
    "T04bsa054_u:8260": " apyarthe cakāraḥ /",
    "T04bsa054_u:8261": " evamapi svīkṛte ko guṇo labdhaḥ?",
    "T04bsa054_u:8262": " naiva kaścit /",
    "T04bsa054_u:8263": " cittamātre 'pi vijñaptimātratāyāmapi kalpitāyāṃ kalpanayā samāropite,",
    "T04bsa054_u:8264": " advayatattvaparijñānānvaye 'pi sarvasattvasaṃtāne rāgādīnāṃ paryavasthānāt //",
    "T04bsa054_u:8265": " nanu etatsamānaṃ niḥsvabhāvavādino bhavato 'pīti samānadūṣaṇatāmāpādayannāha māyopamatve 'pītyādi-",
    "T04bsa054_u:8266": " māyopamatve 'pi jñāte kathaṃ kleśo nivartate /",
    "T04bsa054_u:8267": " māyopamatve māyāsvabhāvatve 'pi jagato jñāte kathaṃ kleśo nivartate,",
    "T04bsa054_u:8268": " kathaṃ rāgādigaṇaḥ prahīyate iti pṛcchati /",
    "T04bsa054_u:8269": " kimatra prahāṇānupapattikāraṇaṃ yat pṛcchasītyāha yadā māyetyādi-",
    "T04bsa054_u:8270": " yadā māyāstriyāṃ rāgastatkarturapi jāyate // Bca_9.31 //",
    "T04bsa054_u:8271": " idamatra prahāṇānupapattibījaṃ dṛśyate- yadā māyāstriyāṃ māyākāravinirmitāyāmabalāyāṃ rāgaḥ saṃraktacittatā jāyate utpadyate /",
    "T04bsa054_u:8272": " kasya jāyate?",
    "T04bsa054_u:8273": " tatkarturapi /",
    "T04bsa054_u:8274": " na kevalaṃ yadvayāmohanāya sā vinirmitā,",
    "T04bsa054_u:8275": " teṣāmeva jāyate,",
    "T04bsa054_u:8276": " kiṃ tu tasyā māyāstriyāḥ kartuḥ nirmāturapi jāyate iti apiśabdārthaḥ /",
    "T04bsa054_u:8277": " yadā hi paracittavibhramasaṃpādanārthaṃ mantrauṣadhisāmarthyavinirmitāṃ sarvāṅgapratyaṅgāvayavalakṣaṇaparipūrṇāmabhinavayauvanaśobhāsaṃpatsamāpannāṃ",
    "T04bsa054_u:8278": " prasannamanoharavarṇāṃ lāvaṇyātiśayaśālinīm atīva tadākāranirmāṇapravīṇaḥ kaścinmāyākāro",
    "T04bsa054_u:8279": " janapadakalyāṇīṃ striyamupadarśayati,",
    "T04bsa054_u:8280": " tadā na tāvat tadanye tāmabhisamīkṣya manmathaśaraprahārāntaravyathitacetaso jāyante,",
    "T04bsa054_u:8281": " api tu yo 'pi sa tasyāḥ kamanīyakāntisaṃpadaḥ kāmakalākauśalotkaṇṭhitamūrterabhinirmātā,",
    "T04bsa054_u:8282": " mayā svayameva caiṣā viraciteti tatsvabhāvavicakṣaṇaḥ,",
    "T04bsa054_u:8283": " so 'pi kāmakalayā paramadaśāmāsādayan na kathaṃcidapi cetaḥ saṃdhārayitumalam,",
    "T04bsa054_u:8284": " tat kathaṃ māyopamatve 'pi niścite saṃsārasaṃtaticchedaḥ syāt?",
    "T04bsa054_u:8285": " etat parijihīrṣannāha aprahīṇā hi tadityādi-",
    "T04bsa054_u:8286": " aprahīṇā hi tatkarturjñeyasaṃkleśavāsanā /",
    "T04bsa054_u:8287": " taddṛṣṭikāle tasyāto durbalā śūnyavāsanā // Bca_9.32 //",
    "T04bsa054_u:8288": " hiryasmādarthe /",
    "T04bsa054_u:8289": " naitaddūṣaṇamasmākamāsajjate /",
    "T04bsa054_u:8290": " yasmādaprahīṇā anivṛttā /",
    "T04bsa054_u:8291": " tatkartuḥ māyāstrīnirmātuḥ /",
    "T04bsa054_u:8292": " kimaprahīṇā?",
    "T04bsa054_u:8293": " jñeyasaṃkleśavāsanā jñeyasaṃkleśaḥ sasvabhāvatāsamāropādāsaṅgādiḥ,",
    "T04bsa054_u:8294": " vastutāsamāropo vā /",
    "T04bsa054_u:8295": " jñeyāvaraṇaṃ yāvat /",
    "T04bsa054_u:8296": " tasya vāsanā anādisaṃsārajanmaparaṃparābhyastamithyāvikalpajanitatadvījabhūtacittasaṃtatisaṃskārādhānam,",
    "T04bsa054_u:8297": " tasyā aprahīṇatvāt /",
    "T04bsa054_u:8298": " nanu etat (Bcp 197)",
    "T04bsa054_u:8299": " samānaṃ vijñānavādino 'pi pratividhānam /",
    "T04bsa054_u:8300": " tasyāpi advayatattvasya sattve 'pi āgantukasaṃkleśavāsanāyā aprahīṇatvāt na sarve tathāgatā bhavanti /",
    "T04bsa054_u:8301": " naitat samānam /",
    "T04bsa054_u:8302": " yasmādabhāvātmāno malāḥ kāryakalāvikalā nāvaraṇaṃ bhavitumarhanti,",
    "T04bsa054_u:8303": " ityuktameva /",
    "T04bsa054_u:8304": " asmākaṃ tu niḥsvabhāvameva janyaṃ janakaṃ ceti na samānam /",
    "T04bsa054_u:8305": " sā yasmādaprahīṇā,",
    "T04bsa054_u:8306": " ato 'smāt kāraṇāt /",
    "T04bsa054_u:8307": " taddṛṣṭikāle,",
    "T04bsa054_u:8308": " tasyā jñeyasasvabhāvatāyā dṛṣṭiḥ upalabdhiḥ,",
    "T04bsa054_u:8309": " tasyāḥ kāle /",
    "T04bsa054_u:8310": " tasyā vā māyāstriyā dṛṣṭikāle upalambhakāle /",
    "T04bsa054_u:8311": " tasyeti aprahīṇasaṃkleśavāsanasya draṣṭuḥ /",
    "T04bsa054_u:8312": " durbalā śūnyavāsaneti śūnyasya śūnyatattvasya śūnyatāyā veti vigrahaḥ /",
    "T04bsa054_u:8313": " chandonurodhād bhāvapratyayasya lopaṃ kṛtvā śūnyeti nirdeśaḥ /",
    "T04bsa054_u:8314": " vāsanā saṃskārādhānam,",
    "T04bsa054_u:8315": " sa durbalā sāmarthyavikalā,",
    "T04bsa054_u:8316": " āropitasya darśanāt /",
    "T04bsa054_u:8317": " atastadā bhāvavāsanā balavatī //",
    "T04bsa054_u:8318": " kathaṃ tarhi sā nivartate ityāha śūnyatetyādi-",
    "T04bsa054_u:8319": " śūnyatāvāsanādhānāddhīyate bhāvavāsanā /",
    "T04bsa054_u:8320": " śūnyatāyā māyāsvabhāvaniḥsvabhāvatāyā vāsanā tasya ādhānam āvedhaḥ /",
    "T04bsa054_u:8321": " abhyāsena dṛḍhīkaraṇamiti yāvat /",
    "T04bsa054_u:8322": " tasmādvirūddhapratyayāt hīyate nivartate /",
    "T04bsa054_u:8323": " vahnisaṃnidhānācchītasparśavat /",
    "T04bsa054_u:8324": " kim? bhāvavāsanā anavarāgrasaṃsārābhyastavastusadrāhādhyavasānavāsanā /",
    "T04bsa054_u:8325": " tasyā bhūtārthatvāt,",
    "T04bsa054_u:8326": " vastunijasvabhāvatvācca /",
    "T04bsa054_u:8327": " itarasyā alīkatvāt āgantukatvācca /",
    "T04bsa054_u:8328": " nanu bhāvābhiniveśo vā śūnyatābhiniveśo vā iti nābhiniveśaṃ prati kaścidviśeṣaḥ,",
    "T04bsa054_u:8329": " tasyāpi kalpanāsvabhāvānatikramāt / yadāha-",
    "T04bsa054_u:8330": " śūnyatā sarvadṛṣṭīnāṃ proktā niḥsaraṇaṃ budhaiḥ /",
    "T04bsa054_u:8331": " yeṣāṃ tu śūnyatā dṛṣṭistānasādhyān babhāṣire //",
    "T04bsa054_u:8332": " iti / [ma. śā.-13.8]",
    "T04bsa054_u:8333": " etat parihartumāha kiṃcinnāstītyādi-",
    "T04bsa054_u:8334": " kiṃcinnāstīti cābhyāsātsāpi paścātprahīyate // Bca_9.33 //",
    "T04bsa054_u:8335": " kiṃciditi bhāvo vā śūnyatā vā /",
    "T04bsa054_u:8336": " nāsti na vidyate /",
    "T04bsa054_u:8337": " caśabdaḥ pūrvāpekṣayā samuccaye /",
    "T04bsa054_u:8338": " ityevaṃ cābhyāsāt bhāvavāsanāprahāṇasya paścāt sāpi śūnyavāsanāpi prahīyate nivartate /",
    "T04bsa054_u:8339": " ayamabhiprāyaḥ- śūnyatāvedho hi bhāvābhiniveśasya pratipakṣatvāt prahāṇopāyabhūtaḥ /",
    "T04bsa054_u:8340": " adhigate ca upeye paścāt kolopamatvāt upāyasyāpi prahāṇamanuṣṭhīyate / etadevāha-",
    "T04bsa054_u:8341": " sarvasaṃkalpahānāya śūnyatāmṛtadeśanā /",
    "T04bsa054_u:8342": " yaśca (yasya)",
    "T04bsa054_u:8343": " tasyāmapi grāhastvayāsāvavasāditaḥ //",
    "T04bsa054_u:8344": " iti // [catuḥ-2.21]",
    "T04bsa054_u:8345": " syādetat- yadi nāma kiṃcinnāstīti manasikārābhyāsād bhavati śūnyatāvāsanāyāḥ prahāṇam,",
    "T04bsa054_u:8346": " tathāpi tadabhyāsāt punarabhāvakalpanā pravartamānā nivartayitumaśakyā /",
    "T04bsa054_u:8347": " tataśca gaṇḍapraveśe 'kṣitārānirgamo jāta iti tadavasthaṃ tava dauṣṭhayam,",
    "T04bsa054_u:8348": " ityatrāha yadā na labhyate ityādi-",
    "T04bsa054_u:8349": " (Bcp 198)",
    "T04bsa054_u:8350": " yadā na labhyate bhāvo yo nāstīti prakalpyate /",
    "T04bsa054_u:8351": " tadā nirāśrayo 'bhāvaḥ kathaṃ tiṣṭhenmateḥ puraḥ // Bca_9.34 //",
    "T04bsa054_u:8352": " iyamapi [abhāvakalpanā] vicāreṇa nāvatiṣṭhate iti /",
    "T04bsa054_u:8353": " yo bhāvo nāstīti prakalpyate,",
    "T04bsa054_u:8354": " yasya bhāvasya pratiṣedhaḥ kriyate,",
    "T04bsa054_u:8355": " sa yadi vicāryamāṇo niḥsvabhāvatayā na labhyate na prāpyate taimirikopalabdhakeśastabakavat /",
    "T04bsa054_u:8356": " tadā nirāśraya iti /",
    "T04bsa054_u:8357": " yasyāsau parikalpito bhāvaḥ,",
    "T04bsa054_u:8358": " tasya saṃbandhino 'bhāvāt nirālambaḥ abhāvaḥ kalpanāvidarśitamūrtiḥ kathaṃ tiṣṭhenmateḥ puraḥ,",
    "T04bsa054_u:8359": " kathamasau vicāreṇa buddheragrataḥ pratibhāsate?",
    "T04bsa054_u:8360": " svayameva bhāvaniḥsvabhāvatāyāṃ nivartate //",
    "T04bsa054_u:8361": " athavā anyathāvatāryate- bhavatu nāma śūnyatābalādhānād bhāvavāsanāvinivṛttiḥ /",
    "T04bsa054_u:8362": " tatpratiṣedhābhāvādabhāvābhiniveśastu kena vāryate ityata āha- yadā na labhyate ityādi /",
    "T04bsa054_u:8363": " anyat sarvaṃ pūrvavat //",
    "T04bsa054_u:8364": " ayamatra samudāyārthaḥ- sarvadharmaśūnyatā hi bhāvābhiniveśaprahāṇāya upādīyate /",
    "T04bsa054_u:8365": " sāpi śūnyatā śūnyatābhimukhīkaraṇāt paścāt prahīyate /",
    "T04bsa054_u:8366": " yāpi ca kathaṃcid bhāvakalpanā jāyate,",
    "T04bsa054_u:8367": " sāpi samanantaravicāreṇa nivartate /",
    "T04bsa054_u:8368": " ata eva etatsamastakalpanājālavinivartanāya bhagavatyāṃ prajñāpāramitāyāṃ vistareṇa adhyātmaśūnyatādayo 'ṣṭādaśa śūnyatāḥ proktāḥ /",
    "T04bsa054_u:8369": " na ca śūnyatā bhāvād vyatiriktā,",
    "T04bsa054_u:8370": " bhāvasyaiva tatsvabhāvatvāt /",
    "T04bsa054_u:8371": " anyathā śūnyatāyā bhāvād vyatireke dharmāṇāṃ niḥsvabhāvatā na syāt /",
    "T04bsa054_u:8372": " niḥsvabhāvatā tatsvabhāva iti prasādhitaṃ prāk /",
    "T04bsa054_u:8373": " etadapi prajñāpāramitāyāmuktam-",
    "T04bsa054_u:8374": " punaraparaṃ subhūte bodhisattvo mahāsattvaḥ prajñāpāramitāyāṃ caran sarvākārajñatāpratisaṃyuktairmanasikārairevaṃ pratyavekṣate- na rūpaśūnyatayā rūpaṃ śūnyam,",
    "T04bsa054_u:8375": " rūpameva śūnyam,",
    "T04bsa054_u:8376": " śūnyataiva rūpam /",
    "T04bsa054_u:8377": " na vedanāśūnyatayā vedanā śūnyā,",
    "T04bsa054_u:8378": " vedanaiva śūnyā,",
    "T04bsa054_u:8379": " śūnyataiva vedanā /",
    "T04bsa054_u:8380": " na saṃjñāśūnyatayā saṃjñā śūnyā,",
    "T04bsa054_u:8381": " saṃjñaiva śūnyā,",
    "T04bsa054_u:8382": " śūnyataiva saṃjñā /",
    "T04bsa054_u:8383": " na saṃskāraśūnyatayā saṃskārāḥ śūnyāḥ,",
    "T04bsa054_u:8384": " saṃskārā eva śūnyāḥ,",
    "T04bsa054_u:8385": " śūnyataiva saṃskārāḥ /",
    "T04bsa054_u:8386": " na vijñānaśūnyatayā vijñānaṃ śūnyam,",
    "T04bsa054_u:8387": " vijñānameva śūnyam,",
    "T04bsa054_u:8388": " śūnyataiva vijñānam //",
    "T04bsa054_u:8389": " iti vistaraḥ / uktaṃ ca-",
    "T04bsa054_u:8390": " yaḥ pratītyasamutpādaḥ śūnyatā saiva te matā /",
    "T04bsa054_u:8391": " bhāvaḥ svatantro nāstīti siṃhanādastavātulaḥ //",
    "T04bsa054_u:8392": " iti / [catuḥ-2.20]",
    "T04bsa054_u:8393": " iti na śūnyatā dharmād vyatiriktā /",
    "T04bsa054_u:8394": " tasmācchūnyatāyāmapi nābhiniveśaḥ kartavyaḥ iti //",
    "T04bsa054_u:8395": " evaṃ sarvavikalpapratyastamayāt samastāvaraṇanirmuktirupajāyate ityupadarśayannāha yadā na bhāva ityādi-",
    "T04bsa054_u:8396": " (Bcp 199)",
    "T04bsa054_u:8397": " yadā na bhāvo nābhāvo mateḥ saṃtiṣṭhate puraḥ /",
    "T04bsa054_u:8398": " tadānyagatyabhāvena nirālambā praśāmyati // Bca_9.35 //",
    "T04bsa054_u:8399": " yadā na bhāvaḥ paramārthasatsvabhāvo materbuddheḥ saṃtiṣṭhate puro 'grataḥ,",
    "T04bsa054_u:8400": " na abhāvaḥ,",
    "T04bsa054_u:8401": " nāpi bhāvavirahitalakṣaṇo 'bhāvaḥ yadā mateḥ saṃtiṣṭhate puraḥ,",
    "T04bsa054_u:8402": " tadā anyagatyabhāvena vidhipratiṣedhābhyāṃ gatyantarābhāvāt,",
    "T04bsa054_u:8403": " ubhayānubhayapakṣayoretaddūyavidhipratiṣedhātmakatvāt,",
    "T04bsa054_u:8404": " ābhyāmavyatiriktatayā anayoḥ saṃgrahe tāvapi saṃgṛhītāviti nirāśrayā,",
    "T04bsa054_u:8405": " sadasatorālambanayorayogāt buddhiḥ praśāmyati upaśāmyati /",
    "T04bsa054_u:8406": " sarvavikalpopaśamānnirindhanavahnivat nirvṛtimupayātītyarthaḥ //",
    "T04bsa054_u:8407": " kathaṃ tarhi sakalakalpanāvirahādanekakalpāsaṃkhyeyābhilaṣitaṃ parārthasaṃpadupāyabhūtaṃ buddhatvamadhigamya parārthamabhisaṃpādayati bhagavānityatrāha",
    "T04bsa054_u:8408": " cintāmaṇiḥ kalpataruryathecchāparipūraṇaḥ /",
    "T04bsa054_u:8409": " vineyapraṇidhānābhyāṃ jinabimbaṃ tathekṣyate // Bca_9.36 //",
    "T04bsa054_u:8410": " cintāmaṇiriti cintitaphaladātā ratnaviśeṣaḥ /",
    "T04bsa054_u:8411": " kalpataruriti kalpitaphaladātā vṛkṣaviśeṣaḥ /",
    "T04bsa054_u:8412": " sa yathā vikalpamantareṇāpi lokānāṃ yathābhavyamicchāyāḥ paripūraṇaḥ abhilāṣasya saṃpādakaḥ /",
    "T04bsa054_u:8413": " jinabimbaṃ tathekṣyate iti saṃbandhaḥ /",
    "T04bsa054_u:8414": " caturmārajayājjino bhagavān,",
    "T04bsa054_u:8415": " pāpakadharmajayādvā /",
    "T04bsa054_u:8416": " jinasya buddhasya bhagavataḥ bimbaṃ dvātriṃśatā mahāpuruṣalakṣaṇairvirājitaṃ śarīram /",
    "T04bsa054_u:8417": " tathā tena prakāreṇa īkṣyate sarvakalpanābhāve 'pi parahitasukhasaṃpādanasamarthaṃ pratīyate /",
    "T04bsa054_u:8418": " kathaṃ punaretadiṣṭamātreṇa bhaviṣyatītyāha- vineyapraṇidhānābhyāmiti /",
    "T04bsa054_u:8419": " vineyavaśāt ye buddhasya bhagavato vineyāḥ,",
    "T04bsa054_u:8420": " tadupādhiphalaviśeṣapratilambhahetukuśalakarmaparipākāt, tadvaśāt /",
    "T04bsa054_u:8421": " praṇidhānavaśācca,",
    "T04bsa054_u:8422": " yatpūrvaṃ bodhisattvāvasthāyāmanekaprakāraṃ bhagavatā sattvārthasaṃpādanaṃ praṇihitaṃ tasyākṣepavaśāt,",
    "T04bsa054_u:8423": " kulālacakrabhramaṇākṣepanyāyena anābhogena pravartanāt sarvasattvahitasukhasaṃpādanamupapadyate / yaduktam-",
    "T04bsa054_u:8424": " yasyāṃ rātrau tathāgato 'bhisaṃbuddho yasyāṃ ca parinirvṛtaḥ,",
    "T04bsa054_u:8425": " atrāntare tathāgatena ekamapyakṣaraṃ nodāhṛtam /",
    "T04bsa054_u:8426": " tat kasya hetoḥ?",
    "T04bsa054_u:8427": " nityaṃ samāhito bhagavān /",
    "T04bsa054_u:8428": " ye ca akṣarasvararutavaineyāḥ sattvāḥ,",
    "T04bsa054_u:8429": " te tathāgatamukhādūrṇākośāduṣṇīṣāt dhvaniṃ niścarantaṃ śṛṇvantītyādi /",
    "T04bsa054_u:8430": " uktaṃ ca-",
    "T04bsa054_u:8431": " tasmin dhyānasamāpanne cintāratnavadāsthite /",
    "T04bsa054_u:8432": " niścaranti yathākāmaṃ kuḍyādibhyo 'pi deśanāḥ //",
    "T04bsa054_u:8433": " tābhirjijñāsitānarthān sarvān jānanti mānavāḥ /",
    "T04bsa054_u:8434": " hitāni ca yathābhavyaṃ kṣipramāsādayanti te //",
    "T04bsa054_u:8435": " iti / [tattvasaṃgraha 3241-42]",
    "T04bsa054_u:8436": " (Bcp 200)",
    "T04bsa054_u:8437": " catuḥstave 'pyuktam-",
    "T04bsa054_u:8438": " nodāhṛtaṃ tvayā kiṃcidekamapyakṣaraṃ vibho /",
    "T04bsa054_u:8439": " kṛtsnaśca vaineyajano dharmavarṣeṇa tarpitaḥ //",
    "T04bsa054_u:8440": " iti // [catuḥ-1.7]",
    "T04bsa054_u:8441": " evamasādhāraṇaṃ kāraṇamākhyāya punaranyathā hetvavasthāyā eva sa tādṛśaḥ prabhāvāti-",
    "T04bsa054_u:8442": " śayaviśeṣo yadanābhogena parārthasaṃpādanasamarthaphalamupajāyate iti vṛttadvayenopadarśayannāha",
    "T04bsa054_u:8443": " yathā gāruḍika ityādi-",
    "T04bsa054_u:8444": " yathā gāruḍikaḥ stambhaṃ sādhayitvā vinaśyati /",
    "T04bsa054_u:8445": " sa tasmiṃściranaṣṭe 'pi viṣādīnupaśāmayet // Bca_9.37 //",
    "T04bsa054_u:8446": " yathā gāruḍiko viṣatatvavit labdhamantrasāmarthyaḥ stambhaṃ kāṣṭhamayaṃ vā anyadvā sādhayitvā mantreṇābhisaṃskṛtya mamābhāvādayameva sarvaviṣāpahāracaturo bhaviṣyatīti vinaśyati,",
    "T04bsa054_u:8447": " svayamuparatavyāpāro bhavati /",
    "T04bsa054_u:8448": " sa stambhaḥ tenābhimantritaḥ tasmin gāruḍike ciranaṣṭe 'pi prabhūtakālamuparate 'pi viṣādīnupaśāmayet,",
    "T04bsa054_u:8449": " ādiśabdāt grahādivikāramapaharet /",
    "T04bsa054_u:8450": " chāndasasamayaṃ paripālayatā mito 'pi upadhāyā ṇici hrasvo na kṛtaḥ /",
    "T04bsa054_u:8451": " saṃjñāpūrvakasya vidheranityatvādvā //",
    "T04bsa054_u:8452": " evaṃ dṛṣṭāntamupapādya dārṣṭāntike yojayannāha bodhicaryeti-",
    "T04bsa054_u:8453": " bodhicaryānurūpyeṇa jinastambho 'pi sādhitaḥ /",
    "T04bsa054_u:8454": " karoti sarvakāryāṇi bodhisattve 'pi nirvṛte // Bca_9.38 //",
    "T04bsa054_u:8455": " yathāśabdastathetyākarṣayati /",
    "T04bsa054_u:8456": " tathā bodhau bodhinimittaṃ buddhatvārthaṃ caryā [bodhicaryā] /",
    "T04bsa054_u:8457": " bodhisattve 'pi nirvṛte iti,",
    "T04bsa054_u:8458": " bodhiḥ buddhatvam,",
    "T04bsa054_u:8459": " ekānekasvabhāvaviviktamanutpannāniruddhamanucchedamaśāśvataṃ sarvaprapañcavinirmuktamākāśapratisamaṃ dharmakāyākhyaṃ paramārthatattvamucyate",
    "T04bsa054_u:8460": " etadeva ca prajñāpāramitāśūnyatātathatābhūtakoṭidharmadhātvādiśabdena saṃvṛtimupādāya abhidhīyate /",
    "T04bsa054_u:8461": " idameva ca abhisaṃdhāyoktam-",
    "T04bsa054_u:8462": " dharmato buddhā draṣṭavyā dharmakāyā hi nāyakāḥ /",
    "T04bsa054_u:8463": " dharmatā cāpyavijñeyā na sā śakyā vijānitum //",
    "T04bsa054_u:8464": " iti / [vajracchedikā-26]",
    "T04bsa054_u:8465": " uktaṃ ca-",
    "T04bsa054_u:8466": " alakṣaṇamanutpādamasaṃskṛtamavāṅmayam /",
    "T04bsa054_u:8467": " ākāśaṃ bodhicittaṃ ca bodhiradvayalakṣaṇā //",
    "T04bsa054_u:8468": " iti /",
    "T04bsa054_u:8469": " tatra [bodhiḥ] sattvamabhiprāyo 'syeti bodhisattvaḥ /",
    "T04bsa054_u:8470": " tasminnirvṛte 'pi /",
    "T04bsa054_u:8471": " apiśabdo bhinnakramaḥ /",
    "T04bsa054_u:8472": " apratiṣṭhitanirvāṇatvena paramāṃ śāntiṃ gate 'pi /",
    "T04bsa054_u:8473": " hetvavasthānivṛttau phalāvasthāprāptau cetyarthaḥ /",
    "T04bsa054_u:8474": " iti ubhayathāpi sarvathā kalpanāvirahe 'pi sattvārthasaṃpādanamavikalamupadarśitaṃ bhavati //",
    "T04bsa054_u:8475": " (Bcp 201)",
    "T04bsa054_u:8476": " syādetat- yadi bhagavānuparatasakalavikalpālambanatayā nivṛttasarvacittacaittavyāpāraḥ,",
    "T04bsa054_u:8477": " kathaṃ tarhi tathāgatapūjā mahāphalā varṇyate ityāśaṅkayannāha acittake ityādi-",
    "T04bsa054_u:8478": " acittake kṛtā pūjā kathaṃ phalavatī bhavet /",
    "T04bsa054_u:8479": " saṃvṛticittavivikte bhagavati kṛtā upahṛtā pūjā kārāviśeṣaḥ kathaṃ phalavatī bhavet,",
    "T04bsa054_u:8480": " saphalā syāt?",
    "T04bsa054_u:8481": " tatra asatyupabhoktari dāyakadānapatīnāṃ kathaṃ puṇyaṃ bhavet?",
    "T04bsa054_u:8482": " atrottaramāha tulyaivetyādi-",
    "T04bsa054_u:8483": " tulyaiva paṭhyate yasmāttiṣṭhato nirvṛtasya ca // Bca_9.39 //",
    "T04bsa054_u:8484": " tulyaiva samaiva /",
    "T04bsa054_u:8485": " paṭhyate āgame pratipādyate /",
    "T04bsa054_u:8486": " yasmāt tiṣṭhato nirvṛtasya ca tasmāt phalavatī bhavediti yojanīyam /",
    "T04bsa054_u:8487": " tiṣṭhato 'parinirvṛtasya /",
    "T04bsa054_u:8488": " nirvṛtasya nirupadhinirvāṇaṃ gatasya pūjāyā nāsti viśeṣaḥ /",
    "T04bsa054_u:8489": " ayamabhiprāyaḥ- dvividhaṃ hi puṇyam- tyāgānvayaṃ ca,",
    "T04bsa054_u:8490": " tyāgādeva yadutpadyate /",
    "T04bsa054_u:8491": " paribhogānvayaṃ ca,",
    "T04bsa054_u:8492": " deyadharmaparibhogād yadutpadyate /",
    "T04bsa054_u:8493": " tatra yadi nāma nirvṛte bhagavati pratigrahīturabhāvāt paribhogānvayaṃ na bhaviṣyati puṇyam,",
    "T04bsa054_u:8494": " parityāgānvayaṃ ca kena vāryate?",
    "T04bsa054_u:8495": " apratigṛhṇati kasmiṃścit kathaṃ parityāgānvayamapi puṇyam?",
    "T04bsa054_u:8496": " kiṃ punaḥ kāraṇaṃ sati pratigrahītari bhavitavyaṃ puṇyena, nāsati?",
    "T04bsa054_u:8497": " kasyacidapyabhāvāditi cet,",
    "T04bsa054_u:8498": " idamakāraṇameva /",
    "T04bsa054_u:8499": " yadi hi puṇyaṃ parānugrahādeva syāt,",
    "T04bsa054_u:8500": " maitryādyapramāṇasamyagdṛṣṭibhāvanāyāṃ na syāt /",
    "T04bsa054_u:8501": " tasmāt draṣṭavyaṃ svacittaprabhavaṃ parānugrahamantareṇāpi puṇyam /",
    "T04bsa054_u:8502": " tathā vyatīte 'pi guṇavati tadbhaktikṛtaṃ svacittādbhavat puṇyaṃ na virudhyate iti //",
    "T04bsa054_u:8503": " api ca sarvapuṇyapāpasadbhāve sarveṣāmāgamaḥ sākṣītyāha āgamāccetyādi-",
    "T04bsa054_u:8504": " āgamācca phalaṃ tatra saṃvṛtyā tattvato 'pi vā /",
    "T04bsa054_u:8505": " kimatra upapattyantareṇa?",
    "T04bsa054_u:8506": " āgamāt bhagavatpravacanāt phalaṃ bhagavatpūjākṛtaṃ mahābhogatādilakṣaṇamavagamyate /",
    "T04bsa054_u:8507": " tatreti nirvṛtānirvṛte bhagavati pūjāyām /",
    "T04bsa054_u:8508": " etāvāṃstu viśeṣaḥ- kasyacit tat phalaṃ sāṃvṛtam,",
    "T04bsa054_u:8509": " kasyacit punaḥ pāramārthikamabhimatam /",
    "T04bsa054_u:8510": " evamanantaravicāramanādṛtya viśeṣeṇocyate /",
    "T04bsa054_u:8511": " saṃvṛtyā tattvato 'pi vā puṇyapāpakriyāyāḥ phalaṃ bhagavadāgamāt pratīyate,",
    "T04bsa054_u:8512": " tatra ca āvayoravivāda eva tatra idamuktaṃ bhagavatā puṣpakūṭadhāraṇyām-",
    "T04bsa054_u:8513": " ye kecit siṃhavikrīḍita tathāgatasya pūjāṃ kariṣyanti tiṣṭhato vā parinirvṛtasya vā,",
    "T04bsa054_u:8514": " sarve te triyānādekatareṇa yānena parinirvāsyanti /",
    "T04bsa054_u:8515": " yaśca khalu siṃhavikrīḍita tathāgatamarhantaṃ samyaksaṃbuddhaṃ dṛṣṭvā cittaṃ prasādayet,",
    "T04bsa054_u:8516": " prasannacittaḥ satkuryāt gurukuryāt mānayet pūjayet upacaret,",
    "T04bsa054_u:8517": " lābhena cīvarapiṇḍapātaśayanāsanaglānapratyayabhaiṣajyapariṣkāraiḥ sarvasukhopadhānairupatiṣṭhet /",
    "T04bsa054_u:8518": " yaśca parinirvṛtasya tathāgatasya sarṣapaphalamātradhātau śarīrapūjāṃ kuryāt,",
    "T04bsa054_u:8519": " samo vipākaḥ pratikāṅkṣitavyaḥ /",
    "T04bsa054_u:8520": " tathā pūjāyai nāsti viśeṣo nānākaraṇaṃ ca / iti //",
    "T04bsa054_u:8521": " (Bcp 202)",
    "T04bsa054_u:8522": " uktaṃ ca-",
    "T04bsa054_u:8523": " tiṣṭhantaṃ pūjayedyastu yaścāpi parinirvṛtam /",
    "T04bsa054_u:8524": " samacittaprasādena nāsti puṇyaviśeṣatā //",
    "T04bsa054_u:8525": " iti / [divyā]",
    "T04bsa054_u:8526": " punaridamuktam-",
    "T04bsa054_u:8527": " yaśca khalu punaḥ siṃhavikrīḍita tathāgataṃ varṣaśataṃ vā varṣasahasraṃ vā sarvasukhopadhānenopatiṣṭhet,",
    "T04bsa054_u:8528": " yaśca parinirvṛtasya tathāgatasya caitye bodhicittaparigṛhītaikapuṣpamāropayet,",
    "T04bsa054_u:8529": " tathāgatapūjāyai jalāñjaliṃ copanāmayet,",
    "T04bsa054_u:8530": " jalena copasiñcet,",
    "T04bsa054_u:8531": " īṣikāpadaṃ vā dadyāt,",
    "T04bsa054_u:8532": " nirmālyaṃ vā apanayet,",
    "T04bsa054_u:8533": " upalepanapradānaṃ vā dīpapradānaṃ vā kuryāt,",
    "T04bsa054_u:8534": " āttamanāḥ,",
    "T04bsa054_u:8535": " ekakramapadavyatihāraṃ vā atikramya vācaṃ bhāṣeta- namastamai buddhāya bhagavate iti,",
    "T04bsa054_u:8536": " mā te atra siṃhavikrīḍita kāṅkṣā vā vimatirvā vicikitsā vā,",
    "T04bsa054_u:8537": " yadasau kalpaṃ vā kalpaśataṃ vā kalpasahasraṃ vā durgativinipātaṃ gacchet,",
    "T04bsa054_u:8538": " nedaṃ sthānaṃ vidyate // iti /",
    "T04bsa054_u:8539": " etadavaśyamabhyupeyamiti [āha] satyabuddhe ityādi-",
    "T04bsa054_u:8540": " satyabuddhe kṛtā pūjā saphaleti kathaṃ yathā // Bca_9.40 //",
    "T04bsa054_u:8541": " satyabuddhe paramārthasati bhagavati kṛtā pūjā saphaleti phalavatī,",
    "T04bsa054_u:8542": " ityetadapi kathaṃ yatheti /",
    "T04bsa054_u:8543": " kathamivetyudāharaṇamupadarśayati /",
    "T04bsa054_u:8544": " nānyadatrodāharaṇamāgamāditi bhāvaḥ /",
    "T04bsa054_u:8545": " tasmāt sarvathā bhagavatpūjāyāṃ phalasadbhāva āgamādavagamyate //",
    "T04bsa054_u:8546": " śūnyatāvāsanādhānādityādi yaduktam,",
    "T04bsa054_u:8547": " tatra vaibhāṣikādayaḥ sarvadharmaśūnyatāyāḥ sarvāvaraṇaprahāṇamasahamānāḥ caturāryasatyadarśanabhāvanāṃ ca tadupāyamicchantaḥ prāhuḥ satyadarśanata",
    "T04bsa054_u:8548": " satyadarśanato muktiḥ śūnyatādarśanena kim /",
    "T04bsa054_u:8549": " caturṇāmāryasatyānāṃ duḥkhasamudayanirodhamārgalakṣaṇānāṃ darśanataḥ upalabdhitaḥ /",
    "T04bsa054_u:8550": " sākṣātkaraṇādityarthaḥ /",
    "T04bsa054_u:8551": " darśanata ityupalakṣaṇam /",
    "T04bsa054_u:8552": " bhāvanāto 'pi draṣṭavyam / taduktam-",
    "T04bsa054_u:8553": " kleśaprahāṇamākhyātaṃ satyadarśanabhāvanāt /",
    "T04bsa054_u:8554": " iti / [abhi. ko. 6.1]",
    "T04bsa054_u:8555": " tatra vṛttasthasya śrutacintāvato bhāvanāyāṃ pravṛttasya aśubhānāpānasmṛtismṛtyupasthānabhāvanā",
    "T04bsa054_u:8556": " niṣpattikrameṇa anityato duḥkhata śūnyato 'nātmataśca ityetaiḥ ṣoḍaśabhirākāraiḥ",
    "T04bsa054_u:8557": " duḥkhādisatyaṃ paśyataḥ uṣmagatādicaturnirvedhabhāgīyadvāreṇa duḥkhe dharmajñānakṣāntyādipañcadaśakṣaṇalakṣaṇasya darśanamārgasya,",
    "T04bsa054_u:8558": " tataḥ paraṃ bhāvanāmārgasyādhigamāt,",
    "T04bsa054_u:8559": " darśanabhāvanāheyatraidhātukakleśopakleśarāśiprahāṇāt kṣayānutpādajñānotpattirityāryasatyeṣu saṃkṣepato 'bhisamayakramaḥ /",
    "T04bsa054_u:8560": " itthamāryasatyadarśanato muktirucyate /",
    "T04bsa054_u:8561": " tasmādata eva muktirastu,",
    "T04bsa054_u:8562": " śūnyatādarśanena kim,",
    "T04bsa054_u:8563": " śūnyatāyāḥ sarvadharmaniḥsvabhāvatāyā (Bcp 203)",
    "T04bsa054_u:8564": " darśanena adhigamena /",
    "T04bsa054_u:8565": " sākṣātkaraṇeneti yāvat /",
    "T04bsa054_u:8566": " kim? na kiṃcit prayojanam /",
    "T04bsa054_u:8567": " tadaparasya mukterupāyasya vidyamānatvāt /",
    "T04bsa054_u:8568": " atrāha na vinetyādi-",
    "T04bsa054_u:8569": " na vinānena mārgeṇa bodhirityāgamo yataḥ // Bca_9.41 //",
    "T04bsa054_u:8570": " na upāyāntaramasti,",
    "T04bsa054_u:8571": " tasmādityarthaḥ /",
    "T04bsa054_u:8572": " idaṃ mahārthasya tattvam /",
    "T04bsa054_u:8573": " tathā hi- sarva eva hi bhāvā āropitamanāropitaṃ ceti rūpadvayamudvahanti /",
    "T04bsa054_u:8574": " tatra yat tadavidyāpravāhitamāropitaṃ rūpam,",
    "T04bsa054_u:8575": " tat sarvajanasādhāraṇamiti na tadupalabdheḥ saṃkleśaprahāṇamupapadyate /",
    "T04bsa054_u:8576": " anyathā sarve bālajanāstathāgatāḥ syuriti prācīnaprasaṅgaḥ /",
    "T04bsa054_u:8577": " iti anāropitameva tattvamanupalambhayogena adhigamyamānamajñānāsravakṣayāya sāmarthyavadupalabhyate /",
    "T04bsa054_u:8578": " tacca prajñayā vivecyamānaṃ sarvadharmānupalambhalakṣaṇamavasitamiti sarvadharmaśūnyataiva sarvāvaraṇavibhramaprahāṇāya paṭīyasītyavagamyate",
    "T04bsa054_u:8579": " iti yuktito nirūpitaṃ prāk,",
    "T04bsa054_u:8580": " nirupayiṣyate ca paścāt /",
    "T04bsa054_u:8581": " iha punarāgamata eva enamarthamavagrāhayitum-",
    "T04bsa054_u:8582": " na vinānena mārgeṇa bodhirityāgamo yataḥ /",
    "T04bsa054_u:8583": " ityuktavān /",
    "T04bsa054_u:8584": " yaduktaṃ prajñāpāramitāyām-",
    "T04bsa054_u:8585": " bhagavānāha- iha subhūte bodhisattvo mahāsattvaḥ prajñāpāramitāyāṃ caran rūpaṃ bhāva iti na bhāvayati /",
    "T04bsa054_u:8586": " vedanāṃ bhāva iti na bhāvayati /",
    "T04bsa054_u:8587": " saṃjñāṃ bhāva iti na bhāvayati /",
    "T04bsa054_u:8588": " saṃskārān bhāva iti na bhāvayati /",
    "T04bsa054_u:8589": " yāvat mārgākārajñatāṃ bhāva iti na bhāvayati /",
    "T04bsa054_u:8590": " yāvat sarvākārajñatāṃ bhāva iti na bhāvayati /",
    "T04bsa054_u:8591": " sarvavāsanānusaṃdhikleśaprahāṇaṃ bhāva iti na bhāvayati /",
    "T04bsa054_u:8592": " tatkasya hetoḥ?",
    "T04bsa054_u:8593": " nāsti bhāvasaṃjñinaḥ prajñāpāramitābhāvanā /",
    "T04bsa054_u:8594": " yāvat nāsti bhāvasaṃjñino dānapāramitābhāvanā /",
    "T04bsa054_u:8595": " nāsti bhāvasaṃjñino 'bhāvaśūnyatābhāvanā /",
    "T04bsa054_u:8596": " nāsti bhāvasaṃjñinaḥ ṣaḍabhijñābhāvanā /",
    "T04bsa054_u:8597": " yāvat nāsti sarvasamādhisarvadhāraṇīmukhatathāgatabalavaiśāradyapratisaṃvinmahāmaitrīmahākaruṇāveṇikabuddhadharmāṇāṃ bhāvanā /",
    "T04bsa054_u:8598": " tatkasya hetoḥ?",
    "T04bsa054_u:8599": " tathā hi sa bhāvaḥ eṣo 'hamiti dvayorantayoḥ saktaḥ /",
    "T04bsa054_u:8600": " dāne śīle kṣāntau vīrye dhyāne prajñāyām /",
    "T04bsa054_u:8601": " eṣo 'hamiti dvayorantayoḥ saktaḥ /",
    "T04bsa054_u:8602": " yaśca dvayorantayoḥ saktaḥ,",
    "T04bsa054_u:8603": " tasya nāsti mokṣaḥ /",
    "T04bsa054_u:8604": " tatkasya hetoḥ?",
    "T04bsa054_u:8605": " nāsti subhūte bhāvasaṃjñino dānam,",
    "T04bsa054_u:8606": " yāvat nāsti prajñā,",
    "T04bsa054_u:8607": " nāsti mārgaḥ,",
    "T04bsa054_u:8608": " nāsti jñānam,",
    "T04bsa054_u:8609": " nāsti prāptiḥ,",
    "T04bsa054_u:8610": " nāsti abhisamayaḥ,",
    "T04bsa054_u:8611": " nāstyānulomikī kṣāntiḥ,",
    "T04bsa054_u:8612": " nāsti rūpasya parijñā,",
    "T04bsa054_u:8613": " nāsti vedanāyāḥ parijñā,",
    "T04bsa054_u:8614": " yāvat nāsti pratītyasamutpādasya parijñā /",
    "T04bsa054_u:8615": " nāsti ātmasattvajīvajantupoṣapudgalanujamānavakārakavedakajānakapaśyakasaṃjñāyāḥ parijñā /",
    "T04bsa054_u:8616": " yāvat nāsti sarvavāsanānusaṃdhikleśaprahāṇasya parijñā /",
    "T04bsa054_u:8617": " kutaḥ punarasya mokṣo bhaviṣyatīti //",
    "T04bsa054_u:8618": " ata eva punastatraivoktam-",
    "T04bsa054_u:8619": " bhagavānāha- evametat kauśika, evametat /",
    "T04bsa054_u:8620": " ye 'pi te 'bhūvannatīte 'dhvani tathāgatā arhantaḥ samyaksaṃbuddhāḥ,",
    "T04bsa054_u:8621": " te 'pi imāmeva prajñāpāramitāmāgamya anuttarāṃ samyaksaṃbodhimabhisaṃbuddhāḥ /",
    "T04bsa054_u:8622": " (Bcp 204) ye 'pi te bhaviṣyanti anāgate 'dhvani tathāgatā arhantaḥ samyaksaṃbuddhāḥ,",
    "T04bsa054_u:8623": " te 'pi imāmeva prajñāpāramitāmāgamya anuttarāṃ samyaksaṃbodhimabhisaṃbhotsyante /",
    "T04bsa054_u:8624": " ye 'pi te etarhi daśadiglokadhātuṣu aprameyāsaṃkhyeyeṣu tathāgatā arhantaḥ samyaksaṃbuddhāstiṣṭhanti,",
    "T04bsa054_u:8625": " dhriyante yāpayanti dharmaṃ deśayanti,",
    "T04bsa054_u:8626": " te 'pi imāmeva prajñāpāramitāmāgamya anuttarāṃ samyaksaṃbodhimabhisaṃbuddhāḥ /",
    "T04bsa054_u:8627": " ye 'pi te 'bhūvannatītānāṃ tathāgatānāmarhatāṃ samyaksaṃbuddhānāṃ śrāvakāḥ,",
    "T04bsa054_u:8628": " ye 'pi te bhaviṣyanti anāgatānāṃ tathāgatānāmarhatāṃ samyaksaṃbuddhānāṃ śrāvakāḥ,",
    "T04bsa054_u:8629": " ye 'pi te etarhi pratyutpannānāṃ tathāgatānāmarhatāṃ samyaksaṃbuddhānāṃ śrāvakāḥ,",
    "T04bsa054_u:8630": " te 'pi imāmeva prajñāpāramitāmāgamya pratyekabodhiṃ prāptāḥ,",
    "T04bsa054_u:8631": " prāpsyanti prāpnuvanti ca /",
    "T04bsa054_u:8632": " tatkasya hetoḥ?",
    "T04bsa054_u:8633": " atra prajñāpāramitāyāṃ sarvāṇi trīṇi yānāni vistareṇopadiṣṭāni /",
    "T04bsa054_u:8634": " tāni punaranimittayogena anupalambhayogena anutpādayogena asaṃkleśayogena avyavadānayogena,",
    "T04bsa054_u:8635": " yāvat tatpunaḥ lokavyavahāreṇa aparamārthayogena /",
    "T04bsa054_u:8636": " iti vistaraḥ //",
    "T04bsa054_u:8637": " uktaṃ ca-",
    "T04bsa054_u:8638": " buddhaiḥ pratyekabuddhaiśca śrāvakaiśca niṣevitā /",
    "T04bsa054_u:8639": " mārgastvamekā mokṣasya nāstyanya iti niścayaḥ //",
    "T04bsa054_u:8640": " iti // [prajñāpāramitāstutiḥ]",
    "T04bsa054_u:8641": " etanmahāyānavacanamasahamāna āha nanvasiddhamityādi-",
    "T04bsa054_u:8642": " nanvasiddhaṃ mahāyānaṃ",
    "T04bsa054_u:8643": " nanu bhoḥ śūnyatāvādin,",
    "T04bsa054_u:8644": " mahāyānamāgamatvena mama asiddham,",
    "T04bsa054_u:8645": " asaṃmatam,",
    "T04bsa054_u:8646": " tadasyopanyāso na sādhanatayā sādhuḥ /",
    "T04bsa054_u:8647": " atra parasya samānaparihāradūṣaṇamāha kathamityādinā-",
    "T04bsa054_u:8648": " kathaṃ siddhastvadāgamaḥ /",
    "T04bsa054_u:8649": " yadi mahāyānamasiddham,",
    "T04bsa054_u:8650": " kathaṃ kena prakāreṇa tvadīyāgamo bhagavadvacanamiti siddhaḥ?",
    "T04bsa054_u:8651": " tatra na kiṃcidāgamatvaprasādhakaṃ pramāṇamutpaśyāmaḥ /",
    "T04bsa054_u:8652": " paraḥ parihāramāha yasmāditi-",
    "T04bsa054_u:8653": " yasmādubhayasiddho 'sau",
    "T04bsa054_u:8654": " yasmāt kāraṇāt ubhayasya tava mama ca siddhaḥ āgamatvena niścito 'sau mamāgamaḥ /",
    "T04bsa054_u:8655": " na hi madāgame bhavato 'pi mahāyānānuyāyino buddhavacanatvena vipratipattirasti,",
    "T04bsa054_u:8656": " tasmāt siddho 'sau /",
    "T04bsa054_u:8657": " na tu mahāyāne mama saṃpratipattiḥ,",
    "T04bsa054_u:8658": " yena idamevottaraṃ bhavato 'pi syāt /",
    "T04bsa054_u:8659": " siddhāntavādī āha-",
    "T04bsa054_u:8660": " na siddhau'sau tavāditaḥ // Bca_9.42 //",
    "T04bsa054_u:8661": " iti / yadyapi ubhayasiddhatvaṃ tvadāgamasya āgamasiddhau hetuḥ,",
    "T04bsa054_u:8662": " tadāpi naitadvaktavyam,",
    "T04bsa054_u:8663": " asiddhatvāt /",
    "T04bsa054_u:8664": " yasmāt tavaiva tāvadasau tvadāgamaḥ na siddhaḥ /",
    "T04bsa054_u:8665": " kadā? ādau tatsvīkārāt pūrvam /",
    "T04bsa054_u:8666": " na hi abhyupagamāt prāk tava kathaṃcidapyasau siddhaḥ,",
    "T04bsa054_u:8667": " iti ubhayasiddhatvamasiddhatvādasādhanam //",
    "T04bsa054_u:8668": " (Bcp 205)",
    "T04bsa054_u:8669": " yadyapi ubhayasiddhatvamasiddham,",
    "T04bsa054_u:8670": " idaṃ tarhi sādhanamastu- yad guruśiṣyaparaṃparayā āmrāyāyātaṃ buddhavacanatvena,",
    "T04bsa054_u:8671": " yacca sūtre 'vatarati,",
    "T04bsa054_u:8672": " vinaye saṃdṛśyate,",
    "T04bsa054_u:8673": " dharmatāṃ [pratītyasamutpādaṃ] ca na vilomayati,",
    "T04bsa054_u:8674": " tad buddhavacanaṃ nānyat /",
    "T04bsa054_u:8675": " ityatrāha yatpratyayetyādi-",
    "T04bsa054_u:8676": " yatpratyayā ca tatrāsthā mahāyāne 'pi tāṃ kuru /",
    "T04bsa054_u:8677": " yaḥ pratyayo nibandhanam asyā āsthāyāḥ,",
    "T04bsa054_u:8678": " sā tathoktā /",
    "T04bsa054_u:8679": " yatpratyayā yannibandhanā /",
    "T04bsa054_u:8680": " āsthā ādeyatā ādaraḥ /",
    "T04bsa054_u:8681": " tatra svāgame /",
    "T04bsa054_u:8682": " tāṃ tatpratyayāmāsthām iha mahāyāne 'pi kuru vidhehi /",
    "T04bsa054_u:8683": " mahāyāne 'pi uktasya āsthākāraṇasya vidyamānatvāt /",
    "T04bsa054_u:8684": " idaṃ punaḥ sarvapravacanasādhāraṇamavyabhicāri lakṣaṇaṃ yaduktamadhyāśayasaṃcodanasūtre-",
    "T04bsa054_u:8685": " api tu maitreya caturbhiḥ kāraṇaiḥ pratibhānaṃ sarvabuddhabhāṣitaṃ veditavyam /",
    "T04bsa054_u:8686": " katamaiścaturbhiḥ?",
    "T04bsa054_u:8687": " iha maitreya pratibhānamarthopasaṃhitaṃ bhavati nānarthopasaṃhitam /",
    "T04bsa054_u:8688": " dharmopasaṃhitaṃ bhavati nādharmopasaṃhitam /",
    "T04bsa054_u:8689": " kleśaprahāyakaṃ bhavati na kleśavivardhakam /",
    "T04bsa054_u:8690": " nirvāṇaguṇānuśaṃsasaṃdarśakaṃ bhavati na saṃsāraguṇānuśaṃsasaṃdarśakam /",
    "T04bsa054_u:8691": " etaiścaturbhiḥ /",
    "T04bsa054_u:8692": " peyālaṃ /",
    "T04bsa054_u:8693": " yasya kasyacinmaitreya etaiścaturbhiḥ pratibhāti pratibhāsyati vā,",
    "T04bsa054_u:8694": " tatra śrāddhaiḥ kulaputraiḥ kuladuhitṛbhirvā buddhasaṃjñā utpādayitavyā /",
    "T04bsa054_u:8695": " śāstṛsaṃjñāṃ kṛtvā sa dharmaḥ śrotavyaḥ /",
    "T04bsa054_u:8696": " tatkasya hetoḥ?",
    "T04bsa054_u:8697": " yat kiṃcinmaitreya subhāṣitam,",
    "T04bsa054_u:8698": " sarvaṃ tadbuddhabhāṣitam /",
    "T04bsa054_u:8699": " tatra maitreya ya imāni pratibhānāni pratikṣipet- naitāni buddhabhāṣitānīti,",
    "T04bsa054_u:8700": " teṣu ca agauravamutpādayet,",
    "T04bsa054_u:8701": " pudgalavidveṣeṇa tena sarvaṃ buddhabhāṣitaṃ pratibhānaṃ pratikṣiptaṃ bhavati /",
    "T04bsa054_u:8702": " dharmaṃ pratikṣipya dharmavyasanasaṃvartanīyena karmaṇā apāyagāmī bhavati //",
    "T04bsa054_u:8703": " tadatra dharmatāyā avilomanameva samyaglakṣaṇamuktam / uktaṃ ca-",
    "T04bsa054_u:8704": " yadarthavaddharmapadopasaṃhitaṃ tridhātusaṃkleśanibarhaṇaṃ vacaḥ /",
    "T04bsa054_u:8705": " bhavecca yacchāntyanuśaṃsadarśakaṃ taduktamārṣaṃ viparītamanyathā //",
    "T04bsa054_u:8706": " iti /",
    "T04bsa054_u:8707": " etanmahāyāne sarvamastīti kathamupādeyaṃ na syāt?",
    "T04bsa054_u:8708": " yaduktam “na siddho 'sau tavāditaḥ” iti,",
    "T04bsa054_u:8709": " tatra paro viśeṣamabhidhatte /",
    "T04bsa054_u:8710": " na bravīmi yadāvayordvayoḥ siddhamubhayasiddhamiti,",
    "T04bsa054_u:8711": " kiṃ tarhi āvābhyāmanyeṣāmubhayeṣāṃ madāgamaḥ siddha ityupādeyaḥ,",
    "T04bsa054_u:8712": " na mahāyānam,",
    "T04bsa054_u:8713": " etadviparītatvāt /",
    "T04bsa054_u:8714": " tena nopādeyamityāha anyobhayeṣṭetyādi-",
    "T04bsa054_u:8715": " anyobhayeṣṭasatyatve vedāderapi satyatā // Bca_9.43 //",
    "T04bsa054_u:8716": " yadi āvayorvivādārūḍhatvāt āvābhyāmanye ye kecidapratipannā ubhaye,",
    "T04bsa054_u:8717": " teṣāmiṣṭaṃ abhimatam /",
    "T04bsa054_u:8718": " saṃmatamiti yāvat /",
    "T04bsa054_u:8719": " tasya satyatve yathārthatve abhyupagamyamāne sati vedāderapi satyatā vedavākyasya codanālakṣaṇasya /",
    "T04bsa054_u:8720": " ādiśabdāt kaṇādādivacanasyāpi /",
    "T04bsa054_u:8721": " satyatā (Bcp 206) amṛṣārthatā syāt /",
    "T04bsa054_u:8722": " tatrāpi vādiprativādibhyāmanyonyobhayasaṃmatiḥ saṃbhāvyate,",
    "T04bsa054_u:8723": " iti tadapyupādeyaṃ bhavataḥ syāt /",
    "T04bsa054_u:8724": " tasmānnāyamapi viśeṣaḥ //",
    "T04bsa054_u:8725": " athāpi syāt- madāgame buddhavacanatve 'vivādaḥ,",
    "T04bsa054_u:8726": " na tu mahāyāne /",
    "T04bsa054_u:8727": " tena sa upādeyo netaradityāśaṅkayannāha savivādaṃ mahāyānamityādi-",
    "T04bsa054_u:8728": " savivādaṃ mahāyānamiti cedāgamaṃ tyaja /",
    "T04bsa054_u:8729": " tīrthikaiḥ savivādatvātsvaiḥ paraiścāgamāntaram // Bca_9.44 //",
    "T04bsa054_u:8730": " savivādaṃ savipratipattikaṃ mahāyānam /",
    "T04bsa054_u:8731": " kecid buddhavacanatayā pravṛttyaṅgamicchanti,",
    "T04bsa054_u:8732": " kecit tadviparītasamāropānnecchanti,",
    "T04bsa054_u:8733": " iti hetoḥ,",
    "T04bsa054_u:8734": " cet yadi na grāhyam,",
    "T04bsa054_u:8735": " tadā āgamaṃ tyaja,",
    "T04bsa054_u:8736": " svāgamamapi vijahīhi,",
    "T04bsa054_u:8737": " so 'pi pravṛttyaṅgaṃ na syāt /",
    "T04bsa054_u:8738": " kasmāt? tīrthikairmīmāṃsakādibhiḥ savivādatvāt vipratipattisaṃbhavāt parityāgamarhati /",
    "T04bsa054_u:8739": " na kevalaṃ tīrthikaiḥ,",
    "T04bsa054_u:8740": " api tu svayūthyairityāha- svairiti /",
    "T04bsa054_u:8741": " caturnikāyamaṣṭādaśabhedabhinnaṃ bhagavataḥ śāsanam /",
    "T04bsa054_u:8742": " tatra ekasyaiva nikāyasya anekabhedasaṃbhavāt svayūthyairapi parasparavivādaḥ saṃbhavati /",
    "T04bsa054_u:8743": " svairiti svanikāyāntargatabhedāntarāvasthitaiḥ /",
    "T04bsa054_u:8744": " parairiti anyanikāyavyavasthitaiḥ /",
    "T04bsa054_u:8745": " cakāraḥ pūrvāpekṣayā samuccayārthaḥ /",
    "T04bsa054_u:8746": " savivādatvāt āgamāntaraṃ tyajeti saṃbandhaḥ /",
    "T04bsa054_u:8747": " tvadabhyupagatādāgamādanya āgamaḥ āgamāntaram /",
    "T04bsa054_u:8748": " tadapi savivādatvānna svīkāramarhati /",
    "T04bsa054_u:8749": " tvadāgamasyāpi aparāpekṣayā savivādatvaṃ samānamiti parityāge tulya eva nyāyaḥ /",
    "T04bsa054_u:8750": " athavā /",
    "T04bsa054_u:8751": " svairiti ekabhedavyavasthitaiḥ sautrāntikābhidharmikavainayikaiḥ parasparaṃ savivādatvāt sūtrābhidharmavinayāḥ parityāgamarhanti /",
    "T04bsa054_u:8752": " asti hi ekabhedāvasthitānāṃ sautrāntikādīnāmanyonyaṃ vivādaḥ /",
    "T04bsa054_u:8753": " parairiti ekanikāyāśritabhedāntaragataiḥ /",
    "T04bsa054_u:8754": " etena yaduktamguruparva[śiṣya?",
    "T04bsa054_u:8755": " ]krameṇāmnāyāyātaṃ buddhavacanamityādi,",
    "T04bsa054_u:8756": " tadanenaiva pratyākhyātaṃ draṣṭavyam /",
    "T04bsa054_u:8757": " na hi avismṛtasaṃpradāyānāmanyonyasya vivādo yuktaḥ /",
    "T04bsa054_u:8758": " na ca sarvajñavacaneṣu parasparahatirasti /",
    "T04bsa054_u:8759": " na ca sūtrābhidharmavinayānāṃ parasparamekavākyatā bhavataḥ saṃbhavati /",
    "T04bsa054_u:8760": " tat kathaṃ sūtrādisaṃsyandanaṃ buddhavacanatve heturuktam?",
    "T04bsa054_u:8761": " tasmād yatkiṃcidetat //",
    "T04bsa054_u:8762": " evaṃ samānaparihāradūṣaṇatāmabhidhāya punarviśeṣeṇa parasyābhyupagame dūṣaṇamudbhāvayannāha-",
    "T04bsa054_u:8763": " śāsanaṃ bhikṣutāmūlaṃ bhikṣutaiva ca duḥsthitā /",
    "T04bsa054_u:8764": " śāsanamityādinopakramate- śāsanaṃ bhagavatā hitāhitasvīkāraparihāradeśanālakṣaṇam /",
    "T04bsa054_u:8765": " tacca bhikṣutāmūlam /",
    "T04bsa054_u:8766": " athavā /",
    "T04bsa054_u:8767": " āgamavipratipattimānuṣaṅgikīṃ parisamāpya yaduktam-",
    "T04bsa054_u:8768": " satyadarśanato muktiḥ śūnyatādarśanena kim / [9.41]",
    "T04bsa054_u:8769": " iti nirācikīrṣannāha- śāsanamityādi /",
    "T04bsa054_u:8770": " śāsanam- idaṃ kartavyamidaṃ na kartavyamityājñāpraṇayanam /",
    "T04bsa054_u:8771": " tad bhikṣutāmūlam /",
    "T04bsa054_u:8772": " bhikśubhāvo bhikṣutā,",
    "T04bsa054_u:8773": " saiva mūlaṃ kando yasyeti tattathoktam,",
    "T04bsa054_u:8774": " tatpratiṣṭhitatvāt /",
    "T04bsa054_u:8775": " yathā kila dṛḍhamūlo vṛkṣaḥ ciramavasthitimanubhavan kāṇḍaśākhāpraśākhāpatrapuṣpaphalacchāyādānasaṃtāpādyapaharaṇasamartho bhavati,",
    "T04bsa054_u:8776": " tathā bhagavato 'pi śāsanakalpapādapobhikṣutākandamāsādya smṛtyupasthānasamyakprahāṇarddhipādendriyabalabodhyaṅgadhyānārūpyasamādhisamāpattibodhipākṣikāryāṣṭāṅgikamārgaśrāmaṇyaphalasaṃpannaḥ (Bcp 207)",
    "T04bsa054_u:8777": " ṛddhiprātihāryādibhiḥ kleśoṣmasaṃtāpādyapaharaṇapaṭurbhavati,",
    "T04bsa054_u:8778": " iti bhikṣutāyā mūlasādharmyam /",
    "T04bsa054_u:8779": " tatra saṃjñābhikṣuḥ,",
    "T04bsa054_u:8780": " pratijñābhikṣuḥ,",
    "T04bsa054_u:8781": " bhikṣaṇaśīlo bhikṣuḥ,",
    "T04bsa054_u:8782": " jñapticaturthakarmaṇopasaṃpanno bhikṣuḥ,",
    "T04bsa054_u:8783": " bhinnakleśo bhikṣuḥ iti pañcaprakāro bhikṣuḥ /",
    "T04bsa054_u:8784": " tatra caturthapañcamaṃ dvayamagryam,",
    "T04bsa054_u:8785": " itareṣāṃ samānābhidhānamātrābhidheyatvāt /",
    "T04bsa054_u:8786": " tadubhayamapi śāsanāvasthānanidānamaviruddham /",
    "T04bsa054_u:8787": " tatrāpi bhinnakleśo bhikṣuḥ pradhānam /",
    "T04bsa054_u:8788": " tasyaiveha grahaṇam /",
    "T04bsa054_u:8789": " tadbhāvo bhikṣutā /",
    "T04bsa054_u:8790": " sā ca āryasatyadarśanato na saṃgacchate ityāha- bhikṣutaiva cetyādi /",
    "T04bsa054_u:8791": " bhikṣutā bhinnakleśatā /",
    "T04bsa054_u:8792": " kleśaprahāṇamiti yāvat /",
    "T04bsa054_u:8793": " co vaktavyāntaraṃ samuccinvan hetau vartate /",
    "T04bsa054_u:8794": " yasmāt sā bhikṣutaiva duḥsthitā,",
    "T04bsa054_u:8795": " śūnyatādarśanamantareṇa asamañjasā kevalasatyadarśanato na yujyate /",
    "T04bsa054_u:8796": " tasmāt satyadarśanato muktiriti na vaktavyamityabhiprāyaḥ /",
    "T04bsa054_u:8797": " keṣāṃ sā duḥsthitā?",
    "T04bsa054_u:8798": " sāvalambanacittānāmiti /",
    "T04bsa054_u:8799": " sahāvalambanena vastvabhiniveśena vartate iti sāvalambanam,",
    "T04bsa054_u:8800": " tattādṛśaṃ cittaṃ yeṣāṃ yogināṃ te tathoktāḥ, teṣāmiti /",
    "T04bsa054_u:8801": " yataḥ te duḥkhādisatyaṃ kleśavisaṃyogaṃ ca vastutvenāvalambante iti mataṃ bhavatām /",
    "T04bsa054_u:8802": " atasteṣāmupalambhadṛṣṭīnāṃ duḥsthitā,",
    "T04bsa054_u:8803": " na nirālambanacittānām //",
    "T04bsa054_u:8804": " yatpunaruktaṃ- satyadarśanato muktiriti,",
    "T04bsa054_u:8805": " tadvikalpanīyam /",
    "T04bsa054_u:8806": " dvidhā hi satyadarśanaṃ saṃbhāvyate,",
    "T04bsa054_u:8807": " paramārthataḥ saṃvṛtito vā /",
    "T04bsa054_u:8808": " tad yadādyo vikalpaḥ,",
    "T04bsa054_u:8809": " tadā nāsmākaṃ vipratipattiḥ,",
    "T04bsa054_u:8810": " asmatpakṣasya pradhānatvāt,",
    "T04bsa054_u:8811": " sarvadharmāṇāmasmābhiḥ paramārthato darśanābhyupagamāt /",
    "T04bsa054_u:8812": " atha dvitīyaḥ,",
    "T04bsa054_u:8813": " tanna sahāmahe,",
    "T04bsa054_u:8814": " yuktivirodhāt /",
    "T04bsa054_u:8815": " na hi saṃvṛtisatyadarśanānmuktirutpadyate,",
    "T04bsa054_u:8816": " sarvasattvānāṃ muktiprasaṅgāt /",
    "T04bsa054_u:8817": " tathā hi yuktyāgamābhyāṃ tattvātattvavivecanāt,",
    "T04bsa054_u:8818": " paramārthasatyamevātra kleśaprahāṇāya niścīyate na saṃvṛtisatyam /",
    "T04bsa054_u:8819": " tacca sarvadharmānupalambhalakṣaṇam /",
    "T04bsa054_u:8820": " na hi tadantareṇa saṃkleśanivṛttiryujyate /",
    "T04bsa054_u:8821": " yāvadbhāvābhiniveśaḥ,",
    "T04bsa054_u:8822": " tāvat kalpanā na nivartate,",
    "T04bsa054_u:8823": " yāvacca kalpanā tāvadakhaṇḍitamahimānaḥ saṃkleśāḥ cittasaṃtānamadhyāvasanti /",
    "T04bsa054_u:8824": " yāvacca saṃkleśāḥ tāvat karmanirmitajanmaparaṃparāprasavaḥ saṃsāro 'pi sutarāmavyāhataprasaraḥ pravartate /",
    "T04bsa054_u:8825": " tasmāt sarvadharmaśūnyataiva avidyāpratipakṣatvāt saṃsārasaṃtativicchittiheturavasīyate,",
    "T04bsa054_u:8826": " na kevalaṃ satyadarśanam /",
    "T04bsa054_u:8827": " idameva ācāryapādairuktam-",
    "T04bsa054_u:8828": " muktistu śūnyatādṛṣṭestadarthāśeṣabhāvanā //",
    "T04bsa054_u:8829": " iti /",
    "T04bsa054_u:8830": " yathāāryasatyāni satyadvaye 'ntarbhavanti tathopadarśitameva prāk /",
    "T04bsa054_u:8831": " ityalamatiprasaṅgena / api ca-",
    "T04bsa054_u:8832": " sāvalambanacittānāṃ nirvāṇamapi duḥsthitam // Bca_9.45 //",
    "T04bsa054_u:8833": " iti na kevalaṃ bhikṣutā,",
    "T04bsa054_u:8834": " kiṃ tarhi nirvāṇamapi,",
    "T04bsa054_u:8835": " ityaperarthaḥ /",
    "T04bsa054_u:8836": " nirvāṇaṃ kleśavisaṃyogānnirupadhiśeṣaṃ duḥsthitaṃ durghaṭam //",
    "T04bsa054_u:8837": " tatra bhikṣutāyāstāvadasaṃgatimāha-",
    "T04bsa054_u:8838": " kleśaprahāṇānmuktiścettadanantaramastu sā /",
    "T04bsa054_u:8839": " (Bcp 208)",
    "T04bsa054_u:8840": " yadi ca āryasatyadarśanataḥ kleśāḥ prahīyante,",
    "T04bsa054_u:8841": " tato vimuktirupajāyate,",
    "T04bsa054_u:8842": " tadā tadanantaraṃ kleśaprahāṇāt samanantaramevāstu sā muktirbhavastu /",
    "T04bsa054_u:8843": " bhavatu evam /",
    "T04bsa054_u:8844": " ko vai nāma anyathā brūte?",
    "T04bsa054_u:8845": " naitadasti,",
    "T04bsa054_u:8846": " kuta ityāha-",
    "T04bsa054_u:8847": " dṛṣṭaṃ ca teṣu sāmarthyaṃ niṣkleśasyāpi karmaṇaḥ // Bca_9.46 //",
    "T04bsa054_u:8848": " co hetau / dṛṣṭaṃ pratipannam /",
    "T04bsa054_u:8849": " āgamataḥ /",
    "T04bsa054_u:8850": " yasmāt teṣu prahīṇakleśeṣu āryamaudgalyāyanāryāṅgulimālaprabhṛtiṣu sāmarthyaṃ phaladānaṃ prati śaktiḥ /",
    "T04bsa054_u:8851": " tasmānna tadanantarameva muktirasti /",
    "T04bsa054_u:8852": " kasya sāmarthyaṃ dṛṣṭam?",
    "T04bsa054_u:8853": " karmaṇaḥ śubhāśubhalakṣaṇasya /",
    "T04bsa054_u:8854": " kiṃ pūrvamanāryāvasthāyāṃ kleśasahitasya?",
    "T04bsa054_u:8855": " netyāha- akleśasyāpi kleśasahakārirahitasyāpi karmaṇaḥ //",
    "T04bsa054_u:8856": " nanu ca satyadarśanādavidyādi prahīyate,",
    "T04bsa054_u:8857": " tatprahāṇāt saṃskārādiprahāṇakrameṇa tṛṣṇāpi prahīyate /",
    "T04bsa054_u:8858": " tṛṣṇāviparyāsamatī ca punarbhavotpattinimitte /",
    "T04bsa054_u:8859": " tataśca tayorabhāvāt tuṣarahitasya bījasyeva karmaṇaḥ sadbhāve 'pi na kiṃcidvihanyate iti / taduktam-",
    "T04bsa054_u:8860": " mithyājñānatadudbhūtatarṣasaṃcetanāvaśāt /",
    "T04bsa054_u:8861": " hīnasthānagatirjanma tyaktvā caitanna jāyate //",
    "T04bsa054_u:8862": " iti /",
    "T04bsa054_u:8863": " athavā / tṛṣṇaiva kevalā punarbhavakāraṇam,",
    "T04bsa054_u:8864": " samudayākāratvāt /",
    "T04bsa054_u:8865": " uktaṃ hi bhagavatā-",
    "T04bsa054_u:8866": " tatra katamat samudayāryasatyam?",
    "T04bsa054_u:8867": " yeyaṃ tṛṣṇā paunarbhavikī nandīrāgasahagatā tatratatrābhi-",
    "T04bsa054_u:8868": " nandinī, yaduta kāmatṛṣṇā bhavatṛṣṇā vibhavatṛṣṇā ceti //",
    "T04bsa054_u:8869": " tadevaṃ yasya tṛṣṇā nāsti,",
    "T04bsa054_u:8870": " tasya prahīṇasamudayasya kāraṇābhāvāt na punarjanmasaṃbhavaḥ /",
    "T04bsa054_u:8871": " iti parābhiprāyamutthāpayannāha-",
    "T04bsa054_u:8872": " tṛṣṇā tāvadupādānaṃ nāsti cetsaṃpradhāryate /",
    "T04bsa054_u:8873": " avidyāprahāṇāt tṛṣṇā punarbhavopādānaṃ kāraṇaṃ tāvannāsti,",
    "T04bsa054_u:8874": " na vidyate cedyadi saṃpradhāryate niścīyate,",
    "T04bsa054_u:8875": " tadā naitadvaktavyam /",
    "T04bsa054_u:8876": " yataḥ upalambhadṛṣṭīnāmavidyāprahāṇamanupapannam /",
    "T04bsa054_u:8877": " tadbhāvāt tṛṣṇāprahāṇasyāpyabhāvāt /",
    "T04bsa054_u:8878": " bhavatu vā, tathāpyabhidhīyate-",
    "T04bsa054_u:8879": " kimakliṣṭāpi tṛṣṇaiṣāṃ nāsti saṃmohavat satī // Bca_9.47 //",
    "T04bsa054_u:8880": " akliṣṭāpi satī kleśāsaṃprayuktāpi tṛṣṇā kimeṣāṃ bhavadyogināṃ nāsti na saṃbhavati /",
    "T04bsa054_u:8881": " kathamiva? saṃmohavat akliṣṭājñānavat //",
    "T04bsa054_u:8882": " itthamapi tṛṣṇā niṣeddhumaśakyetyāha-",
    "T04bsa054_u:8883": " vedanāpratyayā tṛṣṇā vedanaiṣāṃ ca vidyate /",
    "T04bsa054_u:8884": " sparśapratyayā vedanā,",
    "T04bsa054_u:8885": " vedanāpratyayā ca tṛṣṇā /",
    "T04bsa054_u:8886": " sā vedanā tṛṣṇākāraṇameṣāmasti /",
    "T04bsa054_u:8887": " tṛṣṇā tu tatkāryam,",
    "T04bsa054_u:8888": " avikale 'pi kāraṇe na samasti iti kathamabhidhātuṃ śakyate?",
    "T04bsa054_u:8889": " niravidyasya vedanāyāmapi tṛṣṇā na bhavatīti cet, na /",
    "T04bsa054_u:8890": " bhāvābhiniveśināṃ niravidyatvameva asiddham, ityuktam /",
    "T04bsa054_u:8891": " tato yadi akliṣṭājñānavat nābhyupagamyate tṛṣṇā,",
    "T04bsa054_u:8892": " tathāpi śūnyatādarśanamantareṇa nyāyabalādāpatati /",
    "T04bsa054_u:8893": " ayamatra samudāyārthaḥ- yadā muktasaṃtāne 'pi karmaṇaḥ phaladānasāmarthyamupalabhyate, (Bcp 209)",
    "T04bsa054_u:8894": " tṛṣṇā ca vedanāsadbhāve saṃbhāvyamānā,",
    "T04bsa054_u:8895": " tadā kleśaprahāṇamapi saṃdihyamānaṃ kathamiva vimuktau niścayaṃ kuryāt?",
    "T04bsa054_u:8896": " tasmānna śūnyatāmantareṇa bhikṣutā susthitā pratibhāsate iti / yaduktam-",
    "T04bsa054_u:8897": " sāvalambanacittānāṃ nirvāṇamapi duḥsthitam /",
    "T04bsa054_u:8898": " iti, tadupapādayannāha-",
    "T04bsa054_u:8899": " sālambanena cittena sthātavyaṃ yatra tatra vā // Bca_9.48 //",
    "T04bsa054_u:8900": " sālambanena sopalambhena cittena sthātavyamāsaktavyam /",
    "T04bsa054_u:8901": " yatra tatra vā yatra tatra āsaṅgasthāneṣu āryasatyādiṣu tadbhāvanāphaleṣu vā /",
    "T04bsa054_u:8902": " āsaṅgasaṃbhāvanāyāṃ na punarjanmanivṛttiriti kathaṃ punarjanmasaṃbhāvanāyāṃ nirvāṇamapi na saṃdigdhaṃ syāt?",
    "T04bsa054_u:8903": " tasmāduktaśūnyataiva nirvāṇakāraṇamuktetyāha-",
    "T04bsa054_u:8904": " vinā śūnyatayā cittaṃ baddhamutpadyate punaḥ /",
    "T04bsa054_u:8905": " yathāsaṃjñisamāpattau bhāvayettena śūnyatām // Bca_9.49 //",
    "T04bsa054_u:8906": " vinā śūnyatayā śūnyatāmantareṇa cittaṃ vijñānaṃ sālambanaṃ baddhaṃ saṃyatam ālambanāsaṅgapāśena /",
    "T04bsa054_u:8907": " utpadyate punaḥ,",
    "T04bsa054_u:8908": " samādhibalāt kiyatkālaṃ nivṛttamapi punarutpattimad bhavati /",
    "T04bsa054_u:8909": " kva punaridaṃ dṛṣṭamityāha- yathā asaṃjñisamāpattau iti /",
    "T04bsa054_u:8910": " yathā asaṃjñisamāpattiṃ samāpadyamānānāṃ tāvatkālaṃ cittacaittanirodhe 'pi punastadutpattiḥ syāt,",
    "T04bsa054_u:8911": " tathā anyatrāpi ityarthaḥ /",
    "T04bsa054_u:8912": " upalakṣaṇaṃ caitat /",
    "T04bsa054_u:8913": " yathā nirodhasamāpattāvityapi draṣṭavyam /",
    "T04bsa054_u:8914": " atha vā /",
    "T04bsa054_u:8915": " yathā asaṃjñisamāpattiṃ samāpadya asaṃjñiṣu deveṣu upapadyamānānāmanekakalpaśataṃ yāvanniruddhānāmapi tatsamāpattivipākaphalaparisamāptau cittacaittānāṃ punarutpattiḥ, tathā /",
    "T04bsa054_u:8916": " yataḥ śūnyatāmantareṇa na bhikṣutā na nirvāṇamupapadyate,",
    "T04bsa054_u:8917": " tataḥ ubhayārthināṃ śūnyataiva bhāvanīyetyāha bhāvayedityādi /",
    "T04bsa054_u:8918": " yena kāraṇena vinā śūnyatayā cittaṃ baddhamutpadyate punaḥ,",
    "T04bsa054_u:8919": " tena kāraṇena nirvāṇādyarthī śūnyatāmeva bhāvayet /",
    "T04bsa054_u:8920": " tadbhāvanā hi kleśaprahāṇaṃ nirvāṇaṃ cādhigamayati /",
    "T04bsa054_u:8921": " na kevalaiva satyādibhāvaneti yāvat,",
    "T04bsa054_u:8922": " sālambanatvāt /",
    "T04bsa054_u:8923": " yaduktamāryavajracchedikāyāṃ prajñāpāramitāyām-",
    "T04bsa054_u:8924": " tat kiṃ manyase subhūte api tu strotaāpannasyaivaṃ bhavati- mayā strotaāpattiphalaṃ prāptamiti?",
    "T04bsa054_u:8925": " subhūtirāha- no hīdaṃ bhagavan /",
    "T04bsa054_u:8926": " tatkasya hetoḥ?",
    "T04bsa054_u:8927": " na hi bhagavan kiṃcidāpannaḥ,",
    "T04bsa054_u:8928": " tenocyate strotaāpanna iti /",
    "T04bsa054_u:8929": " na rūpamāpanno na śabdān na gandhān na rasān na spraṣṭavyāni na dharmānāpannaḥ,",
    "T04bsa054_u:8930": " tenocyate strotaāpanna iti /",
    "T04bsa054_u:8931": " saced bhagavan strotaāpannasyaivaṃ bhavet- mayā strotaāpattiphalaṃ prāptamiti,",
    "T04bsa054_u:8932": " sa eva tasya ātmagrāho bhavet sattvagrāho jīvagrāhaḥ pudgalagrāho bhavet /",
    "T04bsa054_u:8933": " peyālaṃ /",
    "T04bsa054_u:8934": " tatkiṃ manyase subhūte api nu arhata evaṃ bhavati- mayārhattvaṃ prāptamiti?",
    "T04bsa054_u:8935": " subhūtirāha- no hīdaṃ bhagavan /",
    "T04bsa054_u:8936": " tatkasya hetoḥ?",
    "T04bsa054_u:8937": " na kaściddharmo yo 'rhannāma /",
    "T04bsa054_u:8938": " sacedbhagavan arhata evaṃ bhavet- mayārhattvaṃ prāptamiti,",
    "T04bsa054_u:8939": " sa eva tasyātmagrāho bhavet /",
    "T04bsa054_u:8940": " peyālaṃ /",
    "T04bsa054_u:8941": " (Bcp 210) bhagavānāha- tasmāttarhi subhūte bodhisattvena mahāsattvena evamapratiṣṭhitaṃ cittamutpādayitavyam,",
    "T04bsa054_u:8942": " na kvacit pratiṣṭhitaṃ cittamutpādayitavyam,",
    "T04bsa054_u:8943": " na rūpapratiṣṭhitaṃ cittamutpādayitavyam,",
    "T04bsa054_u:8944": " na śabdagandharasaspraṣṭavyapratiṣṭhitaṃ cittamutpādayitavyamiti /",
    "T04bsa054_u:8945": " tasmācchūnyataiva bodhimārga iti sthitam //",
    "T04bsa054_u:8946": " *** [added:] ***",
    "T04bsa054_u:8947": " yatsūtre 'vataredvākyaṃ taccedbuddhoktamiṣyate /",
    "T04bsa054_u:8948": " mahāyānaṃ bhavatsūtraiḥ prāyastulyaṃ na kiṃ matam // Bca_9.50 //",
    "T04bsa054_u:8949": " ekenāgamyamānena sakalaṃ yadi doṣavat /",
    "T04bsa054_u:8950": " ekena sūtratulyena kiṃ na sarvaṃ jinoditam // Bca_9.51 //",
    "T04bsa054_u:8951": " mahākāśyapamukhyaiśca yadvākyaṃ nāvagāhyate /",
    "T04bsa054_u:8952": " tattvayānavabuddhatvādagrāhyaṃ kaḥ kariṣyati // Bca_9.52 // ****************",
    "T04bsa054_u:8953": " yatsūtre 'vataredityādi anuṣṭuptrayaṃ kenacit pratikṣiptamiva lakṣyate,",
    "T04bsa054_u:8954": " apakramaniveśitatvāt /",
    "T04bsa054_u:8955": " āgamavipratipattirasya vicārasya prastāvaḥ /",
    "T04bsa054_u:8956": " śāsanaṃ bhikṣutetyādiṣu āgamavivādāt,",
    "T04bsa054_u:8957": " prakramāntaratvāt pūrvameva vaktumucitam /",
    "T04bsa054_u:8958": " anenāntaritasya vivādasya punarupakramo granthakārasya prastāvākauśalaṃ syāt /",
    "T04bsa054_u:8959": " yatpratyayetyādinā ca prāktanavṛttadvayārthasyābhihitatvāt /",
    "T04bsa054_u:8960": " mahākāśyapamukhyairityādivacanasyāślīlatvāt granthakārāprayuktamiti niścitam /",
    "T04bsa054_u:8961": " tasmāt prakṣepa evāyamiti //",
    "T04bsa054_u:8962": " syādetat- yathā sālambanacittasyāsaṅgasaṃbhavāt na muktiḥ syāt,",
    "T04bsa054_u:8963": " tathā śūnyatāyāmapi bhayamupajāyāte /",
    "T04bsa054_u:8964": " tadvaramubhayaparihāreṇa saṃsāra eva sthitiryuktetyāha-",
    "T04bsa054_u:8965": " saktitrāsāttvanirmuktyā saṃsāre sidhyati sthitiḥ /",
    "T04bsa054_u:8966": " mohena duḥkhināmarthe śūnyatāyā idaṃ phalam // Bca_9.53 //",
    "T04bsa054_u:8967": " saktirāsaṅgaḥ /",
    "T04bsa054_u:8968": " trāso bhayam /",
    "T04bsa054_u:8969": " śūnyatāśravaṇāt,",
    "T04bsa054_u:8970": " tadarthāparijñānāt /",
    "T04bsa054_u:8971": " saktitrāsamiti samāhāraḥ /",
    "T04bsa054_u:8972": " tasmādubhayapakṣaparihāreṇa saṃsāre traidhātukasvabhāve sidhyati sthitiravasthānamupajāyate /",
    "T04bsa054_u:8973": " tuśabdaḥ punardoṣaparihārārtham /",
    "T04bsa054_u:8974": " idaṃ tu śūnyatābhyupagame dūṣaṇaṃ syāt /",
    "T04bsa054_u:8975": " sādhāraṇaṃ dūṣaṇamiti yāvat /",
    "T04bsa054_u:8976": " kutaḥ? anirmuktyā /",
    "T04bsa054_u:8977": " hetau tṛtīyā /",
    "T04bsa054_u:8978": " mukterabhāvādityarthaḥ /",
    "T04bsa054_u:8979": " katameṣām? duḥkhināṃ pañcagatisaṃsāre jātyādiduḥkhapīḍitānāṃ satām /",
    "T04bsa054_u:8980": " katham? arthe arthaviṣaye /",
    "T04bsa054_u:8981": " mohena avidyayā /",
    "T04bsa054_u:8982": " ālambanāsaṅgeneti yāvat /",
    "T04bsa054_u:8983": " ataḥ śūnyatāyā idaṃ phalam,",
    "T04bsa054_u:8984": " yat punarapi nivṛtya saṃsāre 'vasthānam /",
    "T04bsa054_u:8985": " ayamabhiprāyaḥ- yathā śūnyatāvyatirekeṇa upalambhadṛṣṭerna muktiḥ syāt,",
    "T04bsa054_u:8986": " tathā viṣayāsaṅgasukhacetāḥ sarvadharmaśūnyatābhayabhītakātaraḥ varaṃ saṃsāra evāvasthānamiti",
    "T04bsa054_u:8987": " manyamāno bālaḥ praśamasukhavimukho vinivṛtya jātyādiduḥkhamanubhavan punastatraivāvatiṣṭhate",
    "T04bsa054_u:8988": " iti kimanayā prasādhitamiti //",
    "T04bsa054_u:8989": " anye tu saktitrāsāntanirmuktayeti pāṭhaṃ manyamānā evaṃ vyācakṣate- sakterhetutvāt saktirāsaṅgasthānam /",
    "T04bsa054_u:8990": " trāsahetutvāt trāso bhayasthānam /",
    "T04bsa054_u:8991": " tāveva antau saktitrāsāntau /",
    "T04bsa054_u:8992": " (Bcp 211) śāśvatocchedāntau ityarthaḥ /",
    "T04bsa054_u:8993": " tathā hi- śāśvatadṛṣṭerāsaktiḥ,",
    "T04bsa054_u:8994": " ucchedadṛṣṭeśca trāso jāyate /",
    "T04bsa054_u:8995": " tayornirmuktayā parityāgena /",
    "T04bsa054_u:8996": " pūrvavat tṛtīyā /",
    "T04bsa054_u:8997": " yat paramārthavicāreṇa śāśvatāntavivarjanam,",
    "T04bsa054_u:8998": " saṃvṛtisatyābhyupagamena ca ucchedāntaparityāgaḥ,",
    "T04bsa054_u:8999": " iti samāropāpavādāntaparihārānmadhyamā pratipattiriyamupadarśitā bhavati /",
    "T04bsa054_u:9000": " tathā ca kiṃ saṃpadyate ityāha- saṃsāre sidhyati sthitiḥ /",
    "T04bsa054_u:9001": " prajñayā saṃsāradoṣāliptasya karuṇāparatantratvāt saṃsāre sidhyati niṣpadyate sthitiravasthānam /",
    "T04bsa054_u:9002": " kimartham? duḥkhināmarthe paraduḥkhaduḥkhitayā duḥkhināṃ saṃsāriṇāmarthe,",
    "T04bsa054_u:9003": " tadduḥkhasamuddharaṇābhilāṣāt //",
    "T04bsa054_u:9004": " nanu saṃsāriṇo nāma paramārthato na santyeva,",
    "T04bsa054_u:9005": " tat kathaṃ tadavasthānamityatrāha- mohena viparyāsena saṃvṛtyā sattvasyopalambhāt /",
    "T04bsa054_u:9006": " etacca “duḥkhavyupaśamārthaṃ tu kāryamoho na vāryate” [9.77] ityatra paścād vyaktīkariṣyate /",
    "T04bsa054_u:9007": " tasmācchūnyatāyā idaṃ phalam,",
    "T04bsa054_u:9008": " yatkaruṇayā saṃsāre 'vatiṣṭhamāno 'pi śūnyatādarśanāt saṃsāradoṣairna lipyate /",
    "T04bsa054_u:9009": " idamapratiṣṭhitanirvāṇatā śūnyatāyāḥ phalam,",
    "T04bsa054_u:9010": " śūnyatāmantareṇa asyābhāvāt /",
    "T04bsa054_u:9011": " tasmādāsaṃsāraṃ sattvārthamavasthānamicchadbhiḥ śūnyataiva bhāvayitavyā //",
    "T04bsa054_u:9012": " etat sarvamupasaṃhāreṇopadarśayannāha-",
    "T04bsa054_u:9013": " tadevaṃ śūnyatāpakṣe dūṣaṇaṃ nopapadyate /",
    "T04bsa054_u:9014": " tadetat evamuktakrameṇa śūnyatāpakṣe uktaṃ dūṣaṇam- śūnyatāyāṃ trāsāt saṃsārāvasthānalakṣaṇaṃ nopapadyate na saṃgacchate vakṣyamāṇasamādhānāt",
    "T04bsa054_u:9015": " iti prathamapakṣe yojanā / yata evam-",
    "T04bsa054_u:9016": " tasmānnirvicikitsena bhāvanīyaiva śūnyatā // Bca_9.54 //",
    "T04bsa054_u:9017": " nirgato vicikitsāyā nirvicikitsaḥ niḥsaṃdehaḥ /",
    "T04bsa054_u:9018": " tena satā bhāvanīyaiva abhyasanīyaiva śūnyatā sarvadharmaniḥsvabhāvatā anupalambhayogena //",
    "T04bsa054_u:9019": " etena yaduktam- “na vinānena mārgeṇa” [9.41] tadupasaṃhṛtaṃ bhavati /",
    "T04bsa054_u:9020": " yatpunaruktam “śūnyatādarśanena kim“,",
    "T04bsa054_u:9021": " tatra śūnyatāyā viśeṣamāha-",
    "T04bsa054_u:9022": " kleśajñeyāvṛtitamaḥpratipakṣo hi śūnyatā /",
    "T04bsa054_u:9023": " śīghraṃ sarvajñatākāmo na bhāvayati tāṃ katham // Bca_9.55 //",
    "T04bsa054_u:9024": " kleśā rāgādayaḥ /",
    "T04bsa054_u:9025": " jñeyaṃ pañcavidham /",
    "T04bsa054_u:9026": " āvṛtiśabdastu ubhayatra saṃbadhyate /",
    "T04bsa054_u:9027": " kleśā evāvṛtiḥ /",
    "T04bsa054_u:9028": " jñeyaṃ ca āvṛtirāvaraṇamiti vibhajya yojanīyam /",
    "T04bsa054_u:9029": " jñeyameva samāropitarūpatvādāvṛtiḥ,",
    "T04bsa054_u:9030": " saiva tama iva tamaḥ,",
    "T04bsa054_u:9031": " vastutattvāvaraṇāt,",
    "T04bsa054_u:9032": " tasya pratipakṣaḥ prahāṇahetuḥ /",
    "T04bsa054_u:9033": " hi yasmāt śūnyatā,",
    "T04bsa054_u:9034": " tasmāt śīghraṃ tvaritaṃ sarvajñatāyāṃ buddhatve kāmo 'bhilāṣo yasyāsau tathoktaḥ /",
    "T04bsa054_u:9035": " sarvajñatāṃ kāmayate iti vā sarvajñatākāmaḥ /",
    "T04bsa054_u:9036": " na bhāvayati tāṃ kathamiti,",
    "T04bsa054_u:9037": " tāṃ śūnyatāṃ kathaṃ na bhāvayati nābhyasyati?",
    "T04bsa054_u:9038": " api tu mahatā yatnena bhāvayedeva //",
    "T04bsa054_u:9039": " (Bcp 212)",
    "T04bsa054_u:9040": " yadapyuktam- trāsācchūnyatāyāṃ pravṛttirna syāt,",
    "T04bsa054_u:9041": " tadapi na yuktamityāha- yadduḥkhetyādi /",
    "T04bsa054_u:9042": " dvitīyapakṣe punaritthamavatāraṇīyam- astyeva śūnyatāyāmeṣo 'nuśaṃsaḥ,",
    "T04bsa054_u:9043": " kevalaṃ prathamata eva tatra saṃtrāsātpravṛttirna syāditi / āha-",
    "T04bsa054_u:9044": " yadduḥkhajananaṃ vastu trāsastasmātprajāyatām /",
    "T04bsa054_u:9045": " śūnyatā duḥkhaśamanī tataḥ kiṃ jāyate bhayam // Bca_9.56 //",
    "T04bsa054_u:9046": " yadvastu duḥkhajananaṃ pīḍākaram,",
    "T04bsa054_u:9047": " tasmādvastunaḥ sakāśāt trāsaḥ bhayaṃ jāyatāṃ nāma /",
    "T04bsa054_u:9048": " śūnyatā punaḥ pratyuta duḥkhaśamanī sarvasāṃsārikaduḥkhāpahantrī /",
    "T04bsa054_u:9049": " tataḥ tasyāḥ śūnyatāyāḥ kiṃ kiṃnimittaṃ abhayasthāne kātarasya janasya bhayaṃ jāyate?",
    "T04bsa054_u:9050": " sarvaguṇanidānatvāt premaiva tasyāmucitamiti bhāvaḥ //",
    "T04bsa054_u:9051": " ātmagrahajanitāhaṃkāraprasūtaṃ hi bhayamatattvavidāmutpadyate /",
    "T04bsa054_u:9052": " sa cātmā kalpanāsamāropitamūrtiriti ahaṃkāro 'pi tadabhāvādanāspada ityupadarśayannāha-",
    "T04bsa054_u:9053": " yatastato vāstu bhayaṃ yadyahaṃ nāma kiṃcana /",
    "T04bsa054_u:9054": " ahameva na kiṃciccedbhayaṃ kasya bhaviṣyati // Bca_9.57 //",
    "T04bsa054_u:9055": " yatastato vā bhayābhayasthānāt astu bhavatu bhayam /",
    "T04bsa054_u:9056": " kadā? yadi ahaṃ nāma kiṃcana /",
    "T04bsa054_u:9057": " ahamiti ahaṃpratyayasya viṣayaḥ kathitaḥ /",
    "T04bsa054_u:9058": " ahaṃ nāma ahaṃpratyayavedyaṃ yatkiṃcana kiṃcidvastu syāt /",
    "T04bsa054_u:9059": " avyaktanirdeśānnapuṃsakatā /",
    "T04bsa054_u:9060": " tadā yuktameva bhayam /",
    "T04bsa054_u:9061": " yadā punarahameva na kiṃcit na vastusat vicāryamāṇamahaṃ kiṃcit śabdavikalpamātrādanyata,",
    "T04bsa054_u:9062": " tadā bhayaṃ kasya?",
    "T04bsa054_u:9063": " ahamityasyābhāvāt /",
    "T04bsa054_u:9064": " bhaviṣyati utpatsyate /",
    "T04bsa054_u:9065": " ito 'pi vicārāt trāso nivartate iti bhāvaḥ / taduktam-",
    "T04bsa054_u:9066": " nāsmyahaṃ na bhaviṣyāmi na me 'sti na bhaviṣyati /",
    "T04bsa054_u:9067": " iti bālasya saṃtrāsaḥ paṇḍitasya bhayakṣayaḥ //",
    "T04bsa054_u:9068": " iti /",
    "T04bsa054_u:9069": " yathā ca ahaṃpratyayaviṣayasya kalpanāmātropadarśitatvādasattvam,",
    "T04bsa054_u:9070": " tathā pratipādayannāha-",
    "T04bsa054_u:9071": " dantakeśanakhā nāhaṃ nāsthi nāpyasmi śoṇitam /",
    "T04bsa054_u:9072": " na siṃghāṇaṃ na ca śleṣmā na pūyaṃ lasikāpi vā // Bca_9.58 //",
    "T04bsa054_u:9073": " dantakeśanakhā nāham /",
    "T04bsa054_u:9074": " pratyekamamī ahaṃpratyayaviṣayā na bhavanti /",
    "T04bsa054_u:9075": " nāsthi nāpyasmi śoṇitam /",
    "T04bsa054_u:9076": " asthi haṭṭam /",
    "T04bsa054_u:9077": " śoṇitaṃ rudhiram /",
    "T04bsa054_u:9078": " etaddūyamapi nāsmi nāham /",
    "T04bsa054_u:9079": " siṃghāṇaṃ na ca śleṣmā na pūyam /",
    "T04bsa054_u:9080": " siṃghāṇaṃ nāsikāvivaraniryātaḥ kledaḥ /",
    "T04bsa054_u:9081": " śleṣmā mukhavivaravinirgataḥ /",
    "T04bsa054_u:9082": " pūyaṃ vraṇe pakvarudhiram /",
    "T04bsa054_u:9083": " etānyapi nāhaṃ bhavanti /",
    "T04bsa054_u:9084": " lasikāpi vā,",
    "T04bsa054_u:9085": " lasikā vraṇakledaḥ, sāpi nāham //",
    "T04bsa054_u:9086": " nāhaṃ vasā na ca svedo na medo 'strāṇi nāpyaham /",
    "T04bsa054_u:9087": " na cāhamantranirguṇḍī gūthamūtramahaṃ na ca // Bca_9.59 //",
    "T04bsa054_u:9088": " nāhaṃ vasā na ca svedo na meda iti /",
    "T04bsa054_u:9089": " vasā śarīrasnehaḥ /",
    "T04bsa054_u:9090": " svedaḥ prasvedaḥ /",
    "T04bsa054_u:9091": " medaścaturtho dhātuḥ /",
    "T04bsa054_u:9092": " imānyapi nāham /",
    "T04bsa054_u:9093": " antrāṇi nāpyahamiti /",
    "T04bsa054_u:9094": " antrāṇi prasiddhāni,",
    "T04bsa054_u:9095": " tānyapi (Bcp 213) nāham /",
    "T04bsa054_u:9096": " na cāhamantranirguṇḍī antranirguṇḍī sūkṣmātmikā,",
    "T04bsa054_u:9097": " sāpi naivāham /",
    "T04bsa054_u:9098": " gūthamūtramahaṃ na ca,",
    "T04bsa054_u:9099": " gūthaṃ viṣṭhā /",
    "T04bsa054_u:9100": " etadapi dvayaṃ nāhaṃ na bhavāmi //",
    "T04bsa054_u:9101": " nāhaṃ māṃsaṃ na ca strāyu noṣmā vāyurahaṃ na ca /",
    "T04bsa054_u:9102": " na ca cchidrāṇyahaṃ nāpi ṣaḍ vijñānāni sarvathā // Bca_9.60 //",
    "T04bsa054_u:9103": " nāhaṃ māṃsaṃ na ca snāyu noṣmā /",
    "T04bsa054_u:9104": " snāyu sirā /",
    "T04bsa054_u:9105": " ūṣmā śarīratejodhātuḥ /",
    "T04bsa054_u:9106": " ime 'pi nāham /",
    "T04bsa054_u:9107": " vāyurahaṃ na ca,",
    "T04bsa054_u:9108": " vāyurāśvāsapraśvāsādilakṣaṇaḥ,",
    "T04bsa054_u:9109": " so 'pi naivāham /",
    "T04bsa054_u:9110": " na ca cchidrāṇi cakṣurādīni,",
    "T04bsa054_u:9111": " tānyapi nāham /",
    "T04bsa054_u:9112": " nāpi ṣaḍ vijñānāni sarvathā,",
    "T04bsa054_u:9113": " ṣaṭ cakṣuḥśrotraghrāṇajihvākāyamanovijñānāni,",
    "T04bsa054_u:9114": " tānyapi nāhaṃ bhavanti /",
    "T04bsa054_u:9115": " sarvathā sarvaprakāreṇa pratyekaṃ samuditāni vā /",
    "T04bsa054_u:9116": " tathā hi dantādisamudāyātmakameva vicāryamāṇaṃ śarīramupalabhyate /",
    "T04bsa054_u:9117": " tacca pratyekamahaṃpratyayavedyaṃ na bhavati,",
    "T04bsa054_u:9118": " pratyekamahaṃpratyayasya teṣu abhāvāt /",
    "T04bsa054_u:9119": " na hi pareṣāmapi ekaikaśaḥ keśādayo 'haṃ pratyayavedyā bhavanti /",
    "T04bsa054_u:9120": " samuditā api te eva kevalāḥ pūrvavat /",
    "T04bsa054_u:9121": " na ca samuditeṣu teṣu kaścidekaḥ saṃbhavati,",
    "T04bsa054_u:9122": " tasya pratiṣetsyamānatvāt /",
    "T04bsa054_u:9123": " nāpyaneke samuditā api ekapratyayaviṣayā bhavitumarhanti /",
    "T04bsa054_u:9124": " na ca anekeṣu ekapratyayo bhrānto yuktaḥ /",
    "T04bsa054_u:9125": " na ca bhrāntestattvavyavasthā /",
    "T04bsa054_u:9126": " tasmāt kalpanāmātrametadahamityarthaśūnyamābhātīti niścitam /",
    "T04bsa054_u:9127": " uktaṃ caitadaśubhabhāvanāprastāve śikṣāsamuccaye-",
    "T04bsa054_u:9128": " santi asmin kāye keśā romāṇi nakhā dantā rajo malaṃ tvakū māṃsāsthi snāyu śirā bukkā",
    "T04bsa054_u:9129": " hṛdayaṃ plīhakaḥ klomakaḥ antrāṇi antraguṇāḥ āmāśayaḥ pakkāśayaḥ audarīyakaṃ yakṛt",
    "T04bsa054_u:9130": " purīṣam aśru svedaḥ kheṭaḥ siṃghāṇakaṃ vasā lasikā majjā medaḥ pittaṃ śliṣmapūyaśoṇitaṃ",
    "T04bsa054_u:9131": " mastakaluṅgaṃ prasrāvaḥ /",
    "T04bsa054_u:9132": " eṣu ca vastuṣu bodhisattvaḥ upaparīkṣaṇajātīyo bhavati /",
    "T04bsa054_u:9133": " etat punaḥ paścāt kāyasmṛtyupasthānaparyante nirdekṣyāmaḥ /",
    "T04bsa054_u:9134": " iti /",
    "T04bsa054_u:9135": " evaṃ nirviṣaya evāhaṃpratyayaviśeṣaḥ //",
    "T04bsa054_u:9136": " syādetat- yadi nāma keśādayo 'haṃpratyayavedyā na bhavanti,",
    "T04bsa054_u:9137": " tathāpi nāyaṃ nirviṣayaḥ sidhyati /",
    "T04bsa054_u:9138": " yataḥ antarvyāpārapuruṣagocara eva ahaṃpratyayo 'smābhiriṣyate iti naiyāyikādayaḥ /",
    "T04bsa054_u:9139": " naitadapi yuktam /",
    "T04bsa054_u:9140": " yasmāt- ahaṃ gauraḥ kṛśo dīrgho gacchāmītyādyākāraparāmarśātmaka eva ayamahaṃpratyayaḥ pratibhāsate /",
    "T04bsa054_u:9141": " na ca ātmana etadrūpamiṣyate paraiḥ /",
    "T04bsa054_u:9142": " na ca anyākāreṇa jñānena anyasya grahaṇaṃ yuktam,",
    "T04bsa054_u:9143": " atiprasaṅgāt /",
    "T04bsa054_u:9144": " tathā hi tadvān,",
    "T04bsa054_u:9145": " idamidaṃ tasya lakṣaṇamupavarṇayanti pare /",
    "T04bsa054_u:9146": " tatra naiyāyikāstāvat nityaṃ sarvagataṃ pratiprāṇibhinnamacetanaṃ cetanāyogāttu cetanaṃ",
    "T04bsa054_u:9147": " sukhādiguṇādhāraṃ śubhāśubhakarmakartāraṃ tatphalopabhoktāraṃ paralokinaṃ ca ātmānamicchanti /",
    "T04bsa054_u:9148": " naiyāyikavadvaiśeṣikā api / taduktam-",
    "T04bsa054_u:9149": " anye punarihātmānamicchādīnāṃ samāśrayam /",
    "T04bsa054_u:9150": " svato 'cidrūpamicchanti nityaṃ sarvagataṃ tathā //",
    "T04bsa054_u:9151": " (Bcp 214)",
    "T04bsa054_u:9152": " śubhāśubhānāṃ kartāraṃ karmaṇāṃ tatphalasya ca /",
    "T04bsa054_u:9153": " bhoktāraṃ cetanāyogāccetanaṃ na svarūpataḥ //",
    "T04bsa054_u:9154": " iti / [tattvasaṃgraha-171-172]",
    "T04bsa054_u:9155": " jaiminīyāstuvyāvṛttyanugamātmakaṃ buddhirūpeṇa pariṇāminaṃ caitanyarūpamātmānamicchanti /",
    "T04bsa054_u:9156": " tacca caitanyaṃ buddhisvabhāvam /",
    "T04bsa054_u:9157": " na ca tasya pravṛttinivṛttī bhavataḥ,",
    "T04bsa054_u:9158": " tasyobhayatrānugatarūpatvāt /",
    "T04bsa054_u:9159": " tadyathā- sarpasya kuṇḍalāvasthānivṛttau ṛjutvāvasthāpravṛttau ca sarpatvasyobhayatrāpyavṛttiḥ / yathoktam-",
    "T04bsa054_u:9160": " vyāvṛttyanugamātmānamātmānamapare punaḥ /",
    "T04bsa054_u:9161": " caitanyarūpamicchanti caitanyaṃ buddhilakṣaṇam //",
    "T04bsa054_u:9162": " yathāheḥ kuṇḍalāvasthā vyapeti tadanantaram /",
    "T04bsa054_u:9163": " saṃbhavatyārjavāvasthā sarpatvaṃ na nivartate //",
    "T04bsa054_u:9164": " tathaiva nityacaitanyasvabhāvasyātmano 'pi na /",
    "T04bsa054_u:9165": " niḥśeṣarūpavigamaḥ sarvasyānugamo 'pi ca //",
    "T04bsa054_u:9166": " iti / [tattvasaṃgraha-222-224]",
    "T04bsa054_u:9167": " iti viśeṣaḥ /",
    "T04bsa054_u:9168": " anyat sarvaṃ pūrvavat //",
    "T04bsa054_u:9169": " jaināstu jaiminīyavaccetanamātmānamicchanti dravyaparyāyarūpeṇa yathāyogamanugamavyāvṛttyātmakam /",
    "T04bsa054_u:9170": " tathā coktam-",
    "T04bsa054_u:9171": " jaiminīyā iva prāhurjaināścillakṣaṇāntaram /",
    "T04bsa054_u:9172": " dravyaparyāyarūpeṇa vyāvṛttyanugamātmakam //",
    "T04bsa054_u:9173": " kāpilāstu nityaṃ vyāpakaṃ nirguṇaṃ svayameva caitanyātmakamātmānamicchanti,",
    "T04bsa054_u:9174": " na tu buddhisaṃbandhāt /",
    "T04bsa054_u:9175": " buddheḥ svayamacitsvabhāvatvāt /",
    "T04bsa054_u:9176": " caitanyaṃ puruṣasya svarūpamiti vacanāt /",
    "T04bsa054_u:9177": " nāpi sa kasyacit kāryasya kartā,",
    "T04bsa054_u:9178": " svayaṃ tatphalopabhoktā vā,",
    "T04bsa054_u:9179": " niṣkriyatvāt /",
    "T04bsa054_u:9180": " prakṛtireva tatkartrī tasya,",
    "T04bsa054_u:9181": " tatphalopanetrī ca /",
    "T04bsa054_u:9182": " viparyāsavaśādasau svātmani tat samāropayati /",
    "T04bsa054_u:9183": " tathā hi- yadā puruṣasya śabdādiviṣayopabhogākāramautsukyamupajāyate,",
    "T04bsa054_u:9184": " tadā prakṛtiḥ parijñātapuruṣautsukyā puruṣeṇa yujyate,",
    "T04bsa054_u:9185": " tataḥ śabdādisargaṃ karoti /",
    "T04bsa054_u:9186": " śabdādiṣu śrotrādivṛttibhirmanasādhiṣṭhitābhiḥ parigṛhīteṣu viṣayeṣu buddhiradhyavasāyaṃ karoti /",
    "T04bsa054_u:9187": " tato buddhyavasitamarthaṃ puruṣaścetayate iti /",
    "T04bsa054_u:9188": " evaṃ caitanyasvarūpatvānnirguṇatvam,",
    "T04bsa054_u:9189": " vyāpitvānniṣkriyatvamiti sāṃkhyapuruṣasya viśeṣaḥ / uktaṃ ca-",
    "T04bsa054_u:9190": " caitanyamanye manyante bhinnaṃ buddhisvarūpataḥ /",
    "T04bsa054_u:9191": " ātmanaśca nijaṃ rūpaṃ caitanyaṃ kalpayanti te //",
    "T04bsa054_u:9192": " (Bcp 215)",
    "T04bsa054_u:9193": " pradhānenopanītaṃ ca phalaṃ bhuṅkte sa kevalam /",
    "T04bsa054_u:9194": " kartṛtvaṃ tasya naivāsti prakṛtereva tanmatam //",
    "T04bsa054_u:9195": " pravartamānān prakṛterimān guṇān tamovṛtatvādviparītacetanaḥ /",
    "T04bsa054_u:9196": " ahaṃ karomītyabudho 'bhimanyate tṛṇasya kubjīkaraṇe 'pyanīśvaraḥ //",
    "T04bsa054_u:9197": " iti / [sāṃkhyakramadīpikā-43]",
    "T04bsa054_u:9198": " upaniṣadvādinastu samastaprāṇisaṃtānāntargatamekameva vyāpi nityaṃ ca jñānamicchanti /",
    "T04bsa054_u:9199": " tadvivartarūpatayā sakalamidaṃ kṣitijalapavanahutāśanādikaṃ jagadavabhāsate /",
    "T04bsa054_u:9200": " tatsvabhāva eva cātmā /",
    "T04bsa054_u:9201": " na bāhyaṃ kimapyavayavi paramāṇvādikaṃ grāhyaṃ pramāṇaprasiddhamasti / āha ca-",
    "T04bsa054_u:9202": " nityo jñānavivarto 'yaṃ kṣititejojalādikaḥ /",
    "T04bsa054_u:9203": " ātmā tadātmakaśceti saṃgirante 'pare punaḥ //",
    "T04bsa054_u:9204": " grāhyalakṣaṇasaṃyuktaṃ na kiṃcidiha vidyate /",
    "T04bsa054_u:9205": " vijñānapariṇāmo 'yaṃ tasmātsarvaṃ parīkṣyate //",
    "T04bsa054_u:9206": " iti / [tattvasaṃgraha-328-29]",
    "T04bsa054_u:9207": " pudgalavādinastu punarantaścaratīrthikāḥ /",
    "T04bsa054_u:9208": " skandhebhyastattvānyatvābhyāmavācyaṃ pudgalanāmānamātmānamicchanti /",
    "T04bsa054_u:9209": " anyathā tīrthikasiddhāntābhiniveśadarśanaṃ syāt / āha ca-",
    "T04bsa054_u:9210": " kecicca saugataṃmanyā apyātmānaṃ pracakṣate /",
    "T04bsa054_u:9211": " iti / [tattvasaṃgraha-336]",
    "T04bsa054_u:9212": " kathamātmano 'haṃpratyayaviṣayatā syāt?",
    "T04bsa054_u:9213": " svasvarūpeṇa tatrāpratibhāsanāt /",
    "T04bsa054_u:9214": " tatkathamātmā ahaṃpratyayatayā pratibhāsate ityucyate?",
    "T04bsa054_u:9215": " tasmād vikalpamātrametat /",
    "T04bsa054_u:9216": " nirviṣayamutpadyate iti sthitam //",
    "T04bsa054_u:9217": " saṃprati citsvabhāvātmavādinaḥ sāṃkhyādayaḥ ṣaḍvijñānānāmātmaniṣedhamasahiṣṇavaḥ prāhuḥ- śabdādijñānaṃ cidātmakamātmaivāsmābhirabhidhīyate /",
    "T04bsa054_u:9218": " tatkathamasyātmatāpratiṣedha ucyate?",
    "T04bsa054_u:9219": " iti parābhiprāyamākalayya siddhāntavādī prasaṅgamāsañjayannāha-",
    "T04bsa054_u:9220": " śabdajñānaṃ yadi tadā śabdo gṛhyeta sarvadā /",
    "T04bsa054_u:9221": " nanu yadi śabdajñānātmaka ātmā,",
    "T04bsa054_u:9222": " tasya ca nityatvāt śabdajñānaṃ nityaṃ syāt,",
    "T04bsa054_u:9223": " tadā śabdo 'pi sadā nityameva tadbhāvābhāvakālayorgrahītavyaḥ syāt,",
    "T04bsa054_u:9224": " śabdagrahaṇasvabhāvasya tasya tatsadasattākāle sarvadānuvartanāt /",
    "T04bsa054_u:9225": " anyathā nityatvameva tasya hīyeta /",
    "T04bsa054_u:9226": " bhavatu, evameveti cet, āha-",
    "T04bsa054_u:9227": " (Bcp 216)",
    "T04bsa054_u:9228": " jñeyaṃ vinā tu kiṃ vetti yena jñānaṃ nirucyate // Bca_9.61 //",
    "T04bsa054_u:9229": " jñānameva nityamupasthitam,",
    "T04bsa054_u:9230": " śabdasya tu kādācitkatvāt na sarvadā sattābhivyaktiḥ /",
    "T04bsa054_u:9231": " tataśca tadasattākāle jñeyaṃ vinā viṣayamantareṇa kiuṃ vetti kiṃ jānāti tad jñānam?",
    "T04bsa054_u:9232": " tuśabdo 'sattākālapraśnaviśeṣe vartate /",
    "T04bsa054_u:9233": " yena jñeyena śūnyamapi jñānaṃ nirucyate abhidhīyate /",
    "T04bsa054_u:9234": " jñeyaṃ jānātīti jñānamākhyāyate,",
    "T04bsa054_u:9235": " tadabhāvāt kathaṃ jñānamityāśayaḥ //",
    "T04bsa054_u:9236": " etadevāha-",
    "T04bsa054_u:9237": " ajānānaṃ yadi jñānaṃ kāṣṭhaṃ jñānaṃ prasajyate /",
    "T04bsa054_u:9238": " yadapi viṣayaṃ na jānāti,",
    "T04bsa054_u:9239": " tadapi yadi jñānamucyate,",
    "T04bsa054_u:9240": " tadā kāṣṭhamajñānasvabhāvaṃ jñānaṃ prasajyate /",
    "T04bsa054_u:9241": " na hi tena kiṃcidaparāddhaṃ yena na vijñānaṃ syāt /",
    "T04bsa054_u:9242": " na caivam /",
    "T04bsa054_u:9243": " tasmādviṣayaparijñānābhāvāt yathā kāṣṭhaṃ jñānaṃ na bhavati,",
    "T04bsa054_u:9244": " tathā anyadapi na syādityāha-",
    "T04bsa054_u:9245": " tenāsaṃnihitajñeyaṃ jñānaṃ nāstīti niścayaḥ // Bca_9.62 //",
    "T04bsa054_u:9246": " yena nirviṣayaṃ na jñānam,",
    "T04bsa054_u:9247": " tena kāraṇena asaṃnihitajñeyaṃ asaṃnihitamayogyadeśasthaṃ jñeyaṃ grāhyo viṣayo yasya tattathoktaṃ jñānaṃ nāsti na vidyate iti niścayaḥ ekānta eṣaḥ /",
    "T04bsa054_u:9248": " sāpekṣatvāt //",
    "T04bsa054_u:9249": " syādetat- śabdasya sadāvidyamānatvāt nāsaṃnihitaviṣayaṃ śabdajñānam /",
    "T04bsa054_u:9250": " agrahaṇaṃ tu kadācit kādācitkābhivyaktitvāditi noktadoṣaprasaṅgaḥ /",
    "T04bsa054_u:9251": " naitadasti /",
    "T04bsa054_u:9252": " yato yadasya jñānasya paricchedyaṃ rūpaṃ vyaktamityucyate,",
    "T04bsa054_u:9253": " tasya sadāsaṃnihitaviṣayatayā grāhakamajñānamabhidhīyate /",
    "T04bsa054_u:9254": " śabdasya tu sadā sattvamasattvaṃ vā na vivakṣitam /",
    "T04bsa054_u:9255": " jñānaṃ tu kadācidagrāhakamityetāvataiva sādhyasiddheḥ /",
    "T04bsa054_u:9256": " tasmādasaṃnihitajñeyamityanena jñānasyaiva agrāhakatvaṃ sādhyate /",
    "T04bsa054_u:9257": " yena rūpeṇa jñānasya grāhyo viṣayaḥ,",
    "T04bsa054_u:9258": " tasya na sarvadā saṃnidhānamastīti kṛtvā iti kathaṃ noktadoṣaprasaṅgaḥ?",
    "T04bsa054_u:9259": " śabdasya yathā sarvadā sattvaṃ nāsti,",
    "T04bsa054_u:9260": " tadvistarabhayānnocyate //",
    "T04bsa054_u:9261": " api ca / yadi śabdajñānamevātmā,",
    "T04bsa054_u:9262": " tadā tadgrahaṇātmakatvāttasya rūpagrahaṇaṃ na syāt /",
    "T04bsa054_u:9263": " naitadasti /",
    "T04bsa054_u:9264": " yataḥ tadeva rūpagrāhakamiṣyate iti cedatrāha tadevetyādi-",
    "T04bsa054_u:9265": " tadeva rūpaṃ jānāti tadā kiṃ na śṛṇotyapi /",
    "T04bsa054_u:9266": " tadeva śabdajñānameva yadi rūpaṃ jānātīti matam,",
    "T04bsa054_u:9267": " tadā kiṃ na śṛṇotyapi,",
    "T04bsa054_u:9268": " tadā rūpagrahaṇakāle kimiti na śṛṇotyapi,",
    "T04bsa054_u:9269": " śabdamapi kiṃ na gṛhṇāti?",
    "T04bsa054_u:9270": " śabdajñānatvāt /",
    "T04bsa054_u:9271": " atha gṛhṇātyeva,",
    "T04bsa054_u:9272": " yadi saṃnihitaṃ syāt /",
    "T04bsa054_u:9273": " kevalamasaṃnidhānāt na doṣa iti parasyottaramāśaṅkayāha śabdasyetyādi-",
    "T04bsa054_u:9274": " śabdasyāsaṃnidhānāccettatastajjñānamapyasat // Bca_9.63 //",
    "T04bsa054_u:9275": " śabdasya viṣayatāmāpannasya asaṃnidhānādayogyadeśāt grahaṇaṃ na syāt- yadi,",
    "T04bsa054_u:9276": " evamabhidhīyate,",
    "T04bsa054_u:9277": " tatastat jñānamapyasat /",
    "T04bsa054_u:9278": " tat tasmāt tarhi śabdasyāsaṃnidhānāt tat jñānamapi śabdajñānam asadavidyamānam /",
    "T04bsa054_u:9279": " śabdajñānameva tarhi tanna bhavatītyarthaḥ //",
    "T04bsa054_u:9280": " (Bcp 217)",
    "T04bsa054_u:9281": " kiṃ ca / yadi śabdajñānaṃ tadā rūpagrahaṇādyātmakaṃ tanna yujyate ityāha śabdagrahaṇetyādi-",
    "T04bsa054_u:9282": " śabdagrahaṇarūpaṃ yattadrūpagrahaṇaṃ katham /",
    "T04bsa054_u:9283": " śabdasya grahaṇarūpaṃ śabdasya grahaṇasvabhāvam /",
    "T04bsa054_u:9284": " śabdagrāhakamiti yāvat /",
    "T04bsa054_u:9285": " yat jñānaṃ tad rūpagrahaṇaṃ rūpagrahaṇātmakaṃ katham?",
    "T04bsa054_u:9286": " na kathaṃcidapi syāt /",
    "T04bsa054_u:9287": " ekasya niraṃśasya rūpadvayāyogāt /",
    "T04bsa054_u:9288": " nanu yathā kaścideka eva kasyacidapekṣayā pitā,",
    "T04bsa054_u:9289": " kasyacidapekṣayā ca sa eva putraḥ syāt,",
    "T04bsa054_u:9290": " tathā prakṛte 'pi rūpadvayamekasya bhaviṣyatītyāha ekaḥ pitetyādi-",
    "T04bsa054_u:9291": " ekaḥ pitā ca putraśca kalpyate na tu tattvataḥ // Bca_9.64 //",
    "T04bsa054_u:9292": " ekaḥ pitā eva janakaḥ putraśca janyaḥ sa eveti kalpyate,",
    "T04bsa054_u:9293": " sa tu tadapekṣayā kalpanayā vyavasthāpyate /",
    "T04bsa054_u:9294": " na tu tattvataḥ,",
    "T04bsa054_u:9295": " na punaḥ paramārthataḥ /",
    "T04bsa054_u:9296": " eka eva svabhāvaḥ ubhayātmakaḥ kalpanāsamāropitavyapadeśāt [rūpabhedena] punareka eva tathā nānābhidhānena naivābhidhīyate /",
    "T04bsa054_u:9297": " ubhayavāstavarūpadvayamekasya ghaṭanīyam,",
    "T04bsa054_u:9298": " tacca kathaṃcidapi na saṃgacchate,",
    "T04bsa054_u:9299": " rūpadvayavyatibhinnatayā vastuno 'pi dvitvaprasaṅgāt /",
    "T04bsa054_u:9300": " tasmāt yathā vāstavamekasya dvirūpatvaṃ tanna dṛṣṭāntadharmiṇyasti,",
    "T04bsa054_u:9301": " yaccāsti kālpanikam,",
    "T04bsa054_u:9302": " tat prakṛtānupayogīti yatkiṃcidetat //",
    "T04bsa054_u:9303": " ito 'pi na pāramārthiko 'yaṃ vyapadeśa ityāha sattvaṃ raja iti-",
    "T04bsa054_u:9304": " sattvaṃ rajastamo vāpi na putro na pitā yataḥ /",
    "T04bsa054_u:9305": " etacca avaśyaṃ tvayāpi svīkartavyam- sāṃkhyamate hi triguṇamekaṃ jagat,",
    "T04bsa054_u:9306": " tataḥ sattvaṃ rajastamo vāpīti samudāyaḥ samuccayārthaḥ /",
    "T04bsa054_u:9307": " yato yasmādete guṇāḥ svasvabhāvāvasthitāḥ pratyekaṃ samuditā vā /",
    "T04bsa054_u:9308": " tasmānna pitā na putraḥ paramārthataḥ /",
    "T04bsa054_u:9309": " sarvadā guṇā eva kevalāḥ santi /",
    "T04bsa054_u:9310": " ayamarthaḥ- putrāvasthāyāṃ ye sattvarajastamolakṣaṇā guṇāḥ,",
    "T04bsa054_u:9311": " te eva prāptajanakabhāvā api tena pūrvāparakālayoraviśiṣṭasvabhāvā eva /",
    "T04bsa054_u:9312": " te tatastadapekṣya pitā putraścābhidhīyante,",
    "T04bsa054_u:9313": " na tu tatra kaścidviśeṣaḥ /",
    "T04bsa054_u:9314": " tataḥ kālpanika evāyaṃ vyavahāraḥ /",
    "T04bsa054_u:9315": " yadi ca rūpagrahaṇakāle 'pi śabdagrahaṇātmakamekameva tajjñānam,",
    "T04bsa054_u:9316": " tadā tatsvabhāvamupalabhyeta,",
    "T04bsa054_u:9317": " na copalabhyate /",
    "T04bsa054_u:9318": " tato na tadgrahaṇātmakamityāha śabdagrahaṇetyādi-",
    "T04bsa054_u:9319": " śabdagrahaṇayuktastu svabhāvastasya nekṣyate // Bca_9.65 //",
    "T04bsa054_u:9320": " śabdagrahaṇena yuktaḥ saṃbaddhaḥ /",
    "T04bsa054_u:9321": " tuśabdo viśeṣābhidhāne /",
    "T04bsa054_u:9322": " svabhāvastasya rūpagrāhakasya jñānasya nekṣyate na pratīyate /",
    "T04bsa054_u:9323": " atastadā tasya śabdagrahaṇatā nāstīti niścīyate //",
    "T04bsa054_u:9324": " syādetat- yadi nāma na pratīyate,",
    "T04bsa054_u:9325": " tathāpi tadeva tat /",
    "T04bsa054_u:9326": " kathaṃ tarhi rūpagrahaṇamityāha tadevetyādi-",
    "T04bsa054_u:9327": " tadevānyena rūpeṇa naṭavatso 'pyaśāśvataḥ /",
    "T04bsa054_u:9328": " tadeva śabdajñānam /",
    "T04bsa054_u:9329": " anyena rūpeṇa svabhāvena rūpagrahaṇātmakena rūpaṃ gṛhṇātīti śeṣaḥ /",
    "T04bsa054_u:9330": " kathamiva tasyānurūpatā? naṭavat /",
    "T04bsa054_u:9331": " yathā nāṭyasamaye raṅgabhūmigato naṭaḥ eka eva (Bcp 218)",
    "T04bsa054_u:9332": " nānārūpeṇāvatarati,",
    "T04bsa054_u:9333": " tathā prakṛte 'pīti na doṣaḥ /",
    "T04bsa054_u:9334": " atrāha- so 'pyaśāśvataḥ iti anityaḥ pūrvasvabhāvaparityāgena rūpāntaramāviśati /",
    "T04bsa054_u:9335": " na ca pūrvāparakālayorekasvabhāva eva naṭo nānārūpasaṃbandhāt,",
    "T04bsa054_u:9336": " anyathā tasya rūpadvayamekadeti bhāṣeta /",
    "T04bsa054_u:9337": " iti sādhyavikalo dṛṣṭāntaḥ /",
    "T04bsa054_u:9338": " athāpi syāt- bhāvaḥ sa eva /",
    "T04bsa054_u:9339": " svabhāvaḥ punarasya aparāpara utpadyate nirudhyate ca /",
    "T04bsa054_u:9340": " tataḥ ayamadoṣa ityatrāha sa evānyetyādi-",
    "T04bsa054_u:9341": " sa evānyasvabhāvaścedapūrveyaṃ tadekatā // Bca_9.66 //",
    "T04bsa054_u:9342": " sa evātmā naṭo vā /",
    "T04bsa054_u:9343": " anyasvabhāvaḥ aparasvabhāvaḥ /",
    "T04bsa054_u:9344": " ced yadi ucyate,",
    "T04bsa054_u:9345": " tadā apūrveyaṃ tadekatā,",
    "T04bsa054_u:9346": " apūrveyamadṛṣṭapūrveyamīdṛśī tadekatā /",
    "T04bsa054_u:9347": " tasya bhāvasya aparasvabhāvotpattāvapi ekatā abhinnātmatā /",
    "T04bsa054_u:9348": " tathā hi- sa eveti tattvamākhyāyate,",
    "T04bsa054_u:9349": " punaranyasvabhāva iti tasyaiva anyatvam /",
    "T04bsa054_u:9350": " na caitat parasparaviruddhadharmadvayamekasya yuktam /",
    "T04bsa054_u:9351": " na hi bhāvo nāma anya eva svabhāvāt,",
    "T04bsa054_u:9352": " yena tasyotpādanirodhayorapi bhāvasya tau na syātām /",
    "T04bsa054_u:9353": " nāpi tadabhinnasya svabhāvasya utpādanirodhayorbhāvasya tādavasthyaṃ yuktamabhedābhāvaprasaṅgāt /",
    "T04bsa054_u:9354": " bhede vā saṃbandhāsiddhiriti bhāvaḥ //",
    "T04bsa054_u:9355": " syādetat- bhavatveva eṣa prasaṅgaḥ yadi rūpadvayamasyātmanaḥ satyaṃ syāt /",
    "T04bsa054_u:9356": " kiṃ tarhi nijamasya rūpamapahāya aparaṃ rūpamatāttvikam,",
    "T04bsa054_u:9357": " tena noktadoṣaprasaṅgaḥ,",
    "T04bsa054_u:9358": " ityāśayamāśaṅkayannāha anyadrūpamityādi-",
    "T04bsa054_u:9359": " anyadrūpamasatyaṃ cennijaṃ tadrūpamucyatām /",
    "T04bsa054_u:9360": " anyadrūpaṃ tadviṣayopādhikaṃ sphaṭikopalasyeva asatyamasvābhāvikam,",
    "T04bsa054_u:9361": " iti cedyadi,",
    "T04bsa054_u:9362": " tarhi nijaṃ tadrūpamucyatām nijaṃ svābhāvikaṃ tasyātmano rūpaṃ tattvamucyatām /",
    "T04bsa054_u:9363": " astyevānyadrūpaṃ tasya /",
    "T04bsa054_u:9364": " kiṃ tat? jñānatā cet-",
    "T04bsa054_u:9365": " jñānatā cettataḥ sarvapuṃsāmaikyaṃ prasajyate // Bca_9.67 //",
    "T04bsa054_u:9366": " jñānātmataiva tasya pūrvāparakālānugāminī nijaṃ rūpam /",
    "T04bsa054_u:9367": " kimanyadvaktavyam?",
    "T04bsa054_u:9368": " [tadrūpeṇa pūrvāparānyarūpasaṃbandhe 'pi sphaṭikavad yadi eko 'stītyucyate,",
    "T04bsa054_u:9369": " evaṃ sarvapuṃsāmaikyaṃ prasajyate,",
    "T04bsa054_u:9370": " evaṃ jñānatvena tatsādhāraṇarūpatvāt /",
    "T04bsa054_u:9371": " tadyathā pūrvaparakālikayoḥ śabdarūpajñānayorbhinnākāratvād bhinnayorapyekatvameva,",
    "T04bsa054_u:9372": " tathā sarvasattvānāṃ prāṇigatigatānāmekātmatā prasajyate] āpadyate,",
    "T04bsa054_u:9373": " vastuto bhede 'pi viśeṣābhāvāt //",
    "T04bsa054_u:9374": " itthaṃ ca punaridamatiprasajyate ityāha cetanetyādi-",
    "T04bsa054_u:9375": " cetanācetane caikyaṃ tayoryenāstitā samā /",
    "T04bsa054_u:9376": " (Bcp 219)",
    "T04bsa054_u:9377": " yadi vā avāntaraṃ bhedanibandhanaṃ viśeṣamapāsya kiṃcidākārakamāśritya ekatvamucyate tadā cetanā puruṣadharmaḥ,",
    "T04bsa054_u:9378": " acetanā prakṛtyādidharmaḥ /",
    "T04bsa054_u:9379": " cakāro doṣāntarasamuccaye /",
    "T04bsa054_u:9380": " te 'pi ekamabhinnaṃ vastu syātām /",
    "T04bsa054_u:9381": " katham? tayoścetanācetanayoḥ yena kāraṇena astitā samā /",
    "T04bsa054_u:9382": " sāpi bhāvānāṃ nijaṃ rūpam /",
    "T04bsa054_u:9383": " samā dvayorapi tulyā /",
    "T04bsa054_u:9384": " nanu ca / atrāpi sādṛśyanibandhanamiṣyate eva ekatvaṃ vastubhede 'pi /",
    "T04bsa054_u:9385": " tato 'yamiṣṭaprasādhanādadoṣa ityāha viśeṣaścetyādi-",
    "T04bsa054_u:9386": " viśeṣaśca yadā mithyā kaḥ sādṛśyāśrayastadā // Bca_9.68 //",
    "T04bsa054_u:9387": " dūṣaṇāntaradyotane cakāraḥ /",
    "T04bsa054_u:9388": " viśeṣo bhedaḥ sarvabhāvānāmaniyamena yadā mithyā asatyam [tyaḥ?",
    "T04bsa054_u:9389": " ], nijameva rūpaṃ satyam,",
    "T04bsa054_u:9390": " tadā kaḥ sādṛśyāśrayaḥ syāt?",
    "T04bsa054_u:9391": " kimāśritya sādṛśyaṃ vyavasthāpyate?",
    "T04bsa054_u:9392": " viśeṣasadbhāve hi kiṃcinmātrasādharmyeṇa sādṛśyaṃ syāt /",
    "T04bsa054_u:9393": " viśeṣābhāve ca tadeva tat syānna sadṛśam /",
    "T04bsa054_u:9394": " na hi gogavayayorgoviśeṣamananubhavan na gavayo gosadṛśo bhavet,",
    "T04bsa054_u:9395": " api tu gaureva syāt /",
    "T04bsa054_u:9396": " ato viśeṣa eva sādṛśyāśrayaḥ /",
    "T04bsa054_u:9397": " sa ca yadā pāramārthiko na bhavati,",
    "T04bsa054_u:9398": " tadā kaḥ sādṛśyasya samānākāratāyāḥ puṃsāmanyasya vā āśrayo nibandhanaṃ vā bhavet?",
    "T04bsa054_u:9399": " naiva kaścidityarthaḥ /",
    "T04bsa054_u:9400": " ato vastuta eva ekatvamāpatitaṃ bhavataḥ,",
    "T04bsa054_u:9401": " na sādṛśyakṛtam /",
    "T04bsa054_u:9402": " tat kathaṃ siddhasādhanādadoṣa ityucyate?",
    "T04bsa054_u:9403": " evaṃ kāpila [jaina]jaiminīyaparikalpitasya citsvabhāvasyātmanaḥ sattvamasiddham /",
    "T04bsa054_u:9404": " upaniṣadvādiparikalpite 'pi yathāsaṃbhavaṃ dūṣaṇamabhidheyamiti //",
    "T04bsa054_u:9405": " sāṃpratamacetanasya naiyāyikādiparikalpitasyātmanaḥ sadvayavahārapratiṣedhāyāha acetanaścetyādi-",
    "T04bsa054_u:9406": " acetanaśca naivāhamācaitanyātpaṭādivat /",
    "T04bsa054_u:9407": " cetanastāvadātmā uktakrameṇa na yujyate /",
    "T04bsa054_u:9408": " acetano 'pi naivāhamātmā yukta iti cakārārthaḥ /",
    "T04bsa054_u:9409": " kutaḥ? ācaitanyāt caitanyābhāvāt /",
    "T04bsa054_u:9410": " na vidyate cetanā asyetyacetanaḥ /",
    "T04bsa054_u:9411": " tasya bhāvaḥ ācaitanyam /",
    "T04bsa054_u:9412": " ubhayapadavṛddhiḥ pāralaukikādivat /",
    "T04bsa054_u:9413": " tasmāt /",
    "T04bsa054_u:9414": " acetanatvādityarthaḥ /",
    "T04bsa054_u:9415": " kathamiva? paṭādivat /",
    "T04bsa054_u:9416": " yathā paṭavṛkṣaparvatādayaḥ caitanyavirahādātmā na bhavanti,",
    "T04bsa054_u:9417": " tathā abhimato 'pi /",
    "T04bsa054_u:9418": " karmakartṛtvāderasyābhyupagamāt /",
    "T04bsa054_u:9419": " anyathā na kiṃcit prayojanaṃ tena /",
    "T04bsa054_u:9420": " na ca acetanasya tadyuktam,",
    "T04bsa054_u:9421": " yathā paṭādeḥ /",
    "T04bsa054_u:9422": " yadi nāma svayamasāvacetanaḥ,",
    "T04bsa054_u:9423": " tathāpi buddheścetanā cetayate,",
    "T04bsa054_u:9424": " tenāyamadoṣaḥ iti parābhiprāyaṃ saṃbhāvayannāha atha jña ityādi-",
    "T04bsa054_u:9425": " atha jñaścetanāyogādajño naṣṭaḥ prasajyate // Bca_9.69 //",
    "T04bsa054_u:9426": " atheti pṛcchāyām /",
    "T04bsa054_u:9427": " athāyamātmā cetanāyogād buddhisamavāyāt svayamacetano 'pi jño bhavati /",
    "T04bsa054_u:9428": " jānātīti jñaḥ iti kapratyayāntasya rūpam /",
    "T04bsa054_u:9429": " evamupagamyamāne ajño naṣṭaḥ prasajyate /",
    "T04bsa054_u:9430": " yadā tarhi madamūrcchāvasthāyāṃ cetanānivṛttau ayamātmā ajño na kiṃcidapi jānāti,",
    "T04bsa054_u:9431": " tadā naṣṭaḥ prāktanacaitanyasaṃbaddhasvabhāvaparityāgādvinaṣṭaḥ prasajyate //",
    "T04bsa054_u:9432": " (Bcp 220)",
    "T04bsa054_u:9433": " caitanyasaṃbandhāsaṃbandhakālayorekasvabhāvatvānnāyaṃ doṣa iti paramāśaṅkayannāha athāvikṛta ityādi-",
    "T04bsa054_u:9434": " athāvikṛta evātmā caitanyenāsya kiṃ kṛtam /",
    "T04bsa054_u:9435": " atha caitanyotpādanirodhayoravikṛta eva anutpannāniruddhasvabhāva evātmā /",
    "T04bsa054_u:9436": " yadyevam, tarhi caitanyenāsya kiṃ kṛtam,",
    "T04bsa054_u:9437": " acetanasya sarvakālamavikṛtasya sataḥ asyātmanaḥ caitanyena buddhisamavāyena kiṃ kṛtam,",
    "T04bsa054_u:9438": " kimatiśayādhānamanuṣṭhitam? na kiṃcit /",
    "T04bsa054_u:9439": " buddhisamavāye 'pi tathaivāpracyutaprācyasvabhāvasya avasthānādacetana evātmā /",
    "T04bsa054_u:9440": " tathā ca sati kimanuṣṭhitaṃ bhavadbhirityāha-",
    "T04bsa054_u:9441": " ajñasya niṣkriyasyaivamākāśasyātmatā matā // Bca_9.70 //",
    "T04bsa054_u:9442": " ajñasya kiṃcidapi hitāhitaṃ jñātumaśaktasya niṣkriyasya nirgato bahirbhūtaḥ kriyāyā iti niṣkriyaḥ /",
    "T04bsa054_u:9443": " tasya sarvapratīkārarahitasya anādheyātiśayatayā asaṃskartavyasya /",
    "T04bsa054_u:9444": " athavā sarvakarmaṇi śaktivikalasya gamanādhikriyāśūnyasya vā ākāśasya prakṛtānupayogitvādākāśakalpasya /",
    "T04bsa054_u:9445": " evaṃ sati ātmatā ātmasvabhāvavyavasthā vyavasthāpitā /",
    "T04bsa054_u:9446": " etacca svamatenodāharaṇam /",
    "T04bsa054_u:9447": " yathā niḥsvabhāvatayā sarvakriyāśūnyaṃ prajñaptisanmātramākāśam,",
    "T04bsa054_u:9448": " tathā ātmāpītyarthaḥ /",
    "T04bsa054_u:9449": " paramatenāpi vā /",
    "T04bsa054_u:9450": " yathā ca na karmakartrādirūpamākāśamacetanatvādakriyatvācca,",
    "T04bsa054_u:9451": " tathā ātmapīti bhāvaḥ //",
    "T04bsa054_u:9452": " idānīṃ punaranyathā ātmapratiṣedhabādhakaṃ paramatenotthāpayannāha na karmetyādi-",
    "T04bsa054_u:9453": " na karmaphalasaṃbandho yuktaścedātmanā vinā /",
    "T04bsa054_u:9454": " yadi na kaścidekaḥ paralokī syāt,",
    "T04bsa054_u:9455": " tadā tenātmanā paralokagāminā vinā antareṇa karmaphalasaṃbandho 'yuktaḥ /",
    "T04bsa054_u:9456": " karma śubhāśubham,",
    "T04bsa054_u:9457": " phalaṃ ca tasyaiva iṣṭāniṣṭalakṣaṇam,",
    "T04bsa054_u:9458": " tayoḥ saṃbandhaḥ /",
    "T04bsa054_u:9459": " karmaṇaḥ kṛtasya phalena vā saṃbandhaḥ /",
    "T04bsa054_u:9460": " yenaiva kṛtaṃ karma,",
    "T04bsa054_u:9461": " tasyaiva tatphalapratilambho nānyasyeti /",
    "T04bsa054_u:9462": " na yukto na ghaṭate /",
    "T04bsa054_u:9463": " iṣyate ca paraloke karmaphalasaṃbandhaḥ /",
    "T04bsa054_u:9464": " tatra ca saugatānāmapyavivādaḥ /",
    "T04bsa054_u:9465": " tathā ca sūtram-",
    "T04bsa054_u:9466": " anenaiva kṛtaṃ karma,",
    "T04bsa054_u:9467": " ko 'nyaḥ pratyanubhaviṣyati?",
    "T04bsa054_u:9468": " na hi bhikṣavaḥ kṛtopacitāni karmāṇi pṛthivīdhātau vipacyante nābdhātau na tejodhātau na vāyudhātau /",
    "T04bsa054_u:9469": " upātteṣveva skandhadhātvāyataneṣu............ iti vistaraḥ /",
    "T04bsa054_u:9470": " uktaṃ ca-",
    "T04bsa054_u:9471": " na praṇaśyanti karmāṇi kalpakoṭiśatairapi /",
    "T04bsa054_u:9472": " sāmagrīṃ prāpya kālaṃ ca phalanti khalu dehinām //",
    "T04bsa054_u:9473": " iti /",
    "T04bsa054_u:9474": " (Bcp 221)",
    "T04bsa054_u:9475": " tataḥ karmaphalasaṃbandho 'nivārito bhavatāmapi /",
    "T04bsa054_u:9476": " tasmādavaśyamaṅgīkartavya ātmā /",
    "T04bsa054_u:9477": " anyathā sarvametadasaṃgataṃ syāt /",
    "T04bsa054_u:9478": " kathamasati ātmani karmaphalasaṃbandho ghaṭate ityāha karma kṛtvetyādi-",
    "T04bsa054_u:9479": " karma kṛtvā vinaṣṭe hi phalaṃ kasya bhaviṣyati // Bca_9.71 //",
    "T04bsa054_u:9480": " hi yasmāt karma kṛtvā karmotpādya śubhāśubhalakṣaṇam /",
    "T04bsa054_u:9481": " vinaṣṭe niruddhe sati karmakartari /",
    "T04bsa054_u:9482": " phalaṃ kasya bhaviṣyati /",
    "T04bsa054_u:9483": " ātmano 'sattve paralokagāminaḥ kasyacidabhāvāt /",
    "T04bsa054_u:9484": " yena cittakṣaṇena kṛtaṃ karma,",
    "T04bsa054_u:9485": " tasya kṣaṇikatayā tatkarmakriyākāle nivṛttatvāt,",
    "T04bsa054_u:9486": " kṛtasya karmaṇaḥ phalaṃ sugatau durgatau vā sukhaduḥkhātmakaṃ kasya bhaviṣyati utpatsyate?",
    "T04bsa054_u:9487": " naiva kasyacit syāt /",
    "T04bsa054_u:9488": " paraloke ca kṛtakarmaṇa eva phalayogino 'nyasya kasyacidutpādāt,",
    "T04bsa054_u:9489": " iti kṛtavipraṇāśo 'kṛtābhyāgamaśca syāt //",
    "T04bsa054_u:9490": " upalakṣaṇaṃ caitat /",
    "T04bsa054_u:9491": " smṛtipratyabhijñānasaṃśayanirṇayasvayaṃnihitapratyanumārgaṇadṛṣṭārthakutūhalaviramaṇakāryakāraṇabhāvatadadhigatapramāṇabandhamokṣādayo 'pi na syuḥ cedyadi matam,",
    "T04bsa054_u:9492": " tanna yuktamityāha dvayorityādi-",
    "T04bsa054_u:9493": " dvayorapyāvayoḥ siddhe bhinnādhāre kriyāphale /",
    "T04bsa054_u:9494": " dvayorapyāvayoḥ /",
    "T04bsa054_u:9495": " ātmavādino bhavataḥ,",
    "T04bsa054_u:9496": " mama ca nairātmyavādinaḥ /",
    "T04bsa054_u:9497": " siddhe niścite /",
    "T04bsa054_u:9498": " ke siddhe? āhabhinnādhāre kriyāphale karma kriyā asmin bhave,",
    "T04bsa054_u:9499": " tasyāḥ phalaṃ paraloke /",
    "T04bsa054_u:9500": " te bhinnādhāre nānādhikaraṇe siddhe /",
    "T04bsa054_u:9501": " tathāhi- na yenaiva śarīreṇa tasmin janmani karma karoti,",
    "T04bsa054_u:9502": " tenaiva pretya phalamupabhuṅkte /",
    "T04bsa054_u:9503": " ataḥ anyadeva karmakartṛ,",
    "T04bsa054_u:9504": " tadanyacca phalabhoktṛ /",
    "T04bsa054_u:9505": " ato bhinnādhāre kriyāphale bhavataḥ /",
    "T04bsa054_u:9506": " atra ca avipratipattirāvayoḥ /",
    "T04bsa054_u:9507": " syādetat- ātmavyāpāramantareṇa te eva kartṛtvopabhoktṛtve na syātāmityatrāha-",
    "T04bsa054_u:9508": " nirvyāpāraśca tatrātmetyatra vādo vṛthā nanu // Bca_9.72 //",
    "T04bsa054_u:9509": " nirvyāpāro vyāpārarahitaḥ /",
    "T04bsa054_u:9510": " tatra tayoḥ karmakriyāphalopabhogayoḥ ātmā niṣkriyatvādacetanatvāt /",
    "T04bsa054_u:9511": " nityatvānna kvacidapi kriyāyāṃ samarthaḥ /",
    "T04bsa054_u:9512": " yadapyuktam-",
    "T04bsa054_u:9513": " jñānamātrādisaṃbandhaḥ kartṛtvaṃ tasya bhaṇyate /",
    "T04bsa054_u:9514": " sukhaduḥkhādisaṃvittisamavāyastu bhoktṛtā //",
    "T04bsa054_u:9515": " iti / [tattvasaṃgraha-176]",
    "T04bsa054_u:9516": " tadapi pūrvāparakālayoravicalitasvabhāvasya uktakrameṇa na saṃgacchate /",
    "T04bsa054_u:9517": " iti hetoratrātmani nirvyāpāre vādo vivādo vṛthā niṣphalaḥ /",
    "T04bsa054_u:9518": " yadarthamasāvaṅgīkṛtaḥ,",
    "T04bsa054_u:9519": " tatra tasyānupayogitvāt /",
    "T04bsa054_u:9520": " nanviti parasaṃbodhane //",
    "T04bsa054_u:9521": " nanu yadi ātmā na bhavet,",
    "T04bsa054_u:9522": " kathaṃ tarhi kṛtavipraṇāśādidoṣo na syāt?",
    "T04bsa054_u:9523": " tato na vṛthā tadvāda ityāha hetumānityādi-",
    "T04bsa054_u:9524": " hetumān phalayogīti dṛśyate naiṣa saṃbhavaḥ /",
    "T04bsa054_u:9525": " (Bcp 222)",
    "T04bsa054_u:9526": " yo hetumān karmaṇā yuktaḥ,",
    "T04bsa054_u:9527": " sa eva phālayogī phalasaṃbaddhaḥ iti evameṣa saṃbhavo na dṛśyate,",
    "T04bsa054_u:9528": " nopalabhyate / yasmāt-",
    "T04bsa054_u:9529": " anya eva mṛto loke jāyate anya eva hi /",
    "T04bsa054_u:9530": " tato hetumataḥ phalayogo na dṛśyate /",
    "T04bsa054_u:9531": " etattarhi kathaṃ nīyate yaduktam- anenaiva kṛtaṃ karma,",
    "T04bsa054_u:9532": " ko 'nyaḥ pratyanubhaviṣyatīti?",
    "T04bsa054_u:9533": " atrāha saṃtānasyetyādi-",
    "T04bsa054_u:9534": " saṃtānasyaikyamāśritya kartā bhokteti deśitam // Bca_9.73 //",
    "T04bsa054_u:9535": " saṃtānasya uttarottarānekakṣaṇaparaṃparālakṣaṇasya kāryakāraṇabhāve na pravartamānasya",
    "T04bsa054_u:9536": " aikyamāśritya anekeṣu ekatvaṃ lokādhyavasāyavaśādāropitameva nimittīkṛtya kartā bhoktā",
    "T04bsa054_u:9537": " iti deśitam- ya eva karmaṇaḥ kartā sa eva tatphalasyopabhoktā ca /",
    "T04bsa054_u:9538": " ityetaddeśitatve 'pi neyābhiprāyavaśāt bhagavatā prakāśitam /",
    "T04bsa054_u:9539": " anyathā karmaphalocchedaṃ manyeta janaḥ /",
    "T04bsa054_u:9540": " na tu tāvatā ubhayalokānugāminaḥ sattvamākhyātam /",
    "T04bsa054_u:9541": " ata eva ca tatraivoktam- upātteṣveva skandhadhātvāyataneṣu vipacyante iti /",
    "T04bsa054_u:9542": " tathā cetanā karma,",
    "T04bsa054_u:9543": " cetayitvā karma iti vacanācca / taduktam-",
    "T04bsa054_u:9544": " karmajaṃ lokavaicitryaṃ cetanā tatkṛtaṃ ca tat /",
    "T04bsa054_u:9545": " cetanā mānasaṃ karma tajje vākkāyakarmaṇī //",
    "T04bsa054_u:9546": " iti / [abhi. ko. 4.1]",
    "T04bsa054_u:9547": " anyatrāpyuktam-",
    "T04bsa054_u:9548": " sattvalokamatha bhājanalokaṃ cittameva racayatyaticitram /",
    "T04bsa054_u:9549": " karmajaṃ hi jagaduktamaśeṣaṃ karma cittamavadhūya na cāsti //",
    "T04bsa054_u:9550": " iti / [ma. a. 6.89]",
    "T04bsa054_u:9551": " tasmānna cittavinirmuktamanyat karmāsti /",
    "T04bsa054_u:9552": " tacca kuśalākuśalaṃ cittamutpadya nirudhyamānaṃ svopādeyacittakṣaṇe kuśalākuśalādisaṃskāraviśeṣavāsanāmādadhāti /",
    "T04bsa054_u:9553": " tadapi tadāhitavāsanamuttarottaratadabhisaṃskṛtakṣaṇaparaṃparāvicchedataḥ saṃtānapravartamānaṃ",
    "T04bsa054_u:9554": " pariṇativiśeṣamupagacchat karmaviśeṣānurūpaṃ tathāvidhaṃ sukhādisvabhāvaṃ cittātmakameva",
    "T04bsa054_u:9555": " phalamabhinirvartayati paraloke /",
    "T04bsa054_u:9556": " tadyathā kṣitibījādayaḥ parasparopasarpaṇapratyayaviśeṣāt samadhigatātiśayatayā prathamakṣaṇopanipātinaḥ",
    "T04bsa054_u:9557": " svopādeyabhūtadvitīyakṣaṇakalāpe kāryotpādānuguṇaviśeṣotpādanadvāreṇa taduttarottaratāratamyamupajanayantaḥ",
    "T04bsa054_u:9558": " saṃtatipariṇāmaviśeṣādantyakṣaṇalakṣaṇaṃ prakarṣaparyantamāsādayanto bījānurūpaśālikodravāṅkuramutpādayanti /",
    "T04bsa054_u:9559": " yathā ca lākṣārasaparibhāvitaṃ mātuluṅgādibījamuptaṃ tatsaṃskāraparaṃparāpravṛtteḥ tatpuṣpādiṣu raktatāmutpādayati,",
    "T04bsa054_u:9560": " na ca tatra kaścit pūrvāparakālayoreko 'nugāmī samasti /",
    "T04bsa054_u:9561": " tacca kuśalākuśalasamānasyāpi (?)",
    "T04bsa054_u:9562": " kalpanopasthāpitatvāt nopanyāso yuktaḥ / taduktam-",
    "T04bsa054_u:9563": " (Bcp 223)",
    "T04bsa054_u:9564": " yasminneva hi saṃtāne āhitā karmavāsanā /",
    "T04bsa054_u:9565": " phalaṃ tatraiva badhnāti karpāse raktatā yathā //",
    "T04bsa054_u:9566": " iti /",
    "T04bsa054_u:9567": " tasmādyathā bījādiṣu ātmānamantareṇāpi pratiniyamena kāryaṃ tadutpattiśca krameṇa bhavati,",
    "T04bsa054_u:9568": " tathā prakṛte 'pi paralokagāminamekaṃ vināpi kāryakāraṇabhāvasya niyāmakatvāt pratiniyatameva phalam,",
    "T04bsa054_u:9569": " kleśakarmābhisaṃskṛtasya saṃtānasya avicchedena pravartanāt paraloke phalapratilambho 'bhidhīyate,",
    "T04bsa054_u:9570": " iti nākṛtābhyāgamo na kṛtavipraṇāśo bādhakam /",
    "T04bsa054_u:9571": " tato nātmānamantareṇa karmaphalasaṃbandho na yujyate /",
    "T04bsa054_u:9572": " yathā ca satyevātmani sa na ghaṭate,",
    "T04bsa054_u:9573": " tathā sapracayamucyamānamativistaraṃ syāditi neha pratanyate // āha ca-",
    "T04bsa054_u:9574": " nātmāsti skandhamātraṃ tu kleśakarmābhisaṃskṛtam /",
    "T04bsa054_u:9575": " antarābhavasaṃtatyā kukṣimeti pradīpavat //",
    "T04bsa054_u:9576": " iti // [abhi. ko.]",
    "T04bsa054_u:9577": " pudgalatadvādibhistattvānyatvapratiṣedhapakṣābhyupagamāt svayameva vastutvaṃ pratiṣiddham /",
    "T04bsa054_u:9578": " vastuno hi tattvānyatvaprakārānatikramāt,",
    "T04bsa054_u:9579": " parasparaparihāravatorekapratiṣedhāparavidhināntarīyakatvāt /",
    "T04bsa054_u:9580": " bhārahārādisūtramapi samarthitamatrārthe /",
    "T04bsa054_u:9581": " tasmādābhiprāyikīṃ bhagavato deśanāmajānadbhiḥ parikalpito 'sau,",
    "T04bsa054_u:9582": " na vastusat /",
    "T04bsa054_u:9583": " vastutvābhyupagame nānyatvam,",
    "T04bsa054_u:9584": " ityātmano nirākaraṇenaiva nirastaḥ,",
    "T04bsa054_u:9585": " iti na punarviśeṣeṇa pratiṣedhitaḥ /",
    "T04bsa054_u:9586": " uktaṃ caitadbhagavatā-",
    "T04bsa054_u:9587": " iti hi bhikṣavaḥ asti karma,",
    "T04bsa054_u:9588": " asti phalam /",
    "T04bsa054_u:9589": " kārakastu nopalabhyate ya imān skandhān vijahāti,",
    "T04bsa054_u:9590": " anyāṃśca skandhānupādatte,",
    "T04bsa054_u:9591": " anyatra dharmasaṃketāt /",
    "T04bsa054_u:9592": " atrāyaṃ dharmasaṃketaḥ,",
    "T04bsa054_u:9593": " yadasmin sati idaṃ bhavati,",
    "T04bsa054_u:9594": " asyotpādādidamutpadyate iti //",
    "T04bsa054_u:9595": " etena bhagavataiva idaṃpratyayatāmātralakṣaṇaḥ kāryakāraṇabhāvo 'pi darśita eva /",
    "T04bsa054_u:9596": " ayamapi ca saṃtānasyetyanena [saṃtāna eka ityanena] yathāvyavahāramanirūpitasvarūpaḥ sūcita eva,",
    "T04bsa054_u:9597": " saṃtānavacanena idaṃpratyayatāmātrasyābhyupagamāt /",
    "T04bsa054_u:9598": " anyathā saṃtāna eva na syāt /",
    "T04bsa054_u:9599": " tena vāstavakāryakāraṇabhāvabhāvino doṣā nāvalīyante /",
    "T04bsa054_u:9600": " idameva ācāryapādairapyuktam-",
    "T04bsa054_u:9601": " aśaktaṃ sarvamiti ced bījāderaṅkurādiṣu /",
    "T04bsa054_u:9602": " dṛṣṭā śaktirmatā sā cetsaṃvṛtyāstu yathā tathā //",
    "T04bsa054_u:9603": " iti /",
    "T04bsa054_u:9604": " kāryakāraṇabhāvapratiniyamādeva smṛtyabhāvo 'pi nirastaḥ /",
    "T04bsa054_u:9605": " ekasyānugamātmano 'bhāvāt na smartā kaścidiha vidyate,",
    "T04bsa054_u:9606": " kiṃ tarhi smaraṇameva kevalamāropavaśāt smaryamāṇavastuviṣayam /",
    "T04bsa054_u:9607": " na ca atra smarturabhāve 'pi kaścid vyāghātaḥ /",
    "T04bsa054_u:9608": " anubhūte hi vastuni vijñānasaṃtāne smṛtibījādhānāt kālāntareṇa saṃtatiparipākahetoḥ smaraṇaṃ nāma kāryamutpadyate /",
    "T04bsa054_u:9609": " evaṃ pratyabhijñānādayo 'pi draṣṭavyāḥ /",
    "T04bsa054_u:9610": " ativistarabhayāt pratyekamiha na pratividhīyante iti tatsamarthanamanyatraiva vistareṇāvadhāryamiti //",
    "T04bsa054_u:9611": " (Bcp 224)",
    "T04bsa054_u:9612": " sarvametat saṃvṛtisatyamupādāya samarthitam /",
    "T04bsa054_u:9613": " paramārthe tu sarvadharmāṇāṃ niḥsvabhāvatvāt sarvavikalpoparamācca na kiṃcidutpadyate vā nirudhyate vā sātmakamanātmakaṃ vā /",
    "T04bsa054_u:9614": " nāpi vicāryamāṇaṃ karma tatphalaṃ vā,",
    "T04bsa054_u:9615": " nāpi ihaloko na paraloko vā na kaścidasti,",
    "T04bsa054_u:9616": " kalpanāviṭhapitatvāt /",
    "T04bsa054_u:9617": " tasmāt sarvametat pratibimbasaṃnibhaṃ niḥsvabhāvamutpadyate nirudhyate ca /",
    "T04bsa054_u:9618": " kāryakāraṇaṃ ca sātmakaṃ nirātmakaṃ ca nityamanityaṃ cābhidhīyate /",
    "T04bsa054_u:9619": " svapnavat karmakartṛtvam,",
    "T04bsa054_u:9620": " tatphalopabhogaḥ,",
    "T04bsa054_u:9621": " ihalokaḥ,",
    "T04bsa054_u:9622": " paralokaḥ,",
    "T04bsa054_u:9623": " sugatidurgatigamanaṃ ca kalpanānāmaprahāṇāt /",
    "T04bsa054_u:9624": " iti sarvatra sustham /",
    "T04bsa054_u:9625": " yadvakṣyati-",
    "T04bsa054_u:9626": " evaṃ na ca nirodho 'sti na ca bhāvo 'sti tattvataḥ /",
    "T04bsa054_u:9627": " ajātamaniruddhaṃ ca tasmātsarvamidaṃ jagat //",
    "T04bsa054_u:9628": " svapnopamāstu gatayo vicāre kadalīsamāḥ /",
    "T04bsa054_u:9629": " ityādi / [bodhi. 9.151-52]",
    "T04bsa054_u:9630": " uktaṃ ca-",
    "T04bsa054_u:9631": " kartā svatantraḥ karmāpi tvayoktaṃ vyavahārataḥ /",
    "T04bsa054_u:9632": " parasparāpekṣikī tu siddhiste 'bhimatānayoḥ //",
    "T04bsa054_u:9633": " na kartāsti na bhoktāsti puṇyāpuṇyaṃ pratītyajam /",
    "T04bsa054_u:9634": " yatpratītya na tajjātaṃ proktaṃ vācaspate tvayā //",
    "T04bsa054_u:9635": " iti / [catuḥ 2.8-9]",
    "T04bsa054_u:9636": " yathā nirātmānaśca sarve dharmāḥ karmaphalasaṃbandhāvirodhaśca,",
    "T04bsa054_u:9637": " niḥsvabhāvatā ca,",
    "T04bsa054_u:9638": " yathā dṛṣṭasarvadharmāvirodhaśca,",
    "T04bsa054_u:9639": " tathā pitāputrasamāgame deśitam / taduktam-",
    "T04bsa054_u:9640": " bhagavānāha- evameva mahārāja bālo 'śrutavān pṛthagjanaścakṣuṣā rūpāṇi dṛṣṭvā saumanasyasthānīyāni abhiniviśate /",
    "T04bsa054_u:9641": " so 'bhiniviṣṭaḥ samanunīyate /",
    "T04bsa054_u:9642": " samanunītaḥ saṃrajyate /",
    "T04bsa054_u:9643": " saṃrakto rāgajaṃ karmābhisaṃskaroti trividhaṃ kāyena,",
    "T04bsa054_u:9644": " caturvidhaṃ vācā,",
    "T04bsa054_u:9645": " [trividhaṃ manasā] /",
    "T04bsa054_u:9646": " tacca karmābhisaṃskṛtamādita eva kṣīṇaṃ niruddhaṃ vigataṃ vipariṇataṃ na pūrvāṃ diśaṃ niśritya tiṣṭhati,",
    "T04bsa054_u:9647": " na dakṣiṇām,",
    "T04bsa054_u:9648": " na paścimām,",
    "T04bsa054_u:9649": " nottarām,",
    "T04bsa054_u:9650": " nordhvam,",
    "T04bsa054_u:9651": " nādhaḥ,",
    "T04bsa054_u:9652": " nānuvidiśam,",
    "T04bsa054_u:9653": " neha,",
    "T04bsa054_u:9654": " na tiryak,",
    "T04bsa054_u:9655": " nobhayamantarā /",
    "T04bsa054_u:9656": " tat punaḥ kālāntareṇa maraṇakālasamaye pratyupasthite jīvitendriyanirodhe āyuṣaḥ",
    "T04bsa054_u:9657": " parikṣayāt tatsabhāgasya karmaṇaḥ kṣīṇatvāt caramavijñānasya nirudhyamānasya manasa ārambaṇībhavati /",
    "T04bsa054_u:9658": " tadyathāpi nāma śayitavibuddhasya janapadakalyāṇī /",
    "T04bsa054_u:9659": " iti hi mahārāja caramavijñānenādhipatinā tena ca karmārambaṇena aupapattyaṃśikaṃ dvayapratyayaṃ prathamaṃ vijñānamutpadyate /",
    "T04bsa054_u:9660": " yadi vā nārakeṣu,",
    "T04bsa054_u:9661": " yadi vā tiryagyonau,",
    "T04bsa054_u:9662": " yadi vā yamaloke,",
    "T04bsa054_u:9663": " yadi vā āsurakāye,",
    "T04bsa054_u:9664": " yadi vā manuṣyeṣu,",
    "T04bsa054_u:9665": " yadi vā deveṣu /",
    "T04bsa054_u:9666": " tasya ca prathamavijñānasya aupapattyaṃśikasya samanantaraniruddhasya anantaraṃ sabhāgā cittasaṃtatiḥ pravartate,",
    "T04bsa054_u:9667": " yatra vipākasya (Bcp 225)",
    "T04bsa054_u:9668": " pratisaṃvidā prajñāyate /",
    "T04bsa054_u:9669": " tatra yaścaramavijñānasya nirodhaḥ,",
    "T04bsa054_u:9670": " tatra cyutiriti saṃkhyā bhavati,",
    "T04bsa054_u:9671": " yaḥ prathamavijñānasya prādurbhāvaḥ,",
    "T04bsa054_u:9672": " tatropapattiriti /",
    "T04bsa054_u:9673": " iti mahārāja na kaściddharmo 'smāllokāt paralokaṃ gacchati,",
    "T04bsa054_u:9674": " cyutyupapattī prajñāyete /",
    "T04bsa054_u:9675": " tacca mahārāja caramavijñānamutpadyamānaṃ na kutaścidāgacchati,",
    "T04bsa054_u:9676": " nirudhyamānaṃ na kvacidgacchati /",
    "T04bsa054_u:9677": " karmāpyutpadyamānaṃ na kutaścidāgacchati,",
    "T04bsa054_u:9678": " nirudhyamānaṃ na kvacidgacchati /",
    "T04bsa054_u:9679": " [prathamavijñānamapyutpadyamānaṃ na kutaścidāgacchati,",
    "T04bsa054_u:9680": " nirudhyamānaṃ na kvacidgacchati] /",
    "T04bsa054_u:9681": " tat kasya hetoḥ?",
    "T04bsa054_u:9682": " svabhāvavirahitatvāt /",
    "T04bsa054_u:9683": " caramavijñānaṃ caramavijñānena śūnyam,",
    "T04bsa054_u:9684": " karma karmaṇā śūnyam,",
    "T04bsa054_u:9685": " prathamavijñānaṃ prathamavijñānena śūnyam,",
    "T04bsa054_u:9686": " cyutiścyutyā śūnyā,",
    "T04bsa054_u:9687": " upapattirupapattyā śūnyā /",
    "T04bsa054_u:9688": " karmaṇāṃ ca avandhyatā prajñāyate,",
    "T04bsa054_u:9689": " vipākasya ca pratisaṃvedanā",
    "T04bsa054_u:9690": " / na tatra kaścit kartā,",
    "T04bsa054_u:9691": " na bhoktā,",
    "T04bsa054_u:9692": " anyatra nāmasaṃketāt //",
    "T04bsa054_u:9693": " iti vistaraḥ //",
    "T04bsa054_u:9694": " evaṃ dveṣamohābhyāmapi karmābhisaṃskaraṇaṃ yathāyogyaṃ vācyamiti //",
    "T04bsa054_u:9695": " śālistambasūtre 'pyuktam-",
    "T04bsa054_u:9696": " punaraparaṃ tattve 'pratipattirmithyāpratipattirajñānamavidyā /",
    "T04bsa054_u:9697": " evamavidyāyāṃ satyāṃ trividhāḥ saṃskārā abhinirvartante puṇyopagāḥ,",
    "T04bsa054_u:9698": " apuṇyopagāḥ ānañjayopagāśca /",
    "T04bsa054_u:9699": " ime ucyante avidyāpratyayāḥ saṃskārā iti /",
    "T04bsa054_u:9700": " puṇyopagānāṃ saṃskārāṇāṃ puṇyopagameva vijñānaṃ bhavati,",
    "T04bsa054_u:9701": " apuṇyopagānāṃ saṃskārāṇāmapuṇyopagameva vijñānaṃ bhavati,",
    "T04bsa054_u:9702": " ānañjyopagānāṃ saṃskārāṇāmānañjyopagameva vijñānaṃ bhavati /",
    "T04bsa054_u:9703": " idamucyate saṃskārapratyayaṃ vijñānamiti /",
    "T04bsa054_u:9704": " tadeva vijñānapratyayaṃ nāmarūpam /",
    "T04bsa054_u:9705": " nāmarūpavivṛddhyā ṣaḍbhirāyatanadvāraiḥ kṛtyakriyāḥ pravartante,",
    "T04bsa054_u:9706": " tannāmarūpapratyayaṃ ṣaḍāyatanamucyate /",
    "T04bsa054_u:9707": " ṣaḍbhya āyatanebhyaḥ ṣaṭ sparśakāyāḥ pravartante /",
    "T04bsa054_u:9708": " ayaṃ ṣaḍāyatanapratyayaḥ sparśa ityucyate /",
    "T04bsa054_u:9709": " yajjātīyaḥ sparśo bhavati tajjātīyā vedanā pravartate /",
    "T04bsa054_u:9710": " iyaṃ sparśapratyayā vedanetyucyate /",
    "T04bsa054_u:9711": " yastāṃ vedayati,",
    "T04bsa054_u:9712": " viśeṣeṇāsvādayati,",
    "T04bsa054_u:9713": " abhinandayati,",
    "T04bsa054_u:9714": " adhyavasyati,",
    "T04bsa054_u:9715": " adhitiṣṭhati,",
    "T04bsa054_u:9716": " sā vedanāpratyayā tṛṣṇetyucyate /",
    "T04bsa054_u:9717": " āsvadanā, abhinandanā,",
    "T04bsa054_u:9718": " adhyavasāyasthānam,",
    "T04bsa054_u:9719": " ātmapriyarūpasātarūpairviyogo mā bhavatviti aparityāgo bhūyo bhūyaśca prārthanā,",
    "T04bsa054_u:9720": " idaṃ tṛṣṇāpratyayamupādānamityucyate /",
    "T04bsa054_u:9721": " evaṃ prārthayamānaḥ punarbhavajanakaṃ karma samutthāpayatti kāyena vācā manasā,",
    "T04bsa054_u:9722": " sa upādānapratyayo bhava ityucyate /",
    "T04bsa054_u:9723": " tatkarmanirjātānāṃ pañcaskandhānāmabhinirvṛttiryā,",
    "T04bsa054_u:9724": " sā bhavapratyayā jātirityucyate /",
    "T04bsa054_u:9725": " yā (yo) jātyabhinirvṛttānāṃ skandhānāmupacayaparipākādvināśo bhavati,",
    "T04bsa054_u:9726": " tadidaṃ jātipratyayaṃ jarāmaraṇamityucyate /",
    "T04bsa054_u:9727": " peyālaṃ /",
    "T04bsa054_u:9728": " tatra vijñānaṃ bījasvabhāvatvena hetuḥ /",
    "T04bsa054_u:9729": " karma kṣetrasvabhāvatvena hetuḥ /",
    "T04bsa054_u:9730": " avidyā tṛṣṇā ca kleśasvabhāvatvena hetuḥ /",
    "T04bsa054_u:9731": " karmakleśā vijñānabījaṃ saṃjanayanti /",
    "T04bsa054_u:9732": " tatra karma vijñānabījasya kṣetrakāryaṃ karoti /",
    "T04bsa054_u:9733": " tṛṣṇā vijñānabījaṃ snehayati /",
    "T04bsa054_u:9734": " avidyā vijñānabījamavakirati /",
    "T04bsa054_u:9735": " asatāmeṣāṃ pratyayānāṃ vijñānabījasyābhinirvṛttirna bhavati /",
    "T04bsa054_u:9736": " tatra karmaṇāṃ naivaṃ bhavati- ahaṃ vijñānabījasya kṣetrakāryaṃ karomi /",
    "T04bsa054_u:9737": " (Bcp 226) tṛṣṇāyāṃ api naivaṃ bhavati- ahaṃ vijñānabījaṃ snehayāmīti /",
    "T04bsa054_u:9738": " avidyāyā api naivaṃ bhavati- ahaṃ vijñānabījamavakirāmīti /",
    "T04bsa054_u:9739": " vijñānabījasyāpi naivaṃ bhavati- ahamebhiḥ pratyayairjanitamiti /",
    "T04bsa054_u:9740": " api tu vijñānabījaṃ karmakṣetrapratiṣṭhitaṃ tṛṣṇāsnehābhisyanditam avidyāvakīrṇaṃ virohati,",
    "T04bsa054_u:9741": " nāmarūpāṅkurasyābhinirvṛttirbhavati /",
    "T04bsa054_u:9742": " sa ca nāmarūpāṅkuro na svayaṃkṛto na parakṛto nobhayakṛto neśvaranirmito na kālapariṇāmito na caikakāraṇādhīno nāpyahetusamutpannaḥ /",
    "T04bsa054_u:9743": " atha ca mātāpitṛsaṃyogādṛtusamavāyādanyeṣāṃ ca pratyayānāṃ samavāyādāsvādanānuprabaddhaṃ",
    "T04bsa054_u:9744": " vijñānabījaṃ tatratatropapattyāyatanapratisaṃdhau mātuḥ kukṣau nāmarūpāṅkuramabhinirvartayati",
    "T04bsa054_u:9745": " asvāmikeṣu dharmeṣu amameṣu aparigraheṣu apratyarthikeṣu ākāśasameṣu māyālakṣaṇasvabhāveṣu",
    "T04bsa054_u:9746": " hetupratyayānāmavaikalyāt /",
    "T04bsa054_u:9747": " peyālaṃ /",
    "T04bsa054_u:9748": " na tatra kaściddharmo 'smāllokāt paralokaṃ saṃkrāmati /",
    "T04bsa054_u:9749": " asti ca karmaphalam,",
    "T04bsa054_u:9750": " asti ca vijñaptiḥ,",
    "T04bsa054_u:9751": " hetupratyayānā mavaikalyāt /",
    "T04bsa054_u:9752": " peyālaṃ /",
    "T04bsa054_u:9753": " yathā agnirupādānavaikalyānna jvalati,",
    "T04bsa054_u:9754": " upādānāvaikalyācca jvalati,",
    "T04bsa054_u:9755": " evameva karmakleśajanitaṃ vijñānabījaṃ tatratatropapattyāyatanapratisaṃdhau mātuḥ",
    "T04bsa054_u:9756": " kukṣau nāmarūpāṅkuramabhinirvartayati asvāmikeṣu dharmeṣu amameṣu aparigraheṣu apratyarthikeṣu",
    "T04bsa054_u:9757": " ākāśasameṣu māyālakṣaṇasvabhāveṣu hetupratyayānāmavaikalyāt /",
    "T04bsa054_u:9758": " evamādhyātmikasya pratītyasamutpādasya pratyayopanibandho draṣṭavyaḥ //",
    "T04bsa054_u:9759": " tatra ādhyātmikaḥ pratītyasamutpādaḥ pañcabhiḥ kāraṇairdraṣṭavyaḥ /",
    "T04bsa054_u:9760": " katamaiḥ pañcabhiḥ?",
    "T04bsa054_u:9761": " na śāśvatataḥ,",
    "T04bsa054_u:9762": " nocchedataḥ,",
    "T04bsa054_u:9763": " na saṃkrāntitaḥ,",
    "T04bsa054_u:9764": " parīttahetuto vipulaphalābhinirvṛttitaḥ,",
    "T04bsa054_u:9765": " tatsadṛśānuprabandhataśceti /",
    "T04bsa054_u:9766": " kathaṃ na śāśvatataḥ?",
    "T04bsa054_u:9767": " yasmādanye māraṇāntikāḥ skandhāḥ,",
    "T04bsa054_u:9768": " anye aupapattyaṃśikāḥ skandhāḥ prādurbhavanti /",
    "T04bsa054_u:9769": " na tu ya eva māraṇāntikāḥ skandhāḥ,",
    "T04bsa054_u:9770": " ta eva aupapattyaṃśikāḥ prādurbhavanti /",
    "T04bsa054_u:9771": " ato na śāśvatataḥ /",
    "T04bsa054_u:9772": " kathaṃ nocchedataḥ?",
    "T04bsa054_u:9773": " na ca pūrvaniruddheṣu māraṇāntikeṣu skandheṣu aupapattyaṃśikāḥ skandhāḥ prādurbhavanti,",
    "T04bsa054_u:9774": " nāpyaniruddheṣu /",
    "T04bsa054_u:9775": " api tu māraṇāntikāḥ skandhā nirudhyante,",
    "T04bsa054_u:9776": " tasminneva ca samaye aupapattyaṃśikāḥ skandhāḥ prādurbhavanti,",
    "T04bsa054_u:9777": " tulādaṇḍonnāmāvanāmavat /",
    "T04bsa054_u:9778": " ato nocchedataḥ /",
    "T04bsa054_u:9779": " kathaṃ na saṃkrāntitaḥ?",
    "T04bsa054_u:9780": " visadṛśāt sattvanikāyādvisabhāgāḥ skandhā jātyantare 'bhinirvartante /",
    "T04bsa054_u:9781": " ato na saṃkrāntitaḥ /",
    "T04bsa054_u:9782": " kathaṃ parīttahetuto vipulaphalābhinirvṛttitaḥ?",
    "T04bsa054_u:9783": " parīttaṃ karma kriyate,",
    "T04bsa054_u:9784": " vipulaphalavipāko 'nubhūyate /",
    "T04bsa054_u:9785": " ataḥ parīttahetuto vipulaphalābhinirvṛttitaḥ /",
    "T04bsa054_u:9786": " kathaṃ tatsadṛśānuprabandhataḥ?",
    "T04bsa054_u:9787": " yathāvedanīyaṃ karma kriyate,",
    "T04bsa054_u:9788": " tathāvedanīyo vipāko 'nubhūyate /",
    "T04bsa054_u:9789": " atastatsadṛśānuprabandhataḥ /",
    "T04bsa054_u:9790": " evamādhyātmikaḥ pratītyasamutpādaḥ pañcabhiḥ [kāraṇaiḥ-ākāraiḥ] draṣṭavyaḥ //",
    "T04bsa054_u:9791": " iti vistaraḥ //",
    "T04bsa054_u:9792": " tadevamātmādivirahe 'pi karmaphalasaṃbandho 'vikalaḥ sūtreṣu bhagavatā svayamupadarśita ityupadarśitaṃ bhavati /",
    "T04bsa054_u:9793": " iti naikasyobhayānuvartino 'bhāve 'pi kiṃcidvirudhyate iti //",
    "T04bsa054_u:9794": " yadi kathaṃcidapi nāstyevātmā,",
    "T04bsa054_u:9795": " kathaṃ tarhi-",
    "T04bsa054_u:9796": " ātmā hi ātmano nāthaḥ ko nu nāthaḥ paro bhavet /",
    "T04bsa054_u:9797": " ātmanā hi sudāntena svargaṃ prāpnoti paṇḍitaḥ //",
    "T04bsa054_u:9798": " [=dhammapada]",
    "T04bsa054_u:9799": " (Bcp 227)",
    "T04bsa054_u:9800": " iti gāthāyāmuktam?",
    "T04bsa054_u:9801": " cittameva ahaṃkārasaṃniśrayatayā asyāmātmaśabdenoktam /",
    "T04bsa054_u:9802": " anyatra sūtre-",
    "T04bsa054_u:9803": " cittasya damanaṃ sādhu cittaṃ dāntaṃ sukhāvaham /",
    "T04bsa054_u:9804": " [=dhammapada]",
    "T04bsa054_u:9805": " iti cittasya damanavacanāt /",
    "T04bsa054_u:9806": " tadapi ca ātmadṛṣṭayabhiniviṣṭānāmanyatrātmagrāhaparikalpavicchedārthaṃ neyārthatayā saṃvṛtyā cittamātmeti prakāśitaṃ na tu paramārthataḥ /",
    "T04bsa054_u:9807": " etena yaduktamāryalaṅkāvatāre-",
    "T04bsa054_u:9808": " pudgalaḥ saṃtatiḥ skandhāḥ pratyayā aṇavastathā /",
    "T04bsa054_u:9809": " pradhānamīśvaraḥ kartā cittamātraṃ vadāmyaham //",
    "T04bsa054_u:9810": " [laṅkā. 2.139, 10.133]",
    "T04bsa054_u:9811": " iti, tadapi vyākhyātaṃ bhavati /",
    "T04bsa054_u:9812": " yataḥ tadapi ca anyatra pudgalādyabhiniveśabādhanāya vacanam /",
    "T04bsa054_u:9813": " na tu tāvatā cittasya paramārthasattvamuktam /",
    "T04bsa054_u:9814": " evamanyatrāpi skandhādiṣvātmadeśanā neyārthā /",
    "T04bsa054_u:9815": " ataścittamapi vastuto nāhaṃpratyayasya viṣayaḥ //",
    "T04bsa054_u:9816": " bhavatu vā cittaṃ paramārthasat /",
    "T04bsa054_u:9817": " tathāpi na vastutaḥ tadahaṃkāragocara ityupadarśayannāha atītetyādi-",
    "T04bsa054_u:9818": " atītānāgataṃ cittaṃ nāhaṃ taddhi na vidyate /",
    "T04bsa054_u:9819": " tridhā hi cittaṃ saṃbhavati parikalpamupādāya atītamanāgataṃ pratyutpannaṃ ca /",
    "T04bsa054_u:9820": " tatra /",
    "T04bsa054_u:9821": " atītānāgataṃ naṣṭājātaṃ cittaṃ nāhaṃ na ahaṃdarśanaviṣayaḥ /",
    "T04bsa054_u:9822": " kutaḥ? hiryasmāt /",
    "T04bsa054_u:9823": " tadatītā nāgataṃ cittaṃ na vidyate,",
    "T04bsa054_u:9824": " na saṃpratyasti,",
    "T04bsa054_u:9825": " naṣṭājātatvāt /",
    "T04bsa054_u:9826": " yadatītaṃ tat kṣīṇaṃ niruddhaṃ vigataṃ vipariṇāmitam /",
    "T04bsa054_u:9827": " yadanāgatam,",
    "T04bsa054_u:9828": " tadapyasaṃprāptamiti /",
    "T04bsa054_u:9829": " pratyutpannaṃ tarhi cittamahaṃ bhaviṣya tītyata āha-",
    "T04bsa054_u:9830": " athotpannamahaṃ cittaṃ naṣṭe 'sminnāstyahaṃ punaḥ // Bca_9.74 //",
    "T04bsa054_u:9831": " yathā utpannaṃ vartamānaṃ cittamahamastu,",
    "T04bsa054_u:9832": " tadapi na yuktam /",
    "T04bsa054_u:9833": " yato naṣṭe 'sminnāstyahaṃ punaḥ,",
    "T04bsa054_u:9834": " asmin pratyutpanne citte naṣṭe dvitīyakṣaṇe atīte sati nāstyahaṃ punaḥ,",
    "T04bsa054_u:9835": " paścādahaṃpratyayasya viṣayo neṣṭaḥ syāt /",
    "T04bsa054_u:9836": " pratyutpannasya sthitirnopalabhyate /",
    "T04bsa054_u:9837": " tat kutaścittamālambyatāṃ yena ālambanaṃ syāt?",
    "T04bsa054_u:9838": " ato na cittālambano 'pīti nirālambana evāyamahaṃpratyaya utpadyate //",
    "T04bsa054_u:9839": " evamātmano 'sattvāt nātmā,",
    "T04bsa054_u:9840": " tryadhvavartināścittasya ca tadviṣayatvāt /",
    "T04bsa054_u:9841": " nāpi cittamahaṃkārasya viṣaya iti prasādhyopasaṃharannāha yathaivetyādi-",
    "T04bsa054_u:9842": " yathaiva kadalīstambho na kaścidbhāgaśaḥ kṛtaḥ /",
    "T04bsa054_u:9843": " tathāhamapyasadbhūto mṛgyamāṇo vicārataḥ // Bca_9.75 //",
    "T04bsa054_u:9844": " (Bcp 228)",
    "T04bsa054_u:9845": " yathaiva kadalīstambho rambhādaṇḍakhaṇḍam,",
    "T04bsa054_u:9846": " bhāgaśaḥ pratyavayavaśaḥ kṛto 'vadhūto na kaścit na vastusan prāpyate,",
    "T04bsa054_u:9847": " tathā ahamapyasadbhūtaḥ kadalīstambhavat /",
    "T04bsa054_u:9848": " ahamapi ahaṃpratyayasya viṣayo 'pi asadbhūtaḥ avastubhūtaḥ,",
    "T04bsa054_u:9849": " vandhyātanayavat /",
    "T04bsa054_u:9850": " na kaścidviṣayo 'syāstīti bhāvaḥ /",
    "T04bsa054_u:9851": " katham? mṛgyamāṇo vicārataḥ nirūpaṇataḥ //",
    "T04bsa054_u:9852": " punaranyadbādhakamātmapratiṣedhe prasañjayannāha yadītyādi-",
    "T04bsa054_u:9853": " yadi sattvo na vidyeta kasyopari kṛpeti cet /",
    "T04bsa054_u:9854": " yadi sarvathaiva sattvaḥ ātmā pudgalo vā vicāryamāṇo na vidyeta,",
    "T04bsa054_u:9855": " na syāt,",
    "T04bsa054_u:9856": " tadā kasyopari kṛpā karuṇā bodhisattvānāṃ bhavet,",
    "T04bsa054_u:9857": " sattvamantareṇa kimālambya pravarteta?",
    "T04bsa054_u:9858": " karuṇā ca samyaksaṃbodhisādhanam,",
    "T04bsa054_u:9859": " tatpūrvakameva saṃbhāranidāneṣu dānādiṣu pravartanāt /",
    "T04bsa054_u:9860": " ataḥ karuṇāpuraḥsarāḥ sarve buddhadharmāḥ pravartante /",
    "T04bsa054_u:9861": " tathā coktamāryadharmasaṃgītau-",
    "T04bsa054_u:9862": " atha khalu āryāvalokiteśvaro bodhisattvo mahāsattvo bhagavantametadavocat- na bhagavan bodhisattvena atibahuṣu dharmeṣu śikṣitavyam /",
    "T04bsa054_u:9863": " eka eva dharmo bodhisattvena svārādhitaḥ kartavyaḥ supratibiddhaḥ /",
    "T04bsa054_u:9864": " tasya karatalagatāḥ sarve buddhadharmā bhavanti /",
    "T04bsa054_u:9865": " tadyathā- yena rājñaścakravartinaścakraratnaṃ gacchati,",
    "T04bsa054_u:9866": " tena sarvabalakāyo gacchati /",
    "T04bsa054_u:9867": " evameva bhagavan yena bodhisattvasya mahākaruṇā gacchati,",
    "T04bsa054_u:9868": " tena sarve buddhadharmā gacchanti /",
    "T04bsa054_u:9869": " tadyathā bhagavan jīvitendriye sati anyeṣāmindriyāṇāṃ pravṛttirbhavati,",
    "T04bsa054_u:9870": " evameva bhagavan mahākaruṇāyāṃ satyāṃ bodhikārakāṇāṃ dharmāṇāṃ pravṛttirbhavatīti //",
    "T04bsa054_u:9871": " āryagayāśīrṣe coktam-",
    "T04bsa054_u:9872": " kimārambhā mañjuśrīḥ bodhisattvānāṃ caryā,",
    "T04bsa054_u:9873": " kimadhiṣṭhānā?",
    "T04bsa054_u:9874": " mañjuśrīrāha- mahākaruṇārambhā devaputra bodhisattvānāṃ caryā sattvādhiṣṭhānā //",
    "T04bsa054_u:9875": " iti vistaraḥ //",
    "T04bsa054_u:9876": " tasmādavaśyaṃ prathamataḥ sattvālambanā karuṇābhyupagantavyāḥ duḥkhitasattvādhiṣṭhānena samutpatteḥ /",
    "T04bsa054_u:9877": " sattvābhāve ca sā na syāditi cet,",
    "T04bsa054_u:9878": " evaṃ manyase yadi,",
    "T04bsa054_u:9879": " tadā naitadvaktavyamityāha kāryārthamityādi-",
    "T04bsa054_u:9880": " kāryārthamabhyupetena yo mohena prakalpitaḥ // Bca_9.76 //",
    "T04bsa054_u:9881": " kāryamabhimatasādhyaṃ puruṣārtha ityucyate /",
    "T04bsa054_u:9882": " tadarthamabhyupetena svīkṛtena mohena saṃvṛtyā yaḥ prakalpitaḥ samāropitaḥ sattvaḥ,",
    "T04bsa054_u:9883": " tasyoparītyarthaḥ /",
    "T04bsa054_u:9884": " tathāhi sakalakalpanājālarahitaṃ sarvāvaraṇavinirmuktaṃ paramapuruṣārthatayā buddhatvamiha sādhyam /",
    "T04bsa054_u:9885": " tacca sarvadharmānupalambhamantareṇa nādhigamyate /",
    "T04bsa054_u:9886": " sa ca prajñāprakarṣagamanāt saṃpadyate /",
    "T04bsa054_u:9887": " tacca sādaranirantaradīrghakālābhyāsādupajāyate /",
    "T04bsa054_u:9888": " tadārambhaśca karuṇāvaśādutpadyate /",
    "T04bsa054_u:9889": " sā ca prathamato duḥkhitasattveṣu pravartamānā saṃbhārārambhanidānamupapadyate iti kāryārthaṃ mohasya saṃvṛtisatyarūpasyābhyupagamaḥ /",
    "T04bsa054_u:9890": " tataḥ prathamataḥ sattvālambanaiva karuṇā,",
    "T04bsa054_u:9891": " tataḥ paraṃ dharmālambanā,",
    "T04bsa054_u:9892": " anālambanā ca /",
    "T04bsa054_u:9893": " ayamabhiprāyaḥ- na sarvathā sattvasyābhāvaḥ /",
    "T04bsa054_u:9894": " skandhādayo hi saṃvṛttyā ātmaśabdenocyante /",
    "T04bsa054_u:9895": " yathoktaṃ bhagavatā-",
    "T04bsa054_u:9896": " (Bcp 229)",
    "T04bsa054_u:9897": " ye kecidbhikṣavaḥ śramaṇā vā brāhmaṇā vā ātmeti samanupaśyantaḥ samanupaśyanti imānete (tān?)",
    "T04bsa054_u:9898": " pañcopādānaskandhān / iti /",
    "T04bsa054_u:9899": " tato yadi nāma prajñayā nirūpayataḥ paramārthataḥ sattvānupalambhaḥ,",
    "T04bsa054_u:9900": " tathāpi saṃvṛtyā na niṣidhyate iti / taduktam-",
    "T04bsa054_u:9901": " yataḥ prajñā tattvaṃ bhajati karuṇā saṃvṛtimataḥ",
    "T04bsa054_u:9902": " tavābhūnniḥsattvaṃ jagaditi yathārthaṃ vimṛśataḥ /",
    "T04bsa054_u:9903": " yadā cāviṣṭo 'bhūrdaśabalajananyā karuṇayā",
    "T04bsa054_u:9904": " tadā te 'bhūdārte suta iva pituḥ prema jagati //",
    "T04bsa054_u:9905": " iti / [ratnadāsaviracitaṃ guṇaparyantastotram-33]",
    "T04bsa054_u:9906": " catuḥstave 'pi-",
    "T04bsa054_u:9907": " sattvasaṃjñā ca te nātha sarvathā na pravartate /",
    "T04bsa054_u:9908": " duḥkhārteṣu ca sattveṣu tvamatīva kṛpātmakaḥ //",
    "T04bsa054_u:9909": " iti / [catuḥ-1.9]",
    "T04bsa054_u:9910": " tasmādamī rūpādaya eva saṃvṛtyā sattvaśabdenocyante /",
    "T04bsa054_u:9911": " iti na karuṇā nirviṣayā //",
    "T04bsa054_u:9912": " nanu paramārthataḥ sattvābhāve kasya tat kāryam,",
    "T04bsa054_u:9913": " iti kathaṃ tatsādhanāya kasyacit pravṛttirityabhisaṃdhāya āha kāryamityādi-",
    "T04bsa054_u:9914": " kāryaṃ kasya na cetsattvaḥ satyamīhā tu mohataḥ /",
    "T04bsa054_u:9915": " na cet sattva iti /",
    "T04bsa054_u:9916": " yadi sattvo nāsti,",
    "T04bsa054_u:9917": " tadā ekasyānuyāyino 'bhāvāt rūpādīnāṃ ca utpannavināśitvāt kāryaṃ kasya?",
    "T04bsa054_u:9918": " na kasyacit syādityarthaḥ /",
    "T04bsa054_u:9919": " satyamityabhyupagame iti /",
    "T04bsa054_u:9920": " evameva etanmatameva asmākam- naiva kasyacit paramārthataḥ kāryam,",
    "T04bsa054_u:9921": " asvāmikatvāt sarvadharmāṇām /",
    "T04bsa054_u:9922": " yadyevam, kathaṃ tarhi tatsādhanāya prathamataḥ pravṛttiriti cet,",
    "T04bsa054_u:9923": " īhā tu mohataḥ /",
    "T04bsa054_u:9924": " īhā ceṣṭā punastatkāryārthitayā vyāpāraḥ mohāt /",
    "T04bsa054_u:9925": " mamaiva tat kāryaṃ bhaviṣyatītyekatvādhyavasāyena sattvābhāve 'pi saṃvṛtyā māyāsvabhāvatayā /",
    "T04bsa054_u:9926": " vastuto nirīhatvāt sarvadharmāṇāmanyatra pratītyasamutpādāt / taduktam-",
    "T04bsa054_u:9927": " nirīhā vaśikāḥ śūnyā māyāvatpratyayodbhavāḥ /",
    "T04bsa054_u:9928": " sarvadharmāstvayā nātha niḥsvabhāvāḥ prakāśitāḥ //",
    "T04bsa054_u:9929": " iti / [catuḥ-2.22]",
    "T04bsa054_u:9930": " tasmāt saṃvṛtereva kāryārthavyāpāraḥ /",
    "T04bsa054_u:9931": " nanu ca moho nāma avidyāsvabhāvatayā sarvathaiva anupādeyaḥ /",
    "T04bsa054_u:9932": " tat kathaṃ punastasyaiva svīkāraḥ ityata āha duḥkhetyādi-",
    "T04bsa054_u:9933": " duḥkhavyupaśamārthaṃ tu kāryamoho na vāryate // Bca_9.77 //",
    "T04bsa054_u:9934": " dvividho hi mohaḥ- saṃsārapravṛttihetuḥ tatpraśamahetuśca /",
    "T04bsa054_u:9935": " tatra yaḥ saṃsāranidānam,",
    "T04bsa054_u:9936": " sa prahātavya eva /",
    "T04bsa054_u:9937": " anyastu yaḥ paraṃparayā duḥkhavyupaśamārthaṃ sarvasattvajātyādivyasananimittaṃ (Bcp 230)",
    "T04bsa054_u:9938": " kāryamohaḥ kāryasya paramārthasatyalakṣaṇasyādhigamāya mohaḥ,",
    "T04bsa054_u:9939": " sa punarna vāryate,",
    "T04bsa054_u:9940": " na pratiṣidhyate /",
    "T04bsa054_u:9941": " upādīyate eva,",
    "T04bsa054_u:9942": " paramārthopayogitvāt /",
    "T04bsa054_u:9943": " idamihādhikṛtam,",
    "T04bsa054_u:9944": " tadapi kāryaṃ nātmasukhābhilāṣeṇa mahadbhirupādīyate,",
    "T04bsa054_u:9945": " api tu sarvasattvānāmātyantikasarvaduḥkhavyupaśamārtham /",
    "T04bsa054_u:9946": " tatra ca upeyabhūtaḥ paramārthādhigama eva /",
    "T04bsa054_u:9947": " tasyāpyupāyabhūtaṃ [saṃvṛtisatyam] /",
    "T04bsa054_u:9948": " saṃvṛtisatyamantareṇa paramārthānadhigamāt /",
    "T04bsa054_u:9949": " iti duḥkhapraśamārthatā kāryamohasya /",
    "T04bsa054_u:9950": " etat kāryārthamavicārataḥ [9.4] ityasmin prastāve pratipāditameva pūrvam /",
    "T04bsa054_u:9951": " punarvipañcayitumuktam //",
    "T04bsa054_u:9952": " syādetat- yathā duḥkhopaśamahetutvāt kāryamoho 'vidyāsvabhāvo 'bhyupagamyate,",
    "T04bsa054_u:9953": " tathaiva ātmamoho 'pi taddhetutvādastu /",
    "T04bsa054_u:9954": " tat kimātmā yatnena niṣidhyate?",
    "T04bsa054_u:9955": " tatsadbhāve 'pi ātmabhāvanayā ahaṃkāraparikṣayāt bhaviṣyati saṃsāranivṛttiḥ /",
    "T04bsa054_u:9956": " tataḥ kiṃ nairātmyabhāvanayetyatrāha duḥkhaheturityādi-",
    "T04bsa054_u:9957": " duḥkhaheturahaṃkāra ātmamohāttu vardhate /",
    "T04bsa054_u:9958": " yathā kāryamoho duḥkhopaśamahetuḥ,",
    "T04bsa054_u:9959": " na tathā dvitīya ātmamohaḥ,",
    "T04bsa054_u:9960": " tasmin sati ahaṃkārakṣayābhāvāt /",
    "T04bsa054_u:9961": " ātmamohāttu anātmani ātmaviparyāsadarśanāt punarahaṃkāro vardhate,",
    "T04bsa054_u:9962": " vṛddha upajāyate /",
    "T04bsa054_u:9963": " kiṃbhūtaḥ? duḥkhahetuḥ duḥkhasya sāṃsārikasya triduḥkhatālakṣaṇasya hetuḥ kāraṇam /",
    "T04bsa054_u:9964": " ahaṃkārakṣayācca duḥkhopaśama iṣyate /",
    "T04bsa054_u:9965": " sati ca ātmadarśane kathamasau nivarteta?",
    "T04bsa054_u:9966": " kāraṇe 'vikalasāmarthye kāryasya nivṛttyayogāt /",
    "T04bsa054_u:9967": " tato duḥkhamapi na nivartate /",
    "T04bsa054_u:9968": " tathāhi ātmānaṃ paśyataḥ saṃskṛteṣu skandhadhātvāyataneṣu ahamiti dṛḍhataramutpadyate snehaḥ /",
    "T04bsa054_u:9969": " tatastadduḥkhapratīkārecchayā sukhābhilāṣo doṣān pracchādya tadarthitayā guṇādhyāropāt tatsādhaneṣu pravartate /",
    "T04bsa054_u:9970": " svopakāriṇi vayamiti buddhirupajāyate /",
    "T04bsa054_u:9971": " ahaṃ mameti ca darśanāt paripanthini vidveṣaḥ /",
    "T04bsa054_u:9972": " tataḥ samastaduḥkhanidānaṃ sarva eva kleśopakleśā labdhaprasarāḥ pravartante /",
    "T04bsa054_u:9973": " iti ātmamohapravartito duḥkhaheturahaṃkāro bhavati /",
    "T04bsa054_u:9974": " taduktamācāryapādaiḥ-",
    "T04bsa054_u:9975": " yaḥ paśyatyātmānaṃ tasyātrāhamiti śāśvatasnehaḥ /",
    "T04bsa054_u:9976": " snehātsukheṣu tṛṣyati tṛṣṇā doṣāṃstiraskurute //",
    "T04bsa054_u:9977": " guṇadarśī paritṛṣyan mameti tatsādhanānyupādatte /",
    "T04bsa054_u:9978": " tenātmābhiniveśo yāvattāvattu saṃsāraḥ //",
    "T04bsa054_u:9979": " ātmani sati parasaṃjñā svaparavibhāgātparigrahadveṣau /",
    "T04bsa054_u:9980": " anayoḥ saṃpratibaddhāḥ sarve doṣāḥ prajāyante //",
    "T04bsa054_u:9981": " iti //",
    "T04bsa054_u:9982": " itthamātmasnehānnivartayitumaśakyo 'haṃkāraḥ /",
    "T04bsa054_u:9983": " (Bcp 231)",
    "T04bsa054_u:9984": " tato 'pi na nivartyaścet",
    "T04bsa054_u:9985": " tato 'pi ātmadarśanādapi na nivartyo nivartayitumaśakyo 'haṃkāraśced yadi, tadā-",
    "T04bsa054_u:9986": " varaṃ nairātmyabhāvanā // Bca_9.78 //",
    "T04bsa054_u:9987": " nairātmyasya pudgalādivirahasya bhāvanā abhyāsaḥ /",
    "T04bsa054_u:9988": " varamuttamam /",
    "T04bsa054_u:9989": " ātmadarśanapravṛttāhaṃkāranivṛttihetutvāt /",
    "T04bsa054_u:9990": " tāvatkālamastu,",
    "T04bsa054_u:9991": " paścāt punariyamapi prahāsyate,",
    "T04bsa054_u:9992": " upalambhadṛṣṭitvāditi bhāvaḥ /",
    "T04bsa054_u:9993": " tathāhi tadbhāvanāprakarṣaparyantagamanāt sākṣānnairātmyadarśanāt virodhi satkāyadarśanaṃ nivartate /",
    "T04bsa054_u:9994": " tannivṛttau ca ekasyānugāmino darśanābhāvāt pūrvāpararūpavikalasya kṣaṇamātrasya darśanam /",
    "T04bsa054_u:9995": " tataḥ pūrvāparasamāropābhāvāt na anāgatasukhasādhanaṃ kiṃcidātmanaḥ paśyati /",
    "T04bsa054_u:9996": " tato na tasya kvacidviṣaye rāgo jāyate,",
    "T04bsa054_u:9997": " nāpi tatprativirodhini dveṣaḥ,",
    "T04bsa054_u:9998": " āsaṅgābhāvādeva /",
    "T04bsa054_u:9999": " nāpyakāriṇaṃ prati apakārasthānaṃ paśyati /",
    "T04bsa054_u:10000": " yena yasmin kṛto 'pakāraḥ,",
    "T04bsa054_u:10001": " tayordvayorapi dvitīyakṣaṇe 'bhāvāt /",
    "T04bsa054_u:10002": " na ca anyena kṛte 'pakāre prekṣāvataḥ anyatra vairaniryātanamucitam,",
    "T04bsa054_u:10003": " nāpi yasya kṛtastenāpi /",
    "T04bsa054_u:10004": " evaṃ rāgādinivṛttau anye 'pi tatprabhavāḥ kleśopakleśā notpadyante /",
    "T04bsa054_u:10005": " nāpi vastutaḥ kaścit kasyacidapakārī,",
    "T04bsa054_u:10006": " idaṃ pratītya idamutpadyate iti pratītyasamutpādadarśanādvā /",
    "T04bsa054_u:10007": " evaṃ hi pudgalaśūnyatāyāṃ satkāyadarśananivṛttau chinnamūlatvāt kleśā na samudācaranti /",
    "T04bsa054_u:10008": " yathoktamāryatathāgataguhyasūtre-",
    "T04bsa054_u:10009": " tadyathāpi nāma śāntamate vṛkṣasya mūlacchinnasya sarvaśākhāpatrapalāśaṃ śuṣyati,",
    "T04bsa054_u:10010": " evameva śāntamate satkāyadṛṣṭipraśamāt sarvakleśā upaśāmyantīti //",
    "T04bsa054_u:10011": " tasmādvaraṃ nairātmyabhāvanā //",
    "T04bsa054_u:10012": " gatamidamānuṣaṅgikam /",
    "T04bsa054_u:10013": " saṃprati punarahaṃkāraviṣayaṃ nirūpayitumupakramate /",
    "T04bsa054_u:10014": " syādetatyadi nāma ātmā vicāreṇa kharaviṣāṇasadṛśatvānnāhaṃkārasya viṣayaḥ,",
    "T04bsa054_u:10015": " tathāpi kāyāvayavī tadviṣayo bhaviṣyatītyatrāha kāyo neti-",
    "T04bsa054_u:10016": " kāyo na pādau na jaṅghā norū kāyaḥ kaṭirna ca /",
    "T04bsa054_u:10017": " nodaraṃ nāpyayaṃ pṛṣṭhaṃ noro bāhū na cāpi saḥ // Bca_9.79 //",
    "T04bsa054_u:10018": " na hastau nāpyayaṃ pārśvau na kakṣau nāṃsalakṣaṇaḥ /",
    "T04bsa054_u:10019": " na grīvā na śiraḥ kāyaḥ kāyo 'tra kataraḥ punaḥ // Bca_9.80 //",
    "T04bsa054_u:10020": " kāyo 'pi vicāreṇaiko naiva kaścidastītyupadarśayati- tathā hi karacaraṇādayo bhāgā evaṃ paraṃ dṛśyante,",
    "T04bsa054_u:10021": " na tvekaḥ kāyo nāma pratibhāsate /",
    "T04bsa054_u:10022": " na ca teṣvanyatamaḥ kāyo yujyate /",
    "T04bsa054_u:10023": " yataḥ kāyo na pādau,",
    "T04bsa054_u:10024": " na caraṇau, na jaṅghā /",
    "T04bsa054_u:10025": " jaṅghā ca kāyo na bhavati /",
    "T04bsa054_u:10026": " norū jaṅghaikadeśaviśeṣau na kāyaḥ /",
    "T04bsa054_u:10027": " kaṭirna ca, śroṇirapi naiva kāyaḥ /",
    "T04bsa054_u:10028": " nodaram, jaṭharamapi kāyo na bhavati /",
    "T04bsa054_u:10029": " nāpyayaṃ pṛṣṭham,",
    "T04bsa054_u:10030": " ayaṃ kāyaḥ pṛṣṭhamapi naiva /",
    "T04bsa054_u:10031": " noraḥ, noro vakṣo 'pi na kāyaḥ /",
    "T04bsa054_u:10032": " bāhū na cāpi saḥ,",
    "T04bsa054_u:10033": " sa kāyo bhujāvapi na bhavati /",
    "T04bsa054_u:10034": " na hastau, karāvapi na kāyaḥ /",
    "T04bsa054_u:10035": " nāpyayaṃ pārśvau, (Bcp 232)",
    "T04bsa054_u:10036": " ayaṃ kāyaḥ pārśvāvapi na bhavati /",
    "T04bsa054_u:10037": " na kakṣau, bhujamūle api na kāyaḥ /",
    "T04bsa054_u:10038": " nāṃsalakṣaṇaḥ,",
    "T04bsa054_u:10039": " nāpi skandhasvabhāvaḥ kāyaḥ /",
    "T04bsa054_u:10040": " na grīvā, na kaṃdharā kāyaḥ /",
    "T04bsa054_u:10041": " na śiraḥ kāyaḥ,",
    "T04bsa054_u:10042": " mastako 'pi kāyo na bhavati /",
    "T04bsa054_u:10043": " caraṇādīnāṃ vakṣyamāṇavicāreṇa paramāṇuśo 'pyanavasthānāt,",
    "T04bsa054_u:10044": " karacaraṇādīnāmanyatamacchede kāyavināśena maraṇaprasaṅgāt,",
    "T04bsa054_u:10045": " parābhyupagamābhāvācca naiṣu pratyekaṃ kāyātmatā /",
    "T04bsa054_u:10046": " evaṃ yadā na pratyekamete kāyasvabhāvāḥ,",
    "T04bsa054_u:10047": " etatsamudāyamātraṃ ca śarīram,",
    "T04bsa054_u:10048": " tat kāyo 'tra kataraḥ punaḥ,",
    "T04bsa054_u:10049": " atra eṣu pādādibhāgeṣu purovartiṣu śarīrakalpanānimitteṣu kataraḥ kāyo bhavatu?",
    "T04bsa054_u:10050": " naiva kaścideko 'pi nirūpyamāṇaḥ kāyātmaka upalabhyate iti yāvat //",
    "T04bsa054_u:10051": " athāpi syāt- naivamabhidhīyate pratyekaṃ karādayaḥ kāyaḥ,",
    "T04bsa054_u:10052": " kiṃ tarhi sarvāvayavavyāpakatvādavayavinaḥ sarvāvayaveṣu vartate ityatrāha yadītyādi-",
    "T04bsa054_u:10053": " yadi sarveṣu kāyo 'yamekadeśena vartate /",
    "T04bsa054_u:10054": " sarvāvayaveṣu vartamāno 'yamekadeśena vartate,",
    "T04bsa054_u:10055": " yugapat sarvātmanā vā?",
    "T04bsa054_u:10056": " tatra yadi sarveṣu karacaraṇādiṣu avayaveṣu kāyo 'vayavī,",
    "T04bsa054_u:10057": " ekadeśena vartate,",
    "T04bsa054_u:10058": " kenacid bhāgena kaṃcidavayavaṃ vyāpnoti /",
    "T04bsa054_u:10059": " na sarvātmanā sarvamityarthaḥ /",
    "T04bsa054_u:10060": " tadā etanna vaktavyam /",
    "T04bsa054_u:10061": " yataḥ yairekadeśairavayaveṣu vartate,",
    "T04bsa054_u:10062": " teṣvapi kimekadeśeṣu aparaiḥ ekadeśena vartate,",
    "T04bsa054_u:10063": " sarvātmanā veti vikalpo na nivartate /",
    "T04bsa054_u:10064": " tatrāpi punarekadeśena vṛttikalpanāyāmanavasthānivṛttirna syāt /",
    "T04bsa054_u:10065": " api ca /",
    "T04bsa054_u:10066": " tasya avakāśābhāvādeva avayaveṣu na vṛttirityāha aṃśā ityādi-",
    "T04bsa054_u:10067": " aṃśā aṃśeṣu vartante sa ca kutra svayaṃ sthitaḥ // Bca_9.81 //",
    "T04bsa054_u:10068": " aṃśā bhāgāḥ aṃśeṣu svasvabhāgeṣu vartante vyavatiṣṭhante,",
    "T04bsa054_u:10069": " svasvabhāgavyavasthitatvāt sarvabhāvānām /",
    "T04bsa054_u:10070": " sa ca kutra svayaṃ sthitaḥ?",
    "T04bsa054_u:10071": " svayaṃ punarasau kāyo 'vayavī kva nu nāma vyavasthitaḥ iti na vidmaḥ //",
    "T04bsa054_u:10072": " atha dvitīyo vikalpaḥ,",
    "T04bsa054_u:10073": " tatrāha sarvātmaneti-",
    "T04bsa054_u:10074": " sarvātmanā cetsarvatra sthitaḥ kāyaḥ karādiṣu /",
    "T04bsa054_u:10075": " kāyāstāvanta eva syuryāvantaste karādayaḥ // Bca_9.82 //",
    "T04bsa054_u:10076": " sarvātmanāpi vṛttisaṃbhāvanāyām /",
    "T04bsa054_u:10077": " avayaveṣu anavakāśatvāt sa ca kutra svayaṃ sthitaḥ iti prasaṅgo nādyāpi nivartate /",
    "T04bsa054_u:10078": " tathāpi punaraparamucyate- sarvātmanā sarvabhāvena naikadeśena /",
    "T04bsa054_u:10079": " sarvatra sarveṣu karādiṣvavayaveṣu /",
    "T04bsa054_u:10080": " ādiśabdāccaraṇādiṣu sthitaḥ samavetaḥ kāyāvayavī cet yadi,",
    "T04bsa054_u:10081": " tadā punarayaṃ doṣaḥ syādityāha- kāyā iti /",
    "T04bsa054_u:10082": " kāyāvayavinaḥ tāvanta eva syuḥ,",
    "T04bsa054_u:10083": " tatsaṃkhyāparicchinnā eva prāpnuyuḥ /",
    "T04bsa054_u:10084": " kiyantaḥ? yāvantaste karādayaḥ,",
    "T04bsa054_u:10085": " te karacaraṇādayo 'vayavāyāvantaḥ yatsaṃkhyāparicchinnāḥ,",
    "T04bsa054_u:10086": " tatsamavetā avayavino 'pi tāvanta eva bhaveyuḥ /",
    "T04bsa054_u:10087": " tasya niraṃśatayā sarvātmanā teṣu parisamāptatvāt /",
    "T04bsa054_u:10088": " tadanekasaṃbandhādanekatvāt /",
    "T04bsa054_u:10089": " nānyathā ekavṛttiḥ syāt /",
    "T04bsa054_u:10090": " ayaṃ ca prasaṅgaḥ anekatra ekadeśena vṛttipakṣe 'pi yojayitavyaḥ /",
    "T04bsa054_u:10091": " yathā raktāraktapihitāpihitakampādayo 'pi yathāyogaṃ vaktavyā iti //",
    "T04bsa054_u:10092": " (Bcp 233)",
    "T04bsa054_u:10093": " evaṃ pratyakṣādipramāṇasamadhigamyaḥ kāyo nāsti /",
    "T04bsa054_u:10094": " bādhakaṃ punarasya anantaramuktamastīti prasādhitamityupadarśayannāha naivāntarityādi-",
    "T04bsa054_u:10095": " naivāntarna bahiḥ kāyaḥ kathaṃ kāyaḥ karādiṣu /",
    "T04bsa054_u:10096": " pūrvamantarvyāpārapuruṣapratiṣedhāt māṃsaśoṇitādīnāṃ vicāritatvāt naivāntarmadhye kāyaḥ /",
    "T04bsa054_u:10097": " adhunā punaravayavinaḥ pratiṣedhāt na bahiḥ na bāhyaḥ pratyakṣādigocaraḥ kāyaḥ,",
    "T04bsa054_u:10098": " iti kathaṃ kāyaḥ karādiṣu vyavasthāpyate?",
    "T04bsa054_u:10099": " atha karādivyatirikto bhaviṣyatītyāha karādibhya ityādi-",
    "T04bsa054_u:10100": " karādibhyaḥ pṛthaṅ nāsti kathaṃ nu khalu vidyate // Bca_9.83 //",
    "T04bsa054_u:10101": " karādibhyo 'vayavebhyaḥ pṛthag bhinnaḥ upalabdhilakṣaṇaprāptaḥ kāyo nāsti,",
    "T04bsa054_u:10102": " na pratibhāsate /",
    "T04bsa054_u:10103": " karādaya eva hi kevalāḥ pratibhāsante /",
    "T04bsa054_u:10104": " evaṃ yo na karādisvabhāvaḥ,",
    "T04bsa054_u:10105": " nāpi tadādheyaḥ samaveto nāpyantargataḥ,",
    "T04bsa054_u:10106": " na cāpi tadvayatiriktaḥ,",
    "T04bsa054_u:10107": " sa kāyaḥ kathaṃ nu khalu vidyate?",
    "T04bsa054_u:10108": " kathaṃ nviti kathaṃcidapi kāyamanupalabhamānaḥ tatsattvamasaṃbhāvayan pṛcchati- kathaṃ nu kena prakāreṇa /",
    "T04bsa054_u:10109": " nviti vimarśe /",
    "T04bsa054_u:10110": " vidyate, tatsattā vyavasthāpyate?",
    "T04bsa054_u:10111": " yadā caivaṃ vicāreṇa kāyo vyavasthāpayitumaśakyaḥ,",
    "T04bsa054_u:10112": " tadā asanneva vyavahartavya ityupasaṃharannāha tannāstītyādi-",
    "T04bsa054_u:10113": " tannāsti kāyo mohāttu kāyabuddhiḥ karādiṣu /",
    "T04bsa054_u:10114": " tannāsti kāya iti,",
    "T04bsa054_u:10115": " yasmāduktavicāreṇa nopalabhyate,",
    "T04bsa054_u:10116": " tasmādupalabdhilakṣaṇaprāpto 'nupalabhyamāno nāsti kāyaḥ yadi nāsti,",
    "T04bsa054_u:10117": " kathaṃ tarhi karādiṣu kāyabuddhirityāha- mohāttu ityādi /",
    "T04bsa054_u:10118": " mohādavidyāvaśāt tu punaḥ kāyabuddhiḥ karādiṣu ekadravyarahiteṣu,",
    "T04bsa054_u:10119": " na tu paramārthataḥ /",
    "T04bsa054_u:10120": " avadhāraṇe vā tuśabdaḥ /",
    "T04bsa054_u:10121": " tathāhi anavarāgrasaṃsārapravṛttijanmaparaṃparāparicitamithyābhyāsavāsanāvaśāt yathāvasthitavastutattvapratipattāvapi tadviparītasamāropakalpanā upajāyate /",
    "T04bsa054_u:10122": " tadupanibaddho 'yaṃ kāyādivyavahāro loke pravartate,",
    "T04bsa054_u:10123": " na tu pāramārthika iti //",
    "T04bsa054_u:10124": " kathamanyatra sā na bhavati ityatrāha saṃniveśeti-",
    "T04bsa054_u:10125": " saṃniveśaviśeṣeṇa sthāṇau puruṣabuddhivat // Bca_9.84 //",
    "T04bsa054_u:10126": " karacaraṇādisaṃniveśaḥ saṃsthānam,",
    "T04bsa054_u:10127": " tadeva viśeṣo bheda itarasmāt,",
    "T04bsa054_u:10128": " tena vibhramahetunā karādiṣveva,",
    "T04bsa054_u:10129": " na sarvatra sā bhavati /",
    "T04bsa054_u:10130": " pratiniyataviṣayā hi bhrāntaya iṣyante /",
    "T04bsa054_u:10131": " kathamiva? sthāṇau puruṣabuddhivat /",
    "T04bsa054_u:10132": " yathā sthāṇau puruṣasvabhāvarahite 'pi puruṣasādhāraṇordhvatādisaṃniveśaviśeṣamupalabdhavato dūrādavivecitaparaviśeṣasya kasyacit vibhramāt",
    "T04bsa054_u:10133": " tathā prakṛte 'pītyarthaḥ //",
    "T04bsa054_u:10134": " syādetat- kathaṃ punaretadavasitaṃ mohāt kāyabuddhiḥ,",
    "T04bsa054_u:10135": " na tu punarvastutaḥ ityatrāha yāvadityādi-",
    "T04bsa054_u:10136": " yāvatpratyayasāmagrī tāvatkāyaḥ pumāniva /",
    "T04bsa054_u:10137": " (Bcp 234)",
    "T04bsa054_u:10138": " yāvat yāvatkālāvadhiparicchinnā pratyayānāṃ kāraṇānāṃ pṛthivyādiṣaḍdhātuṣaṭsparśāyatanāṣṭādaśamanopavicārātmakānāṃ karmāyattavṛttīnāṃ sāmagrī",
    "T04bsa054_u:10139": " tāvatkālāvadhireva kāyaḥ pumāniva /",
    "T04bsa054_u:10140": " yathā puruṣasvabhāvavirahito 'pi paramārthataḥ parikalpitarūpatayā puruṣa iva pratibhāsate vyavahriyate /",
    "T04bsa054_u:10141": " upalakṣaṇaṃ caitat /",
    "T04bsa054_u:10142": " strī vetyapi draṣṭavyam /",
    "T04bsa054_u:10143": " na pūrvaṃ kalalādyavasthāyāṃ na paścādvikalitatvād bhasmādyavasthāyāṃ nijasvabhāvābhāvāt /",
    "T04bsa054_u:10144": " idamatrāpi sāmānyamityupadarśayannāha evamityādi-",
    "T04bsa054_u:10145": " evaṃ karādau sā yāvattāvatkāyo 'tra dṛśyate // Bca_9.85 //",
    "T04bsa054_u:10146": " yathā pratyayasāmagrīsadbhāve kāyaḥ pumāniva pratibhāsate,",
    "T04bsa054_u:10147": " sadbhāvena pratibhāsate,",
    "T04bsa054_u:10148": " evaṃ tathā karādau yāvat sā pratyayasāmagrī,",
    "T04bsa054_u:10149": " tāvat kāyo 'tra karādau dṛśyate,",
    "T04bsa054_u:10150": " kalpanāvaśāt pratibhāsate,",
    "T04bsa054_u:10151": " na tu paramārthataḥ /",
    "T04bsa054_u:10152": " tasmāt sāmagrīsākalye bhavati,",
    "T04bsa054_u:10153": " tadabhāve ca na bhavati kāyabuddhiḥ /",
    "T04bsa054_u:10154": " ato mohādeva karādiṣu kāyabuddhiriti niścitam /",
    "T04bsa054_u:10155": " ayamatra samudāyārthaḥtattatpratyayasāmagrīsadbhāve tattadvastusvabhāvamantareṇāpi abhūtaṃ tattvamādarśayantī bhrāntivaśādasau kalpanā upajāyate",
    "T04bsa054_u:10156": " tadvaśāt saṃniveśaviśeṣeṣu strīpuruṣakāyādivyavahāraḥ pravartate /",
    "T04bsa054_u:10157": " ata eva bhasmādyavasthāyāṃ sāmagrīvaikalyānnivartate /",
    "T04bsa054_u:10158": " ato nāyaṃ kāyādivyavahāro vāstava iti vakṣyati / taduktam-",
    "T04bsa054_u:10159": " kāyasvabhāvo vaktavyo yo 'vasthārahitaḥ sthitaḥ /",
    "T04bsa054_u:10160": " kāyaścetpratimākāraḥ peśībhasmasu nāsti saḥ //",
    "T04bsa054_u:10161": " sūkṣmabhāvena cettatra sthaulyaṃ tyaktvā vyavasthitaḥ /",
    "T04bsa054_u:10162": " anirdeśyaḥ svataḥ prāptaḥ kāya ityucyate katham //",
    "T04bsa054_u:10163": " iti /",
    "T04bsa054_u:10164": " uktaṃ ca-",
    "T04bsa054_u:10165": " hetutaḥ saṃbhavo yasya sthitirna pratyayairvinā /",
    "T04bsa054_u:10166": " vigamaḥ pratyayābhāvāt so 'stītyavagataḥ katham //",
    "T04bsa054_u:10167": " iti / [yuktiṣaṣṭikā-]",
    "T04bsa054_u:10168": " kvacit pāṭhaḥ-",
    "T04bsa054_u:10169": " yāvatpratyayasāmagrī tāvatkāṣṭhaṃ pumāniva //",
    "T04bsa054_u:10170": " iti /",
    "T04bsa054_u:10171": " tatredaṃ vyākhyeyam- yāvadviparyāsapratyayasāmagrī sthāṇau puruṣapratītiḥ,",
    "T04bsa054_u:10172": " tāvat kāṣṭhaṃ sthāṇusvabhāvaṃ pumāniva pratīyate,",
    "T04bsa054_u:10173": " na tadabhāve /",
    "T04bsa054_u:10174": " evameva karādau yāvat sā pratyayasāmagrī,",
    "T04bsa054_u:10175": " tāvat kāyo 'tra karādau dṛśyate, na paścāt /",
    "T04bsa054_u:10176": " ato mohādeva kāyabuddhiriti niścayaḥ //",
    "T04bsa054_u:10177": " nanu yadi nāma kāyo nāsti,",
    "T04bsa054_u:10178": " karacaraṇādayaḥ punaravayavāḥ pratyakśopalabdhatvāt pratiṣeddhumaśakyāḥ ityāśaṅkaya karādayo 'pi parikalpitasvabhāvā evetyupadarśayitumāha evamaṅgulītyādi-",
    "T04bsa054_u:10179": " (Bcp 235)",
    "T04bsa054_u:10180": " evamaṅgulipuñjatvātpādo 'pi kataro bhavet /",
    "T04bsa054_u:10181": " yathaiva vicāryamāṇaḥ kāyo nāsti,",
    "T04bsa054_u:10182": " evaṃ karacaraṇādayo 'pi na santi /",
    "T04bsa054_u:10183": " yataḥ aṅgulīnāṃ puñjaḥ samudāyaḥ /",
    "T04bsa054_u:10184": " aṅgulīnāmityupalakṣaṇam /",
    "T04bsa054_u:10185": " pārṣṇiprabhṛtīnāmapi draṣṭavyaḥ /",
    "T04bsa054_u:10186": " tasya bhāvastattvam,",
    "T04bsa054_u:10187": " tasmāt tatsvabhāvādityarthaḥ /",
    "T04bsa054_u:10188": " pādo 'pi caraṇo 'pi kataro bhavet?",
    "T04bsa054_u:10189": " tatsamudāyamantareṇa vicāryamāṇo naiva kaściditi bhāvaḥ /",
    "T04bsa054_u:10190": " aṅgulipuñjo 'pi naikasvabhāva ityāha so 'pītyādi-",
    "T04bsa054_u:10191": " so 'pi parvasamūhatvāt parvāpi svāṃśabhedataḥ // Bca_9.86 //",
    "T04bsa054_u:10192": " so 'pi aṅgulipuñjo 'pi vicārato na vastusan /",
    "T04bsa054_u:10193": " kutaḥ? parvasamūhatvāt,",
    "T04bsa054_u:10194": " parvaṇāmaṅgulibhāgānāṃ samūhatvāt saṃghātatvāt kataro bhavediti prakṛtena saṃbandhaḥ /",
    "T04bsa054_u:10195": " parvaṇāmapi pratyekamavastutvamityata āha- parvāpi na vastu /",
    "T04bsa054_u:10196": " kasmāt? svāṃśabhedataḥ,",
    "T04bsa054_u:10197": " svasya ātmanaḥ aṃśānāmavayavānāṃ bhedato 'pi vibhāgāt //",
    "T04bsa054_u:10198": " aṃśā api tattvato na santītyāha-",
    "T04bsa054_u:10199": " aṃśā apyaṇubhedena",
    "T04bsa054_u:10200": " iti / aṃśāḥ parvabhāgāḥ api aṇubhedena paramāṇuśo vibhāgena bhidyamānatvāt kalpitā eva /",
    "T04bsa054_u:10201": " aṇavo 'pi na pratyekaṃ paramārthasantaḥ ityāha-",
    "T04bsa054_u:10202": " so 'pyaṇurdigvibhāgataḥ /",
    "T04bsa054_u:10203": " diśāṃ pūrvāparadakṣiṇottarādharordhvasvabhāvānāṃ saṃbandhena vibhāgato nānātvāt /",
    "T04bsa054_u:10204": " tadvibhāgabhedādbhidyamānasya paramāṇoḥ ṣaḍaṃśatā syāt /",
    "T04bsa054_u:10205": " dikṣu vā vibhāgāḥ nānādigavasthitā nānārūpāṃśāḥ paramāṇoḥ,",
    "T04bsa054_u:10206": " tato bhedena na tasya svabhāvo 'vatiṣṭhate //",
    "T04bsa054_u:10207": " digbhāgabhedo yasyāsti tasyaikatvaṃ na yujyate /",
    "T04bsa054_u:10208": " iti nyāyāt / tathāhi- pūrvāparādidigavasthitaparamāṇvabhimukhaṃ yat tat paramāṇormadhyavartino rūpam,",
    "T04bsa054_u:10209": " tat kimekameva,",
    "T04bsa054_u:10210": " aparāparaṃ vā?",
    "T04bsa054_u:10211": " yadi ekameveti pakṣaḥ,",
    "T04bsa054_u:10212": " tadā sarvaparamāṇūnāṃ parivāryāvasthitānāmekadeśatāprasaṅgaḥ /",
    "T04bsa054_u:10213": " yataḥ pūrvādidigavasthitaparamāṇusamānadeśatāmantareṇa aparadigādyavasthitaparamāṇunā na prāgdeśāvasthitaparamāṇvabhimukharūpābhimukhaṃ syāt,",
    "T04bsa054_u:10214": " anyathā rūpabhedaprasaṅgāt /",
    "T04bsa054_u:10215": " tatsamānadeśatā ca na tatsvarūpāntarbhāvamantareṇa,",
    "T04bsa054_u:10216": " tasyāpi pūrvadigavasthitasya paramāṇoraparaparamāṇunā sarvātmanā saṃbandhena tatsvarūpāntarbhāvāt paramāṇumātraṃ dravyaṃ syāt /",
    "T04bsa054_u:10217": " tathā ca sati pracayarūpā bhūdharādayo na syuḥ /",
    "T04bsa054_u:10218": " ato bhavanādīnāṃ pracayamicchatā dvitīya eva pakṣaḥ samabhyupeyaḥ /",
    "T04bsa054_u:10219": " tadā ca ṣaḍbhiraparāpararūpeṇa yugapat saṃbandhāt ṣaḍbhāgo madhyaparamāṇuḥ syāt,",
    "T04bsa054_u:10220": " tattaddeśāvasthitāparāparaparamāṇusaṃbandhena tatparamāṇurūpasya bhedāt /",
    "T04bsa054_u:10221": " iti paramāṇurapi naikasvabhāvo yuktaḥ /",
    "T04bsa054_u:10222": " yaduktamācāryapādaiḥ-",
    "T04bsa054_u:10223": " (Bcp 236)",
    "T04bsa054_u:10224": " ṣaṭkena yugapadyogātparamāṇoḥ ṣaḍaṃśatā /",
    "T04bsa054_u:10225": " ṣaṇṇāṃ samānadeśatvāt piṇḍaḥ syādvāṇumātrakaḥ //",
    "T04bsa054_u:10226": " iti / [viṃśakārikā-12]",
    "T04bsa054_u:10227": " te 'pi punaraṇīyāṃso bhāgāḥ tathaiva nirūpyamāṇāḥ nirātmatayā nabhaḥsvabhāvatāṃ pratipadyante ityāha digvibhāgo 'pītyādi-",
    "T04bsa054_u:10228": " digvibhāgo niraṃśatvādākāśaṃ tena nāstyaṇuḥ // Bca_9.87 //",
    "T04bsa054_u:10229": " digvibhāgo 'pi digbhedena paramāṇorvibhāgo 'pi pūrvavat ṣaḍaṃśatayā bhidyamānaḥ kataro bhavet?",
    "T04bsa054_u:10230": " na kiṃcidvastu syāt /",
    "T04bsa054_u:10231": " etat sarvatra pūrveṣu yojanīyam /",
    "T04bsa054_u:10232": " kutaḥ? anaṃśatvāt /",
    "T04bsa054_u:10233": " ato 'bhinikṛṣyamāṇo niḥsvabhāvatayā ākāśaṃ śūnyameva /",
    "T04bsa054_u:10234": " tena kāraṇena nāstyaṇuḥ,",
    "T04bsa054_u:10235": " na vidyate paramāṇuriti /",
    "T04bsa054_u:10236": " evaṃ karādayo 'pi vicārato niḥsvabhāvā draṣṭavyā iti /",
    "T04bsa054_u:10237": " tataḥ kāyo 'pi na paramārthataḥ kaścidasti,",
    "T04bsa054_u:10238": " ekānekasvabhāvaviyogasya pratipādanāt /",
    "T04bsa054_u:10239": " itthaṃ na keśādayaḥ,",
    "T04bsa054_u:10240": " na cātmā,",
    "T04bsa054_u:10241": " nāpi cittam,",
    "T04bsa054_u:10242": " na ca kāyaḥ ahaṃkārasya viṣayo vastutaḥ /",
    "T04bsa054_u:10243": " tasmādavidyāsamutthāpitātmatayā ātmādisattvamantareṇāpi pravartamāno 'yamahamiti pratyayo nirviṣaya eva samutpadyate /",
    "T04bsa054_u:10244": " tena yaduktam-",
    "T04bsa054_u:10245": " ahameva na kiṃciccedbhayaṃ kasya bhaviṣyati /",
    "T04bsa054_u:10246": " iti, tat samarthitam /",
    "T04bsa054_u:10247": " sarveṇa caitena kāyasmṛtyupasthānamupadarśitaṃ bhavati /",
    "T04bsa054_u:10248": " yaduktaṃ dharmasaṃgītisūtre-",
    "T04bsa054_u:10249": " punaraparaṃ kulaputra bodhisattva evaṃ kāyasmṛtimupasthāpayati- ayaṃ kāyaḥ pādapādāṅulijaṅghorutrikodaranābhīpṛṣṭhavaṃśahṛdayapārśvapārśukāhastakalācībāhvaṅgagrīvāhanulalāṭaśiraḥkapālamātrasamūhaḥ",
    "T04bsa054_u:10250": " karmabhavakārakopacitaḥ nānākleśopakleśasaṃkalpavikalpaśatasahasrāṇāmāvāsaḥ /",
    "T04bsa054_u:10251": " bahūni cātra dravyāṇi samavahitāni yaduta keśaromanakhadantāsthicarmapiśitavapāsnāyumedovasālasikāyakṛnmūtrapurīṣāmāśayapakkāśayarudhirakheṭapittapūyasiṃghāṇakamastiṣkamastakaluṅgāni",
    "T04bsa054_u:10252": " evaṃ bahudravyasamūhaḥ /",
    "T04bsa054_u:10253": " tat ko 'tra kāyaḥ?",
    "T04bsa054_u:10254": " tasya pratyavekṣamāṇasya evaṃ bhavati- ākāśasamo 'yaṃ kāyaḥ /",
    "T04bsa054_u:10255": " sa ākāśavat kāye smṛtimupasthāpayati /",
    "T04bsa054_u:10256": " sarvametadākāśamiti paśyati /",
    "T04bsa054_u:10257": " tasya kāyaparijñānahetorna bhūyaḥ kvacit smṛtiḥ prasarati,",
    "T04bsa054_u:10258": " na visarati,",
    "T04bsa054_u:10259": " na pratisaratīti //",
    "T04bsa054_u:10260": " punaruktam-",
    "T04bsa054_u:10261": " ayaṃ kāyo na pūrvāntādāgato nāparānte saṃkrānto na pūrvāntāparāntāvasthito 'nyatrāsadviparyāsasaṃbhūtaḥ kārakavedakarahito nādyantamadhye pratiṣṭhitamūlaḥ,",
    "T04bsa054_u:10262": " asvāmiko 'mamo 'parigrahaḥ /",
    "T04bsa054_u:10263": " āgantukairvyavahārairvyavahriyate kāya iti deha iti bhoga iti āśraya iti kuṇapa iti āyatanamiti /",
    "T04bsa054_u:10264": " asārako 'yaṃ kāyaḥ mātāpitṛśukraśoṇitasaṃbhūtaḥ aśucipūtidurgandhisvabhāvaḥ (Bcp 237)",
    "T04bsa054_u:10265": " rāgadoṣamohaviṣādataskarākulaḥ nityaṃ śatanapatanabhedanavikiraṇaviṃdhvaṃsanadharmā nānāvyādhiśatasahasranīḍa iti //",
    "T04bsa054_u:10266": " evaṃ yadā vicāryamāṇo vastutaḥ śūnyasvabhāvatayā ākāśasaṃkāśaḥ sarvathā kāyaḥ,",
    "T04bsa054_u:10267": " tadā mithyaiva vastutattvamāropya rāgādikamutpādayantaḥ saṃsāramupabṛṃhayanti bālāḥ ityāhaevamityādi-",
    "T04bsa054_u:10268": " evaṃ svapnopame rūpe ko rajyeta vicārakaḥ /",
    "T04bsa054_u:10269": " evamityuktakrameṇa svapnopame svapnopalabdhe iva rūpe 'saumanasyasthānīye ko rajyeta,",
    "T04bsa054_u:10270": " ka āsajyeta?",
    "T04bsa054_u:10271": " asya ca upalakṣaṇatvāt ko dviṣyāt,",
    "T04bsa054_u:10272": " ko muhyet,",
    "T04bsa054_u:10273": " ityapi veditavyam /",
    "T04bsa054_u:10274": " tadyathā- saumanasyasthānīyāni cakṣuṣā rūpāṇi dṛṣṭvā rāgo jāyate /",
    "T04bsa054_u:10275": " daurmanasyasthānīyāni cakṣuṣā rūpāṇi dṛṣṭvā dveṣo jāyate /",
    "T04bsa054_u:10276": " upekṣāsthānīyāni cakṣuṣā rūpāṇi dṛṣṭvā moho jāyate iti /",
    "T04bsa054_u:10277": " yadetanmanopratikūleṣu rūpeṣvanunītaṃ carati,",
    "T04bsa054_u:10278": " tenāsya rāga utpadyate /",
    "T04bsa054_u:10279": " pratikūleṣu rūpeṣu pratihataṃ carati,",
    "T04bsa054_u:10280": " tenāsya dveṣa utpadyate /",
    "T04bsa054_u:10281": " naivānukūleṣu na pratikūleṣu saṃmūḍhaṃ carati,",
    "T04bsa054_u:10282": " tenāsya moha utpadyate /",
    "T04bsa054_u:10283": " evaṃ śabdādiṣu trividhamālambanamanubhavati pūrvavat /",
    "T04bsa054_u:10284": " tatra yaḥ paṇḍitajātīyaḥ,",
    "T04bsa054_u:10285": " iti hi atyantayā cakṣurāyatanaṃ śūnyaṃ cakṣurāyatanasvabhāvena tat pūrvāntato 'pi nopalabhyate,",
    "T04bsa054_u:10286": " aparāntato 'pi nopalabhyate,",
    "T04bsa054_u:10287": " madhyato nopalabhyate svabhāvarahitatvāt /",
    "T04bsa054_u:10288": " evamanyeṣu śrotrādiṣu vaktavyam /",
    "T04bsa054_u:10289": " evamatyantatayā rūpāyatanaṃ rūpāyatanaṃ rūpāyatanasvabhāvenetyādi pūrvavat /",
    "T04bsa054_u:10290": " evaṃ śabdādiṣu vācyam //",
    "T04bsa054_u:10291": " iti hi māyopamānīndriyāṇi svapnopamān viṣayān paśyati,",
    "T04bsa054_u:10292": " tasya kathaṃ rāgādikamutpadyate?",
    "T04bsa054_u:10293": " ata evāha- vicāraka iti /",
    "T04bsa054_u:10294": " vicārako vicakśaṇaḥ /",
    "T04bsa054_u:10295": " evametadyathābhūtaṃ samyak prajñayā paśyan ko rajyeta dveṣṭi muhyati vā?",
    "T04bsa054_u:10296": " atra ca svapnopalabdhajanapadakalyāṇīprabhṛti bhagavatoktaṃ nidarśanamupadarśitavyam /",
    "T04bsa054_u:10297": " kāyābhāve ca strāyādikalpanayāpi rāgo na yukta ityāha kāyaścetyādi-",
    "T04bsa054_u:10298": " kāyaścaivaṃ yadā nāsti tadā kā strī pumāṃśca kaḥ // Bca_9.88 //",
    "T04bsa054_u:10299": " hetusamuccye cakāraḥ /",
    "T04bsa054_u:10300": " yasmāt stryādikalpanayā rāgo na bhavati /",
    "T04bsa054_u:10301": " kāyo yadā evamuditanayena nāsti,",
    "T04bsa054_u:10302": " niḥsvabhāvaḥ,",
    "T04bsa054_u:10303": " tadā kāyābhāvāt kā strī kāminī yasyāḥ kamanīyatayā puruṣe rāgo bhavet?",
    "T04bsa054_u:10304": " kaśca pumān kāmukaḥ yasya rañjanīyatayā striyāṃ rāgo bhavet?",
    "T04bsa054_u:10305": " strī hi svātmani strīti saṃkalpya bahirdhā puruṣe puruṣa iti rāgaṃ janayati /",
    "T04bsa054_u:10306": " evaṃ puruṣo 'pi svātmani puruṣa iti saṃkalpya bahirdhā striyāṃ strīti rāgaṃ janayati /",
    "T04bsa054_u:10307": " kāyābhāve tu striyāṃ strīti na saṃvidyate,",
    "T04bsa054_u:10308": " puruṣe puruṣo na saṃvidyate /",
    "T04bsa054_u:10309": " yacca svabhāvena na saṃvidyate,",
    "T04bsa054_u:10310": " na tat strī na puruṣa iti /",
    "T04bsa054_u:10311": " tasmādasati kāye stryādikalpanākṛto 'pi na yujyate rāgaḥ /",
    "T04bsa054_u:10312": " tatkasya hetoḥ?",
    "T04bsa054_u:10313": " manyanāpagatā hi sarvadharmā iti /",
    "T04bsa054_u:10314": " yathāpradhānamayaṃ nirdeśaḥ /",
    "T04bsa054_u:10315": " evameva strakcandanādayo 'pi svabhāvarahitā veditavyāḥ /",
    "T04bsa054_u:10316": " tathā dveṣamohaviṣayā apīti /",
    "T04bsa054_u:10317": " uktaṃ caitadbhagavatā pitāputrasamāgame-",
    "T04bsa054_u:10318": " (Bcp 238)",
    "T04bsa054_u:10319": " ṣaḍdhāturayaṃ mahārāja puruṣaḥ,",
    "T04bsa054_u:10320": " ṣaṭsparśāyatanaḥ,",
    "T04bsa054_u:10321": " aṣṭādaśamanopavicāraḥ /",
    "T04bsa054_u:10322": " ṣaḍdhāturayaṃ mahārāja puruṣa iti khalu punaretad yuktam /",
    "T04bsa054_u:10323": " kiṃ caitat pratītya kam?",
    "T04bsa054_u:10324": " ṣaḍime mahārāja dhātavaḥ /",
    "T04bsa054_u:10325": " katame ṣaṭ? tadyathā- pṛthvīdhātuḥ,",
    "T04bsa054_u:10326": " abdhātuḥ,",
    "T04bsa054_u:10327": " tejodhātuḥ,",
    "T04bsa054_u:10328": " vāyudhātuḥ,",
    "T04bsa054_u:10329": " ākāśadhātuḥ,",
    "T04bsa054_u:10330": " vijñānadhātuśca /",
    "T04bsa054_u:10331": " ime mahārāja ṣaḍ dhātavaḥ /",
    "T04bsa054_u:10332": " yāvat ṣaḍimāni mahārāja sparśāyatanāni /",
    "T04bsa054_u:10333": " katamāni ṣaṭ?",
    "T04bsa054_u:10334": " cakṣuḥsparśāyatanaṃ rūpāṇāṃ darśanāya yāvanmanaḥsparśāyatanaṃ dharmāṇāṃ vijñānāya /",
    "T04bsa054_u:10335": " imāni mahārāja ṣaṭ sparśāyatanāni /",
    "T04bsa054_u:10336": " peyālaṃ /",
    "T04bsa054_u:10337": " aṣṭādaśa ime mahārāja manaupacārāḥ /",
    "T04bsa054_u:10338": " katame aṣṭādaśa?",
    "T04bsa054_u:10339": " iha puruṣaḥ cakṣuṣā rūpāṇi dṛṣṭvā saumanasyadaurmanasyopekṣāsthānīyāni rūpāṇyupavicarati /",
    "T04bsa054_u:10340": " evaṃ śrotrādiṣu vācyam /",
    "T04bsa054_u:10341": " tena pratyekamindriyaṣaṭkena saumanasyāditrayabhedādaṣṭādaśa manaupavicārā bhavanti /",
    "T04bsa054_u:10342": " peyālaṃ /",
    "T04bsa054_u:10343": " katamaśca mahārāja ādhyātmikaḥ pṛthvīdhātuḥ?",
    "T04bsa054_u:10344": " yat kiṃcidasmin kāye 'dhyātmaṃ kakkhaṭatvaṃ kharagatamupāttam /",
    "T04bsa054_u:10345": " tat punaḥ katamat?",
    "T04bsa054_u:10346": " tadyathā- keśā romāṇi nakhā dantā ityādi /",
    "T04bsa054_u:10347": " katamaśca mahārāja bāhyaḥ pṛthvīdhātuḥ?",
    "T04bsa054_u:10348": " yat kiṃcid bāhyaṃ kakkhaṭatvaṃ kharagatamupāttam /",
    "T04bsa054_u:10349": " ayamucyate bāhyaḥ pṛthvīdhātuḥ /",
    "T04bsa054_u:10350": " tatra mahārāja ādhyātmikaḥ pṛthvīdhātuḥ utpadyamāno na kutaścidāgacchati,",
    "T04bsa054_u:10351": " nirudhyamāno na kvacit saṃnicayaṃ gacchati /",
    "T04bsa054_u:10352": " bhavati mahārāja samayo 'yaṃ yat strī adhyātmaṃ [ahaṃ] strīti kalpayati /",
    "T04bsa054_u:10353": " sā adhyātmamahaṃ strīti kalpayitvā bahirdhā puruṣaṃ puruṣa iti kalpayati /",
    "T04bsa054_u:10354": " sā bahirdhā puruṣaṃ puruṣa iti kalpayitvā saṃraktā satī bahirdhā puruṣeṇa sārdhaṃ saṃyogamākāṅkṣate /",
    "T04bsa054_u:10355": " puruṣo 'pi adhyātmaṃ puruṣo 'smīti kalpayatīti purvavat /",
    "T04bsa054_u:10356": " tayoḥ saṃyogākāṅkṣāyāṃ saṃyogo bhavati /",
    "T04bsa054_u:10357": " saṃyogapratyayāt kalalaṃ jāyate /",
    "T04bsa054_u:10358": " tatra mahārāja yaśca saṃkalpyate,",
    "T04bsa054_u:10359": " yaśca saṃkalpayitā,",
    "T04bsa054_u:10360": " ubhayametanna saṃvidyate /",
    "T04bsa054_u:10361": " striyāṃ strī na saṃvidyate /",
    "T04bsa054_u:10362": " puruṣe puruṣo na saṃvidyate /",
    "T04bsa054_u:10363": " iti hi asannasadbhūtaḥ saṃkalpo jāyate /",
    "T04bsa054_u:10364": " so 'pi saṃkalpaḥ sadbhāvena na saṃvidyate /",
    "T04bsa054_u:10365": " yathā saṃkalpaḥ,",
    "T04bsa054_u:10366": " tathā saṃyogo 'pi /",
    "T04bsa054_u:10367": " kalalamapi svabhāvena na saṃvidyate /",
    "T04bsa054_u:10368": " yacca svabhāvato na saṃvidyate,",
    "T04bsa054_u:10369": " tat kathaṃ kakkhaṭatvaṃ janayiṣyati?",
    "T04bsa054_u:10370": " iti hi mahārāja saṃkalpaṃ jñātvā kakkhaṭatvaṃ veditavyaṃ yathā kakkhaṭatvamutpadyamānaṃ na kutaścidāgacchatīti /",
    "T04bsa054_u:10371": " bhavati mahāraja samayaḥ,",
    "T04bsa054_u:10372": " yadayaṃ kāyaḥ śmaśānaparyavasāno bhavati /",
    "T04bsa054_u:10373": " tasya tat kakkhaṭatvaṃ saṃklidyamānaṃ saṃnirudhyamānaṃ na pūrvāṃ diśaṃ gacchati,",
    "T04bsa054_u:10374": " na dakṣiṇām,",
    "T04bsa054_u:10375": " na paścimām,",
    "T04bsa054_u:10376": " nottarām,",
    "T04bsa054_u:10377": " nordhvam,",
    "T04bsa054_u:10378": " nādhaḥ,",
    "T04bsa054_u:10379": " nānuvidiśaṃ gacchati",
    "T04bsa054_u:10380": " / evaṃ mahārāja ādhyātmikaḥ pṛthivīdhāturdraṣṭavyaḥ /",
    "T04bsa054_u:10381": " peyālaṃ /",
    "T04bsa054_u:10382": " tatra mahārāja pṛthivīdhātorutpādo 'pi śūnyaḥ,",
    "T04bsa054_u:10383": " vyayo 'pi śūnyaḥ,",
    "T04bsa054_u:10384": " utpanno 'pi pṛthivīdhātuḥ svabhāvaśūnyaḥ /",
    "T04bsa054_u:10385": " iti hi mahārāja pṛthivīdhātuḥ pṛthivīdhātutvena nopalabhyate,",
    "T04bsa054_u:10386": " anyatra vyavahārāt /",
    "T04bsa054_u:10387": " so 'pi vyavahāro na strī na puruṣaḥ /",
    "T04bsa054_u:10388": " evaṃ mahārāja yathābhūtaṃ samyak prajñayā draṣṭavyamiti /",
    "T04bsa054_u:10389": " tena kā manyanā?",
    "T04bsa054_u:10390": " manyanā māragocaraḥ /",
    "T04bsa054_u:10391": " tat kasya hetoḥ?",
    "T04bsa054_u:10392": " manyanāpagatā hi sarvadharmāḥ // iti //",
    "T04bsa054_u:10393": " evaṃ kāyasmṛtyupasthānaṃ pratipādya vedanāsmṛtyupasthānamupadarśayituṃ vedanāṃ vicārayannāha yadyastītyādi-",
    "T04bsa054_u:10394": " (Bcp 239)",
    "T04bsa054_u:10395": " yadyasti duḥkhaṃ tattvena prahṛṣṭān kiṃ na vādhate /",
    "T04bsa054_u:10396": " śokādyārtāya mṛṣṭādi sukhaṃ cetkiṃ na rocate // Bca_9.89 //",
    "T04bsa054_u:10397": " trividhā hi vedanāsukhā vedanā,",
    "T04bsa054_u:10398": " duḥkhā vedanā,",
    "T04bsa054_u:10399": " aduḥkhāsukhā ceti /",
    "T04bsa054_u:10400": " tatra rūpavadvedanāpi nāsti paramārthataḥ /",
    "T04bsa054_u:10401": " kathamiti cet /",
    "T04bsa054_u:10402": " yadyasti duḥkham,",
    "T04bsa054_u:10403": " asātaṃ veditam /",
    "T04bsa054_u:10404": " tattvena paramārthataḥ /",
    "T04bsa054_u:10405": " tadā prahṛṣṭān kiṃ na bādhate,",
    "T04bsa054_u:10406": " saṃtoṣayuktān kiṃ na duḥkhayati?",
    "T04bsa054_u:10407": " sukhamapi yadyasti tattvena,",
    "T04bsa054_u:10408": " tadā śokādyārtāya /",
    "T04bsa054_u:10409": " ādiśabdāt kāmabhayonmādārtāya /",
    "T04bsa054_u:10410": " mṛṣṭādi sukhaṃ cet,",
    "T04bsa054_u:10411": " mṛṣṭādi surasamāhārapānādi /",
    "T04bsa054_u:10412": " ādiśabdāt strakūcandanādi sukhaṃ sukhahetutvāt /",
    "T04bsa054_u:10413": " sukhaṃ cedyadi,",
    "T04bsa054_u:10414": " kiṃ na rocate?",
    "T04bsa054_u:10415": " na hi vastu satsvabhāvaṃ kadācidapi nivartitumutsahate /",
    "T04bsa054_u:10416": " tasmāt kalpanopasthāpitameva sukhaduḥkhaṃ vedanīyamiti //",
    "T04bsa054_u:10417": " yaduktaṃ prahṛṣṭān kiṃ na bādhate iti,",
    "T04bsa054_u:10418": " tatra parasya samādhānamāha balīyasetyādi-",
    "T04bsa054_u:10419": " balīyasābhibhūtatvādyadi tannānubhūyate /",
    "T04bsa054_u:10420": " na hi prahṛṣṭāvasthāyāṃ sarvathaiva duḥkhamasat /",
    "T04bsa054_u:10421": " kiṃ tarhi samudbhūtavartinā sukhena tiraskṛtatvāt vidyamānamapi nānubhūyate,",
    "T04bsa054_u:10422": " balīyasā atibalavatā sukhena abhibhūtatvādupahatatvāt /",
    "T04bsa054_u:10423": " sadapi yadi tadduḥkhaṃ nānubhūyate na vedyate ityucyate,",
    "T04bsa054_u:10424": " tadā na yuktametadityāha vedanātvamityādi-",
    "T04bsa054_u:10425": " vedanātvaṃ kathaṃ tasya yasya nānubhavātmatā // Bca_9.90 //",
    "T04bsa054_u:10426": " vedanātvaṃ vedanāsvabhāvatvaṃ kathaṃ kena prakāreṇa tasyāvyaktasya sukhasya yasya nānubhavātmatā nānubhūyamānasvabhāvatā /",
    "T04bsa054_u:10427": " vedyate iti hi vedanocyate,",
    "T04bsa054_u:10428": " vedanānubhava iti vacanāt /",
    "T04bsa054_u:10429": " yadi ca avedyamānāpi vedanā syāt,",
    "T04bsa054_u:10430": " tadā na kiṃcinna vedanā syādityatiprasaṅgaḥ //",
    "T04bsa054_u:10431": " athāpi syāt- na sarvathā nānubhūyate,",
    "T04bsa054_u:10432": " kiṃ tu sūkṣmatayā anubhūtamapi ananubhūtakalpamityatrāha astītyādi-",
    "T04bsa054_u:10433": " asti sūkṣmatayā duḥkhaṃ sthaulyaṃ tasya hṛtaṃ nanu /",
    "T04bsa054_u:10434": " tuṣṭimātrāparā cetsyāttasmāt sāpyasya sūkṣmatā // Bca_9.91 //",
    "T04bsa054_u:10435": " asti vidyate sūkṣmatayā anupalakśyamāṇatayā duḥkham,",
    "T04bsa054_u:10436": " tarhi balīyasā sukhena kiṃ kṛtamasya?",
    "T04bsa054_u:10437": " sthaulyameva hṛtaṃ nanu,",
    "T04bsa054_u:10438": " prahṛṣṭāvasthāyāṃ pravṛttena balavatā sukhena sthaulyaṃ prābalyamasya duḥkhasya hatamabhibhūtam /",
    "T04bsa054_u:10439": " nanu, nanviti parasya saṃbodhane /",
    "T04bsa054_u:10440": " iti mataṃ bho tava,",
    "T04bsa054_u:10441": " na hi sūkṣmatā nāma duḥkhasya sātānubhavakāle kācidupalabhyate /",
    "T04bsa054_u:10442": " tat kathaṃ sūkṣmatā tasyeti vaktavyam /",
    "T04bsa054_u:10443": " atha tuṣṭimātrā aparā tasmādeva udbhūtavṛtteḥ sukhāt,",
    "T04bsa054_u:10444": " aparā tuṣṭimātrā dvitīyā sukhamātrā alpīyasī sukhakaṇikā syāt,",
    "T04bsa054_u:10445": " duḥkhasya sūkṣmatā bhavet,",
    "T04bsa054_u:10446": " ced yadi abhipretam,",
    "T04bsa054_u:10447": " nanu sāpyasya sūkṣmatā sāpi tuṣṭimātrā aparā,",
    "T04bsa054_u:10448": " asya sukhasyaiva sūkṣmatā,",
    "T04bsa054_u:10449": " na tu duḥkhasya,",
    "T04bsa054_u:10450": " tuṣṭeḥ sukhajātitvāt /",
    "T04bsa054_u:10451": " iti duḥkhasya sūkṣmatā avedyasvabhāvā sukhānubhavakāle nāstyeveti niścitam //",
    "T04bsa054_u:10452": " syādetat- na duḥkhaṃ kālpanikatayā kādācitkam,",
    "T04bsa054_u:10453": " kiṃ tarhi kāraṇavaikalyāt kadācinnopalabhyate ityatrāha viruddhetyādi-",
    "T04bsa054_u:10454": " (Bcp 240)",
    "T04bsa054_u:10455": " viruddhapratyayotpattau duḥkhasyānudayo yadi /",
    "T04bsa054_u:10456": " duḥkhena viruddhasya sukhasya yaḥ pratyayo hetuḥ sparśaḥ,",
    "T04bsa054_u:10457": " tasyotpattau ābhimukhye sati /",
    "T04bsa054_u:10458": " atha vā /",
    "T04bsa054_u:10459": " viruddhasya pratyayasya sukhahetorutpattau janmani,",
    "T04bsa054_u:10460": " viruddhaḥ pratyayo 'syeti vā /",
    "T04bsa054_u:10461": " duḥkhenetyapekṣāyāmapi gamakatvādbhavati samāsaḥ /",
    "T04bsa054_u:10462": " tasyotpattau satyāṃ prahṛṣṭāvasthāyāṃ hetuvaikalyāt duḥkhasyānudayo duḥkhasyānutpattiśceducyate, tadā-",
    "T04bsa054_u:10463": " kalpanābhiniveśo hi vedanetyāgataṃ nanu // Bca_9.92 //",
    "T04bsa054_u:10464": " nanu yadeva asmābhirabhihitaṃ tadeva sāṃpratamāgatamāyātam /",
    "T04bsa054_u:10465": " kiṃ tat? kalpanayā abhiniveśaḥ,",
    "T04bsa054_u:10466": " kalpanayā kṛto yo 'bhiniveśaḥ,",
    "T04bsa054_u:10467": " hiravadhāraṇe /",
    "T04bsa054_u:10468": " sa eva vedanā sukhā duḥkhā taditarā vā /",
    "T04bsa054_u:10469": " nānyat vāstavaṃ sukhādyasukhādiheturvāsti, iti /",
    "T04bsa054_u:10470": " tathāhi nijasvabhāvarahitamapi yat sukhasādhanatvena parikalpitam,",
    "T04bsa054_u:10471": " tadabhiniveśātsukhaṃ veditamutpadyate,",
    "T04bsa054_u:10472": " itarasmāditarat /",
    "T04bsa054_u:10473": " kathamanyathā yadeva anyasya duḥkhasādhanam,",
    "T04bsa054_u:10474": " tadeva aparasya kasyacit sukhasādhanaṃ syāt?",
    "T04bsa054_u:10475": " tasyaivaikasya yasya śabdaśravaṇādapi duḥkhamāsīt,",
    "T04bsa054_u:10476": " punaḥ kālāntareṇa tasya darśanāt prītirupajāyate /",
    "T04bsa054_u:10477": " tasmāt kālpanikameva sukhādikaṃ tatsādhanaṃ vā,",
    "T04bsa054_u:10478": " na vāstavam / āha ca-",
    "T04bsa054_u:10479": " ahirmayūrasya sukhāya jāyate viṣaṃ viṣābhyāsavato rasāyanam /",
    "T04bsa054_u:10480": " bhavanti cānandaviśeṣahetavo mukhaṃ tudantaḥ karabhasya kaṇṭakāḥ //",
    "T04bsa054_u:10481": " iti /",
    "T04bsa054_u:10482": " vedanā abhiniveśasvabhāvatvādeva ca vicāreṇa nivartayituṃ śakyate ityāha ata evetyādi-",
    "T04bsa054_u:10483": " ata eva vicāro 'yaṃ pratipakṣo 'sya bhāvyate /",
    "T04bsa054_u:10484": " ata eveti / yata eva abhiniveśasvabhāvā vedanā,",
    "T04bsa054_u:10485": " ata eva vicāro 'yaṃ vimarśo 'yaṃ pratipakṣo virodhī,",
    "T04bsa054_u:10486": " nirākṛtikāraṇatvāt asyābhiniveśasya sukhādirūpasya bhāvyate vicintyate /",
    "T04bsa054_u:10487": " tatsādhanābhāve tadabhiniveśābhāvāt /",
    "T04bsa054_u:10488": " api ca /",
    "T04bsa054_u:10489": " itthamapyabhiniveśo vedanetyāha vikalpetyādi-",
    "T04bsa054_u:10490": " vikalpakṣetrasaṃbhūtadhyānāhārā hi yoginaḥ // Bca_9.93 //",
    "T04bsa054_u:10491": " ata eveti vartate /",
    "T04bsa054_u:10492": " vikalpa eva kṣetraṃ janmabhūmitvāt /",
    "T04bsa054_u:10493": " tasmin saṃbhūtaṃ jātaṃ dhyānaṃ viviktaṃ kāmaiḥ,",
    "T04bsa054_u:10494": " viviktaṃ pāpakairakuśalairdharmaiḥ savitarkaṃ savicāraṃ samādhijaṃ prītisukhamityādi /",
    "T04bsa054_u:10495": " dhyānādibhāvanā samādhisamāpattervikalpabhavatvāt,",
    "T04bsa054_u:10496": " tadeva āhāraḥ śarīrayāpanāhetutvāt,",
    "T04bsa054_u:10497": " yeṣāṃ te tathoktāḥ /",
    "T04bsa054_u:10498": " ke te? yoginaḥ /",
    "T04bsa054_u:10499": " hiryasmāt kalpanānirmitaprītisukhāhārasaṃdhāritaśarīrā yoginaḥ,",
    "T04bsa054_u:10500": " tasmāt kalpanābhiniveśo vedaneti pratipāditam //",
    "T04bsa054_u:10501": " sāṃprataṃ hetvanabhisaṃbhavādeva na vedanā vastusatī yuktetyāha sāntarāvityādi-",
    "T04bsa054_u:10502": " sāntarāvindriyārthau cetsaṃsargaḥ kuta etayoḥ /",
    "T04bsa054_u:10503": " (Bcp 241)",
    "T04bsa054_u:10504": " ayamatra samudāyārthaḥ- sparśapratyayā vedanā /",
    "T04bsa054_u:10505": " viṣayendriyavijñānānāṃ trayāṇāṃ saṃnipātaśca sparśaḥ /",
    "T04bsa054_u:10506": " sparśāḥ ṣaṭ saṃnipātajāḥ [abhi. ko.-3.30] iti vacanāt /",
    "T04bsa054_u:10507": " sa trikasaṃnipātajaḥ sparśa eva na ghaṭate,",
    "T04bsa054_u:10508": " kutastatpratyayā vedanā bhaviṣyatīti /",
    "T04bsa054_u:10509": " tathāhiindriyārthayoḥ sāntarayorvā syānnirantarayorvā?",
    "T04bsa054_u:10510": " tatra indriyārthāvakṣaviṣayau sāntarau savyavadhānau yadi,",
    "T04bsa054_u:10511": " tadā saṃsargaḥ saṃnipāto melanaṃ kutaḥ kasmāt etayorindriyārthayoḥ?",
    "T04bsa054_u:10512": " naiva yujyate /",
    "T04bsa054_u:10513": " sparśo hi saṃparka ucyate /",
    "T04bsa054_u:10514": " vyavadhāne sati sa kathaṃ bhavet iti bhāvaḥ /",
    "T04bsa054_u:10515": " atha dvitīyaḥ prakāraḥ,",
    "T04bsa054_u:10516": " so 'pi na yujyate ityāha nirantaratve ityādi-",
    "T04bsa054_u:10517": " nirantaratve 'pyekatvaṃ kasya kenāstu saṃgatiḥ // Bca_9.94 //",
    "T04bsa054_u:10518": " nirantaratve 'pi vyavadhānābhāve 'pi sati ekatvaṃ tādātmyamindriyārthayoḥ /",
    "T04bsa054_u:10519": " evaṃ hi tayoḥ sarvātmanā nairantaryaṃ bhavet yadi aṇīyasāpi nāṃśena vyavadhānaṃ syāt sadharmatā ca /",
    "T04bsa054_u:10520": " tatrāntarbhāve tattvameva /",
    "T04bsa054_u:10521": " evaṃ ca kasya kenāstu saṃgatiḥ?",
    "T04bsa054_u:10522": " ekatve sati bhedābhāvāt kiṃ kena saṃgataṃ syāt?",
    "T04bsa054_u:10523": " na hi ātmanaiva ātmanaḥ saṃgatiryuktāḥ /",
    "T04bsa054_u:10524": " syādetat- niraṃśānāmeva paramāṇūnāṃ saṃsargo vastutaḥ /",
    "T04bsa054_u:10525": " na ca tatra aṃśāṃśivyavahāro yuktaḥ,",
    "T04bsa054_u:10526": " sthūlarūpāṇāmeva tatsaṃbhavāt /",
    "T04bsa054_u:10527": " tatra ca saṃsargadūṣaṇe na kiṃciddūṣyate ityāha nāṇorityādi-",
    "T04bsa054_u:10528": " nāṇoraṇau praveśo 'sti nirākāśaḥ samaśca saḥ /",
    "T04bsa054_u:10529": " paramāṇūnāmapi naiva saṃparko yuktaḥ /",
    "T04bsa054_u:10530": " yataḥ ekasyāpyaṇoranyasminnaṇau na praveśo 'sti,",
    "T04bsa054_u:10531": " nāntarbhāvo 'sti /",
    "T04bsa054_u:10532": " kutaḥ? co yasmāt /",
    "T04bsa054_u:10533": " nirākāśaḥ saḥ nīrandhraḥ paramāṇuḥ /",
    "T04bsa054_u:10534": " samaḥ sa tulyaḥ,",
    "T04bsa054_u:10535": " nimnonnatābhāvāt /",
    "T04bsa054_u:10536": " iti kathaṃ niraṃśasya saṃgatirastu?",
    "T04bsa054_u:10537": " athāpi syāt- mā bhūdaṇoraṇau praveśaḥ,",
    "T04bsa054_u:10538": " saṃgatimātraṃ kevalamastu,",
    "T04bsa054_u:10539": " tāvatā siddhaṃ naḥ sādhyamityāha apraveśa iti-",
    "T04bsa054_u:10540": " apraveśe na miśratvamamiśratve na saṃgatiḥ // Bca_9.95 //",
    "T04bsa054_u:10541": " sarvātmanā hi saṃparkaḥ saṃgatiraṇoḥ,",
    "T04bsa054_u:10542": " anyathā sāṃśatvaprasaṅgāt /",
    "T04bsa054_u:10543": " tathā ca tatsvarūpaṃ svātmanā vyāpnuvata eva tena saṃgatiḥ /",
    "T04bsa054_u:10544": " evaṃ tatsvarūpamiśratvābhāve saṃgatirna syāt /",
    "T04bsa054_u:10545": " tacca miśratvaṃ tatra praveśamantareṇa na bhavet /",
    "T04bsa054_u:10546": " itthamapraveśe praveśābhāve sati na miśratvaṃ nāsaṃbhinnarūpatvam /",
    "T04bsa054_u:10547": " amiśratve miśratvābhāve ca na saṃgatiḥ nāsaṅgaḥ //",
    "T04bsa054_u:10548": " niraṃśasya sarvathaiva saṃsargo na yujyate ityāha niraṃśasya cetyādi-",
    "T04bsa054_u:10549": " niraṃśasya ca saṃsargaḥ kathaṃ nāmopapadyate /",
    "T04bsa054_u:10550": " niraṃśasya aṃśaśūnyasya ca padārthasya /",
    "T04bsa054_u:10551": " co dūṣaṇasamuccaye /",
    "T04bsa054_u:10552": " saṃsargo mīlanaṃ kathaṃ nāmopapadyate?",
    "T04bsa054_u:10553": " nāmeti saṃbhāvayānām /",
    "T04bsa054_u:10554": " kathaṃ saṃsargaḥ saṃbhāvyate?",
    "T04bsa054_u:10555": " sarvālpasyāpi avaśyamekenāṃśena bhavitavyam /",
    "T04bsa054_u:10556": " yasya punaraṃśa eva nāsti,",
    "T04bsa054_u:10557": " tasya amūrtasya aṃśābhāve asattvameva prāptamiti bhāvaḥ /",
    "T04bsa054_u:10558": " na caitad bhavato 'pi pramāṇapratītaṃ kvacidastītyāha saṃsarga ityādi-",
    "T04bsa054_u:10559": " saṃsarge ca niraṃśatvaṃ yadi dṛṣṭaṃ nidarśaya // Bca_9.96 //",
    "T04bsa054_u:10560": " (Bcp 242)",
    "T04bsa054_u:10561": " .........................āha vijñānasya tvityādi-",
    "T04bsa054_u:10562": " vijñānasya tvamūrtasya saṃsargo naiva yujyate /",
    "T04bsa054_u:10563": " turatiśayābhidhāne /",
    "T04bsa054_u:10564": " vijñānasya viṣayavijñapteḥ /",
    "T04bsa054_u:10565": " punaḥsaṃsargo naiva yujyate,",
    "T04bsa054_u:10566": " na saṃgacchate /",
    "T04bsa054_u:10567": " kutaḥ? amūrtasyeti hetupadametat /",
    "T04bsa054_u:10568": " mūrtiśūnyasya vijñānasya /",
    "T04bsa054_u:10569": " amūrtatvādityarthaḥ /",
    "T04bsa054_u:10570": " parasparasaṃparko hi saṃsargaḥ /",
    "T04bsa054_u:10571": " sa ca mūrtimatāmeva vidyate /",
    "T04bsa054_u:10572": " yasya tu mūrtireva nāsti,",
    "T04bsa054_u:10573": " tasya kathaṃ saṃsargaḥ syāt?",
    "T04bsa054_u:10574": " iti trayāṇāmapi saṃsargamavadhūya saṃprati samūha eva vastusan nāsti iti pratipādayannāha samūhasyāpītyādi-",
    "T04bsa054_u:10575": " samūhasyāpyavastutvādyathā pūrvaṃ vicāritam // Bca_9.97 //",
    "T04bsa054_u:10576": " api dūṣaṇasamuccaye /",
    "T04bsa054_u:10577": " samūhasyāpi saṃghātasyāpi /",
    "T04bsa054_u:10578": " avastutvāt vasturahitatvāt aśvaviuṣāṇavat saṃsargo naiva yujyate iti prakṛtena saṃbandhaḥ /",
    "T04bsa054_u:10579": " samūhasyaivābhāvāt /",
    "T04bsa054_u:10580": " kathaṃ punaravastukatvam?",
    "T04bsa054_u:10581": " yathā pūrvaṃ vicāritam,",
    "T04bsa054_u:10582": " yathā prāṅ nirūpitam,",
    "T04bsa054_u:10583": " evamaṅgulipuñjatvādityādinā //",
    "T04bsa054_u:10584": " hetvasaṃbhavameva upasaṃharannāha tadevamityādinā-",
    "T04bsa054_u:10585": " tadevaṃ sparśanābhāve vedanāsaṃbhavaḥ kutaḥ /",
    "T04bsa054_u:10586": " tasmādevaṃ pratipāditakrameṇa sparśanābhāve trikasaṃparkābhāve vedanāsaṃbhavaḥ kutaḥ,",
    "T04bsa054_u:10587": " vedanāyāḥ sukhādirūpāyāḥ saṃbhava utpādaḥ kutaḥ,",
    "T04bsa054_u:10588": " naiva yujyate /",
    "T04bsa054_u:10589": " kāraṇābhāve kāryasya saṃbhavāyogāt /",
    "T04bsa054_u:10590": " iti paramārthato vedanābhāve hitāhitaviṣayasyāsaṃbhavāt /",
    "T04bsa054_u:10591": " kimarthamayamāyāsaḥ",
    "T04bsa054_u:10592": " sukhaduḥkhasādhanaprāptiparihārāya yo 'yamāyāsaḥ kriyate sa kimarthaḥ?",
    "T04bsa054_u:10593": " ākāśacarvaṇārthamiva naivocita iti bhāvaḥ /",
    "T04bsa054_u:10594": " mā bhūt sukhasādhanāya,",
    "T04bsa054_u:10595": " duḥkhasyābhiṣoḍhumaśakyatvāt tatparihārāya bhavatu cedāha-",
    "T04bsa054_u:10596": " bādhā kasya kuto bhavet // Bca_9.98 //",
    "T04bsa054_u:10597": " vedanāyā vicāreṇa niḥsvabhāvatvād bādhā avicārataḥ ātmādeḥ pūrvanirastatvādvedakābhāvaḥ /",
    "T04bsa054_u:10598": " upaghātahetorapi vikalpakalpitatvāt na paramārthataḥ sattvam /",
    "T04bsa054_u:10599": " ityevaṃ bādhā pīḍāvedanābhāvāt kasya vedakābhāvādbhavet,",
    "T04bsa054_u:10600": " kuta upaghātahetorabhāvācca bhavet?",
    "T04bsa054_u:10601": " naiva paramārthataḥ kasyacit kutaścit syāt /",
    "T04bsa054_u:10602": " tasmādveditrabhāvādapi vedanā na yuktā //",
    "T04bsa054_u:10603": " saṃprati vedanābhāvāt tatpratyayā tṛṣṇāpi kāraṇavirahāt paramārthato notpādamarhatītyupadarśayitumāha yadā netyādi-",
    "T04bsa054_u:10604": " yadā na vedakaḥ kaścidvedanā ca na vidyate /",
    "T04bsa054_u:10605": " tadāvasthāmimāṃ dṛṣṭvā tṛṣṇe kiṃ na vidīryase // Bca_9.99 //",
    "T04bsa054_u:10606": " (Bcp 243)",
    "T04bsa054_u:10607": " yo vedanāṃ vedayate sa vedakaḥ /",
    "T04bsa054_u:10608": " yadā kaścidātmādirnāsti,",
    "T04bsa054_u:10609": " tadabhāvātsamanantaranirūpaṇācca vedanā na vidyate /",
    "T04bsa054_u:10610": " tadā avasthāmimāṃ evaṃvidhāṃ svajanmavikalāṃ dṛṣṭvā upalabhya tṛṣṇe kiṃ na vidīryase,",
    "T04bsa054_u:10611": " tadduḥkhaduḥkhitāpi satī kiṃ na viśīryase,",
    "T04bsa054_u:10612": " yadadyāpi tadviyogavidhurā tvamātmānaṃ na muñcasi //",
    "T04bsa054_u:10613": " syādetat- yadi vedako na syāt,",
    "T04bsa054_u:10614": " vedanā ca nāsti,",
    "T04bsa054_u:10615": " kenāyaṃ tarhi sukhasādhanatvādinā bhāveṣu dṛṣṭādivyavahāraḥ pravartate ityatrāha dṛśyate ityādi-",
    "T04bsa054_u:10616": " dṛśyate spṛśyate cāpi svapnamāyopamātmanā /",
    "T04bsa054_u:10617": " cittena sahajātatvādvedanā tena nekṣyate // Bca_9.100 //",
    "T04bsa054_u:10618": " dṛśyate cakṣurindriyajena /",
    "T04bsa054_u:10619": " spṛśyate kāyendriyajātena cittena jñānena /",
    "T04bsa054_u:10620": " evaṃ tarhi cittameva vedakaṃ vastusadastīti cedāha svapnamāyopamātmanā /",
    "T04bsa054_u:10621": " svapnopamasvabhāvena māyopamasvabhāvena ca /",
    "T04bsa054_u:10622": " pratītyasamutpannena cittena,",
    "T04bsa054_u:10623": " na tu paramārthasatā /",
    "T04bsa054_u:10624": " kathaṃ cittād vyatiriktaṃ cittena dṛśyate?",
    "T04bsa054_u:10625": " sahajātatvāt,",
    "T04bsa054_u:10626": " cittena sahotpannatvāt cittena saha janma yasya tasya darśanam,",
    "T04bsa054_u:10627": " ekasāmagrīpratibaddhatvāt pratītyasamutpādasyācintyatvācca /",
    "T04bsa054_u:10628": " na tu paramārthato darśanamasti yenaivaṃ dṛṣṭādivyavahāraḥ /",
    "T04bsa054_u:10629": " vedanā tena nekṣyate,",
    "T04bsa054_u:10630": " yena dṛṣṭasukhasādhanādivyavahāro 'pyanyata eva,",
    "T04bsa054_u:10631": " tena kāraṇena vedanā nekṣyate,",
    "T04bsa054_u:10632": " na dṛśyate vastutaḥ //",
    "T04bsa054_u:10633": " athāpi syāt- na sahajaṃ dṛśyate,",
    "T04bsa054_u:10634": " api tu jñānaṃ viṣayākāratayā tata utpadyamānamuttarakālaṃ tasya grāhakamucyate,",
    "T04bsa054_u:10635": " ityetadapahastayitumāha pūrvamityādi-",
    "T04bsa054_u:10636": " pūrvaṃ paścācca jātena smaryate nānubhūyate /",
    "T04bsa054_u:10637": " avaśyaṃ sahajātasya vedanam,",
    "T04bsa054_u:10638": " anyathā pūrvaṃ prāgbhāvi paścāduttarakālaṃ jātena utpannena jñānena smaryate nānubhūyate smṛtirūpeṇa viṣayīkriyate,",
    "T04bsa054_u:10639": " na sākṣādvidyate /",
    "T04bsa054_u:10640": " tajjñānakāle tasyātītatvāt /",
    "T04bsa054_u:10641": " na ca atītasya svarūpeṇa vedanamucitam,",
    "T04bsa054_u:10642": " avidyamānatvāt /",
    "T04bsa054_u:10643": " svarūpavedanaṃ cānubhavaḥ /",
    "T04bsa054_u:10644": " tasmāt smaraṇamātrametat /",
    "T04bsa054_u:10645": " tatra yuktaṃ na svarūpavedanam /",
    "T04bsa054_u:10646": " vedanāyāḥ svabhāvavyavasthāpakaṃ lakṣaṇameva ayuktamityāha svātmānamityādi-",
    "T04bsa054_u:10647": " svātmānaṃ nānubhavati",
    "T04bsa054_u:10648": " svātmānaṃ svaṃ svarūpaṃ nānubhavati,",
    "T04bsa054_u:10649": " na vedayate,",
    "T04bsa054_u:10650": " svasaṃvedanasya pūrvaṃ nirastatvāt /",
    "T04bsa054_u:10651": " anyena tarhi sā jñānenānubhūyate vedanā? āha-",
    "T04bsa054_u:10652": " na cānyenānubhūyate // Bca_9.101 //",
    "T04bsa054_u:10653": " na ca naiva / anyena tatsamānakālabhāvinā jñānenānubhūyate,",
    "T04bsa054_u:10654": " vedyate,",
    "T04bsa054_u:10655": " jñānasya jñānāntareṇa avedanāt //",
    "T04bsa054_u:10656": " na cāsti vedakaḥ kaścidvedanāto na tattvataḥ /",
    "T04bsa054_u:10657": " na ca naivāsti vedakaḥ kaścit,",
    "T04bsa054_u:10658": " yo vedanāṃ vedayate,",
    "T04bsa054_u:10659": " cittamanyadvā /",
    "T04bsa054_u:10660": " ataḥ asmāt kāraṇāt vedanā anubhava iti vedanālakṣaṇaśūnyatvādvedanā na tattvataḥ na paramārthataḥ,",
    "T04bsa054_u:10661": " anyatrābhiniveśāt tatsvarūpapratipādakasya kasyacidabhāvāt /",
    "T04bsa054_u:10662": " etaduktamāryākṣayamatisūtre-",
    "T04bsa054_u:10663": " (Bcp 244)",
    "T04bsa054_u:10664": " api tu khalu punarabhiniveśo vedanā,",
    "T04bsa054_u:10665": " parigraho vedanā,",
    "T04bsa054_u:10666": " upādānaṃ vedanā,",
    "T04bsa054_u:10667": " upalambho vedanā,",
    "T04bsa054_u:10668": " viparyāso vedanā,",
    "T04bsa054_u:10669": " vikalpo vedanetyādi //",
    "T04bsa054_u:10670": " dharmasaṃgītisūtre 'pyuktam-",
    "T04bsa054_u:10671": " vedanānubhavaḥ proktā kenāsāvanubhūyate /",
    "T04bsa054_u:10672": " vedako vedanā vedyaḥ pṛthagbhūto na vidyate //",
    "T04bsa054_u:10673": " evaṃ smṛtirupastheyā vedanāyāṃ vicakṣaṇaiḥ /",
    "T04bsa054_u:10674": " yathā bodhistathā hyeṣā śāntā śuddhā prabhāsvarā //",
    "T04bsa054_u:10675": " iti /",
    "T04bsa054_u:10676": " tasmādvedakavedanāsvabhāvaśūnyaṃ pratītyasamutpannamātraṃ nirvyāpāramasvāmikaṃ māyāprapañcavadupalambhagocaratāmupagatamidaṃ kalevaramavabhāsate,",
    "T04bsa054_u:10677": " iti na kasyacit sukhaṃ vā duḥkhaṃ vā svakīyaṃ bhavatītyāha nirātmaka ityādi-",
    "T04bsa054_u:10678": " nirātmake kalāpe 'smin ka evaṃ bādhyate 'nayā // Bca_9.102 //",
    "T04bsa054_u:10679": " nirātmake kasyacidātmādervedakasyābhāvādasvāmike kalāpe ekasyānuyāyino 'bhāvāt pratītyasamutpannamātre 'smin māyāsvabhāvavadupalambhagocaratāmupagate",
    "T04bsa054_u:10680": " evamindrajālavat paśyan saṃjātavismayo brūte- ka evaṃ bādhyate 'nayā /",
    "T04bsa054_u:10681": " evamuktakrameṇa kasyacidvedayiturabhāvāt vedanāyāśca,",
    "T04bsa054_u:10682": " kaḥ paramārthato 'nayā vedanayā bādhyate pīḍayate?",
    "T04bsa054_u:10683": " vicārato naiva kaścit /",
    "T04bsa054_u:10684": " tasmāt vikalpa evāyaṃ sukhādisādhanādhyavasāyaḥ /",
    "T04bsa054_u:10685": " tadetadvedanāsmṛtyupasthānaṃ darśitam //",
    "T04bsa054_u:10686": " sāṃprataṃ cittasmṛtyupasthānamupadarśayitumāha nendriyeṣvityādi-",
    "T04bsa054_u:10687": " nendriyeṣu na rūpādau nāntarāle manaḥ sthitam /",
    "T04bsa054_u:10688": " nāpyantarna bahiścittamanyatrāpi na labhyate // Bca_9.103 //",
    "T04bsa054_u:10689": " tatra ṣaṣṭhaṃ tāvanmanovijñānaṃ nirūpayati- tathā kva punaridaṃ manovijñānaṃ svayamupasthitam?",
    "T04bsa054_u:10690": " tatra na tāvadindriyeṣu cakṣurādiṣu manaḥ sthitaṃ sthitimupagatam /",
    "T04bsa054_u:10691": " na rūpādau viṣaye manaḥ sthitam /",
    "T04bsa054_u:10692": " nāntarāle, nāpīndriyaviṣayayorantarāle madhye manaḥ sthitam /",
    "T04bsa054_u:10693": " ekatrāpyaniścitasvarūpatvāt /",
    "T04bsa054_u:10694": " nāpyantarna bahiścittam /",
    "T04bsa054_u:10695": " nāpyantarna madhye kāyasya cittaṃ nāpi bahiḥ na bāhyeṣu śarīrāvayaveṣu cittaṃ labhyate /",
    "T04bsa054_u:10696": " anyatrāpi na labhyate,",
    "T04bsa054_u:10697": " uktebhyaḥ sthānebhyaḥ anyatrāpi kkaciddeśāntare yatra tatra vā na labhyate,",
    "T04bsa054_u:10698": " na prāpyate vicārataḥ //",
    "T04bsa054_u:10699": " tathā kkacit kathaṃcidbhavati,",
    "T04bsa054_u:10700": " tataḥ kathaṃ tasya niṣedha ityatrāha yanna kāye ityādi-",
    "T04bsa054_u:10701": " yanna kāye na cānyatra na miśraṃ na pṛthak kvacit /",
    "T04bsa054_u:10702": " tanna kiṃcidataḥ sattvāḥ prakṛtyā parinirvṛtāḥ // Bca_9.104 //",
    "T04bsa054_u:10703": " yaccittaṃ na kāye bāhyābhyantare śarīre /",
    "T04bsa054_u:10704": " na cānyatra,",
    "T04bsa054_u:10705": " naiva kāyādanyatra bāhye vastuni /",
    "T04bsa054_u:10706": " na miśram /",
    "T04bsa054_u:10707": " kriyāviśeṣaṇametat /",
    "T04bsa054_u:10708": " dvayorādhyātmikabāhyayormiśramapi na sthitam /",
    "T04bsa054_u:10709": " yaccittaṃ na pṛthak kāyāt,",
    "T04bsa054_u:10710": " nāpi pṛthak svātantryeṇa ca kvacidavasthitaṃ yaccittam,",
    "T04bsa054_u:10711": " tat paramārthato na (Bcp 245)",
    "T04bsa054_u:10712": " kiṃcit na vastusat /",
    "T04bsa054_u:10713": " kalpanopadarśitameva tat /",
    "T04bsa054_u:10714": " āsaṃsāraṃ cittaṃ māyāvatpratibhāso niḥsvabhāvatvāt /",
    "T04bsa054_u:10715": " ataḥ asmāt kāraṇāt sattvāḥ prāṇinaḥ prakṛtyā svabhāvena parinirvṛtāḥ parimuktasvabhāvāḥ /",
    "T04bsa054_u:10716": " niḥsvabhāvatālakṣaṇasya prakṛtinirvāṇasya sarvasattvasaṃtāneṣu sadā vidyamānatvāt /",
    "T04bsa054_u:10717": " svayameva tu abhūtaparikalpavaśādasatyapi satyamāropya kleśavāsanopahatacittasaṃtatayaḥ saṃsāracārakāvarodhaniṣiddhasvātantryavṛttayo 'parimuktā ityucyante na tu paramārthataḥ //",
    "T04bsa054_u:10718": " iti mano vicārya cakṣurādivijñānaṃ vicārayannāha jñeyādityādi-",
    "T04bsa054_u:10719": " jñeyātpūrvaṃ yadi jñānaṃ kimālambyāsya saṃbhavaḥ /",
    "T04bsa054_u:10720": " jñeyena saha cejjñānaṃ kimālambyāsya saṃbhavaḥ // Bca_9.105 //",
    "T04bsa054_u:10721": " tathā hi na kvacit sadā sadrūpamavasthitaṃ jñānam,",
    "T04bsa054_u:10722": " kiṃ tu cakṣurādisāmagrīṃ pratītya utpadyamānaṃ rūpādijñeyagrāhakamityucyate,",
    "T04bsa054_u:10723": " iti parasyāśayamāśaṅkaya vikalpayati- tat punarjñeyāt pūrvaṃ vā syāt,",
    "T04bsa054_u:10724": " jñeyasamānakālaṃ vā,",
    "T04bsa054_u:10725": " jñeyasya paścādvā iti /",
    "T04bsa054_u:10726": " tatra yadi prācīno vikalpaḥ,",
    "T04bsa054_u:10727": " tatrāha- jñeyāt grāhyaviṣayāt pūrvaṃ prāgeva,",
    "T04bsa054_u:10728": " anutpanne eva jñeye yadi jñānamutpannamabhidhīyate,",
    "T04bsa054_u:10729": " tadā kimālambya asya saṃbhavaḥ?",
    "T04bsa054_u:10730": " pūrvaṃ jñeyamālambanamantareṇa kimālambya kimāśritya asya saṃbhava utpādaḥ?",
    "T04bsa054_u:10731": " dvitīyapakṣamāśrityāha- jñeyena grāhyaviṣayeṇa saha samānakālaṃ cedyadi jñānam,",
    "T04bsa054_u:10732": " kimālambya asya saṃbhavaḥ?",
    "T04bsa054_u:10733": " samānakālasya jñeyasya akāraṇatayā anālambanatvāt /",
    "T04bsa054_u:10734": " nākāraṇaṃ viṣayaḥ iti vacanāt //",
    "T04bsa054_u:10735": " atha tṛtīyaḥ prakāraḥ svīkriyate, athetyādi-",
    "T04bsa054_u:10736": " atha jñeyādbhavet paścāt tadā jñānaṃ kuto bhavet /",
    "T04bsa054_u:10737": " atheti pṛcchāyām /",
    "T04bsa054_u:10738": " jñeyāditi /",
    "T04bsa054_u:10739": " pūrvaṃ jñeyam,",
    "T04bsa054_u:10740": " paścāt tadanantaraṃ nivṛtte jñeye bhavet utpadyeta jñānam,",
    "T04bsa054_u:10741": " tadā jñānaṃ kuto bhavet,",
    "T04bsa054_u:10742": " jñānakāle jñeyasya nivṛttatvāt,",
    "T04bsa054_u:10743": " kuta ālambanāt jñānaṃ bhavet,",
    "T04bsa054_u:10744": " kimāśritya utpadyeta?",
    "T04bsa054_u:10745": " tasmādviṣayādisāmagrīto 'pi paramārthato na sidhyati jñānam /",
    "T04bsa054_u:10746": " idaṃ cittasmṛtyupasthānamāryaratnakūṭādiṣvabhihitam-",
    "T04bsa054_u:10747": " sa evaṃ cittaṃ parigaveṣate- katarat taccittaṃ rajyati vā duṣyati vā muhyati vā?",
    "T04bsa054_u:10748": " kimatītamanāgataṃ pratyutpannaṃ vā? iti /",
    "T04bsa054_u:10749": " tatra yadatītam, tat kṣīṇam /",
    "T04bsa054_u:10750": " yadanāgatam,",
    "T04bsa054_u:10751": " tadasaṃprāptam /",
    "T04bsa054_u:10752": " pratyutpannasya sthitirnāsti /",
    "T04bsa054_u:10753": " cittaṃ hi kāśyapa nādhyātmaṃ na bahirdhā nobhayamantareṇopalabhyate /",
    "T04bsa054_u:10754": " cittaṃ hi kāśyapa arūpyanidarśanamapratighamavijñaptikamapratiṣṭhamaniketam /",
    "T04bsa054_u:10755": " cittaṃ hi kāśyapa sarvabuddhairna dṛṣṭam,",
    "T04bsa054_u:10756": " na paśyanti,",
    "T04bsa054_u:10757": " na drakṣyanti /",
    "T04bsa054_u:10758": " [yat sarvabuddhairna dṛṣṭam],",
    "T04bsa054_u:10759": " na paśyanti,",
    "T04bsa054_u:10760": " na drakṣyanti,",
    "T04bsa054_u:10761": " kīdṛśastasya pracāro draṣṭavyaḥ?",
    "T04bsa054_u:10762": " anyatra vitathapatitayā saṃjñayā dharmāḥ pravartante /",
    "T04bsa054_u:10763": " cittaṃ hi kāśyapa māyāsadṛśamabhūtakalpanatayā vividhāmupapattiṃ parigṛhṇāti /",
    "T04bsa054_u:10764": " peyālaṃ /",
    "T04bsa054_u:10765": " cittaṃ hi kāśyapa nadīstrotaḥsadṛśamanavasthitamutpannabhagnavilīnam /",
    "T04bsa054_u:10766": " cittaṃ hi kāśyapa dīpārciḥsadṛśaṃ hetupratyayatayā pravartate /",
    "T04bsa054_u:10767": " cittaṃ hi kāśyapa vidyutsadṛśaṃ (Bcp 246)",
    "T04bsa054_u:10768": " kṣaṇabhaṅgayanavasthitam /",
    "T04bsa054_u:10769": " cittaṃ hi kāśyapa ākāśasadṛśam,",
    "T04bsa054_u:10770": " āgantukaiḥ kleśopakleśairupakliśyate /",
    "T04bsa054_u:10771": " peyālaṃ /",
    "T04bsa054_u:10772": " yāvat cittaṃ hi kāśyapa parigaveṣyamāṇaṃ na labhyate /",
    "T04bsa054_u:10773": " yanna labhyate,",
    "T04bsa054_u:10774": " tannopalabhyate /",
    "T04bsa054_u:10775": " tannaivātītaṃ nānāgataṃ na pratyutpannam /",
    "T04bsa054_u:10776": " tat tryadhvasamatikrāntam /",
    "T04bsa054_u:10777": " yat tryadhvasamatikrāntaṃ tannaivāsti na nasti ityādi //",
    "T04bsa054_u:10778": " evaṃ cittasmṛtyupasthānaṃ pratipādya dharmasmṛtyupasthānaṃ pratipādayitumuktameva kramaṃ yojayannāha evaṃ cetyādi-",
    "T04bsa054_u:10779": " evaṃ ca sarvadharmāṇāmutpattirnāvasīyate // Bca_9.106 //",
    "T04bsa054_u:10780": " cakāra evakārārthaḥ /",
    "T04bsa054_u:10781": " evameva yathoditanyāyena sarvadharmāṇāṃ sarvabhāvānāmutpattirutpādo nāvasīyate na pratīyate /",
    "T04bsa054_u:10782": " teṣāmapi svahetutaḥ pūrvaṃ samānakālaṃ paścādvā utpattau idameva dūṣaṇaṃ yathāsaṃbhavaṃ vācyam /",
    "T04bsa054_u:10783": " utpādābhāvānnirodho 'pi na yujyate /",
    "T04bsa054_u:10784": " anutpannasya nirodhāyogāt /",
    "T04bsa054_u:10785": " ata eva ca anutpannāniruddhasvabhāvatayā niṣprapañcatvāt sarvadharmā vimokśābhimukhā",
    "T04bsa054_u:10786": " dharmadhātuniryātā ākāśadhātuparyavasānā aprajñaptikā avyavahārā anabhilāpyā anabhilapanīyā ityucyante /",
    "T04bsa054_u:10787": " evaṃ dharmasmṛtyupasthānenāvirahitaṃ sarvadharmeṣvanāsaṅgajñānamutpadyate /",
    "T04bsa054_u:10788": " dharmasmṛtyupasthānabhāvanā ca āryākṣayamatisūtre darśitā / yaduktam-",
    "T04bsa054_u:10789": " dharme dharmānupaśyī viharan bodhisattvo na kaṃciddharmaṃ samanupaśyati /",
    "T04bsa054_u:10790": " yato na buddhadharmāḥ,",
    "T04bsa054_u:10791": " yato na bodhiḥ,",
    "T04bsa054_u:10792": " yato na mārgaḥ,",
    "T04bsa054_u:10793": " yato na niḥsaraṇam,",
    "T04bsa054_u:10794": " sarvadharmā niḥsaraṇamiti viditvā anāvaraṇamahākaruṇāsamādhiṃ samāpadyate /",
    "T04bsa054_u:10795": " sa sarvadharmeṣu sarvakleśeṣu ca kṛtrimasaṃjñāṃ pratilabhate- niṣkleśā ete dharmā naite sakleśāḥ /",
    "T04bsa054_u:10796": " tatkasya hetoḥ?",
    "T04bsa054_u:10797": " tathāhi ete nītārthe 'rthaṃ samavasaranti /",
    "T04bsa054_u:10798": " nāsti kleśānāṃ saṃnicayo rāśībhāvaḥ,",
    "T04bsa054_u:10799": " na rāgabhāvaḥ,",
    "T04bsa054_u:10800": " na dveṣabhāvaḥ,",
    "T04bsa054_u:10801": " na mohabhāvaḥ /",
    "T04bsa054_u:10802": " eṣāmevānubodhād bodhiḥ /",
    "T04bsa054_u:10803": " yatsvabhāvāśca kleśāḥ,",
    "T04bsa054_u:10804": " tatsvabhāvā bodhiḥ,",
    "T04bsa054_u:10805": " ityevaṃ smṛtimupasthāpayati / iti //",
    "T04bsa054_u:10806": " uktaṃ ca-",
    "T04bsa054_u:10807": " utpattiryasya naivāsti tasya kā nirvṛtirbhavet /",
    "T04bsa054_u:10808": " māyāgajaprakāśatvādādiśāntaṃ tvayatnataḥ //",
    "T04bsa054_u:10809": " yaḥ pratītyasamutpādaḥ śūnyatā saiva te matā /",
    "T04bsa054_u:10810": " tathāvidhaśca saddharmastatsamaśca tathāgataḥ //",
    "T04bsa054_u:10811": " tattattvaṃ paramārtho 'pi tathatā dravyamiṣyate /",
    "T04bsa054_u:10812": " bhūtaṃ tadavisaṃvādi tadbodhādbuddha ucyate //",
    "T04bsa054_u:10813": " iti /",
    "T04bsa054_u:10814": " [catuḥ 3.27, 39, 20]",
    "T04bsa054_u:10815": " evaṃ dharmasmṛtyupasthānaṃ darśayatā sarvadharmā anutpannāniruddhāḥ prakāśitāḥ //",
    "T04bsa054_u:10816": " tathā sati saṃvṛtisatyamayuktamityuktaṃ syāt /",
    "T04bsa054_u:10817": " tataḥ satyadvayavyavasthāpanaṃ na ghaṭate iti parihartuṃ codyamutthāpayannāha yadyevamityādi-",
    "T04bsa054_u:10818": " (Bcp 247)",
    "T04bsa054_u:10819": " yadyevaṃ saṃvṛtirnāsti tataḥ satyadvayaṃ kutaḥ /",
    "T04bsa054_u:10820": " yadi paramārthataḥ sarvadharmā anutpannāniruddhasvabhāvāḥ,",
    "T04bsa054_u:10821": " evaṃ sati saṃvṛtirnāsti,",
    "T04bsa054_u:10822": " vyavahāro na syāt,",
    "T04bsa054_u:10823": " paramārthasatyamevaikaṃ syāt /",
    "T04bsa054_u:10824": " tataḥ saṃvṛterabhāvāt satyadvayaṃ saṃvṛtisatyaṃ paramārthasatyaṃ ceti yaduktam-",
    "T04bsa054_u:10825": " saṃvṛtiḥ paramārthaśca satyadvayamidaṃ matam / [9.2]",
    "T04bsa054_u:10826": " iti, tadetat satyadvayaṃ kutaḥ? naiva syāt /",
    "T04bsa054_u:10827": " tadabhāvācca paralokagamanakarmakriyāphalasaṃbandhasvabhāvopārjanādi na syāt,",
    "T04bsa054_u:10828": " sarvavyavahārābhāvāt /",
    "T04bsa054_u:10829": " athāpi syāt- yadi nāma nāsti,",
    "T04bsa054_u:10830": " tathā marīcikādiṣu jalakalpanayeva saṃvṛtisvabhāvayā kalpanayā buddhyā vyavasthāpyate,",
    "T04bsa054_u:10831": " tataḥ satyadvayamupapadyate ityāśaṅkayannāha atha seti-",
    "T04bsa054_u:10832": " atha sāpyanyasaṃvṛtyā",
    "T04bsa054_u:10833": " atheti praśne /",
    "T04bsa054_u:10834": " sāpīti saṃvṛtiḥ /",
    "T04bsa054_u:10835": " na kevalaṃ paramārthasatyamityaperarthaḥ /",
    "T04bsa054_u:10836": " anyayā saṃvṛtyā kalpanābuddhirūpayā vyavasthāpyate /",
    "T04bsa054_u:10837": " athavā /",
    "T04bsa054_u:10838": " apiravadhāraṇe bhinnakrame ca /",
    "T04bsa054_u:10839": " anyayaiva saṃvṛtyeti yojanīyam /",
    "T04bsa054_u:10840": " evamekaṃ saṃdhitsato 'nyat pracyavate ityupadarśayannāha-",
    "T04bsa054_u:10841": " syātsattvo nirvṛtaḥ kutaḥ // Bca_9.107 //",
    "T04bsa054_u:10842": " yadi paramārthatastatsvabhāvaśūnyamapi kalpanābuddhiviṣayīkaraṇāt sāṃvṛtamucyate,",
    "T04bsa054_u:10843": " yo 'pi tarhi sarvadharmaniḥsvabhāvatālakṣaṇaṃ paramārthasatyamadhigamya anupalambhayogena sarvaprapañcavirahāt parinirvṛtimupayātaḥ,",
    "T04bsa054_u:10844": " so 'pi sattvaḥ parinirvṛto vinirmuktaḥ kuto bhavet? naiva syāt /",
    "T04bsa054_u:10845": " tasyāpi buddhayā viṣayīkaraṇāt /",
    "T04bsa054_u:10846": " buddhiśca sarvaiva saṃvṛtiḥ kalpanāsvabhāvatvāt /",
    "T04bsa054_u:10847": " buddhiḥ saṃvṛtirucyate iti vacanāt nirvṛtirapi saṃvṛtiḥ syāt //",
    "T04bsa054_u:10848": " atra parihāramāha paracittetyādi-",
    "T04bsa054_u:10849": " paracittavikalpo 'sau",
    "T04bsa054_u:10850": " parasya nirvṛtasattvādanyasya sattvasya cittaṃ tasyāsau vikalpaḥ,",
    "T04bsa054_u:10851": " yo 'yaṃ nirvṛtasyāpi buddhayā viṣayīkaraṇam /",
    "T04bsa054_u:10852": " na hi paracittavikalpena anyasya saṃvṛtiryuktā /",
    "T04bsa054_u:10853": " tato 'nyabuddhayā viṣayīkriyamāṇo 'pi nirvṛta evāsau /",
    "T04bsa054_u:10854": " kutaḥ? yataḥ-",
    "T04bsa054_u:10855": " svasaṃvṛtyā tu nāsti saḥ /",
    "T04bsa054_u:10856": " tuḥ pūrvasmādviśeṣamabhidhatte /",
    "T04bsa054_u:10857": " svasaṃvṛtyā nijasaṃvṛtyā svakalpanayā sa iti parinirvṛto nāsti, na vidyate /",
    "T04bsa054_u:10858": " parinirvṛta eva saḥ iti svayamasya sarvavikalpoparamāt /",
    "T04bsa054_u:10859": " anyatrāpi tarhi kathamanyasaṃvṛtiḥ syādityatrāha sa paścādityādi-",
    "T04bsa054_u:10860": " sa paścānniyataḥ so 'sti na cennāstyeva saṃvṛtiḥ // Bca_9.108 //",
    "T04bsa054_u:10861": " asmin sati idaṃ bhavati,",
    "T04bsa054_u:10862": " asyotpādādidamutpadyate iti idaṃpratyayatāmātrameva saṃvṛtiḥ /",
    "T04bsa054_u:10863": " iti dharmebhyo dharma utpadyamānaḥ paścādbhāvī bhavet /",
    "T04bsa054_u:10864": " tataḥ sa paścānniyato dharmaḥ,",
    "T04bsa054_u:10865": " so 'sti yadi,",
    "T04bsa054_u:10866": " tadā astyeva saṃvṛtiḥ /",
    "T04bsa054_u:10867": " na cedyadi sa nāsti,",
    "T04bsa054_u:10868": " tadā nāstyeva saṃvṛtiḥ /",
    "T04bsa054_u:10869": " (Bcp 248) gaganendīvarādiṣu idaṃpratyayatāyā abhāvāt /",
    "T04bsa054_u:10870": " etaduktaṃ bhavati- yadi nāma parinirvṛto buddhyā viṣayīkṛtaḥ,",
    "T04bsa054_u:10871": " naiva tāvatā paracittavikalpamātreṇa tasyāparinirvṛtiḥ /",
    "T04bsa054_u:10872": " svayamasya sarvavikalpaprapañcopaśamāt /",
    "T04bsa054_u:10873": " na raktacittenālambitaḥ svayaṃ prahīṇasarvakleśāvaraṇo vītarāgo 'pyavītarāgo bhavet /",
    "T04bsa054_u:10874": " tasmāt sarvakalpanāvirahādanyasaṃvṛtyālambito 'pi svayaṃ parinirvṛta evāsau paramārthataḥ /",
    "T04bsa054_u:10875": " ata eva sarvadharmāḥ sarvakalpanāśūnyatvādanutpannāniruddhasvabhāvatvācca prakṛtiparinirvṛtā ādiśāntā ityucyante /",
    "T04bsa054_u:10876": " tathāpi tathāvidhebhya eva tathāvidhā anye dharmā utpadyante nirudhyante ca /",
    "T04bsa054_u:10877": " māyāsvabhāvavat /",
    "T04bsa054_u:10878": " tena ca rūpeṇa parikalpavaśāt punarālambyamānāḥ sāṃvṛtāḥ,",
    "T04bsa054_u:10879": " vāstavarūpābhāvācca anutpannāniruddhā ityucyante kharaviṣāṇavat / yaduktam-",
    "T04bsa054_u:10880": " śūnyebhya eva śūnyā dharmāḥ prabhavanti dharmebhyaḥ /",
    "T04bsa054_u:10881": " iti //",
    "T04bsa054_u:10882": " āryalalitavistare 'pyuktam-",
    "T04bsa054_u:10883": " saṃskāra pradīpaarcivat kṣipramutpattinirodhadharmakāḥ /",
    "T04bsa054_u:10884": " anavasthita mārutopamā phenapiṇḍeva asāradurbalāḥ //",
    "T04bsa054_u:10885": " saṃskāra nirīha śūnyakāḥ kadalīstambhasamā nirīkṣataḥ /",
    "T04bsa054_u:10886": " māyopama cittamohanā bālaullāpana riktamuṣṭivat //",
    "T04bsa054_u:10887": " * * * * peyālaṃ /",
    "T04bsa054_u:10888": " yatha muñca pratītya balvajaṃ rajju vyāyāmabalena vartitā /",
    "T04bsa054_u:10889": " ghaṭiyantra sacakra vartate teṣu ekaikaśa nāsti vartanā //",
    "T04bsa054_u:10890": " tatha sarvabhavāṅgavartinī anyamanyopacayena niśritā /",
    "T04bsa054_u:10891": " ekaikaśa teṣu vartanī pūrvaparāntata nopalabhyate // * * * * *",
    "T04bsa054_u:10892": " mudrāt pratimudra dṛśyate mudrasaṃkrānti na copalabhyate /",
    "T04bsa054_u:10893": " na ca tatra na caiva sānyato eva saṃskāra anuchedaśāśvatāḥ // * * * * *",
    "T04bsa054_u:10894": " araṇiṃ yatha cottarāraṇiṃ hastavyāyāma trayebhi saṃgati /",
    "T04bsa054_u:10895": " iti pratyayato 'gni jāyate jātu kṛtārthu laghu nirudhyate //",
    "T04bsa054_u:10896": " atha paṇḍitu kaści mārgate kutayaṃ āgatu kutra yāti vā /",
    "T04bsa054_u:10897": " vidiśo diśi sarvi mārgato nāgati nāsya gatiśca labhyate //",
    "T04bsa054_u:10898": " skandhāyatanāni dhātavaḥ tṛṣṇa avidyā iti karmapratyayā /",
    "T04bsa054_u:10899": " sāmagri tu sattvasucanā sa ca paramārthatu nopalabhyate //",
    "T04bsa054_u:10900": " iti / [lalita-13.97,98,100,101,104,108-110]",
    "T04bsa054_u:10901": " (Bcp 249)",
    "T04bsa054_u:10902": " catuḥstave 'pyuktam-",
    "T04bsa054_u:10903": " niruddhādvāniruddhādvā bījādaṅkurasaṃbhavaḥ /",
    "T04bsa054_u:10904": " māyotpādavadutpādaḥ sarva eva tvayocyate //",
    "T04bsa054_u:10905": " atastvayā jagadidaṃ parikalpasamudbhavam /",
    "T04bsa054_u:10906": " parijñātamasadbhūtamanutpannaṃ na naśyati //",
    "T04bsa054_u:10907": " nityasya saṃsṛtirnāsti naivānityasya saṃsṛtiḥ /",
    "T04bsa054_u:10908": " svapnavat saṃsṛtiḥ proktā tvayā tattvavidāṃ vara //",
    "T04bsa054_u:10909": " iti / [catuḥ-1.16-18]",
    "T04bsa054_u:10910": " tasmāt paramārthata utpādanirodhābhāve 'pi na saṃvṛtisatyavirodha iti sarvaṃ samañjasam //",
    "T04bsa054_u:10911": " nanu yadi paramārthato 'nutpannāniruddhāḥ sarvadharmāḥ,",
    "T04bsa054_u:10912": " tadā na jñānaṃ na ca jñeyaṃ vastutaḥ saṃbhavati /",
    "T04bsa054_u:10913": " tat kimiha kena vicāryate iti vicāro 'pi na syāt /",
    "T04bsa054_u:10914": " atastūṣṇīmeva sthātavyamityata āha kalpanetyādi-",
    "T04bsa054_u:10915": " kalpanā kalpitaṃ ceti dvayamanyonyaniśritam /",
    "T04bsa054_u:10916": " yathāprasiddhamāśritya vicāraḥ sarva ucyate // Bca_9.109 //",
    "T04bsa054_u:10917": " kalpanā āropikā buddhiḥ /",
    "T04bsa054_u:10918": " kalpitaṃ tayā samāropitam /",
    "T04bsa054_u:10919": " cetyuktasamuccaye /",
    "T04bsa054_u:10920": " ityevaṃ dvayamubhayamanyonyasya niśritaṃ parasparasamāśritam,",
    "T04bsa054_u:10921": " kalpanāpekṣayā kalpitam,",
    "T04bsa054_u:10922": " kalpitāpekṣayā kalpaneti /",
    "T04bsa054_u:10923": " yathāprasiddhaṃ lokavyavahārato niścitamāśritya gṛhītvā vicāro vimarśaḥ sarva ucyate abhidhīyate /",
    "T04bsa054_u:10924": " sarva iti na kaścideva vicāro 'pi saṃvṛtimāśritya pratanyate,",
    "T04bsa054_u:10925": " na tu paramārthasatyam,",
    "T04bsa054_u:10926": " tasya sarvavyavahārātikrāntatvādityarthaḥ //",
    "T04bsa054_u:10927": " vicāro 'pi bahirvicāravat kālpanikasvabhāvatvādvicārayitavya iti cet,",
    "T04bsa054_u:10928": " vicārasyāśakyavicāratvādityabhisaṃdhāyāha vicāritenetyādi-",
    "T04bsa054_u:10929": " vicāritena tu yadā vicāreṇa vicāryate /",
    "T04bsa054_u:10930": " tadānavasthā tasyāpi vicārasya vicāraṇāt // Bca_9.110 //",
    "T04bsa054_u:10931": " vicāritena tu parīkṣitena punaryadā vicāreṇa vicāryate nirūpyate,",
    "T04bsa054_u:10932": " tadā anavasthā apratiṣṭhānaṃ syāt /",
    "T04bsa054_u:10933": " kutaḥ? tasyāpi vicārasya vicāraṇāt /",
    "T04bsa054_u:10934": " yo 'sau vicārasya vicāraṇārthaṃ vicāra upādīyate,",
    "T04bsa054_u:10935": " tasyāpi vicārasya vicāraṇāddhetoḥ //",
    "T04bsa054_u:10936": " vicārye tarhi vicāryamāṇe kathamiyamanavasthā na syādityatrāha vicārite ityādi-",
    "T04bsa054_u:10937": " vicārite vicārye tu vicārasyāsti nāśrayaḥ /",
    "T04bsa054_u:10938": " nirāśritatvānnodeti tacca nirvāṇamucyate // Bca_9.111 //",
    "T04bsa054_u:10939": " vicārye tu parīkṣye punarvastuni vicārite nirṇīte sati vicārasya nirṇayasya punaruttarakālaṃ kartavyasya āśrayo nāsti,",
    "T04bsa054_u:10940": " yamāśritya punarvicārānusaraṇenānavasthānaṃ syāt /",
    "T04bsa054_u:10941": " vicāryasya vicāraṇe caritārthatayā punarākāṅkṣābhāvāt /",
    "T04bsa054_u:10942": " ata eva nirāśrayatvānnodeti,",
    "T04bsa054_u:10943": " āśrayābhāvānna punarvicāraḥ pravartate /",
    "T04bsa054_u:10944": " sarvasamāropaniṣedhaṃ vidhāya vastutattvaparijñānāt kṛtakṛtyatvāt pravṛttinivṛttyabhāvāt (Bcp 250)",
    "T04bsa054_u:10945": " na kkacit sajyate,",
    "T04bsa054_u:10946": " nāpi virajyate /",
    "T04bsa054_u:10947": " tacca nirvāṇamucyate,",
    "T04bsa054_u:10948": " sarvavyavahāranivṛtteḥ sarvatra nirvyāpāratayā praśāntatvāt tadeva nirvāṇamabhidhīyate //",
    "T04bsa054_u:10949": " kalpitaviṣaye 'vaśyameva sarvatra vicāraḥ satyo na tu paramārthata ityāha yasya tvityādi-",
    "T04bsa054_u:10950": " yasya tvetaddūyaṃ satyaṃ sa evātyantaduḥsthitaḥ /",
    "T04bsa054_u:10951": " yasya punaḥ paramārthasadbhāvavādinaḥ etaddūyaṃ vicāro vicāryaṃ ceti etadubhayamapi satyaṃ paramārthasat,",
    "T04bsa054_u:10952": " sa eva bhāvasvabhāvavādī atyantaduḥsthitaḥ atyantamatiśayena duḥkhena sthito duḥsthitaḥ duṣkaraṇīyatvāt /",
    "T04bsa054_u:10953": " etadevopadarśayannāha yadītyādi-",
    "T04bsa054_u:10954": " yadi jñānavaśādartho jñānāstitve tu kā gatiḥ // Bca_9.112 //",
    "T04bsa054_u:10955": " yadi jñānavaśāt jñānasya pramāṇasya vaśāt sāmarthyāt arthaḥ prameyaṃ vyavasthāpyate,",
    "T04bsa054_u:10956": " tadā bhavatu nāma pramāṇāt prameyavyavasthā,",
    "T04bsa054_u:10957": " ko nāma nivārayati?",
    "T04bsa054_u:10958": " kevalamidamiha nirūpaṇīyam-jñānāstitve tu kā gatiḥ?",
    "T04bsa054_u:10959": " jñānasya pramāṇasya punarastitvaṃ kuto niścitamiti vaktavyam /",
    "T04bsa054_u:10960": " svasaṃvedanasyābhāvāt pramāṇāntarānveṣaṇe anavasthānaṃ syāditi kā gatirāśrayaṇīyā?",
    "T04bsa054_u:10961": " syādetat- syādeva anavasthānam,",
    "T04bsa054_u:10962": " yadi jñānastitve pramāṇaṃ mṛgyate /",
    "T04bsa054_u:10963": " yāvatā prameyādeva pramāṇavyavasthā,",
    "T04bsa054_u:10964": " tat kuto 'navasthānaṃ syādityāśaṅkayannāha athetyādi-",
    "T04bsa054_u:10965": " atha jñeyavaśājjñānaṃ jñeyāstitve tu kā gatiḥ /",
    "T04bsa054_u:10966": " atheti parābhiprāyaprakāśane /",
    "T04bsa054_u:10967": " atha jñeyasya prameyasya vaśāt jñānaṃ vyavasthāpyate,",
    "T04bsa054_u:10968": " tarhi jñeyāstitve tu kā gatiḥ?",
    "T04bsa054_u:10969": " yadi jñeyavaśāt jñānaṃ vyavasthāpyate,",
    "T04bsa054_u:10970": " tadā svayameva jñeyaṃ jñānāstitve vyavasthānibandhanaṃ syāt,",
    "T04bsa054_u:10971": " tacca kutaḥ pramāṇāt siddhamiti pṛcchati- jñeyāstitve punaḥ kā gatiriti /",
    "T04bsa054_u:10972": " prameyasiddhaye jñānāntarānusaraṇe tadapi jñānāntaraṃ kutaḥ siddhamiti vaktavyam /",
    "T04bsa054_u:10973": " tasmādeva jñeyāditi cet,",
    "T04bsa054_u:10974": " jñeyaṃ kutaḥ siddham?",
    "T04bsa054_u:10975": " tatsiddhau jñānāntarānusaraṇe punaranavasthānamaparyavasānaṃ syāt /",
    "T04bsa054_u:10976": " syādetat- bhavedetat yadi jñānasya jñeyasya vā siddhaye jñānāntarāpekṣā syāt,",
    "T04bsa054_u:10977": " api tu parasparamitaretarasya siddhiḥ /",
    "T04bsa054_u:10978": " ato noktadoṣaprasaṅga iti parasyāśayamāvirbhāvayannāha athānyonyetyādi-",
    "T04bsa054_u:10979": " athānyonyavaśātsattvamabhāvaḥ syāddūyorapi // Bca_9.113 //",
    "T04bsa054_u:10980": " atha punarevamabhidhīyate- anyonyasya jñānasya jñeyasya parasparasya vaśāt sāmarthyāt jñānajñeyayorapi sattvamastitvaṃ niścīyate jñānavaśājjñeyasya jñeyavaśācca jñānasyeti yāvat /",
    "T04bsa054_u:10981": " tadevaṃ sati abhāvaḥ syād dvayorapi /",
    "T04bsa054_u:10982": " dvayorapi jñānajñeyayorabhāvaḥ syāt,",
    "T04bsa054_u:10983": " ekasyāpi sattvasiddhirna bhavet /",
    "T04bsa054_u:10984": " itaretarāśrayatvādekasyāsiddhau dvitīyasyāpyasiddhiḥ //",
    "T04bsa054_u:10985": " atra prakṛtānurūpadṛṣṭāntamāha pitā cedityādi-",
    "T04bsa054_u:10986": " pitā cenna vinā putrātkutaḥ putrasya saṃbhavaḥ /",
    "T04bsa054_u:10987": " putrābhāve pitā nāsti",
    "T04bsa054_u:10988": " (Bcp 251)",
    "T04bsa054_u:10989": " pitā janakaḥ yadi putraṃ vinā putramantareṇa na syāt,",
    "T04bsa054_u:10990": " putrajananasāpekṣatvādasya vyapadeśasya,",
    "T04bsa054_u:10991": " tarhi kutaḥ putrasya saṃbhavaḥ,",
    "T04bsa054_u:10992": " kutaḥ kasmāt piturabhāvāt putrasya janyasya saṃbhavaḥ janma astu?",
    "T04bsa054_u:10993": " kimiti cet, putrābhāve pitā nāsti /",
    "T04bsa054_u:10994": " hetupadametat /",
    "T04bsa054_u:10995": " yataḥ putrasya abhāve asattve pitā nāsti na bhavati /",
    "T04bsa054_u:10996": " pitrā hi putro janayitavyaḥ /",
    "T04bsa054_u:10997": " sa ca na putraṃ yāvajjanayati,",
    "T04bsa054_u:10998": " tāvat pitaiva na bhavati /",
    "T04bsa054_u:10999": " yāvacca pitā na bhavati,",
    "T04bsa054_u:11000": " tāvat putrasya tasmāt saṃbhavo nāsti /",
    "T04bsa054_u:11001": " ataḥ itaretarāśrayaṇādekābhāvādanyatarābhāvaḥ syāditi dvayorapyanayorabhāva iti samudāyārthaḥ /",
    "T04bsa054_u:11002": " amumarthaṃ dārṣṭāntike yojayannāha tatheti-",
    "T04bsa054_u:11003": " tathāsattvaṃ tayordvayoḥ // Bca_9.114 //",
    "T04bsa054_u:11004": " yathātra pitāputrodāharaṇe,",
    "T04bsa054_u:11005": " tathā asattvaṃ tathaiva abhāvaḥ tayordvayorjñānajñeyayoḥ /",
    "T04bsa054_u:11006": " tathāhi- jñeyajananājjñānamucyate,",
    "T04bsa054_u:11007": " jñānaparicchedyatayā ca jñeyamiti yāvat jñānaṃ na sidhyati,",
    "T04bsa054_u:11008": " yāvat parijñānaṃ na sidhyati,",
    "T04bsa054_u:11009": " tāvat paricchedyatayā ca jñeyaṃ na sidhyati /",
    "T04bsa054_u:11010": " itaretarāśrayaṇādubhayābhāvaḥ syāditi bhāvaḥ //",
    "T04bsa054_u:11011": " syādetat- na brūmaḥ- anyonyavaśāt siddhiranayoḥ api tu jñeyakāryaṃ jñānam,",
    "T04bsa054_u:11012": " tato jñānādaṅkurād bījamiva jñeyaṃ setsyati /",
    "T04bsa054_u:11013": " iti parāśayamudbhāvayannāha aṅkura ityādi-",
    "T04bsa054_u:11014": " aṅkuro jāyate bījādvījaṃ tenaiva sūcyate /",
    "T04bsa054_u:11015": " jñeyājjñānena jātena tatsattā kiṃ na gamyate // Bca_9.115 //",
    "T04bsa054_u:11016": " aṅkuro jāyate utpadyate bījāt khalabilāntargatāt /",
    "T04bsa054_u:11017": " bījaṃ tenaiva bījājjātena aṅkureṇa sūcyate gamyate yathā,",
    "T04bsa054_u:11018": " tathā atra jñeyāt prameyāt jñānena jātena utpannena tatsattā tasya jñeyasya sattā sadbhāvaḥ kiṃ na gamyate,",
    "T04bsa054_u:11019": " kiṃ na pratipadyate?",
    "T04bsa054_u:11020": " atrāpi bījāṅkuravat kāryakāraṇabhāvasya vidyamānatvāt //",
    "T04bsa054_u:11021": " nāyaṃ sadṛśo dṛṣṭānta ityāha aṅkurādityādi-",
    "T04bsa054_u:11022": " aṅkurādanyato jñānādvījamastīti gamyate /",
    "T04bsa054_u:11023": " jñānāstitvaṃ kuto jñātaṃ jñeyaṃ yattena gamyate // Bca_9.116 //",
    "T04bsa054_u:11024": " aṅkurāt kāryāt bījamastīti yadgamyate,",
    "T04bsa054_u:11025": " tannāyamasyaiva kevalasya prabhāvaḥ,",
    "T04bsa054_u:11026": " kiṃ tarhi anyato jñānādaṅkuravyatiriktāt tadastīti gamyate /",
    "T04bsa054_u:11027": " tathā hi- na yogyatāmātreṇa kāryaṃ kāraṇasya gamakam,",
    "T04bsa054_u:11028": " bījasyaiva aṅkurajananamapratipannasyāpi gamakatvaṃ syāt /",
    "T04bsa054_u:11029": " nāpi svarūpapratītimātreṇa apratipannakāryakāraṇabhāvasyāpi tatpratipattiprasaṅgāt,",
    "T04bsa054_u:11030": " api tu avinābhāvitvena niścitam /",
    "T04bsa054_u:11031": " ataḥ prākpratipannakāryakāraṇabhāvasya punaḥ paścāt kkacid bījāvinābhāvinamaṅkuramupalabdhavataḥ aṅkurādadhyavasāyātmakamanumānamutpadyate,",
    "T04bsa054_u:11032": " tato bījamastītyavasīyate /",
    "T04bsa054_u:11033": " ato jñānaviṣayīkṛta eva aṅkuro bījapratipattihetuḥ /",
    "T04bsa054_u:11034": " jñānāstitvaṃ jñānasya sadbhāvaḥ kuto jñātaṃ kasmāt pratītam?",
    "T04bsa054_u:11035": " svasaṃvedanābhāvādanavasthānabhayena jñānāntarānanusaraṇācca,",
    "T04bsa054_u:11036": " jñeyaṃ yattena gamyate,",
    "T04bsa054_u:11037": " yad yasmāt jñeyaṃ tena jñānena jñeyakāryeṇa gamyate avasīyate /",
    "T04bsa054_u:11038": " na hi svayamaniścitaṃ liṅgaṃ (Bcp 252)",
    "T04bsa054_u:11039": " sādhyasya gamakamupapadyate /",
    "T04bsa054_u:11040": " jñāpakahetutvādasya jñeyagamakatvam /",
    "T04bsa054_u:11041": " tasmādvāstavapakṣe jñānajñeyāsiddhervicāraḥ kartumaśakyaḥ,",
    "T04bsa054_u:11042": " kālpanikapakṣe tu yathāprasiddhavyavahāramāśritya śakyate iti niścitam //",
    "T04bsa054_u:11043": " na svato nāpi parato na dvābhyāṃ nāpyahetutaḥ /",
    "T04bsa054_u:11044": " utpannā jātu vidyante bhāvāḥ kvacana kecana //",
    "T04bsa054_u:11045": " [ma. śā. 1.3]",
    "T04bsa054_u:11046": " ityasyārthasya samarthanārthaṃ nāpyahetuta iti turīyakoṭiprasādhanāya tāvat svabhāvavādimatamapākartumāha loka ityādi-",
    "T04bsa054_u:11047": " lokaḥ pratyakṣatastāvatsarvaṃ hetumudīkṣate /",
    "T04bsa054_u:11048": " tathā hi te svaparasvabhāvasarvahetunirapekṣameva bhāvagrāmavaicitryamutpadyate iti varṇayanti /",
    "T04bsa054_u:11049": " yataḥ na paṅkajādīnāṃ nālapatradalakesarādikamanekaprakārabhedabhinnavaicitryamacetanā jalapaṅkādayo nirvartayitumalam /",
    "T04bsa054_u:11050": " na ca cetano 'pi kaścidanyaḥ karmaṇā tādṛśanirmāṇapravīṇa upalabhyate,",
    "T04bsa054_u:11051": " nāpi cādriyate,",
    "T04bsa054_u:11052": " tatkarmaṇo 'paryavasānāt yugapadaparyantaviśeṣeṣu vyāpārāyogācca /",
    "T04bsa054_u:11053": " tasmāt kiṃcitkāraṇamantareṇaiva sarvamidaṃ jagadvaicitryamutpadyate iti teṣāṃ matam, taduktam-",
    "T04bsa054_u:11054": " sarvahetunirāśaṃsaṃ bhāvānāṃ janma varṇyate /",
    "T04bsa054_u:11055": " svabhāvavādibhiste ca nāhuḥ svamapi kāraṇam //",
    "T04bsa054_u:11056": " rājīvakesarādīnāṃ vaicitryaṃ kaḥ karoti hi /",
    "T04bsa054_u:11057": " mayūracandrakādirvā vicitraḥ kena nirmitaḥ //",
    "T04bsa054_u:11058": " yathaiva kaṇṭakādīnāṃ taikṣṇyādikamahetukam /",
    "T04bsa054_u:11059": " kādācitkatayā tattadduḥkhādīnāmahetutā //",
    "T04bsa054_u:11060": " tadevaṃvādino lokapratītādeva hetusāmarthyādbādhā syādityupadarśayati /",
    "T04bsa054_u:11061": " lokaḥ sarvo janaḥ /",
    "T04bsa054_u:11062": " pratyakṣataḥ indriyāśritājjñānāt /",
    "T04bsa054_u:11063": " pratyakṣata ityupalakṣaṇādanumānato 'pi tatpratītibhāvāt /",
    "T04bsa054_u:11064": " pratyakṣānumānābhyāmiti yāvat /",
    "T04bsa054_u:11065": " sarvamanekaprakāraṃ hetuṃ jagadvaicitryakāraṇam,",
    "T04bsa054_u:11066": " udīkṣate tadanvayavyatirekānuvidhāyi kāryamupajanayantaṃ paśyati /",
    "T04bsa054_u:11067": " yat kāryaṃ yasya sadbhāve bhavati,",
    "T04bsa054_u:11068": " tadabhāve ca na bhavatīti pratīyate,",
    "T04bsa054_u:11069": " sa tasya heturiti niścīyate /",
    "T04bsa054_u:11070": " iti lokapratītādeva hetuvyāpārādasya ahetukatvapratijñā bādhyate /",
    "T04bsa054_u:11071": " tadevopadarśayannāha padmanālādītyādi-",
    "T04bsa054_u:11072": " padmanālādibhedo hi hetubhedena jāyate // Bca_9.117 //",
    "T04bsa054_u:11073": " padmasya rājīvasya nālamādi yeṣāṃ padmadalakesarādīnāṃ te tathoktāḥ,",
    "T04bsa054_u:11074": " teṣāṃ bhedo nānātvam /",
    "T04bsa054_u:11075": " hiryasmāt /",
    "T04bsa054_u:11076": " hetubhedena hetoḥ kāraṇasya bhedena viśeṣeṇa jāyate utpadyate, nānyathā /",
    "T04bsa054_u:11077": " aniyamena sarvatra sadbhāvaprasaṅgāt /",
    "T04bsa054_u:11078": " ataḥ yad yasyānvayavyatirekānuvidhānaṃ kurvat pratīyate,",
    "T04bsa054_u:11079": " tat tasyaiva kāryaṃ nānyasyetyabhyupagamanīyam /",
    "T04bsa054_u:11080": " yasmāt pratiniyatakāraṇādeva pratiniyataviśeṣotpattiḥ,",
    "T04bsa054_u:11081": " tadbhedena tadbhedāditi na ahetumatī //",
    "T04bsa054_u:11082": " (Bcp 253)",
    "T04bsa054_u:11083": " nanu bhavedeṣa viśeṣaḥ yadi hetoreva svayamasau viśeṣaḥ siddhaḥ syāt /",
    "T04bsa054_u:11084": " kiṃ tu tasyaiva kutaḥ sa bhavatīti vaktavyam /",
    "T04bsa054_u:11085": " na ca nirviśeṣādviśeṣotpattiḥ,",
    "T04bsa054_u:11086": " punarahetutvaprasaṅgāt /",
    "T04bsa054_u:11087": " ityāśaṅkāṃ pariharannāha kiṃkṛta ityādi-",
    "T04bsa054_u:11088": " kiṃkṛto hetubhedaścet pūrvahetuprabhedataḥ /",
    "T04bsa054_u:11089": " kiṃkṛtaḥ kena kṛtaḥ kuto yātaḥ hetubhedaścet,",
    "T04bsa054_u:11090": " hetorbhedo viśeṣaśceducyate /",
    "T04bsa054_u:11091": " pūrvahetuprabhedataḥ pūrvasya prāktanasya tajjanakasya hetoḥ prabhedataḥ prabhedādviśeṣāt /",
    "T04bsa054_u:11092": " tasyāpi tatpūrvasya hetoḥ kuto viśeṣa iti cet,",
    "T04bsa054_u:11093": " punastatrāpi pūrvahetuviśeṣāditi vaktavyam,",
    "T04bsa054_u:11094": " iti uttarottarasya viśeṣākāṅkṣāyāṃ pūrvapūrvasya viśeṣādityuttaraṃ vācyam /",
    "T04bsa054_u:11095": " na caivamanavasthānamaniṣṭaṃ kiṃcidāpādayati- anavarāgrasya saṃsārasya pūrvakoṭirna prajñāyate ityabhyupagamāt /",
    "T04bsa054_u:11096": " ata eva phalāviparyayo 'pi na svato bhavatītyāha kasmāccedityādi-",
    "T04bsa054_u:11097": " kasmāccetphalado hetuḥ pūrvahetuprabhāvataḥ // Bca_9.118 //",
    "T04bsa054_u:11098": " kasmāt kāraṇāt phalado viśiṣṭaphaladānasamartho hetuścet,",
    "T04bsa054_u:11099": " pūrvahetuprabhāvataḥ pūrvasya tajjanakasya hetoḥ sāmarthyāt svahetunā sa tādṛśastatsvabhāvo",
    "T04bsa054_u:11100": " 'jani yena sahakāriviśeṣopahitakāryotpādānuguṇaviśeṣaparaṃparāpariṇatimadhigacchan",
    "T04bsa054_u:11101": " asati pratibandhavaikalyayoḥ saṃbhave tathāvidhameva phalamutpādayati /",
    "T04bsa054_u:11102": " ataḥ aviparītaphaladānamapi svahetusāmarthyopajanitameva /",
    "T04bsa054_u:11103": " tena abhyudayaniḥśreyasasādhanahetoryathāsaṃkhyamabhyudayaniḥśreyasameva phalaṃ jāyate,",
    "T04bsa054_u:11104": " tadviparītādviparītamiti na kathaṃcidapi viparyayaḥ //",
    "T04bsa054_u:11105": " etacca avaśyaṃ svabhāvavādinā sahetukatvamakāmakenāpi svīkartavyam /",
    "T04bsa054_u:11106": " kathamanyathā hetumantareṇa pratijñātamahetukatvaṃ bhāvānāṃ setsyati?",
    "T04bsa054_u:11107": " pratijñāmātreṇa tasya kenacidagrahaṇāt /",
    "T04bsa054_u:11108": " hetuvyāpāreṇa tat prasādhayataḥ svayameva punaḥ sahetukatvābhyupagamāt vandhyā me",
    "T04bsa054_u:11109": " māteti bruvataḥ iva pratijñāyāḥ svavacanena bādhanaṃ syāt ityubhayataḥpāśā rajjuriti",
    "T04bsa054_u:11110": " saṃkaṭaprāpto batāyaṃ tapasvī / taduktam-",
    "T04bsa054_u:11111": " na heturastīti vadan sahetukaṃ nanu pratijñāṃ svayameva śātayet /",
    "T04bsa054_u:11112": " athāpi hetupraṇayālaso bhavet pratijñayā kevalayāsya kiṃ bhavet //",
    "T04bsa054_u:11113": " iti /",
    "T04bsa054_u:11114": " tasmāt kudṛṣṭivijṛmbhitamevaitat pramāṇabādhitatvāt //",
    "T04bsa054_u:11115": " evaṃ svabhāvavādinaṃ nirākṛtya caturthaprakāraprasādhanārthameva īśvarakāraṇatāṃ jagataḥ pratyākhyātuṃ tadupakṣepaṃ kurvannāha īśvara ityādi-",
    "T04bsa054_u:11116": " īśvaro jagato hetuḥ",
    "T04bsa054_u:11117": " īśvarakāraṇavādino hi svabhāvavādimataniṣedhamākarṇya viśeṣamabhidhātumardhamavasitaṃ bhārasyeti manyamānāḥ prāhuḥ- sāhāyyameva anuṣṭhitamevaṃ bhavadbhiḥ /",
    "T04bsa054_u:11118": " na hi kāraṇamantareṇaiva (Bcp 254)",
    "T04bsa054_u:11119": " jagadvaicitryamupapadyate deśādyaniyamaprasaṅgāt /",
    "T04bsa054_u:11120": " kevalamacetanāḥ punaramī jalapaṅkādayo vaicitryāsāmarthyā iti yuktamanenoktam /",
    "T04bsa054_u:11121": " tatra astyeva sa bhagavān viśvavaicitryanirmāṇapravīṇaḥ jagadekasūtradhāraḥ sakalajagadādibhūtaḥ",
    "T04bsa054_u:11122": " nityātmatayā sarvadānupahataśaktiprabhāvaḥ sarvabhāvānāṃ kāryakāraṇabhāvāditattvavedī",
    "T04bsa054_u:11123": " samastārvācīnadarśanāgocaramāhātmya īśvaraḥ /",
    "T04bsa054_u:11124": " tena hetunā sahetukaṃ sakalamidaṃ sacarācaraṃ jagaditi kaḥ sacetanaḥ anyathā vaktumutsahate?",
    "T04bsa054_u:11125": " iti naiyāyikādiveśmakathāmabhidhāya pratyācaṣṭe- īśvaro jagato hetuḥ /",
    "T04bsa054_u:11126": " īśvara iti śaṃkarasyākhyā /",
    "T04bsa054_u:11127": " sa eva jagato viśvasya hetuḥ sṛṣṭisthitipralayakāraṇam /",
    "T04bsa054_u:11128": " tasmādevaitadviśvamaśeṣamutpadyate /",
    "T04bsa054_u:11129": " anyathā punaracetanopādānatvāt kathamamī girisaridavanisāgarādaya utpattibhājo bhaveyuḥ?",
    "T04bsa054_u:11130": " cetanāva dadhiṣṭhānāt punarime samutpattumutsahante,",
    "T04bsa054_u:11131": " tadvayāpāreṇaiva pravartanāt / taduktam-",
    "T04bsa054_u:11132": " sarvotpattimatāmīśamanye hetuṃ pracakṣate /",
    "T04bsa054_u:11133": " nācetanaḥ svakāryāṇi kila prārabhate svayam //",
    "T04bsa054_u:11134": " na syānmerurayaṃ na ceyamavanī naivāyamambhonidhiḥ",
    "T04bsa054_u:11135": " sūryācandramasau niveśasubhagau naitau jagaccakṣuṣī /",
    "T04bsa054_u:11136": " īśāno na kulālavadyadi bhavediśvasya nirmāṇakṛt",
    "T04bsa054_u:11137": " sattvādīśvarakartṛkaṃ jagadidaṃ vaktīti kaścitkila //",
    "T04bsa054_u:11138": " iti / [tattvasaṃgraha-46-47]",
    "T04bsa054_u:11139": " tasmājjagadevamacetanaviśvasvabhāvamīśvarakāraṇatāmātmano brūte /",
    "T04bsa054_u:11140": " atrocyate- kimanayā svagṛhītopakalpitayā prameyaracanayā vacanaracanāprapañcamālayā?",
    "T04bsa054_u:11141": " naitaducyamānamapi svasamayābhiniveśināṃ jaḍadhiyāṃ prītikaraṃ pramāṇaśūnyaṃ viduṣāṃ saṃtoṣamutpādayati /",
    "T04bsa054_u:11142": " tathā hi- yadyasau kāruṇikaḥ,",
    "T04bsa054_u:11143": " kimarthaṃ punarimān narakādiduḥkhapīḍitān prāṇinaḥ karoti?",
    "T04bsa054_u:11144": " tathā ca sati kāruṇikatvaṃ tasya śraddhāsamadhigamyameva syāt /",
    "T04bsa054_u:11145": " svakṛtāsatkarmaphalopabhogena tatkṣepāpanayane yasya pravṛttiḥ,",
    "T04bsa054_u:11146": " kathamakāruṇiko nāmeti cet, na /",
    "T04bsa054_u:11147": " tat karma kāruṇikaḥ kimiti kārayati yenāniṣṭaṃ phalamupabhujyate,",
    "T04bsa054_u:11148": " tatrāpi tasya vyāpārāt,",
    "T04bsa054_u:11149": " sarvotpattimatāṃ nimittakāraṇatvāt /",
    "T04bsa054_u:11150": " api ca kiṃ tasminnavyāpriyamāṇe tat karmaphalamupabhujyate na vā?",
    "T04bsa054_u:11151": " yadi prathamaḥ pakṣaḥ,",
    "T04bsa054_u:11152": " tadā kathametat-",
    "T04bsa054_u:11153": " ajño janturanīśo 'yamātmanaḥ sukhaduḥkhayoḥ /",
    "T04bsa054_u:11154": " īśvaraprerito gacchetsvargaṃ vā śvabhrameva vā //",
    "T04bsa054_u:11155": " iti / [mahābhā.-3.30.28]",
    "T04bsa054_u:11156": " sarvakāryeṣveva tadvayāpārābhyupagamasya anenaiva anaikāntikatāprasaṅgāt /",
    "T04bsa054_u:11157": " atha dvitīyaḥ,",
    "T04bsa054_u:11158": " tadā kṛpālurasau tatropekṣāṃ kimiti nādhivāsayati,",
    "T04bsa054_u:11159": " yad yatnena sāhāyyameva tatropakalpayati /",
    "T04bsa054_u:11160": " atha kṛtasya karmaṇo 'vipraṇāśādavaśyaṃ tena tatphalamanubhavitavyamiti tadupabhogāya vyāpriyate iti cet,",
    "T04bsa054_u:11161": " kathaṃ punaretasminnavyāpriyamāṇe 'vaśyaṃ tenānubhavitavyaṃ sāmagrīvaikalyāt /",
    "T04bsa054_u:11162": " kaḥ punarevaṃ (Bcp 255)",
    "T04bsa054_u:11163": " vipraṇāśe 'pi doṣaḥ?",
    "T04bsa054_u:11164": " prayatnata eva tato nivartitumucitaṃ kāruṇikasya /",
    "T04bsa054_u:11165": " evaṃ hi tadicchāyattavṛttitayā tasyāparipākāt tena svamaiśvaryamupadarśitaṃ tatra bhavet /",
    "T04bsa054_u:11166": " atra sattvānāṃ tatkarmasaṃcodito 'sau dayālurapi sthātumaśaktaḥ,",
    "T04bsa054_u:11167": " mahad bata anena svamaiśvaryamitthaṃ dyotitamanyatra syāt /",
    "T04bsa054_u:11168": " tat parakarmaṇāpi samākṛṣṭo nāma nātmani vaśitvamadhigacchati,",
    "T04bsa054_u:11169": " īśvarataḥ karmaṇa eva mahat sāmarthyamevaṃ prakāśitaṃ syāt /",
    "T04bsa054_u:11170": " tadvaraṃ karmaiva paryupāsyaṃ yatsāmarthyena samākṛṣyamāṇo maheśvaro 'pi sthātumasamarthaḥ /",
    "T04bsa054_u:11171": " tasmādidamavyāhatameva-",
    "T04bsa054_u:11172": " namaḥ satkarmabhyo vidhirapi na yebhyaḥ prabhavati //",
    "T04bsa054_u:11173": " iti / [bhartṛhari-vairāgya-92]",
    "T04bsa054_u:11174": " atha na kāruṇikaḥ,",
    "T04bsa054_u:11175": " tadāsau vītarāgaḥ sarāgo vā?",
    "T04bsa054_u:11176": " yadi ādyo vikalpaḥ,",
    "T04bsa054_u:11177": " tadā yadi nāma dayāvirahāt sukhaṃ nopanayati,",
    "T04bsa054_u:11178": " duḥkhaṃ tu janasya kasmādutpādayatīti vaktavyam /",
    "T04bsa054_u:11179": " duḥkhaṃ hi rāgādivaśena kasyacidupanīyate /",
    "T04bsa054_u:11180": " te cāsya na santi /",
    "T04bsa054_u:11181": " kathamakāraṇameva janaṃ duḥkhayati?",
    "T04bsa054_u:11182": " krīḍārthaṃ duḥkhayatīti cet,",
    "T04bsa054_u:11183": " krīḍārthaṃ vītarāgasya pravṛttiriti cet,",
    "T04bsa054_u:11184": " niścitamasau na vītarāgaḥ /",
    "T04bsa054_u:11185": " rāgādimatāmapi tāvajjitendriyāṇāṃ na krīḍārthaṃ dṛśyate pravṛttiḥ,",
    "T04bsa054_u:11186": " kiṃ punarvītarāgāṇāṃ tathā bhaviṣyati /",
    "T04bsa054_u:11187": " na rakṣaḥpiśācādimantareṇa anyasya paraduḥkhena krīḍā saṃbhāvyate //",
    "T04bsa054_u:11188": " atha avītarāga iti pakṣaḥ,",
    "T04bsa054_u:11189": " tadā kathamayamitarajanasādhāraṇaḥ sannīśvaro bhavitumarhati?",
    "T04bsa054_u:11190": " rāgādikleśapāśāyattavṛtterjagadaiśvaryāyogāt /",
    "T04bsa054_u:11191": " anyathā tadanyasyāpi tathāvidhasya tatprasaṅgāt /",
    "T04bsa054_u:11192": " nāpi saṃsāracārakoparuddhasvātantryasya viśvavaicitryaracanācāturyaṃ tadanyasyeva yujyate /",
    "T04bsa054_u:11193": " tadevamastitvameva bhavantaṃ vipralambhayati yadevaṃvidhasyāpi yāvadaiśvaryamabhyupagamyate /",
    "T04bsa054_u:11194": " bhavatu vā tathāvidhasyāpi kartṛtvam /",
    "T04bsa054_u:11195": " tathāpi kimasau svasthātmā [asvasthātmā vā]?",
    "T04bsa054_u:11196": " yadi svasthātmā,",
    "T04bsa054_u:11197": " tadā kimiti janamakāṇḍameva duḥkhayati?",
    "T04bsa054_u:11198": " na hi svasthātmā niraparādhaṃ janaṃ pīḍayan dṛṣṭaḥ /",
    "T04bsa054_u:11199": " atha vimārgagāminameva kṛtāparādhaṃ pīḍayatīti cet,",
    "T04bsa054_u:11200": " vimārgagāminamapi ayameva kārayati /",
    "T04bsa054_u:11201": " tathābhūtamapi kārayitvā punaḥ pīḍayatīti sa laukikeśvarāṇāmapi jaghanyatayā vṛttimatiśete /",
    "T04bsa054_u:11202": " te hi svayaṃkṛtāparādhameva aparādhinamanuśāsati /",
    "T04bsa054_u:11203": " ayaṃ punarātmanaiva kārayitveti mahānasya viśeṣaḥ /",
    "T04bsa054_u:11204": " atha asvasthātmā,",
    "T04bsa054_u:11205": " tadā asādhu tadārādhane svargāpavargārthināṃ prekṣāvatāṃ pravṛttiḥ /",
    "T04bsa054_u:11206": " na hi unmattasyārādhanamunmattakādanyaḥ kartumutsahate /",
    "T04bsa054_u:11207": " tathā hi svargādilipsayā tadārādhanāya pravartante prekṣāvantaḥ /",
    "T04bsa054_u:11208": " tacca apariniścitasvabhāvatayā tato na saṃbhāvyate,",
    "T04bsa054_u:11209": " viparyayo 'pi vā tadārādhanaphalasya saṃbhāvyate /",
    "T04bsa054_u:11210": " tadārādhanapravṛttāstu gāḍhataraśraddhāvaśena tamunmattamācakṣāṇā ātmānamevonmattakamācakṣīran /",
    "T04bsa054_u:11211": " kathamanyathā tadārādhane pravartante?",
    "T04bsa054_u:11212": " tadaparonmattakairvā kimaparāddhaṃ yataste na paryupāsyante?",
    "T04bsa054_u:11213": " teṣāṃ prabhāvātiśayavikalatvāditi cet,",
    "T04bsa054_u:11214": " na vai prakṛte 'pi kaṃcit prabhāvātiśayamutpaśyāmaḥ /",
    "T04bsa054_u:11215": " unmattakaḥ sakalajagadatiśāyiśaktiriti ko 'nya unmattakādvaktumarhati?",
    "T04bsa054_u:11216": " tadayamabhivicāryamāṇo na kvacidavasānaṃ labhate iti alaṃ durmativiṣyanditeṣu ādareṇeti /",
    "T04bsa054_u:11217": " tasmāt sūktametadū yaduktam-",
    "T04bsa054_u:11218": " (Bcp 256)",
    "T04bsa054_u:11219": " sukhasya duḥkhasya na ko 'pi dātā paro dadātīti kubuddhireṣā /",
    "T04bsa054_u:11220": " svakarmasūtragrathito hi lokaḥ kartāhamasmīti vṛthābhimānaḥ //",
    "T04bsa054_u:11221": " iti /",
    "T04bsa054_u:11222": " tasmādakartṛkameva idaṃ jagadaśeṣamiti na paridṛṣṭakāraṇādanyaḥ svatantraścetano vā tasya kartā kaścidasti /",
    "T04bsa054_u:11223": " idameva vistareṇa pratipādayituṃ siddhāntavādī prāha-",
    "T04bsa054_u:11224": " vada kastāvadīśvaraḥ /",
    "T04bsa054_u:11225": " īśvarakāraṇavādinaṃ pṛcchati- vada brūhi ko 'yamīśvaro bhavato 'bhimataḥ?",
    "T04bsa054_u:11226": " tāvacchabdenedamabhidhatte- yeṣāṃ kṣityādīnāmanvayavyatirekānuvidhāyi kāryamupalabhyate,",
    "T04bsa054_u:11227": " tatra katamadīśvaraṃ bhavānācaṣṭe?",
    "T04bsa054_u:11228": " na ca anupalabdhānvayavyatirekavyāpārasya kāraṇatā prakalpayituṃ yuktā,",
    "T04bsa054_u:11229": " atiprasaṅgāt /",
    "T04bsa054_u:11230": " tasmāt tatkāraṇatāmicchatā dṛṣṭānvayavyatirekavyāpāra eva aṅgīkartavyaḥ /",
    "T04bsa054_u:11231": " na cānyasya kṣitibījādivyatiriktasya anvayavyatirekānuvidhānaṃ kurvat dṛśyate kāryam /",
    "T04bsa054_u:11232": " tat kathaṃ tasya kāryopayogitvaṃ vyavasthāpyate? yaduktam-",
    "T04bsa054_u:11233": " yeṣu satsu bhavatyeva [yattebhyo 'nyasya kalpyate] /",
    "T04bsa054_u:11234": " taddhetutvena sarvatra hetūnāmanavasthitiḥ //",
    "T04bsa054_u:11235": " iti //",
    "T04bsa054_u:11236": " atha pṛthivyādīni bhūtānyeva īśvaro bhavatviti parābhiprāyamāśaṅkayāha bhūtāni cedityādi-",
    "T04bsa054_u:11237": " bhūtāni cedbhavatvevaṃ nāmamātre 'pi kiṃ śramaḥ // Bca_9.119 //",
    "T04bsa054_u:11238": " yadi bhūtāni pṛthivyādīni īśvara ucyate,",
    "T04bsa054_u:11239": " tadā abhyupagamyate eva /",
    "T04bsa054_u:11240": " bhavatvevam,",
    "T04bsa054_u:11241": " evamastu,",
    "T04bsa054_u:11242": " na vayamatra vipratipadyāmahe /",
    "T04bsa054_u:11243": " kṣityādyanvayavyatirekānuvidhānavataḥ kāryasya darśanāt /",
    "T04bsa054_u:11244": " kevalaṃ nāmamātre 'pi kiṃ śramaḥ?",
    "T04bsa054_u:11245": " nāmaiva kevalamarthabhedaśūnyaṃ nāmamātrakam /",
    "T04bsa054_u:11246": " apiravadhāraṇe /",
    "T04bsa054_u:11247": " nāmamātre eva kimiha mahāsamārambheṇa tatprasādhanāya śramaḥ āyāsaḥ kriyate?",
    "T04bsa054_u:11248": " mayā kṣityādaya ucyante,",
    "T04bsa054_u:11249": " tvayā punastānyeva bhūtāni īśvaraḥ iti nārthataḥ kaścidviśeṣaḥ?",
    "T04bsa054_u:11250": " na cātra vipratipattāvarthaśūnyāyāṃ kiṃcit phalamupalabhyate //",
    "T04bsa054_u:11251": " atha astyeva arthaviśeṣaḥ,",
    "T04bsa054_u:11252": " tadā naiṣāmīśvaratvaṃ yuktamityāha api tvityādi-",
    "T04bsa054_u:11253": " api tvaneke 'nityāśca niśceṣṭā na ca devatāḥ /",
    "T04bsa054_u:11254": " laṅghayāścāśucayaścaiva kṣmādayo na sa īśvaraḥ // Bca_9.120 //",
    "T04bsa054_u:11255": " apituśabdena adhikamāha /",
    "T04bsa054_u:11256": " naite kṣityādayo bhavatāmīśvaratvena kalpayituṃ yujyante,",
    "T04bsa054_u:11257": " tallakṣaṇāyogāt /",
    "T04bsa054_u:11258": " kathaṃ kṛtvā?",
    "T04bsa054_u:11259": " aneke nānāsvabhāvāḥ,",
    "T04bsa054_u:11260": " anityāśca vinaśvarasvabhāvāḥ,",
    "T04bsa054_u:11261": " niśceṣṭāḥ,",
    "T04bsa054_u:11262": " acetanatayā nirvyāpārāḥ /",
    "T04bsa054_u:11263": " na ca devatāḥ,",
    "T04bsa054_u:11264": " nāpi ca ārādhyarūpāḥ /",
    "T04bsa054_u:11265": " laṅghayāśca atikramaṇīyāḥ anaghṛṣyatvāt /",
    "T04bsa054_u:11266": " aśucayaścaiva apavitrāḥ /",
    "T04bsa054_u:11267": " amedhyādiṣvapi pṛthivyādisadbhāvāt /",
    "T04bsa054_u:11268": " (Bcp 257) kṣmādayaḥ kṣmā pṛthivī ādiryeṣāmaptejovāyūnāṃ te tathoktāḥ /",
    "T04bsa054_u:11269": " na sa īśvaraḥ,",
    "T04bsa054_u:11270": " sa īśvaraḥ tādṛkkhabhāvo na bhavati,",
    "T04bsa054_u:11271": " tatṣaṭprakāraviparītatvāt //",
    "T04bsa054_u:11272": " yadi kṣmādayo neśvaraḥ,",
    "T04bsa054_u:11273": " ākāśaṃ tarhi bhaviṣyatītyāha nākāśamityādi-",
    "T04bsa054_u:11274": " nākāśamīśo 'ceṣṭatvāt",
    "T04bsa054_u:11275": " ākāśamapi īśaḥ īśvaro na bhavati /",
    "T04bsa054_u:11276": " kutaḥ? aceṣṭatvāt,",
    "T04bsa054_u:11277": " svabhāvavikalatayā nirvyāpāratvāt,",
    "T04bsa054_u:11278": " paramate 'pi niṣkriyatvāt /",
    "T04bsa054_u:11279": " ātmā tarhi bhavatu-",
    "T04bsa054_u:11280": " nātmā pūrvaniṣedhataḥ /",
    "T04bsa054_u:11281": " pūrvameva vistareṇa ātmanaḥ pratiṣiddhatvāt niḥsvabhāvaḥ śaśaviṣāṇavadasau /",
    "T04bsa054_u:11282": " athāpi syāt- avitarkyamāhātmyatvādasya nārvāgdarśanairidamitthamiti tatsvarūpaṃ vivecayituṃ śakyamityāha acintyasyetyādi-",
    "T04bsa054_u:11283": " acintyasya ca kartṛtvamapyacintyaṃ kimucyate // Bca_9.121 //",
    "T04bsa054_u:11284": " yadi asau cintātikrāntamāhātmyaḥ,",
    "T04bsa054_u:11285": " tadā acintyasya ca cintāpathamatikrāntasya īśvarasya kartṛtvaṃ yugapatkāraṇatvamapi acintyamatarkyaṃ kimucyate,",
    "T04bsa054_u:11286": " kimabhidhīyate?",
    "T04bsa054_u:11287": " kartṛtvamapyasya acintyatvānna vaktumucitamityarthaḥ //",
    "T04bsa054_u:11288": " syādetat- atidurlakṣyasvabhāvatayā cintayitumaśakyo 'sau,",
    "T04bsa054_u:11289": " kāryaṃ tu tasya sarvajanapratītisādhāraṇatvāt cintyameva,",
    "T04bsa054_u:11290": " iti bruvāṇaṃ pratyāha tena kimityādi-",
    "T04bsa054_u:11291": " tena kiṃ straṣṭumiṣṭaṃ ca",
    "T04bsa054_u:11292": " bhavatu nāma tasya kāryaṃ cintyam,",
    "T04bsa054_u:11293": " tathāpi tena kiṃ straṣṭumiṣṭuṃ ca /",
    "T04bsa054_u:11294": " tena īśvareṇa acintyamāhātmyena kiṃ kāryaṃ straṣṭuṃ nirmātumiṣṭamabhipretaṃ ca,",
    "T04bsa054_u:11295": " iti parasyottaramāśaṅkayannāha-",
    "T04bsa054_u:11296": " ātmā cet",
    "T04bsa054_u:11297": " atra pūrvapadasyākāreṇa cchandonurodhāt saṃdhirna kṛtaḥ /",
    "T04bsa054_u:11298": " ātmā tena straṣṭumiṣṭaṃ cenmatam,",
    "T04bsa054_u:11299": " etat pratiṣedhayati-",
    "T04bsa054_u:11300": " nanvasau dhruvaḥ /",
    "T04bsa054_u:11301": " nanu bhoḥ, asāvātmā dhruvo nityo 'bhimato bhavatām /",
    "T04bsa054_u:11302": " tat kathamasau kriyate?",
    "T04bsa054_u:11303": " anyathā nitya eva sa na syāt /",
    "T04bsa054_u:11304": " sadakāraṇavannityamiti nityalakṣaṇābhāvaprasaṅgāt /",
    "T04bsa054_u:11305": " anyatrāpi na tasya sṛṣṭivyāpāra upalakśyate ityāha kṣmādītyādi-",
    "T04bsa054_u:11306": " kṣmādisvabhāva īśaśca jñānaṃ jñeyādanādi ca // Bca_9.122 //",
    "T04bsa054_u:11307": " karmaṇaḥ sukhaduḥkhe ca",
    "T04bsa054_u:11308": " ādiśabdena aptejovāyvākāśakāladiṅmanāṃsi gṛhyante /",
    "T04bsa054_u:11309": " teṣāṃ svabhāvo dhruvaḥ /",
    "T04bsa054_u:11310": " so 'pi na tena kriyate,",
    "T04bsa054_u:11311": " pṛthivyādīnāṃ paramāṇūnāṃ nityatvābhyupagamāt /",
    "T04bsa054_u:11312": " sthūlarūpe ca tadvayāpārasya niṣetsyamānatvāt /",
    "T04bsa054_u:11313": " ākāśādīnāmapi nityatvāt /",
    "T04bsa054_u:11314": " īśaśceti /",
    "T04bsa054_u:11315": " īśvaro 'pi dhruvaḥ iti ātmānamasau na karoti /",
    "T04bsa054_u:11316": " jñānaṃ jñeyādanādi ceti /",
    "T04bsa054_u:11317": " jñānamapi jñeyādutpadyamānamanādi (Bcp 258)",
    "T04bsa054_u:11318": " ca, āsaṃsāraṃ jñeyāmālambya pravartanāt,",
    "T04bsa054_u:11319": " tadapi na tena kriyate /",
    "T04bsa054_u:11320": " tatkarmaṇaḥ sukhaduḥkhe ca,",
    "T04bsa054_u:11321": " karmaṇaḥ śubhāśubhāt yathāsaṃbhavaṃ sukhaduḥkhe ca bhavataḥ iṣṭāniṣṭavipākaje,",
    "T04bsa054_u:11322": " tatrāpi na tasya vyāpāraḥ / evaṃ sati-",
    "T04bsa054_u:11323": " vada kiṃ tena nirmitam /",
    "T04bsa054_u:11324": " brūhi kimidānīṃ teneśvareṇa nirmitaṃ racitam,",
    "T04bsa054_u:11325": " iti na kvacit tasya sāmarthyamupalabhyate /",
    "T04bsa054_u:11326": " tat kathamasya jagatkartṛtvamucyate?",
    "T04bsa054_u:11327": " adhunā sarvatra sādhāraṇaṃ dūṣaṇamāha hetorityādi-",
    "T04bsa054_u:11328": " hetorādirna cedasti phalasyādiḥ kuto bhavet // Bca_9.123 //",
    "T04bsa054_u:11329": " tathāhi asau nityo vā jagato hetuḥ syādanityo vā?",
    "T04bsa054_u:11330": " nitya eva tadvādibhirasau parikalpitaḥ /",
    "T04bsa054_u:11331": " tatra nityatve sati hetoḥ kāraṇasya ādirnāsti,",
    "T04bsa054_u:11332": " yadi,",
    "T04bsa054_u:11333": " tadā phalasyādiḥ kuto bhavet?",
    "T04bsa054_u:11334": " naiva syādityarthaḥ /",
    "T04bsa054_u:11335": " nityamupasthite samarthasvabhāve hetau kāryamapi tajjanyamajastrameva jāyeta /",
    "T04bsa054_u:11336": " iti tatsāmarthyapratibaddhaṃ kāryaṃ sadā prāpnoti / tat-",
    "T04bsa054_u:11337": " kasmātsadā na kurute",
    "T04bsa054_u:11338": " kasmāt kāraṇāt sadā sarvakālaṃ na kurute?",
    "T04bsa054_u:11339": " na sarvaṃ kāryaṃ janayatīti kathaṃ kasyacit kāryasya kadācit kriyāvirāmaḥ //",
    "T04bsa054_u:11340": " athavā / anyathāvatāryate- yadi ca neśvaro jagataḥ kartā syāt,",
    "T04bsa054_u:11341": " kathamidaṃ pralayānantaramāditaḥ sargabhāg bhavet,",
    "T04bsa054_u:11342": " ityatrāha hetorityādi- anavarāgro hi jātisaṃsāraḥ /",
    "T04bsa054_u:11343": " tataśca hetoḥ kleśakarmādilakṣaṇasya ādiḥ pūrvakoṭiḥ na cedasti,",
    "T04bsa054_u:11344": " phalasya sattvabhājanalokavivartādilakṣaṇasya ādiḥ prathamārambhaḥ kuto bhavet?",
    "T04bsa054_u:11345": " naiva vidyate ityarthaḥ /",
    "T04bsa054_u:11346": " anādau saṃsāre hi sattvānāṃ karmādhipatyena sthitisaṃvartavivartānāṃ pravartanāt /",
    "T04bsa054_u:11347": " etacca uktameva “karmaṇaḥ sukhaduḥkhe ca” [9.123] ityanena //",
    "T04bsa054_u:11348": " athavā / atrāpi īśvaramevābhisaṃdhāyoktaṃ hetoriti /",
    "T04bsa054_u:11349": " hetorīśvarasya ādirna cedasti,",
    "T04bsa054_u:11350": " pralayakāle 'pi tasyānupahatatayā māhātmyasyābhyupagamāt phalasya tatkṛtasya sargādilakṣaṇasya ādiḥ kuto bhavet?",
    "T04bsa054_u:11351": " nityatayā tatkāraṇasya sadā samarthatvāt sargādikamapi nityameva syāt /",
    "T04bsa054_u:11352": " ato nityasamarthe tasmin sargāderādireva na syāt /",
    "T04bsa054_u:11353": " tataḥ kathaṃ sargasyādāvapi tadvayāpāro bhavet? api ca /",
    "T04bsa054_u:11354": " yadi asau kartā syāt,",
    "T04bsa054_u:11355": " tadā nityatvāt-",
    "T04bsa054_u:11356": " kasmātsadā na kurute",
    "T04bsa054_u:11357": " sargādikamiti śeṣaḥ /",
    "T04bsa054_u:11358": " tathāhi yadi kadācit sargaṃ karoti,",
    "T04bsa054_u:11359": " tadā tatkāraṇasvabhāvatayā sadā tameva kuryāt /",
    "T04bsa054_u:11360": " evaṃ sthitisaṃhārayorapi vaktavyam /",
    "T04bsa054_u:11361": " yugapadvā tasya sargādikriyā syāt /",
    "T04bsa054_u:11362": " ata eva ca hetoruparamābhāvāt /",
    "T04bsa054_u:11363": " na phalasyāpi virāmaḥ /",
    "T04bsa054_u:11364": " anyat pūrvavat //",
    "T04bsa054_u:11365": " athāpi syāt- yadi nāma asau sadā samarthasvabhāvaḥ,",
    "T04bsa054_u:11366": " tathāpi kadācit sahakārivaikalyānna karotītyāha-",
    "T04bsa054_u:11367": " na hi so 'nyamapekṣate /",
    "T04bsa054_u:11368": " (Bcp 259)",
    "T04bsa054_u:11369": " iti / samarthasvabhāvo heturīśvaraḥ /",
    "T04bsa054_u:11370": " hiryasmāt /",
    "T04bsa054_u:11371": " nānyaṃ sahakāriṇamapekṣate /",
    "T04bsa054_u:11372": " nityasya samarthasvabhāvasya sataḥ tadapekṣāyogāt /",
    "T04bsa054_u:11373": " na hi nityatayā anādheyātiśayasya kācidapekṣā nāma /",
    "T04bsa054_u:11374": " viśeṣotpattau vā tadavyatiriktasvabhāvasya tasyāpyutpattiprasaṅgāt /",
    "T04bsa054_u:11375": " vyatireke vā viśeṣādeva kāryotpattiḥ,",
    "T04bsa054_u:11376": " tasya akārakatvaṃ syāt / taduktam-",
    "T04bsa054_u:11377": " apekṣyate paraḥ kaścidyadi kurvīta kiṃcana /",
    "T04bsa054_u:11378": " yadakiṃcitkaraṃ vastu kiṃ kenacidapekṣyate //",
    "T04bsa054_u:11379": " iti / [catuḥ -3.12]",
    "T04bsa054_u:11380": " bhavantu vā tasya sahakāriṇaḥ /",
    "T04bsa054_u:11381": " tathāpi te nityā vā syuranityā vā?",
    "T04bsa054_u:11382": " ye tāvannityāḥ paramāṇvādayaḥ,",
    "T04bsa054_u:11383": " teṣāṃ na sadbhāvavaikalyaṃ saṃbhavati,",
    "T04bsa054_u:11384": " nāpi tadāyattasaṃnidhīnāṃ saṃnidhānavaikalyam /",
    "T04bsa054_u:11385": " anityānāmapi tadāyattodayasaṃnidhīnāṃ kuto vaikalyaṃ nāma,",
    "T04bsa054_u:11386": " yena sahakārivaikalyānna karotītyucyate?",
    "T04bsa054_u:11387": " tato nāyamatra parihāraḥ /",
    "T04bsa054_u:11388": " ata evāha tenākṛta ityādi-",
    "T04bsa054_u:11389": " tenākṛto 'nyo nāstyeva tenāsau kimapekṣatām // Bca_9.124 //",
    "T04bsa054_u:11390": " tena īśvareṇa akṛtaḥ,",
    "T04bsa054_u:11391": " yaḥ utpattimāṃstena akṛtaḥ,",
    "T04bsa054_u:11392": " sa nāstyeva,",
    "T04bsa054_u:11393": " na vidyate anyo 'paro jagati /",
    "T04bsa054_u:11394": " tena kāraṇena tadāyattavṛttīnāṃ sahakāriṇāṃ sadāsaṃnihitatvādasau nityaḥ kartā kimapekṣatām?",
    "T04bsa054_u:11395": " kimapekṣamāṇaḥ kadācit kāryaṃ na kuryāt?",
    "T04bsa054_u:11396": " itthaṃ na kācidapi tasyāpekśāstīti sadā kāryaṃ kurvīta //",
    "T04bsa054_u:11397": " athāpi syāt- samavāyikāraṇam,",
    "T04bsa054_u:11398": " asamavāyikāraṇam,",
    "T04bsa054_u:11399": " nimittakāraṇaṃ ceti kāraṇatritayāt kāryamutpadyate /",
    "T04bsa054_u:11400": " tadasya nimittakāraṇatvāt sāmagrīmapekṣya kāryaṃ kurvato noktadoṣaprasaṅgaḥ iti parāśayamāśaṅkayāha apekṣata ityādi-",
    "T04bsa054_u:11401": " apekṣate cetsāmagrīṃ",
    "T04bsa054_u:11402": " yadi nāma asau sadā sarvakāryāṇi kartuṃ samarthaḥ,",
    "T04bsa054_u:11403": " tathāpi apekṣate sāmagrīm /",
    "T04bsa054_u:11404": " na hi sāmagrīmantareṇa satyapi samarthe kartari kāryamutpadyate /",
    "T04bsa054_u:11405": " yathā kila paṭotpādanasamarthe 'pi kvaciddhetau turītantuvemādikamantareṇa na paṭa utpadyate,",
    "T04bsa054_u:11406": " tathā prakṛte 'pi cedyadi, āha-",
    "T04bsa054_u:11407": " heturna punarīśvaraḥ /",
    "T04bsa054_u:11408": " yadi sāmagrīsadbhāve karoti,",
    "T04bsa054_u:11409": " tadabhāve ca na karotītyabhyupagabhyate,",
    "T04bsa054_u:11410": " tadā punarīśvaro heturna syāt /",
    "T04bsa054_u:11411": " sāmagryā eva kāryotpatteḥ,",
    "T04bsa054_u:11412": " tataścānutpatteḥ /",
    "T04bsa054_u:11413": " tasyā bhāvābhāvayoḥ kāryasya bhāvābhāvadarśanāt,",
    "T04bsa054_u:11414": " na tu punarīśvarabhāvābhāvayoriti /",
    "T04bsa054_u:11415": " na sāmagrīkāle 'pi sa pararūpeṇa kartā,",
    "T04bsa054_u:11416": " svarūpaṃ cāsya prāgapi samarthaṃ tadeveti kathaṃ kadācit kriyāvirāmaḥ?",
    "T04bsa054_u:11417": " yadapyuktam- kuvindādivat kadācit karotīti,",
    "T04bsa054_u:11418": " tadapi na yuktam /",
    "T04bsa054_u:11419": " yataḥ kuvindādayaḥ prāgasamarthā eva /",
    "T04bsa054_u:11420": " punaḥ paścāt turyādisāmagrīpratilambhādapūrvasāmarthyādhigamāt paṭādikāryaṃ kurvanti /",
    "T04bsa054_u:11421": " anyathāpi teṣāmapi pūrvaṃ tatsāmarthyasadbhāve tatkriyāprasaṅgo na nivartate iti sādhyavikalo (Bcp 260) dṛṣṭāntaḥ /",
    "T04bsa054_u:11422": " kiṃ ca /",
    "T04bsa054_u:11423": " sāmagrījanane 'pi sa eva kāraṇam,",
    "T04bsa054_u:11424": " sa ca sarvadā saṃnihitasvabhāva iti kathaṃ kadācit sāmagrīvaikalyamapyasya?",
    "T04bsa054_u:11425": " ata evopadarśayannāha-",
    "T04bsa054_u:11426": " nākartumīśaḥ sāmagryāṃ",
    "T04bsa054_u:11427": " iti / nākartumīśaḥ,",
    "T04bsa054_u:11428": " na akriyāyāṃ samarthaḥ /",
    "T04bsa054_u:11429": " sāmagryāṃ sāmagrīviṣaye /",
    "T04bsa054_u:11430": " sarvakāryakriyāyāṃ samarthatvāt sāmagrījanmanyapi nodāsituṃ śaknoti /",
    "T04bsa054_u:11431": " janayatu tarhi sāmagrīmiti cedāha-",
    "T04bsa054_u:11432": " [na kartuṃ tadabhāvataḥ] // Bca_9.125 //",
    "T04bsa054_u:11433": " na kartumapi sāmagryāmīśaḥ /",
    "T04bsa054_u:11434": " kutaḥ? tadabhāvataḥ,",
    "T04bsa054_u:11435": " tasyāḥ sāmagryā abhāvataḥ avidyamānatvāt /",
    "T04bsa054_u:11436": " na ca avidyamānasvabhāve vandhyāsuta iva kiṃcit kartuṃ śakyate nīrūpatvāt /",
    "T04bsa054_u:11437": " yadvakṣyati-",
    "T04bsa054_u:11438": " nābhāvasya vikāro 'sti kalpa[hetu?",
    "T04bsa054_u:11439": " ] koṭiśatairapi /",
    "T04bsa054_u:11440": " iti // [bodhi. 9.147]",
    "T04bsa054_u:11441": " bhavatu nāma sāmagrīsadbhāve satyeva kartā /",
    "T04bsa054_u:11442": " tathāpi kiṃ sāmagrībalākṛṣṭaḥ svayamanicchanneva karoti,",
    "T04bsa054_u:11443": " āhosvidicchan iti vikalpau /",
    "T04bsa054_u:11444": " tatra ādyaṃ vikalpamāśaṅkayannāha karotītyādi-",
    "T04bsa054_u:11445": " karotyanicchannīśaścetparāyattaḥ prasajyate /",
    "T04bsa054_u:11446": " karoti kāryamabhinirvartayati anicchan anabhilaṣan /",
    "T04bsa054_u:11447": " īśa īśvaraḥ /",
    "T04bsa054_u:11448": " cenmatam, parāyattaḥ prasajyate,",
    "T04bsa054_u:11449": " parāyattaḥ paratantraḥ prasajyate āsajyate /",
    "T04bsa054_u:11450": " sāmagrīvaśena anicchato 'pi kurvataḥ tadvaśavartitvaprasaṅgāt /",
    "T04bsa054_u:11451": " na ca pāratantryamanubhavataḥ īśvaratvaṃ yuktam,",
    "T04bsa054_u:11452": " atiprasaṅgāt /",
    "T04bsa054_u:11453": " dvitīyaṃ vikalpamadhikṛtyāha-",
    "T04bsa054_u:11454": " icchannapīcchāyattaḥ syāt",
    "T04bsa054_u:11455": " atha icchan karotīti pakṣaḥ svīkriyate,",
    "T04bsa054_u:11456": " tadāpi icchāyattaḥ syāt /",
    "T04bsa054_u:11457": " icchāsadbhāve kāryavyāpārāt,",
    "T04bsa054_u:11458": " tadabhāve ca avyāpārāt /",
    "T04bsa054_u:11459": " tadapekṣāsadbhāvāt-",
    "T04bsa054_u:11460": " kurvataḥ kuta īśatā // Bca_9.126 //",
    "T04bsa054_u:11461": " evaṃ kurvataḥ kāryamabhinirvartayataḥ sataḥ tasya kuta īśatā,",
    "T04bsa054_u:11462": " kutaḥ eśvaryam?",
    "T04bsa054_u:11463": " etena yaduktaṃ kenacit- buddhimattvādīśvarasya naiṣa doṣaḥ /",
    "T04bsa054_u:11464": " buddhiśūnyo hi svasattāmātrajanyamakrameṇaiva kāryaṃ kuryāt,",
    "T04bsa054_u:11465": " buddhimāṃstu kartumīśāno 'pyanicchanna karoti,",
    "T04bsa054_u:11466": " iti kastasyopālambha iti,",
    "T04bsa054_u:11467": " tadapi nirastam /",
    "T04bsa054_u:11468": " tathā hi tā api icchāḥ svasattāmātranibandhanāḥ kiṃ na karotīti sa eva tasyopālambhaḥ /",
    "T04bsa054_u:11469": " api ca /",
    "T04bsa054_u:11470": " yadi tā na sahakāriṇyaḥ,",
    "T04bsa054_u:11471": " kiṃ tāsāṃ viyoge 'pi na karoti atha asahakārivaikalye 'pi kāryākaraṇe sarvadā tadāyattaḥ?",
    "T04bsa054_u:11472": " sahakāriṇyaścet,",
    "T04bsa054_u:11473": " tathā tadbhāve 'pi sarvakāryaṃ kiṃ na karoti?",
    "T04bsa054_u:11474": " sahakāriṇāṃ sākalye śaktatvāt /",
    "T04bsa054_u:11475": " kevalasya aśaktasya na kārakatvamiti cet,",
    "T04bsa054_u:11476": " tat kimayaṃ pararūpeṇa kārakaḥ?",
    "T04bsa054_u:11477": " tathā cedakāraka eva /",
    "T04bsa054_u:11478": " na hi svarūpeṇa (Bcp 261)",
    "T04bsa054_u:11479": " akārakaḥ kārako nāma /",
    "T04bsa054_u:11480": " svarūpamapi asya nijaśaktiśabdavācyaṃ kāryopayogīti cet,",
    "T04bsa054_u:11481": " alamidānīmāgantukaśaktiṣvapekṣayā /",
    "T04bsa054_u:11482": " samartho 'pyeṣa prakṛtyā sahakāriṇāmasaṃnidhau nava kāraka iti cet,",
    "T04bsa054_u:11483": " mātāpi satī prakṛtyā bandhyā ityetadapi tarhi devānāṃ priyeṇa vaktavyamityāstāṃ tāvat /",
    "T04bsa054_u:11484": " anityastu tadvādināṃ nābhimataḥ /",
    "T04bsa054_u:11485": " tathā ca sati anyasādhāraṇasvabhāvasya kathamīśatvamiti neśvarakāryaṃ jagadvaicitryamiti siddham //",
    "T04bsa054_u:11486": " yadi na buddhimatkartṛkaṃ jagat,",
    "T04bsa054_u:11487": " tarhi nityaparamāṇupuñjamayaṃ dvayaṇukādikrameṇotthaṃ kṣititaruparvatādikaṃ bhavatvityāha ye 'pītyādi-",
    "T04bsa054_u:11488": " ye 'pi nityānaṇūnāhuste 'pi pūrvaṃ nivāritāḥ /",
    "T04bsa054_u:11489": " ye 'pi mīmāṃsakādivādino nityānaṇūn paramāṇunāhuḥ jagadvaicitryakāraṇatvena bruvate,",
    "T04bsa054_u:11490": " te 'pi vādinaḥ pūrvam “aṃśā apyaṇubhedena” [9.87]ityādinā paramāṇuvicārasamaye tatpratiṣedhānnivāritā nirākṛtāḥ ato nityaparamāṇumayamapi nedaṃ jagat //",
    "T04bsa054_u:11491": " evamīśvarakāraṇatāṃ ślokārdhena antarāle eva nityaparamāṇusvabhāvatāṃ ca jagato nirasya",
    "T04bsa054_u:11492": " tasyaiva turyaprakārasya samarthanāya pradhānapariṇāmarūpatāṃ nirākartuṃ sāṃkhyamatamudbhāvayannāha sāṃkhyā ityādi-",
    "T04bsa054_u:11493": " sāṃkhyāḥ pradhānamicchanti nityaṃ lokasya kāraṇam // Bca_9.127 //",
    "T04bsa054_u:11494": " sāṃkhyāḥ kāpilāḥ pradhānaṃ prakṛtirityaparanāmadheyam icchanti manyante nityaṃ lokasya kāraṇam /",
    "T04bsa054_u:11495": " tacca nityamavinaśvarasvabhāvaṃ lokasya sarvasya carācarasya jagataḥ kāraṇaṃ pariṇāmarūpeṇa hetumicchanti //",
    "T04bsa054_u:11496": " kimidaṃ pradhānaṃ nāmeti cedāha sattvamityādi-",
    "T04bsa054_u:11497": " sattvaṃ rajastamaśceti guṇā aviṣamasthitāḥ /",
    "T04bsa054_u:11498": " pradhānamiti kathyante viṣamairjagaducyate // Bca_9.128 //",
    "T04bsa054_u:11499": " sattvaṃ rajastamaśceti ete trayo guṇā aviṣamaṃ sthitāḥ sāmyāvasthāṃ prāptāḥ pradhānamiti kathyante,",
    "T04bsa054_u:11500": " pradhānamityucyante /",
    "T04bsa054_u:11501": " eṣāṃ tāvat prakṛtyavasthā /",
    "T04bsa054_u:11502": " viṣamairjagaducyate,",
    "T04bsa054_u:11503": " viṣamāvasthāṃ prāptaiḥ punarebhireva guṇairjagaducyate,",
    "T04bsa054_u:11504": " viśvavaicitryapariṇāmaḥ kathyate /",
    "T04bsa054_u:11505": " tathāhi teṣāṃ prakriyāyadā puruṣasya viṣayopabhogākāramautsukyamupajāyate,",
    "T04bsa054_u:11506": " tadā prakṛtiḥ parijñātapuruṣautsukyā puruṣeṇa yujyate /",
    "T04bsa054_u:11507": " tadā punaḥ śabdādisargarūpeṇa pariṇatimupajanayati /",
    "T04bsa054_u:11508": " tadā ayaṃ kramaḥ-",
    "T04bsa054_u:11509": " prakṛtermahāṃstato 'haṃkārastasmādgaṇaśca ṣoḍaśakaḥ /",
    "T04bsa054_u:11510": " tasmādapi ṣoḍaśakātpañcabhyaḥ pañca bhūtāni //",
    "T04bsa054_u:11511": " asyāyamarthaḥ- prakṛtermahān,",
    "T04bsa054_u:11512": " pradhānānmahān /",
    "T04bsa054_u:11513": " mahāniti buddherākhyā /",
    "T04bsa054_u:11514": " tato mahato 'haṃkāraḥ,",
    "T04bsa054_u:11515": " ahamiti pratyayaḥ /",
    "T04bsa054_u:11516": " tasmādahaṃkārādgaṇaśca ṣoḍaśakaḥ,",
    "T04bsa054_u:11517": " ṣoḍaśaka iti ekādaśendriyāṇi pañca ca tanmātrāṇi /",
    "T04bsa054_u:11518": " tatra pañca karmendriyāṇi vākpāṇipādapāyūpasthalakṣaṇāni /",
    "T04bsa054_u:11519": " pañca buddhīndriyāṇi (Bcp 262)",
    "T04bsa054_u:11520": " śrotraṃ tvakū cakṣū rasanaṃ ghrāṇaṃ ceti /",
    "T04bsa054_u:11521": " ubhayātmakaṃ tu manaḥ ityekādaśa bhavanti /",
    "T04bsa054_u:11522": " pañca tanmātrāṇi punaḥ śabdasparśarūparasagandhāḥ /",
    "T04bsa054_u:11523": " pañcabhyaḥ pañca bhūtāni /",
    "T04bsa054_u:11524": " pañcabhyaḥ śabdādibhyaḥ pañca bhūtāni bhavanti pañca bhūtāni ca ākāśavāyutejojalapṛthivyākhyāni /",
    "T04bsa054_u:11525": " ādyaprakṛtistu kāraṇameva na kāryam /",
    "T04bsa054_u:11526": " mahadahaṃkārau śabdādayaśca pañca kāryaṃ kāraṇaṃ ca /",
    "T04bsa054_u:11527": " ekādaśendriyāṇi ākāśādayaśca pañca kāryameva na kāraṇam /",
    "T04bsa054_u:11528": " puruṣaḥ punarubhayasvabhāvavarjita iti / yadāha-",
    "T04bsa054_u:11529": " mūlaprakṛtiravikṛtirmahadādyāḥ prakṛtivikṛtayaḥ sapta /",
    "T04bsa054_u:11530": " ṣoḍaśakastu vikāro na prakṛtirna vikṛtiḥ puruṣaḥ //",
    "T04bsa054_u:11531": " iti / [sāṃkhyakārikā-3]",
    "T04bsa054_u:11532": " tacca pradhānamaśeṣakāryaśaktimayameva triguṇātmakameva kāryamabhinirvartayati /",
    "T04bsa054_u:11533": " kathamanyathā tatrāvidyamānaṃ kāryaṃ vaiśvarūpyamutpadyate?",
    "T04bsa054_u:11534": " tathā coktam-",
    "T04bsa054_u:11535": " aśeṣaśaktipracitāt pradhānādeva kevalāt /",
    "T04bsa054_u:11536": " kāryabhedāḥ pravartante tadrūpā eva tattvataḥ //",
    "T04bsa054_u:11537": " yadi tvasadbhavetkāryaṃ kāraṇātmani śaktitaḥ /",
    "T04bsa054_u:11538": " kartuṃ tannaiva śakyaṃ tannairūpyādviyadabjavat //",
    "T04bsa054_u:11539": " iti / [tattvasaṃgraha-7-8]",
    "T04bsa054_u:11540": " evaṃ kila pradhānāt kāryarūpeṇa jagadvivartaḥ pravartate iti kāpilāḥ /",
    "T04bsa054_u:11541": " tadevaṃ tat sarvamākāśe viracitacitramiva pratibhāsate iti manyamānaḥ siddhāntavādī dūṣayitumāha ekasyeti-",
    "T04bsa054_u:11542": " ekasya trisvabhāvatvamayuktaṃ tena nāsti tat /",
    "T04bsa054_u:11543": " ekasya sataḥ pradhānasya trisvabhāvatvaṃ sattvarajastamobhedena tryātmakatvamayuktamasaṃgatam /",
    "T04bsa054_u:11544": " tena kāraṇena nāsti tat,",
    "T04bsa054_u:11545": " na vidyate tat triguṇātmakaṃ pradhānam /",
    "T04bsa054_u:11546": " ekamanekasvabhāvamiti parasparāhatametat /",
    "T04bsa054_u:11547": " ataḥ tasminnapahastite sarvaṃ tatkāryamapākṛtaṃ bhavet /",
    "T04bsa054_u:11548": " mā bhūnnāma tadekasvabhāvaṃ triguṇātmakam,",
    "T04bsa054_u:11549": " guṇāstāvat svarūpataḥ santītyāha evamityādi-",
    "T04bsa054_u:11550": " evaṃ guṇā na vidyante pratyekaṃ te 'pi hi tridhā // Bca_9.129 //",
    "T04bsa054_u:11551": " evameva pradhānavat guṇāḥ sattvarajastamorūpā na vidyante /",
    "T04bsa054_u:11552": " te 'pi hi tridhā /",
    "T04bsa054_u:11553": " hiryasmāt /",
    "T04bsa054_u:11554": " te 'pi guṇāḥ pratyekamekaikaśaḥ tridhā triprakārāḥ /",
    "T04bsa054_u:11555": " tathā hi sarvaṃ triguṇātmakaṃ bruvatāṃ pratyekaṃ guṇā api svarūpeṇa triguṇātmakāḥ prāpnuvanti /",
    "T04bsa054_u:11556": " tathā tadguṇā api triguṇātmakatayā naikasvabhāvā vidyante //",
    "T04bsa054_u:11557": " yadā caivaṃ vicārayato guṇā na santi,",
    "T04bsa054_u:11558": " tadā tadvivartarūpāḥ śabdādayo 'pi na yujyante ityāha guṇābhāve ityādi-",
    "T04bsa054_u:11559": " guṇābhāve ca śabdāderastitvamatidūrataḥ /",
    "T04bsa054_u:11560": " guṇānāṃ sattvādīnām abhāve asattve ca /",
    "T04bsa054_u:11561": " dūṣaṇāntarasamuccaye cakāraḥ /",
    "T04bsa054_u:11562": " śabdāderādigrahaṇāt sparśādiparigrahaḥ /",
    "T04bsa054_u:11563": " astitvaṃ sadbhāvaḥ atidūrataḥ,",
    "T04bsa054_u:11564": " sarvathaiva na yujyate /",
    "T04bsa054_u:11565": " kāraṇābhāve kāryasya sattvāyogāt /",
    "T04bsa054_u:11566": " yadapyuktam-",
    "T04bsa054_u:11567": " (Bcp 263)",
    "T04bsa054_u:11568": " sukhādyanvitametaddhi vyaktaṃ vyaktaṃ samīkṣyate /",
    "T04bsa054_u:11569": " prasādatāpadainyādirūpasyaikopalabdhitaḥ //",
    "T04bsa054_u:11570": " iti / [tattvasaṃgraha-14]",
    "T04bsa054_u:11571": " tadapi na yuktam /",
    "T04bsa054_u:11572": " yaśca sattvādīnāṃ sukhādirūpatāmupapādayituṃ tatpariṇāmasya rūpādino vyaktasya sukhādyanvayo heturuktaḥ,",
    "T04bsa054_u:11573": " so 'pi nāstītyāha acetana ityādi-",
    "T04bsa054_u:11574": " acetane ca vastrādau sukhāderapyasaṃbhavaḥ // Bca_9.130 //",
    "T04bsa054_u:11575": " acetane jaḍarūpe ca /",
    "T04bsa054_u:11576": " pūrvavaccakāraḥ /",
    "T04bsa054_u:11577": " vastrādau acitsvabhāve paṭādau sukhāderapi cidātmakasya tādātmyenāsaṃbhavaḥ abhāvaḥ /",
    "T04bsa054_u:11578": " yataḥ sattvarajastamāṃsyeva sukhaduḥkhamohā ucyante /",
    "T04bsa054_u:11579": " te ca guṇā na hi santi /",
    "T04bsa054_u:11580": " tat kathaṃ tatra sukhādayo bhaveyuḥ?",
    "T04bsa054_u:11581": " athāpi syāt- na sukhādyātmakatayā parādayaḥ sukhādisvabhāvā ucyante,",
    "T04bsa054_u:11582": " api tu sukhādestadutpatterityāśaṅkayannāha taddhetvityādi-",
    "T04bsa054_u:11583": " taddheturūpā bhāvāścennanu bhāvā vicāritāḥ /",
    "T04bsa054_u:11584": " tasya sukhāderheturūpāḥ kāraṇasvabhāvā bhāvā bāhyāḥ paṭādayaścenmatam,",
    "T04bsa054_u:11585": " nanu bhāvā vicāritāḥ /",
    "T04bsa054_u:11586": " nāmī paṭādayaḥ avayavirūpāḥ,",
    "T04bsa054_u:11587": " nāpi paramāṇusvarūpā nāpi triguṇātmakāḥ /",
    "T04bsa054_u:11588": " evaṃ bhāvā vicāritāḥ nirūpitāḥ yuktitaḥ,",
    "T04bsa054_u:11589": " pratibhāsamānānāṃ māyāvanniḥsvabhāvatvācca /",
    "T04bsa054_u:11590": " tat ke ime bhāvāḥ sukhādiheturūpā bhaviṣyanti? api ca /",
    "T04bsa054_u:11591": " vyaktasya sukhādisvabhāvatve paṭādaya eva sukhādijanyāḥ syurityāha sukhādyevetyādi-",
    "T04bsa054_u:11592": " sukhādyeva ca te hetuḥ",
    "T04bsa054_u:11593": " paṭasyāpi sukhādyeva ca /",
    "T04bsa054_u:11594": " te tava sāṃkhyasya /",
    "T04bsa054_u:11595": " hetuḥ syāt /",
    "T04bsa054_u:11596": " vyaktasya sukhādyātmakatvāt / tathāpi-",
    "T04bsa054_u:11597": " na ca tasmātpaṭādayaḥ // Bca_9.131 //",
    "T04bsa054_u:11598": " ādiśabdāccandanamālādayaḥ //",
    "T04bsa054_u:11599": " viparyayaḥ punarihopalabhyate ityāha paṭādestvityādi-",
    "T04bsa054_u:11600": " paṭādestu sukhādi syāttadabhāvātsukhādyasat /",
    "T04bsa054_u:11601": " paṭādestu / ādiśabdānmālādeḥ /",
    "T04bsa054_u:11602": " punaḥ sukhādi syāt /",
    "T04bsa054_u:11603": " ādiśabdādduḥkhādi bhavet /",
    "T04bsa054_u:11604": " tadabhāvāt,",
    "T04bsa054_u:11605": " teṣāṃ paṭādīnāmabhāvāt /",
    "T04bsa054_u:11606": " sukhādyasat,",
    "T04bsa054_u:11607": " paṭādikāryatvāt sukhādyapi na syāditi tadanvayavyatirekānuvidhānāt sukhādestatkāryatvam /",
    "T04bsa054_u:11608": " sattvādiguṇātmakatayā yadapi sukhādīnāṃ nityatvamiṣṭam,",
    "T04bsa054_u:11609": " tadapi na samyagityāha sukhādikānāṃ cetyādi-",
    "T04bsa054_u:11610": " sukhādīnāṃ ca nityatvaṃ kadācinnopalabhyate // Bca_9.132 //",
    "T04bsa054_u:11611": " sukhaduḥkhamohānāṃ ca /",
    "T04bsa054_u:11612": " cakāro 'dhikadoṣavivakṣāyām /",
    "T04bsa054_u:11613": " nityatvaṃ dhruvasvabhāvatvaṃ kadācinnopalabhyate, na dṛśyate /",
    "T04bsa054_u:11614": " guṇānāmeva asattvāt teṣāṃ nityatvādyayogāt //",
    "T04bsa054_u:11615": " (Bcp 264)",
    "T04bsa054_u:11616": " yadi ca sukhādīnāṃ nityatvaṃ syāt,",
    "T04bsa054_u:11617": " tadā nityamupalabhyerannityāha satyāmityādi-",
    "T04bsa054_u:11618": " satyāmeva sukhavyaktau saṃvittiḥ kiṃ na gṛhyate /",
    "T04bsa054_u:11619": " yadi satyamavasthitarūpāḥ sukhādayaḥ,",
    "T04bsa054_u:11620": " tathā sarvadeti sadā tatsaṃvedanaṃ syāt,",
    "T04bsa054_u:11621": " tatsvabhāvāparityāgāditi samudāyārthaḥ /",
    "T04bsa054_u:11622": " satyāmeva sukhavyaktau,",
    "T04bsa054_u:11623": " ekadā bhūtāyāṃ sukhavyaktau sukhasya nityatve sati /",
    "T04bsa054_u:11624": " saṃvittiḥ kiṃ na gṛhyate,",
    "T04bsa054_u:11625": " sukhasya saṃvedanaṃ sarvadā kiṃ na syāt?",
    "T04bsa054_u:11626": " na ca sarvadā saṃvedanamasti /",
    "T04bsa054_u:11627": " tasmāt kadācidanupalabhyamānaṃ tat tadā nāstīti niścitamiti kathaṃ nityatvam?",
    "T04bsa054_u:11628": " syādetat- sarvadā vyaktirūpatāyāṃ syādeṣa doṣaḥ /",
    "T04bsa054_u:11629": " yadā punastadeva śaktirūpatayā layagataṃ bhavati,",
    "T04bsa054_u:11630": " tadā na doṣa ityāha tadevetyādi-",
    "T04bsa054_u:11631": " tadeva sūkṣmatāṃ yāti sthūlaṃ sūkṣmaṃ ca tatkatham // Bca_9.133 //",
    "T04bsa054_u:11632": " tadeva vyaktāvavasthitiṃ kṛtvā bhāvasamāśrayāt,",
    "T04bsa054_u:11633": " paścādanupalambhakāle sūkṣmatāṃ yāti,",
    "T04bsa054_u:11634": " divā nakṣatrāṇīva anupalabdhasvabhāvatāṃ samāśrayate,",
    "T04bsa054_u:11635": " tadetadasaṃgatam /",
    "T04bsa054_u:11636": " kutaḥ? yad yasmāt sthūlaṃ vyaktasvabhāvaṃ sat,",
    "T04bsa054_u:11637": " sūkṣmaṃ tat katham?",
    "T04bsa054_u:11638": " avyaktasvabhāvaṃ tat sukhādi katham?",
    "T04bsa054_u:11639": " nitya tayā nānāsvabhāvatā ekasya na yukteti bhāvaḥ //",
    "T04bsa054_u:11640": " athāpi syāt- ekadā parasparaviruddhayorekasminnayogaḥ pūrvadharmanivṛttau tu dharmāntarotpatterna doṣa ityāha sthaulyamityādi-",
    "T04bsa054_u:11641": " sthaulyaṃ tyaktvā bhavetsūkṣmamanitye sthaulyasūkṣmate /",
    "T04bsa054_u:11642": " sthaulyamāvirbhāvarūpatāṃ tyaktvā parityajya bhavet sūkṣmaṃ tirohitarūpaṃ syāt /",
    "T04bsa054_u:11643": " evamabhyupagame sati anitye sthaulyasūkṣmate utpādavināśālīḍhatvādadhruve sthaulyasūkṣmate syātām /",
    "T04bsa054_u:11644": " bhavatāṃ nāma anitye,",
    "T04bsa054_u:11645": " kā kṣatirityāha sarvasyetyādi-",
    "T04bsa054_u:11646": " sarvasya vastunastadvatkiṃ nānityatvamiṣyate // Bca_9.134 //",
    "T04bsa054_u:11647": " sarvasya vastunaḥ pañcaviṃśatitattvalakṣaṇasya /",
    "T04bsa054_u:11648": " tadvat sthaulyasūkṣmatāvat kiṃ nānityatvamiṣyate?",
    "T04bsa054_u:11649": " kimiti niranvayavināśaḥ na svīkriyate?",
    "T04bsa054_u:11650": " ayamabhiprāyaḥ- sthaulyasūkṣmatayorapi niranvayavināśāsadutpādamantareṇa nāvirbhāvatirobhāvau yuktau /",
    "T04bsa054_u:11651": " anyathā kathaṃcit kenacidrūpeṇa avasthānāt pūrvavat punarupalabdheḥ prasaṅgaḥ /",
    "T04bsa054_u:11652": " tadvat sukhādīnāmapi /",
    "T04bsa054_u:11653": " tasmādavaśyaṃ tayorniranvayavināśāsadutpādau ca aṅgīkartavyau /",
    "T04bsa054_u:11654": " yathā ca tayoretau bhavataḥ,",
    "T04bsa054_u:11655": " tathā anyeṣāmapi viśeṣābhāvāt syātāmiti //",
    "T04bsa054_u:11656": " kiṃ ca / yadi sthaulyasūkṣmatayorvināśotpattī iṣyete,",
    "T04bsa054_u:11657": " tadā sukhādīnāmanityatāprasaṅgaḥ syāt /",
    "T04bsa054_u:11658": " tathā hi tat sthaulyaṃ sukhādbhinnamabhinnaṃ vā syāt /",
    "T04bsa054_u:11659": " tatra yadi bhinnam,",
    "T04bsa054_u:11660": " tadā tasmin nivṛtte 'pi pūrvavat sukhasaṃvedanaṃ syāt /",
    "T04bsa054_u:11661": " na hi paṭe nivṛtte 'pi ghaṭasyānupalabdhiryuktā /",
    "T04bsa054_u:11662": " tasya taditi saṃbandhakalpanāyāmanavasthānaprasaṅgāt /",
    "T04bsa054_u:11663": " na ca satyapi saṃbandhe akāraṇasya nivṛttau anyasya nivṛttiryujyate,",
    "T04bsa054_u:11664": " gonivṛttāviva tatsvāminaḥ /",
    "T04bsa054_u:11665": " nāpi sukhasya tat kāraṇam,",
    "T04bsa054_u:11666": " paṭādereva sukhotpatteḥ /",
    "T04bsa054_u:11667": " nāpi tadapi kāraṇam,",
    "T04bsa054_u:11668": " sukhādisamānakālatvāttasya //",
    "T04bsa054_u:11669": " (Bcp 265)",
    "T04bsa054_u:11670": " atha abhinnamiti pakṣaḥ, atrocyate-",
    "T04bsa054_u:11671": " na sthaulyaṃ cetsukhādanyat",
    "T04bsa054_u:11672": " yadi sthaulyaṃ sukhādanyat bhinnaṃ na bhavati,",
    "T04bsa054_u:11673": " tadā syāt sukhameva tat / tadā-",
    "T04bsa054_u:11674": " sukhasyānityatā sphuṭam /",
    "T04bsa054_u:11675": " tatsvabhāvatayā sthaulyasya nivṛttau sukhasya vinivṛtteḥ sukhasya anityatā vinaśvaratā sphuṭaṃ niścitam //",
    "T04bsa054_u:11676": " syādetat- yadi sarvathā vināśaḥ syāt,",
    "T04bsa054_u:11677": " tadā sukhasya punarutpattirna syāt /",
    "T04bsa054_u:11678": " atyantāsato gaganotpalavadutpādāyogāt,",
    "T04bsa054_u:11679": " iti paramatamupadarśayannāha nāsadityādi-",
    "T04bsa054_u:11680": " nāsadutpadyate kiṃcidasattvāditi cenmatam /",
    "T04bsa054_u:11681": " yat sarvathā kāraṇātmani avidyamānaṃ tannotpadyate,",
    "T04bsa054_u:11682": " yathā gaganāmbhoruham /",
    "T04bsa054_u:11683": " tathā ca anyadapi yadi syāt,",
    "T04bsa054_u:11684": " tadā notpadyate /",
    "T04bsa054_u:11685": " ato nāsadutpadyate kiṃcit,",
    "T04bsa054_u:11686": " nātyantāsatsvabhāvamutpadyate kiṃcit /",
    "T04bsa054_u:11687": " kutaḥ? asattvāt /",
    "T04bsa054_u:11688": " abhāvāt, iti cenmatam,",
    "T04bsa054_u:11689": " evaṃ yadi saṃmatam,",
    "T04bsa054_u:11690": " tadā naitadvaktavyamityāha vyaktasyetyādi-",
    "T04bsa054_u:11691": " vyaktasyāsata utpattirakāmasyāpi te sthitā // Bca_9.135 //",
    "T04bsa054_u:11692": " vyaktasyāsataḥ prāk śaktayavasthāyāmavidyamānasya vyaktasya paścādutpattirutpādaḥ /",
    "T04bsa054_u:11693": " anabhilāṣiṇo 'pi te tava sadutpattivādinaḥ sthitā āpannā /",
    "T04bsa054_u:11694": " anyathā prāgapi tasya sadbhāve paścādvat pūrvamapi tadupalabdhiprasaṅgaḥ /",
    "T04bsa054_u:11695": " yathā vyaktasyāsata utpattiḥ,",
    "T04bsa054_u:11696": " tathā yadi anyasyāpi syāt,",
    "T04bsa054_u:11697": " tadā na virudhyate kiṃcit //",
    "T04bsa054_u:11698": " api ca / satkāryavādinaḥ kāraṇāvasthāyāṃ kāryasadbhāvāt idamapi dūṣaṇamaparamāśaṅkayate ityāha annāda ityādi-",
    "T04bsa054_u:11699": " annādo 'medhyabhakṣaḥ syāt",
    "T04bsa054_u:11700": " annamattītyannādaḥ annabhakṣakaḥ amedhyabhakṣaḥ syāt aśucibhoktā bhavet / katham?",
    "T04bsa054_u:11701": " phalaṃ hetau yadi sthitam /",
    "T04bsa054_u:11702": " kāryaṃ yadi kāraṇe satsvabhāvam /",
    "T04bsa054_u:11703": " tathāhi- kāryamamedhyamannasya,",
    "T04bsa054_u:11704": " tacca annāvasthāyāmeva satkāryavādino vidyate,",
    "T04bsa054_u:11705": " iti annabhakṣaṇāt tadbhakṣaṇamāśaṅkayate bhavataḥ /",
    "T04bsa054_u:11706": " kiṃ ca idamapi satkāryavādinaḥ prasaṅgāntaramāsañjayannāha paṭārgheṇetyādi-",
    "T04bsa054_u:11707": " paṭārgheṇaiva karpāsabījaṃ krītvā nivasyatām // Bca_9.136 //",
    "T04bsa054_u:11708": " phalaṃ hetau yadi sthitamiti saṃbandhaḥ /",
    "T04bsa054_u:11709": " karpāsabīje kāraṇe bhaviṣyataḥ paṭasya kāryasya sadbhāvāt paṭasyārgheṇa mūlyena karpāsabījaṃ krītvā gṛhītvā nivasyatāṃ paridhīyatām //",
    "T04bsa054_u:11710": " athāpi syāt- yadi nāma paramārthataḥ kāraṇe kāryamasti,",
    "T04bsa054_u:11711": " tathāpi nāyaṃ saṃvṛtyavidyātimiropahatalocanaḥ sāṃvyavahāriko lokaḥ paśyatītyāśaṅkayannāha mohādityādi-",
    "T04bsa054_u:11712": " (Bcp 266)",
    "T04bsa054_u:11713": " mohāccennekṣate lokaḥ",
    "T04bsa054_u:11714": " mohādajñānāt sadapi vastutattvaṃ nekṣate na paśyati lokaḥ /",
    "T04bsa054_u:11715": " tato noktadoṣaprasaṅgaḥ /",
    "T04bsa054_u:11716": " cedyadi / nanu-",
    "T04bsa054_u:11717": " tattvajñasyāpi sā sthitiḥ // Bca_9.137 //",
    "T04bsa054_u:11718": " yadi nāma na loko 'paśyaṃstathā vyavahāraṃ karoti,",
    "T04bsa054_u:11719": " tattvajñasya tu yujyate /",
    "T04bsa054_u:11720": " na caivam /",
    "T04bsa054_u:11721": " yataḥ tattvajñasyāpi kāraṇe kāryamastīti paramārthavedino 'pi sāṃkhyasya sā sthitiḥ,",
    "T04bsa054_u:11722": " saiva sarvasāṃvyavahārikajanasādhāraṇī vyavasthitiḥ /",
    "T04bsa054_u:11723": " te 'pi dṛśyante annabhakṣaṇādiṣu pravartamānāḥ karpāsabījaṃ paṭārthinaḥ pariharantaḥ //",
    "T04bsa054_u:11724": " nāpyayamatra parihāro yujyate ityāha lokasyetyādi-",
    "T04bsa054_u:11725": " lokasyāpi ca tajjñānamasti kasmānna paśyati /",
    "T04bsa054_u:11726": " lokasya sāṃvyavahārikajanasyāpi tajjñānamasti,",
    "T04bsa054_u:11727": " yena kāryaṃ kāraṇe 'stīti pratipadyate,",
    "T04bsa054_u:11728": " na tattvajñasyaiva /",
    "T04bsa054_u:11729": " tathāhi- kāryaṃ dṛṣṭvā kāraṇe astīti niścayaḥ ubhayorapi tattvajñasya lokasya ca sādhāraṇaḥ /",
    "T04bsa054_u:11730": " ato lokaḥ kasmāddhetorna paśyati?",
    "T04bsa054_u:11731": " tatra lokasyādarśanakāraṇaṃ vaktavyam /",
    "T04bsa054_u:11732": " lokasya darśanamapramāṇamiti cedatrāha loketyādi-",
    "T04bsa054_u:11733": " lokāpramāṇatāyāṃ cet",
    "T04bsa054_u:11734": " lokasya sāṃvyavahārikajanasya apramāṇatāyāṃ tajjñānasyāprāmāṇye-",
    "T04bsa054_u:11735": " vyaktadarśanamapyasat // Bca_9.138 //",
    "T04bsa054_u:11736": " vyaktasya āvirbhūtasvarūpasya saṃdarśanam /",
    "T04bsa054_u:11737": " tadapyasat apramāṇaṃ syāt /",
    "T04bsa054_u:11738": " na tasmād vastutattvavyavasthā prāpnoti /",
    "T04bsa054_u:11739": " etacca asmābhiriṣyate eva /",
    "T04bsa054_u:11740": " sarvasāṃvyavahārikapramāṇānāṃ paramārthato 'pramāṇatvāt /",
    "T04bsa054_u:11741": " tathā ca bhavato 'pi asmatpakṣanikṣepaḥ //",
    "T04bsa054_u:11742": " evaṃ ca pariniṣṭhitaḥ kāpilaḥ siddhāntavādino 'pi sādhāraṇadūṣaṇamāsañjayannāha pramāṇamityādi-",
    "T04bsa054_u:11743": " pramāṇamapramāṇaṃ cennanu tatpramitaṃ mṛṣā /",
    "T04bsa054_u:11744": " yadi pramāṇamapi paramārthataḥ pramāṇaṃ na bhavatīti bhavatāṃ pakṣaḥ,",
    "T04bsa054_u:11745": " nanu tatpramitaṃ mṛṣā,",
    "T04bsa054_u:11746": " pramāṇasyāprāmāṇye tatpramitaṃ tena pramāṇena paricchinnaṃ mṛṣā alīkaṃ prāpnoti /",
    "T04bsa054_u:11747": " kimataḥ syāt?",
    "T04bsa054_u:11748": " tattvataḥ śūnyatā tasmādbhāvānāṃ nopapadyate // Bca_9.139 //",
    "T04bsa054_u:11749": " yadi pramāṇasyāprāmāṇye tatpramitaṃ mṛṣā,",
    "T04bsa054_u:11750": " tadā yeyaṃ bhāvānāṃ dharmāṇāṃ tattvataḥ paramārthataḥ śūnyatā sarvadharmaniḥsvabhāvatā tasmāt pramāṇānniścitā,",
    "T04bsa054_u:11751": " sāpi nopapadyate,",
    "T04bsa054_u:11752": " na saṃgacchate /",
    "T04bsa054_u:11753": " sarvapramāṇopadarśitasya mṛṣārthatvāt sāpi sarvadharmaniḥsvabhāvatā tadvicārakapramāṇopadarśitaiva iti samāno nyāyaḥ //",
    "T04bsa054_u:11754": " atra parihāramāha kalpitamityādi-",
    "T04bsa054_u:11755": " kalpitaṃ bhāvamaspṛṣṭvā tadabhāvo na gṛhyate /",
    "T04bsa054_u:11756": " (Bcp 267)",
    "T04bsa054_u:11757": " kalpanākalpitaṃ samāropitaṃ bhāvamaspṛṣṭvā kalpanābuddhayā agṛhītvā tadabhāvo na gṛhyate nālambyate /",
    "T04bsa054_u:11758": " tathāhi ghaṭamāropitarūpeṇa parikalpya tatsaṃbandhitayā ghaṭābhāvaṃ pratipadyate lokaḥ /",
    "T04bsa054_u:11759": " ghaṭasya vicāreṇa lokaprasiddhenaiva yadā na kiṃcit svarūpamavatiṣṭhate,",
    "T04bsa054_u:11760": " tadā tadabhāvaḥ tadviparyayarūpaḥ sutarāṃ na kaścit /",
    "T04bsa054_u:11761": " tadevopadarśayannāha tasmādityādi-",
    "T04bsa054_u:11762": " tasmādbhāvo mṛṣā yo hi tasyābhāvaḥ sphuṭaṃ mṛṣā // Bca_9.140 //",
    "T04bsa054_u:11763": " yasmāt kalpitabhāvavivekena abhāvo gṛhyate,",
    "T04bsa054_u:11764": " tasmādbhāvo mṛṣā asatsvabhāvo yaḥ,",
    "T04bsa054_u:11765": " tasyābhāvaḥ sphuṭaṃ mṛṣā,",
    "T04bsa054_u:11766": " tasya niḥsvabhāvasya bhāvasya abhāvo virahaḥ sphuṭaṃ niścitaṃ mṛṣā asatyaḥ /",
    "T04bsa054_u:11767": " tasyāpi parikalpitarūpatvāt /",
    "T04bsa054_u:11768": " evaṃ ca bhāvābhāvayoḥ parikalpitarūpatve sarvadharmaniḥsvabhāvataiva avatiṣṭhate //",
    "T04bsa054_u:11769": " punaridameva upasaṃhāravyājena vispaṣṭayannāha tasmāt svapne ityādi-",
    "T04bsa054_u:11770": " tasmātsvapne sute naṣṭe sa nāstīti vikalpanā /",
    "T04bsa054_u:11771": " yasmādbhāvābhāvau kalpanopasthāpitatvānmṛṣārthau,",
    "T04bsa054_u:11772": " tasmāt svapne middhākrāntacittāvasthāyāmutpannavinaṣṭe sute putre sati sa putro nāstīti vikalpanā tadabhāvavikalpaḥ / kiṃ karoti?",
    "T04bsa054_u:11773": " tadbhāvakalpanotpādaṃ vibadhnāti",
    "T04bsa054_u:11774": " tasya sutasya bhāvaḥ tasyāstitvaṃ tasya kalpanā sattvasamāropaḥ tasyotpādaḥ unmajjanaṃ taṃ ni[vi?]badhnāti /",
    "T04bsa054_u:11775": " niṣedhayati- tathaiva tarhi seti cenna mṛṣā ca sā // Bca_9.141 //",
    "T04bsa054_u:11776": " sā kalpanā tadbhāvakalpanāṃ vibadhnāti api mṛṣā /",
    "T04bsa054_u:11777": " alīkasutasya svapne anutpannāniruddhatvāt /",
    "T04bsa054_u:11778": " athavā satyābhimate eva sute svapne naṣṭe sarvametadyojanīyam /",
    "T04bsa054_u:11779": " evaṃ sarvadharmāṇāmutpādanirodhau kalpanopadarśitau draṣṭavyau /",
    "T04bsa054_u:11780": " etaduktaṃ bhavati- yathā svapnopalabdhasya vastuno 'nutpannāniruddhasyāpi kalpanopadarśitau bhāvābhāvau na paramārthasantau,",
    "T04bsa054_u:11781": " atha ca kalpanayā vyavahāragocaramupagatau pratibhātaḥ,",
    "T04bsa054_u:11782": " na ca sā kalpanā asatyārthaviṣayatayā apramāṇam,",
    "T04bsa054_u:11783": " tadviṣayasya paramārthato niḥsvabhāvatvāt,",
    "T04bsa054_u:11784": " tathaiva jāgraddaśāyāmupalabdhayorapi bhāvābhāvayorvyavahārapathamupagatayoḥ kalpanāpratipāditayorvyavasthā /",
    "T04bsa054_u:11785": " iti tasyā aprāmāṇye 'pi na sarvadharmaniḥsvabhāvatā vighaṭate /",
    "T04bsa054_u:11786": " yadāha [nāgārjunaḥ catuḥstave]-",
    "T04bsa054_u:11787": " utpannaśca sthito naṣṭa ukto loko 'rthatastvayā /",
    "T04bsa054_u:11788": " kalpanāmātramityasmātsarvadharmāḥ prakāśitāḥ //",
    "T04bsa054_u:11789": " kalpanāpyasatī proktā yayā śūnyaṃ vikalpyate //",
    "T04bsa054_u:11790": " iti sarvaṃ samañjasam //",
    "T04bsa054_u:11791": " evamahetubhūtasvabhāveśvarapradhānakartṛtvaṃ jagato nirākṛtya nāpyahetutaḥ ityasyārthaṃ prasādhya upasaṃharannāha tasmādevamityādi-",
    "T04bsa054_u:11792": " (Bcp 268)",
    "T04bsa054_u:11793": " tasmādevaṃ vicāreṇa nāsti kiṃcidahetutaḥ /",
    "T04bsa054_u:11794": " yataḥ svabhāvādisaṃbhūtaṃ na kiṃcit kāryamupapadyate,",
    "T04bsa054_u:11795": " tasmādevaṃ vicāreṇa samanantaranirūpaṇena nāsti kiṃcidahetutaḥ,",
    "T04bsa054_u:11796": " svabhāvāderahetuto 'kāraṇājjātaṃ kiṃcit kāryaṃ nāsti na vidyate /",
    "T04bsa054_u:11797": " upalakśaṇaṃ caitat /",
    "T04bsa054_u:11798": " puruṣakālādikṛtatvamapi nāsti,",
    "T04bsa054_u:11799": " teṣāmapyahetutvāt /",
    "T04bsa054_u:11800": " ato nāpyahetuta iti siddham /",
    "T04bsa054_u:11801": " nanu yadi nāma svabhāveśvarapradhānāderahetuto na kiṃcidasti,",
    "T04bsa054_u:11802": " tathāpi paridṛṣṭakāraṇādeva paramārthataḥ utpatsyate /",
    "T04bsa054_u:11803": " tat kathaṃ sarvadharmāṇāṃ niḥsvabhāvatā setsyatīti parāśayamāśaṅkaya na svato nāpi parato na dvābhyām iti koṭitrayaṃ samarthayannāha na ca vyastetyādi-",
    "T04bsa054_u:11804": " na ca vyastasamasteṣu pratyayeṣu vyavasthitam // Bca_9.142 //",
    "T04bsa054_u:11805": " na ca naiva / vyastasamasteṣviti vyasteṣu samastesu ca /",
    "T04bsa054_u:11806": " tatra na ca vyasteṣu,",
    "T04bsa054_u:11807": " ekaikaśaḥ svataḥ parataśceti /",
    "T04bsa054_u:11808": " nāpi samasteṣu dvābhyāṃ svaparābhyām /",
    "T04bsa054_u:11809": " pratyayeṣu kāraṇeṣu /",
    "T04bsa054_u:11810": " vyavasthitam utpādarūpatayā pratiṣṭhitaṃ kiṃcit //",
    "T04bsa054_u:11811": " tatra na tāvat svataḥ svabhāvādbhāvā utpadyante /",
    "T04bsa054_u:11812": " utpādāt pūrvaṃ tasya svabhāvasyāvidyamānatvāt kuta utpadyantām?",
    "T04bsa054_u:11813": " utpanne ca tasmin satyapi svarūpe tasyāpi niṣpannatvāt kimutpadyantām? api ca /",
    "T04bsa054_u:11814": " svata eva janmani jātasyaiva punarjanma syāt /",
    "T04bsa054_u:11815": " na ca tadyuktam /",
    "T04bsa054_u:11816": " kṛtasya karaṇayogāt /",
    "T04bsa054_u:11817": " jātasya punarjanmani bījadīnāmeva āsaṃsāraṃ pravṛtteḥ nāṅkurādayaḥ kadācidutpattumavasaraṃ labheran /",
    "T04bsa054_u:11818": " na ca etadabhyupagacchato 'pi lokata eva bādhāmanubhavat siddhipathamupayāti,",
    "T04bsa054_u:11819": " bījāderaṅkurādyutpattidarśanāt /",
    "T04bsa054_u:11820": " na ca bījāṅkurayoraikyam,",
    "T04bsa054_u:11821": " ubhayorapi bhinnarūparasavīryavipākatvāt /",
    "T04bsa054_u:11822": " svasvabhāvajanyatve ca kasyacidutpattireva na syāt,",
    "T04bsa054_u:11823": " itaretarāśrayatvāt /",
    "T04bsa054_u:11824": " tathā hi yāvat svabhāvo na bhavati,",
    "T04bsa054_u:11825": " tāvadutpattirna syāt,",
    "T04bsa054_u:11826": " yāvacca utpattirna bhavati,",
    "T04bsa054_u:11827": " tāvat svabhāvo na syāt /",
    "T04bsa054_u:11828": " tasmānna svataḥ kiṃcidutpadyate //",
    "T04bsa054_u:11829": " nāpi parataḥ /",
    "T04bsa054_u:11830": " parato hi janmani iṣyamāṇe śālibījādapi kodravāṅkurasyotpattiprasaṅgaḥ /",
    "T04bsa054_u:11831": " śālikodravayorapi ca kodravāṅkurāpekṣayā paratvamaviśiṣṭam,",
    "T04bsa054_u:11832": " sarvasya vā janma sarvato bhavet /",
    "T04bsa054_u:11833": " sarveṣāṃ parasparaṃ paratvāviśeṣāt /",
    "T04bsa054_u:11834": " atha yadi nāma paratvamaviśiṣṭam,",
    "T04bsa054_u:11835": " tathāpi kāryakāraṇayoranyonyajanyajanakabhāvasya niyāmakatvāt na sarvasyotpattiriti cet, na /",
    "T04bsa054_u:11836": " anutpanne hi kārye kasmin punarasya śaktiriti vaktavyam /",
    "T04bsa054_u:11837": " na ca kāryakāraṇayorasamānakālatayā janyajanakabhāvapratiniyamo 'pi kaścit /",
    "T04bsa054_u:11838": " ata eva ekasaṃtatipratiniyamo 'pi na yuktaḥ,",
    "T04bsa054_u:11839": " kāryakāraṇamantareṇa saṃtaterabhāvāt /",
    "T04bsa054_u:11840": " tasya ca ekakṣaṇānavasthānāt keyaṃ saṃtatirnāma?",
    "T04bsa054_u:11841": " pūrvāparakṣaṇapravāhasya ca kalpanāsamāropitatvāt nāsti saṃtatirvāstavī /",
    "T04bsa054_u:11842": " etena sādṛśyamapi niyāmakamiha nirastam /",
    "T04bsa054_u:11843": " iti na kiṃcit kenacidekasaṃtatipatitaṃ sadṛśaṃ vā janyajanakabhāvaniyataṃ vā asti,",
    "T04bsa054_u:11844": " janyajanakabhāvasyaiva cātra cintyatvāt,",
    "T04bsa054_u:11845": " kathaṃ tenaiva parihāraḥ?",
    "T04bsa054_u:11846": " tasmāt parato 'pi na kasyacit saṃbhavaḥ //",
    "T04bsa054_u:11847": " (Bcp 269)",
    "T04bsa054_u:11848": " nāpi dvābhyām,",
    "T04bsa054_u:11849": " pratyekapakṣoktasarvadoṣaprasaṅgāt /",
    "T04bsa054_u:11850": " pratyekaṃ ca dvayoraśaktayormilitayorapyasāmarthyāt /",
    "T04bsa054_u:11851": " na hi ekenāndhenādṛṣṭamārgo bahubhirapi draṣṭuṃ śakyate /",
    "T04bsa054_u:11852": " pratyekaṃ vā sikatāstailadānāsamarthā militā api tatsamarthā bhavanti /",
    "T04bsa054_u:11853": " tasmādubhayapakṣapratipāditadoṣaprasaṅgāt dvābhyāmapi na kasyacidutpattisaṃbhavaḥ //",
    "T04bsa054_u:11854": " iti svaparobhayajanitamahetujanitaṃ vā tattvato na kiṃcidasti /",
    "T04bsa054_u:11855": " tasmāt paramārthato 'nutpannāniruddhasvabhāvaṃ māyāmarīcipratibimbapratiśrutkāsamaṃ pratītyasamutpannaṃ svabhāvaśūnyameva sarvaṃ viśvamābhāsate",
    "T04bsa054_u:11856": " na tu punaridaṃpratyayatāmātraṃ sāṃvṛtamiha niṣidhyate /",
    "T04bsa054_u:11857": " yaduktamatra bhagavatā śālistambasūtre-",
    "T04bsa054_u:11858": " tatra kathaṃ pratītyasamutpādaṃ paśyati?",
    "T04bsa054_u:11859": " ihoktaṃ bhagavatā- ya imaṃ pratītyasamutpādaṃ satatasamitaṃ nirjīvaṃ yathāvadaviparītamajīvamajātamabhūtamakṛtamasaṃskṛtamapratighamanālambanaṃ",
    "T04bsa054_u:11860": " śivamabhayamanāhāryamavyayamavyupaśamasvabhāvaṃ paśyati,",
    "T04bsa054_u:11861": " sa dharmaṃ paśyati /",
    "T04bsa054_u:11862": " yastu evaṃ satatasamitaṃ nirjīvam- ityādi pūrvavat yāvat- avyupaśamasvabhāvaṃ paśyati so 'nuttaradharmaśarīraṃ buddhaṃ paśyati /",
    "T04bsa054_u:11863": " [āryadharmābhisamaye samyagjñānādupanayenaiva?] /",
    "T04bsa054_u:11864": " pratītyasamutpāda iti kasmāducyate?",
    "T04bsa054_u:11865": " sahetukaḥ sapratyayo nāhetuko nāpratyaya ityucyate /",
    "T04bsa054_u:11866": " peyālaṃ /",
    "T04bsa054_u:11867": " atha ca punarayaṃ pratītyasamutpādo dvābhyāṃ kāraṇābhyāmutpadyate /",
    "T04bsa054_u:11868": " katamābhyāṃ dvābhyāṃ kāraṇābhyāmutpadyate?",
    "T04bsa054_u:11869": " hetūpanibandhataḥ pratyayopanibandhataśca /",
    "T04bsa054_u:11870": " so 'pi dvividho draṣṭavyaḥ- bāhyaścādhyātmikaśca /",
    "T04bsa054_u:11871": " tatra bāhyasya pratītyasamutpādasya hetūpanibandhaḥ katamaḥ?",
    "T04bsa054_u:11872": " yadidaṃ bījādaṅkuraḥ,",
    "T04bsa054_u:11873": " aṅkurāt patram,",
    "T04bsa054_u:11874": " patrāt kāṇḍam,",
    "T04bsa054_u:11875": " kāṇḍānnālam,",
    "T04bsa054_u:11876": " nālādgaṇḍaḥ,",
    "T04bsa054_u:11877": " gaṇḍādgarbham,",
    "T04bsa054_u:11878": " garbhācchūkaḥ,",
    "T04bsa054_u:11879": " śūkāt puṣpam,",
    "T04bsa054_u:11880": " puṣpāt phalamiti /",
    "T04bsa054_u:11881": " asati bīje 'ṅkuro na bhavati,",
    "T04bsa054_u:11882": " yāvadasati puṣpe phalaṃ na bhavati /",
    "T04bsa054_u:11883": " sati tu bīje aṅkurasyābhinirvṛttirbhavati /",
    "T04bsa054_u:11884": " evaṃ yāvat sati puṣpe phalasyābhinirvṛttirbhavati /",
    "T04bsa054_u:11885": " tatra bījasya naivaṃ bhavati- ahamaṅkuramabhinirvartayāmīti /",
    "T04bsa054_u:11886": " aṅkurasyāpi naivaṃ bhavati- ahaṃ bījenābhinirvartita iti /",
    "T04bsa054_u:11887": " evaṃ yāvat puṣpasya naivaṃ bhavati- ahaṃ phalamabhinirvartayāmīti,",
    "T04bsa054_u:11888": " phalasyāpi naivaṃ bhavati- ahaṃ puṣpeṇābhinirvartitamiti /",
    "T04bsa054_u:11889": " atha punarbīje sati aṅkurasyābhinirvṛttirbhavati prādurbhāvaḥ /",
    "T04bsa054_u:11890": " evaṃ yāvat puṣpe sati phalasyābhinirvṛttirbhavati prādurbhāvaḥ /",
    "T04bsa054_u:11891": " evaṃ bāhyasya pratītyasamutpādasya hetūpanibandho draṣṭavyaḥ //",
    "T04bsa054_u:11892": " kathaṃ bāhyasya pratītyasamutpādasya pratyayopanibandho draṣṭavyaḥ?",
    "T04bsa054_u:11893": " ṣaṇṇāṃ dhātūnāṃ samavāyāt /",
    "T04bsa054_u:11894": " katameṣāṃ ṣaṇṇāṃ dhātūnāṃ samavāyāt?",
    "T04bsa054_u:11895": " yadidaṃ pṛthivyaptejovāyvākāśaṛtusamavāyāt bāhyasya pratītyasamutpādasya pratyayopanibandho draṣṭavyaḥ /",
    "T04bsa054_u:11896": " tatra pṛthivīdhāturbījasya saṃdhāraṇakṛtyaṃ karoti /",
    "T04bsa054_u:11897": " abdhāturbījaṃ snehayati /",
    "T04bsa054_u:11898": " tejodhāturbījaṃ paripācayati /",
    "T04bsa054_u:11899": " vāyudhāturbījamabhinirharati /",
    "T04bsa054_u:11900": " ākāśadhāturbījasyānāvaraṇakṛtyaṃ karoti /",
    "T04bsa054_u:11901": " ṛturapi bījasya pariṇāmanākṛtyaṃ karoti /",
    "T04bsa054_u:11902": " asatsu eṣu pratyayeṣu bījādaṅkurasyābhinirvṛttirna bhavati /",
    "T04bsa054_u:11903": " yadā bāhyaśca pṛthivīdhāturavikalo bhavati,",
    "T04bsa054_u:11904": " evamaptejovāyvākāśaṛtudhātavaśca avikalā bhavanti,",
    "T04bsa054_u:11905": " tadā sarveṣāṃ (Bcp 270)",
    "T04bsa054_u:11906": " samavāyāt bīje nirudhyamāne aṅkurasyābhinirvṛttirbhavati /",
    "T04bsa054_u:11907": " tatra pṛthivīdhātornaivaṃ bhavati- ahaṃ bījasya saṃdhāraṇākṛtyaṃ karomīti /",
    "T04bsa054_u:11908": " evaṃ yāvadṛtorapi naivaṃ bhavati- ahaṃ bījasya pariṇāmanākṛtyaṃ karomīti /",
    "T04bsa054_u:11909": " aṅkurasyāpi naivaṃ bhavati- ahamebhiḥ pratyayairjanita iti /",
    "T04bsa054_u:11910": " atha punaḥ satsu eteṣu bīje nirudhyamāne aṅkurasyābhinirvṛttirbhavati /",
    "T04bsa054_u:11911": " sa cāyamaṅkuro na svayaṃkṛto na parakṛto nobhayakṛto neśvaranirmito na kālapariṇāmito na prakṛtisaṃbhūto na caikakāraṇādhīno nāpyahetusamutpannaḥ",
    "T04bsa054_u:11912": " pṛthivyaptejovāyvākāśaṛtusamavāyāt bīje nirudhyamāne aṅkurasyābhinirvṛttirbhavati /",
    "T04bsa054_u:11913": " evaṃ bāhyasya pratītyasamutpādasya pratyayopanibandho draṣṭavyaḥ //",
    "T04bsa054_u:11914": " tatra bāhyaḥ pratītyasamutpādaḥ pañcabhiḥ kāraṇairdraṣṭavyaḥ /",
    "T04bsa054_u:11915": " katamaiḥ pañcabhiḥ?",
    "T04bsa054_u:11916": " na śāśvatato nocchedato na saṃkrāntitaḥ parīttahetuto vipulaphalābhinirvṛttitaḥ tatsadṛśānuprabandhataśceti /",
    "T04bsa054_u:11917": " kathaṃ na śāśvatat iti?",
    "T04bsa054_u:11918": " yasmādanyo 'ṅkuro 'nyadvījam,",
    "T04bsa054_u:11919": " na ca yadeva bījaṃ sa evāṅkuraḥ /",
    "T04bsa054_u:11920": " athavā punaḥ- bījaṃ nirudhyate,",
    "T04bsa054_u:11921": " aṅkuraścotpadyate /",
    "T04bsa054_u:11922": " ato na śāśvatataḥ /",
    "T04bsa054_u:11923": " kathaṃ nocchedataḥ?",
    "T04bsa054_u:11924": " na ca pūrvaniruddhādbījādaṅkuro niṣpadyate,",
    "T04bsa054_u:11925": " nāpyaniruddhādbījāt,",
    "T04bsa054_u:11926": " api ca,",
    "T04bsa054_u:11927": " bījaṃ ca nirudhyate,",
    "T04bsa054_u:11928": " tasminneva samaye 'ṅkura utpadyate,",
    "T04bsa054_u:11929": " tulādaṇḍonnāmāvanāmavat /",
    "T04bsa054_u:11930": " ato nocchedataḥ /",
    "T04bsa054_u:11931": " kathaṃ na saṃkrāntitaḥ?",
    "T04bsa054_u:11932": " visadṛśo bījādaṅkura iti /",
    "T04bsa054_u:11933": " ato na saṃkrāntitaḥ /",
    "T04bsa054_u:11934": " kathaṃ parīttahetuto vipulaphalābhinirvṛttitaḥ?",
    "T04bsa054_u:11935": " parīttabījamupyate,",
    "T04bsa054_u:11936": " vipulaphalānyabhinirvartayatīti /",
    "T04bsa054_u:11937": " ataḥ parīttahetuto vipulaphalābhinirvṛttitaḥ /",
    "T04bsa054_u:11938": " kathaṃ tatsadṛśānuprabandhataḥ?",
    "T04bsa054_u:11939": " yādṛśaṃ bījamupyate tādṛśaṃ phalamabhinirvartayatīti /",
    "T04bsa054_u:11940": " atastatsadṛśānuprabandhataśceti /",
    "T04bsa054_u:11941": " evaṃ bāhyaḥ pratītyasamutpādaḥ pañcabhiḥ kāraṇairdraṣṭavyaḥ // iti /",
    "T04bsa054_u:11942": " ādhyātmikastu pratītyasamutpādaḥ pūrvameva vistareṇa pratipāditaḥ /",
    "T04bsa054_u:11943": " ihāpi yojayitavyaḥ /",
    "T04bsa054_u:11944": " evaṃ paramārthavicāre sāṃvṛtamapratiṣiddhameva //",
    "T04bsa054_u:11945": " nanu bhāvā nātyantāsaṃbhavino bhavanti /",
    "T04bsa054_u:11946": " api tu hetupratyayabalādanāgatādadhvanovartamānamadhvānamāgacchanti,",
    "T04bsa054_u:11947": " vartamānāt punaranityatābalādatītamadhvānaṃ gacchanti /",
    "T04bsa054_u:11948": " ityevamutpādasthitivināśavyapadeśaḥ /",
    "T04bsa054_u:11949": " pratītyasamutpādo 'pi yathāvadevaṃ saṃgacchate iti traikālyavādimatamāśaṅkayāha anyata ityādi-",
    "T04bsa054_u:11950": " anyato nāpi cāyātaṃ na tiṣṭhati na gacchati /",
    "T04bsa054_u:11951": " anyato deśakālāt /",
    "T04bsa054_u:11952": " nāyātaṃ nāgataṃ kiṃcit /",
    "T04bsa054_u:11953": " nāpyāgataṃ sat vartamānādadhvanaḥ kvacidgacchati /",
    "T04bsa054_u:11954": " nāpi tenaikasvabhāvena kvacittiṣṭhati /",
    "T04bsa054_u:11955": " tathāhi- yadi anāgatādadhvano vartamānamāgacchet,",
    "T04bsa054_u:11956": " vartamānādvā atitam,",
    "T04bsa054_u:11957": " tadā saṃskṛtamapi nityaṃ syāt,",
    "T04bsa054_u:11958": " sarvadā vidyamānatvāt /",
    "T04bsa054_u:11959": " nānityaṃ nāmāsti,",
    "T04bsa054_u:11960": " sa ca dharmo na ca nityaḥ iti kathametat setsyati?",
    "T04bsa054_u:11961": " atha pūrvāparakālayoḥ kāritraśūnyatayā dharmasya adhvasu viśeṣaḥ /",
    "T04bsa054_u:11962": " tathā hi yadā asaṃprāptakāritraḥ kṛtyaṃ na karoti,",
    "T04bsa054_u:11963": " tadā anāgato 'bhidhīyate,",
    "T04bsa054_u:11964": " yadā karoti tadā pratyutpannaḥ,",
    "T04bsa054_u:11965": " yadā tu kṛtyānnivṛttaḥ tadā atīta iti viśeṣaḥ /",
    "T04bsa054_u:11966": " etadapi na kiṃcit /",
    "T04bsa054_u:11967": " tenaivātmanā tasyaiva (Bcp 271)",
    "T04bsa054_u:11968": " tadāpi sadbhāvāt kāritramapi kathaṃ na syāditi vaktavyam /",
    "T04bsa054_u:11969": " pratyayāntarāpekṣāpi nityamavasthitarūpasya na saṃbhavati /",
    "T04bsa054_u:11970": " kāritraśūnyasya ca vastutve aśvaviṣāṇādīnāmapi tattvaprasaṅgaḥ /",
    "T04bsa054_u:11971": " kāritraṃ vā kathamatītamanāgataṃ pratyutpannaṃ ca ucyate?",
    "T04bsa054_u:11972": " kiṃ tadaparakāritrasadbhāvāt svayameva vā?",
    "T04bsa054_u:11973": " pūrvatra anavasthānam,",
    "T04bsa054_u:11974": " pāścātye ca dharmasyāpi svayamatītatvādivyavasthāyāṃ na kiṃcit kṣīyate /",
    "T04bsa054_u:11975": " yadi ca /",
    "T04bsa054_u:11976": " yathā vartamānaṃ dravyato 'sti,",
    "T04bsa054_u:11977": " tathā atītamanāgataṃ cāsti,",
    "T04bsa054_u:11978": " tadā naivam /",
    "T04bsa054_u:11979": " svabhāvena sato dharmasya kathamanutpannavinaṣṭasvabhāvatā?",
    "T04bsa054_u:11980": " kimasya pūrvaṃ nāsīt yasyābhāvādajāta ityucyate?",
    "T04bsa054_u:11981": " kiṃ ca paścānnāsti yasyābhāvādvinaṣṭa iti?",
    "T04bsa054_u:11982": " tenaiva cātmanā pūrvāparakālayoravasthāne vartamānavadupalabdhyādiprasaṅgaḥ /",
    "T04bsa054_u:11983": " tasmādabhūtatvādabhavanadharmato na saṃgacchate kathaṃcidapi adhvatrayayogaḥ,",
    "T04bsa054_u:11984": " tattvābhyupagamato nātītādisadbhāvaḥ /",
    "T04bsa054_u:11985": " tadayamatra saṃgrahaślokaḥ-",
    "T04bsa054_u:11986": " svabhāvaḥ sarvadā nāsti bhāvo nityaśca neṣyate /",
    "T04bsa054_u:11987": " na ca svabhāvādbhāvo 'nyo vyaktamīśvaraceṣṭitam //",
    "T04bsa054_u:11988": " iti //",
    "T04bsa054_u:11989": " yadapyucyate- astyatītaṃ karma,",
    "T04bsa054_u:11990": " astyanāgataṃ phalam,",
    "T04bsa054_u:11991": " iti sūtravacanādastyatītādibhāvaḥ,",
    "T04bsa054_u:11992": " tadapi hetuphalāpavāde tadduṣṭipratiṣedhārthamuktaṃ bhagavatā- astyatītam,",
    "T04bsa054_u:11993": " astyanāgatam, iti /",
    "T04bsa054_u:11994": " atītaṃ tu yadabhūtapūrvamutpadya vinaṣṭam,",
    "T04bsa054_u:11995": " anāgataṃ yat sati hetau bhaviṣyati /",
    "T04bsa054_u:11996": " evaṃ hi hetvādyastītyucyate,",
    "T04bsa054_u:11997": " astiśabdasya nipātatvāt kālatrayavṛttitvam /",
    "T04bsa054_u:11998": " itthaṃ ca etadevaṃ yatparamārthaśūnyatāyāmuktaṃ bhagavatā-",
    "T04bsa054_u:11999": " cakṣurbhikṣava utpadyamānaṃ na kutaścidāgacchati,",
    "T04bsa054_u:12000": " nirudhyamānaṃ na kvacit saṃnicayaṃ gacchati /",
    "T04bsa054_u:12001": " iti hi bhikṣavaḥ cakṣurabhūtvā bhavati,",
    "T04bsa054_u:12002": " bhūtvā ca prativigacchatīti //",
    "T04bsa054_u:12003": " yadi ca anāgataṃ cakṣuḥ syāt,",
    "T04bsa054_u:12004": " noktaṃ syādabhūtvā bhavatīti /",
    "T04bsa054_u:12005": " tasmānnādhvasaṃkrāntirasti /",
    "T04bsa054_u:12006": " yadi caivam,",
    "T04bsa054_u:12007": " na kutaścidāgamanam,",
    "T04bsa054_u:12008": " kvacid gamanaṃ vā prajñāyate,",
    "T04bsa054_u:12009": " pratibhāsamānasya ca pratyutpannasya na rūpaṃ kiṃcidvicāreṇāvatiṣṭhate, tadā-",
    "T04bsa054_u:12010": " māyātaḥ ko viśeṣo 'sya yanmūḍhaiḥ satyataḥ kṛtam // Bca_9.143 //",
    "T04bsa054_u:12011": " māyātaḥ aindrajālikanirmitahastyādirūpāyā api niḥsvabhāvatayā viśeṣo naiva kaścit asya hetupratyayopajanitasya vasturūpasya paridṛśyamānasya",
    "T04bsa054_u:12012": " kathaṃ na viśeṣaḥ?",
    "T04bsa054_u:12013": " punaridameva vyaktīkurvannāha māyayetyādi-",
    "T04bsa054_u:12014": " māyayā nirmitaṃ yacca hetubhiryacca nirmitam /",
    "T04bsa054_u:12015": " āyāti tatkutaḥ kutra yāti ceti nirūpyatām // Bca_9.144 //",
    "T04bsa054_u:12016": " māyāśabdenātra māyānirmāṇahetuvijñānādiviśeṣa ucyate kāraṇe kāryopacārāt,",
    "T04bsa054_u:12017": " hetorapi māyāsvabhāvatāpratipādanārtham /",
    "T04bsa054_u:12018": " tayā nirmitam,",
    "T04bsa054_u:12019": " yacca vasturūpaṃ māyāhetunā māyāsvabhāvena yadviracitamiti yāvat /",
    "T04bsa054_u:12020": " yacca anyadvasturūpaṃ hetubhiḥ lokaprasiddhaiḥ kāraṇairjanitam /",
    "T04bsa054_u:12021": " parasparasamuccayārthaṃ cakāradvayam /",
    "T04bsa054_u:12022": " āyāti āgacchati /",
    "T04bsa054_u:12023": " tanmāyānimirtaṃ hetunirmitaṃ vā vasturūpaṃ (Bcp 272)",
    "T04bsa054_u:12024": " kutaḥ kasmāt?",
    "T04bsa054_u:12025": " kutra yāti ca,",
    "T04bsa054_u:12026": " vinaṣṭaṃ sat kva punaretad gacchati?",
    "T04bsa054_u:12027": " ityevaṃ nirūpyatāṃ sūkṣmekṣikayā vicāryatām,",
    "T04bsa054_u:12028": " yadi tasya kutaścidāgacchati kvacid gacchati vā upalabhyate //",
    "T04bsa054_u:12029": " nanu ca / yadi hetupratyayasāmarthyopajanitaṃ vasturūpam,",
    "T04bsa054_u:12030": " tadā kathamiva alīkaṃ syāt?",
    "T04bsa054_u:12031": " ata eva alīkamityāha yadanyetyādi-",
    "T04bsa054_u:12032": " yadanyasaṃnidhānena dṛṣṭaṃ na tadabhāvataḥ /",
    "T04bsa054_u:12033": " pratibimbasame tasmin kṛtrime satyatā katham // Bca_9.145 //",
    "T04bsa054_u:12034": " yad vasturūpamanyasya hetupratyayasya saṃnidhānena dṛṣṭamupalabdham,",
    "T04bsa054_u:12035": " na tadabhāvataḥ,",
    "T04bsa054_u:12036": " tasya anyasya abhāvataḥ na dṛṣṭam,",
    "T04bsa054_u:12037": " tatparādhīnavṛttitvāt /",
    "T04bsa054_u:12038": " pratibimbasame pratibimbena ādarśamaṇḍalapratibhāsinā mukhādisādṛśyena tulye /",
    "T04bsa054_u:12039": " yathā mukhādibimbādarśamaṇḍalādisaṃnidhānena pratibimbaṃ pratibhāsate,",
    "T04bsa054_u:12040": " tathā vasturūpamapi hetupratyayasaṃnidhānayoriti /",
    "T04bsa054_u:12041": " evaṃbhūte vasturūpe kṛtrime parāyattavṛttitayā asvābhāvike satyatā amṛṣārthatā kutaḥ?",
    "T04bsa054_u:12042": " naiva yujyate /",
    "T04bsa054_u:12043": " na hi paropanidhisvabhāvānāmakṛtrimatā yuktā / taduktam-",
    "T04bsa054_u:12044": " hetutaḥ saṃbhavo yeṣāṃ tadabhāvānna santi ye /",
    "T04bsa054_u:12045": " kathaṃ nāma na te spaṣṭaṃ pratibimbasamā matāḥ //",
    "T04bsa054_u:12046": " iti / [yuktiṣaṣṭikā-]",
    "T04bsa054_u:12047": " tasmānna hetupratyayopajanitaṃ kiṃcit paramārthasadasti /",
    "T04bsa054_u:12048": " na ca hetupratyayānāṃ sāmarthyaṃ kvacidapi paramārthataḥ saṃbhavati //",
    "T04bsa054_u:12049": " tathāhi- svaparobhayātmakairhetubhirvidyamāno vā bhāvaḥ kriyeta,",
    "T04bsa054_u:12050": " avidyamāno vā,",
    "T04bsa054_u:12051": " ubhayasvabhāvo vā?",
    "T04bsa054_u:12052": " tatra na vidyamānaḥ kriyate ityāha vidyamānasyetyādi-",
    "T04bsa054_u:12053": " vidyamānasya bhāvasya hetunā kiṃ prayojanam /",
    "T04bsa054_u:12054": " vidyamānasya kāraṇavyāpārāt prāgeva satsvabhāvasya hetunā kāraṇena kiṃ prayojanam?",
    "T04bsa054_u:12055": " kāryasya niṣpannātmakatayā nirvartyasvabhāvābhāvāt hetuvyāpārasyānupayogāt /",
    "T04bsa054_u:12056": " dvitīyaṃ vikalpamadhikṛtyāha athāpītyādi-",
    "T04bsa054_u:12057": " athāpyavidyamāno 'sau hetunā kiṃ prayojanam // Bca_9.146 //",
    "T04bsa054_u:12058": " athāpīti prakārāntaradyotane /",
    "T04bsa054_u:12059": " avidyamāno 'sau na satsvabhāvaḥ /",
    "T04bsa054_u:12060": " tarhi hetunā kiṃ prayojanam?",
    "T04bsa054_u:12061": " tadāpi na hetunā kimapi prayojanamasti,",
    "T04bsa054_u:12062": " tatrāpyasatsvabhāvatvāt hetuvyāpārābhāvāt //",
    "T04bsa054_u:12063": " syādetat- yadi nāma vidyamānasya niṣpannatvāt kartavyābhāvāt na hetunā kimapi prayojanam,",
    "T04bsa054_u:12064": " avidyamānasya tu kiṃ na bhavatītyāha nābhāvasyetyādi-",
    "T04bsa054_u:12065": " nābhāvasya vikāro 'sti hetukoṭiśatairapi /",
    "T04bsa054_u:12066": " na abhāvasya avidyamānasvabhāvasya vikāro 'sti,",
    "T04bsa054_u:12067": " anyathātvaṃ bhāvasvabhāvatā asti,",
    "T04bsa054_u:12068": " nīrūpatayā tasyāpi kartavyābhāvāt /",
    "T04bsa054_u:12069": " hetukoṭiśatairapi,",
    "T04bsa054_u:12070": " āstāṃ tāvad hetuśatairhetusahasraiḥ, (Bcp 273)",
    "T04bsa054_u:12071": " hetūnāṃ koṭiśatairapi,",
    "T04bsa054_u:12072": " tasya niḥsvabhāvatayā kenacidapi vikārayitumaśakyatvāt /",
    "T04bsa054_u:12073": " mā bhavatu vikāraḥ,",
    "T04bsa054_u:12074": " bhāvasvabhāvatā kevalamasyāstu cedatrāha tadavastha iti-",
    "T04bsa054_u:12075": " tadavastha kathaṃ bhāvaḥ",
    "T04bsa054_u:12076": " tadavastho 'parityaktābhāvasvabhāvaḥ naiva bhāvaḥ syāt,",
    "T04bsa054_u:12077": " nābhāva eva bhāvo bhavati,",
    "T04bsa054_u:12078": " kevalamabhāvasvabhāvatānivṛttau bhāvasvabhāvo bhavati / atrāha-",
    "T04bsa054_u:12079": " ko vānyo bhāvatāṃ gataḥ // Bca_9.147 //",
    "T04bsa054_u:12080": " yadi na prāgabhāvo bhāvasvabhāvo bhavati,",
    "T04bsa054_u:12081": " ko vā tarhi abhāvādanyaḥ aparaḥ bhāvatām,",
    "T04bsa054_u:12082": " abhāvasvabhāvatāṃ parityajya bhāvarūpatāṃ gataḥ?",
    "T04bsa054_u:12083": " nānyaḥ kaścit pratīyate,",
    "T04bsa054_u:12084": " kāraṇasya kāryasvabhāvatāyāḥ pūrvameva pratiṣiddhatvāt //",
    "T04bsa054_u:12085": " syādetat- nānyaḥ kaścidbhāvo bhavati,",
    "T04bsa054_u:12086": " kiṃ tarhi prāgabhāvasya bhāvavirodhinaḥ sadbhāvāttadā bhāvo na bhavati,",
    "T04bsa054_u:12087": " paścāt punastasminnapagate bhavatyevetyāha-",
    "T04bsa054_u:12088": " nābhāvakāle bhāvaścetkadā bhāvo bhaviṣyati /",
    "T04bsa054_u:12089": " nābhāvakāle abhāvasattāsamaye na bhāvaścet,",
    "T04bsa054_u:12090": " yadi bhāvo na bhavati,",
    "T04bsa054_u:12091": " kadā bhāvo bhaviṣyati?",
    "T04bsa054_u:12092": " abhāvakāle bhāvasyānutpattiścet,",
    "T04bsa054_u:12093": " na kadācidbhāvasyonmajjanaṃ syāt,",
    "T04bsa054_u:12094": " abhāvena virodhinā sadā kroḍīkṛtatvāt /",
    "T04bsa054_u:12095": " tenaivotpadyamānena bhāvena abhāvasya vināśo bhaviṣyatīti cedāha-",
    "T04bsa054_u:12096": " nājātena hi bhāvena so 'bhāvo 'pagamiṣyati // Bca_9.148 //",
    "T04bsa054_u:12097": " yāvadasau bhāvo na jāyate,",
    "T04bsa054_u:12098": " tāvadabhāvasya vināśo nāstyeva /",
    "T04bsa054_u:12099": " hiryasmāt /",
    "T04bsa054_u:12100": " tasmāt na ajātena anutpannena bhāvena so 'bhāvaḥ prāgabhāvarūpaḥ apagamiṣyati nivartayiṣyate //",
    "T04bsa054_u:12101": " athāpi syāt- mā apagacchatu nāma abhāvaḥ,",
    "T04bsa054_u:12102": " tasminnanapagate eva bhāva utpadyate /",
    "T04bsa054_u:12103": " utpanne ca bhāve bhāvābhāvayoḥ parasparaparihārāt paścādabhāvaḥ svayameva apagamiṣyatītyāha na cetyādi-",
    "T04bsa054_u:12104": " na cānapagate 'bhāve bhāvāvasarasaṃbhavaḥ /",
    "T04bsa054_u:12105": " bhavatyeva kramaḥ,",
    "T04bsa054_u:12106": " yadi pūrvaṃ bhāva eva bhavet /",
    "T04bsa054_u:12107": " na caitadasti /",
    "T04bsa054_u:12108": " co yasmāt /",
    "T04bsa054_u:12109": " na caiva anapagate anivṛtte abhāve bhāvasyāvasaraḥ avakāśaḥ,",
    "T04bsa054_u:12110": " tasya saṃbhavaḥ /",
    "T04bsa054_u:12111": " bhāvotpattivirodhinaḥ abhāvasyaiva bhāvāt /",
    "T04bsa054_u:12112": " kāraṇenaiva tadabhāvo nivartayiṣyate cet, na /",
    "T04bsa054_u:12113": " kāraṇasya kāryotpattāveva vyāpārāt /",
    "T04bsa054_u:12114": " kāryamutpādayadeva tadabhāvamapi nirvartayatīti cet,",
    "T04bsa054_u:12115": " utpādayatyeva kāryam,",
    "T04bsa054_u:12116": " yadi tadvirodhino 'bhāvādutpādayituṃ kṣamate /",
    "T04bsa054_u:12117": " na ca tasminnapratihatasāmarthye tatkāryamutpādayituṃ kṣamate /",
    "T04bsa054_u:12118": " na ca kāraṇena tadabhāvasya virodhaḥ,",
    "T04bsa054_u:12119": " kāraṇakāle 'pi tatprāgabhāvasya bhāvāt sattāvasthānāt /",
    "T04bsa054_u:12120": " tasmādbhāvātmani abhāvātmani vā kārye na kāraṇasya vyāpāro yujyate /",
    "T04bsa054_u:12121": " ubhayānubhayapakṣe ca pratyekapakṣaniṣedhādeva kāraṇavyāpārasya niṣedhaḥ kṛto bhavatīti draṣṭavyam /",
    "T04bsa054_u:12122": " nāpi tayoḥ saṃbhavo 'sti /",
    "T04bsa054_u:12123": " virodhinorekatra ekadā vidhipratiṣedhayorbhāvāyogāt / taduktam-",
    "T04bsa054_u:12124": " (Bcp 274)",
    "T04bsa054_u:12125": " na sannutpadyate bhāvo nāpyasan sadasanna ca /",
    "T04bsa054_u:12126": " na svato nāpi parato na dvābhyāṃ jāyate katham //",
    "T04bsa054_u:12127": " iti / [catuḥ-2.13; 3.9]",
    "T04bsa054_u:12128": " evaṃ tāvadbhāvasyotpattiḥ paramārthato na kathaṃcidapi saṃgacchate /",
    "T04bsa054_u:12129": " nāpi kathaṃcidutpannasya satsvabhāvasya nivṛttiryujyate ityāha bhāvaścetyādi-",
    "T04bsa054_u:12130": " bhāvaścābhāvatāṃ naiti dvisvabhāvaprasaṅgataḥ // Bca_9.149 //",
    "T04bsa054_u:12131": " pūrvāpekṣaścakāraḥ /",
    "T04bsa054_u:12132": " yathā abhāvo bhāvatāṃ naiti,",
    "T04bsa054_u:12133": " tathā bhāvaśca abhāvatāṃ naiti, gacchati /",
    "T04bsa054_u:12134": " kutaḥ? dvisvabhāvaprasaṅgataḥ /",
    "T04bsa054_u:12135": " bhāvasya sataḥ yadā abhāvasvabhāvatā bhavati,",
    "T04bsa054_u:12136": " tadā ca ekasyaiva vastunaḥ dvayoḥ svabhāvayoḥ prasaṅgaḥ syāt,",
    "T04bsa054_u:12137": " ekasyaiva bhāvābhāvarūpatvāt /",
    "T04bsa054_u:12138": " na ca bhāvatāṃ parityajya abhāvarūpatāṃ yātīti vaktumucitam /",
    "T04bsa054_u:12139": " tadā ca bhāvasyaivābhāvāt ko 'bhāvarūpatāṃ yātīti na vidmaḥ /",
    "T04bsa054_u:12140": " na ca satsvabhāvasya pāramārthikatve nivṛttiryuktā,",
    "T04bsa054_u:12141": " pāramārthikatvasya abhāvaprasaṅgāt //",
    "T04bsa054_u:12142": " itthaṃ bhāvasyotpādavināśayoḥ paramārthato 'bhāvaṃ prasādhya upasaṃharannāha evamityādi-",
    "T04bsa054_u:12143": " evaṃ na ca nirodho 'sti na ca bhāvo 'sti sarvadā /",
    "T04bsa054_u:12144": " evamuktakrameṇa utpādavināśāyogāt /",
    "T04bsa054_u:12145": " co hetau /",
    "T04bsa054_u:12146": " yasmānna nirodho 'sti,",
    "T04bsa054_u:12147": " na vināśo 'sti,",
    "T04bsa054_u:12148": " [na ca bhāvo 'sti,",
    "T04bsa054_u:12149": " ] na vastusattvamasti /",
    "T04bsa054_u:12150": " caḥ samuccaye /",
    "T04bsa054_u:12151": " sarvadā sarvasmin kāle /",
    "T04bsa054_u:12152": " “utpādādvā tathāgatānāmanutpādādvā tathāgatānāṃ sthitaivaiṣā dharmāṇāṃ dharmatā dharmasamatā dharmasthititā dharmaniyāmatā dharmadhātuḥ tathatā avitathatā” /",
    "T04bsa054_u:12153": " ityādivacanāt / yata evam-",
    "T04bsa054_u:12154": " ajātamaniruddhaṃ ca tasmātsarvamidaṃ jagat // Bca_9.150 //",
    "T04bsa054_u:12155": " ajātamanutpannam /",
    "T04bsa054_u:12156": " aniruddhaṃ ca avinaṣṭaṃ paramārthataḥ /",
    "T04bsa054_u:12157": " tasmādutpādavināśābhāvāt pūrvoktāt /",
    "T04bsa054_u:12158": " sarvamaśeṣam /",
    "T04bsa054_u:12159": " idaṃ niḥsvabhāvatāsamānādhikaraṇaṃ jagadviścaṃ sattvabhājanalokasaṃjñitaṃ sacarācaraṃ vā /",
    "T04bsa054_u:12160": " māyotpādanirodhavad vyavahāravaśāt punarutpādanirodhau staḥ /",
    "T04bsa054_u:12161": " etena saṃvṛtisatyasyāpratiṣedha uktaḥ /",
    "T04bsa054_u:12162": " dharmasaṃgītau caitaduktam-",
    "T04bsa054_u:12163": " tathatā tathateti kulaputra śūnyatāyā etadadhivacanam /",
    "T04bsa054_u:12164": " sā ca śūnyatā notpadyate na nirudhyate āha- yadi evaṃ sarvadharmāḥ śūnyā uktā bhagavatā,",
    "T04bsa054_u:12165": " tat sarvadharmā notpatsyante,",
    "T04bsa054_u:12166": " na nirotsyante /",
    "T04bsa054_u:12167": " nirārambho bodhisattvaḥ /",
    "T04bsa054_u:12168": " āha- evametat kulaputra,",
    "T04bsa054_u:12169": " yathābhisaṃbudhyase /",
    "T04bsa054_u:12170": " sarvadharmā notpadyante,",
    "T04bsa054_u:12171": " na nirudhyante /",
    "T04bsa054_u:12172": " āha- yadetaduktaṃ bhagavatā saṃskṛtā dharmā utpadyante nirudhyante ca ityasya tathāgatabhāṣitasya ko 'bhiprāyaḥ?",
    "T04bsa054_u:12173": " āha- utpādanirodhābhiniviṣṭaḥ kulaputra lokasaṃniveśaḥ /",
    "T04bsa054_u:12174": " tatra tathāgato mahākārūṇiko lokasya trāsapadaparihārārthaṃ vyavahāravaśāduktavān utpadyante nirudhyante ca /",
    "T04bsa054_u:12175": " na cātra kasyaciddharmasya utpādo na nirodhaḥ // iti //",
    "T04bsa054_u:12176": " (Bcp 275)",
    "T04bsa054_u:12177": " tasmāt sarvadharmā anutpannāniruddhasvabhāvatayā ādiśāntāḥ prakṛtiparinirvṛtāḥ,",
    "T04bsa054_u:12178": " iti jagato niḥsvabhāvatāyāṃ tadantargatānāṃ narakādigatīnāmapi niḥsvabhāvataivetyupadarśayannāha svapnetyādi-",
    "T04bsa054_u:12179": " svapnopamāstu gatayo vicāre kadalīsamāḥ /",
    "T04bsa054_u:12180": " svapnena upamā tulyaṃ yāsāṃ tāḥ tathoktāḥ /",
    "T04bsa054_u:12181": " turavadhāraṇe /",
    "T04bsa054_u:12182": " svapnopalabdhasvabhāvagatayaḥ narakapretatiryaṅyanuṣyadevānāṃ sabhāgatāviśeṣāḥ /",
    "T04bsa054_u:12183": " yathā svapne deśāntarādigamanāgamanaṃ sukhaduḥkhādyanubhavanaṃ ca,",
    "T04bsa054_u:12184": " tathā anadhigataparamārthatattvasya narakādiṣu veditavyam,",
    "T04bsa054_u:12185": " na tu tattvataḥ /",
    "T04bsa054_u:12186": " katham? vicāre kadalīsamāḥ /",
    "T04bsa054_u:12187": " hetupadametat /",
    "T04bsa054_u:12188": " sarvadharmāṇāṃ niḥsvabhāvatayā vicāre vimarśe sati yasmāt kadalīsamāḥ kadalīvanniḥsārāḥ gatayaḥ,",
    "T04bsa054_u:12189": " tasmādityarthaḥ /",
    "T04bsa054_u:12190": " etena yathoktaṃ prāk[4.47]",
    "T04bsa054_u:12191": " māyaiveyamato vimuñca hṛdaya trāsam",
    "T04bsa054_u:12192": " ityādi, tadapi prasādhyopadarśitaṃ bhavati /",
    "T04bsa054_u:12193": " yataśca anutpannāniruddhāḥ sarvadharmāḥ,",
    "T04bsa054_u:12194": " ata āha nirvṛtetyādi-",
    "T04bsa054_u:12195": " nirvṛtānirvṛtānāṃ na viśeṣo nāsti vastutaḥ // Bca_9.151 //",
    "T04bsa054_u:12196": " nirvṛtāḥ ye sarvāvaraṇaprahāṇādvinirmuktasarvabandhanā /",
    "T04bsa054_u:12197": " anirvṛtāḥ ye rāgādikleśapāśāyattacittasaṃtatayaḥ saṃsāracārakāntargatāḥ /",
    "T04bsa054_u:12198": " teṣāmubhayeṣāmapi viśeṣo bhedo nāsti,",
    "T04bsa054_u:12199": " na saṃbhavati /",
    "T04bsa054_u:12200": " kutaḥ? vastutaḥ paramārthataḥ sarvadharmāṇāṃ niḥsvabhāvatayā prakṛtiparinirvṛtatvāt /",
    "T04bsa054_u:12201": " saṃvṛtyā punarasti eva viśeṣaḥ,",
    "T04bsa054_u:12202": " ityanekadhā pratipāditam / ata evāha-",
    "T04bsa054_u:12203": " buddhānāṃ sattvadhātośca yenābhinnatvamarthataḥ /",
    "T04bsa054_u:12204": " ātmanaśca pareṣāṃ ca samatā tena te matā //",
    "T04bsa054_u:12205": " iti // [catuḥ-3.40]",
    "T04bsa054_u:12206": " iti paramārthatattvāparijñānānmithyābhiniveśādāropitajagajjālamupakalpya ātmanaiva ātmānamākulayati bālajanaḥ ityupadarśayannāha evamityādi-",
    "T04bsa054_u:12207": " evaṃ śūnyeṣu dharmeṣu kiṃ labdhaṃ kiṃ hṛtaṃ bhavet /",
    "T04bsa054_u:12208": " satkṛtaḥ paribhūto vā kena kaḥ saṃbhaviṣyati // Bca_9.152 //",
    "T04bsa054_u:12209": " kutaḥ sukhaṃ vā duḥkhaṃ vā kiṃ priyaṃ vā kimapriyam /",
    "T04bsa054_u:12210": " kā tṛṣṇā kutra sā tṛṣṇā mṛgyamāṇā svabhāvataḥ // Bca_9.153 //",
    "T04bsa054_u:12211": " vicāre jīvalokaḥ kaḥ ko nāmātra mariṣyati /",
    "T04bsa054_u:12212": " ko bhaviṣyati ko bhūtaḥ ko bandhuḥ kasya kaḥ suhṛt // Bca_9.154 //",
    "T04bsa054_u:12213": " evaṃ pratipāditanyāyena śūnyeṣu niḥsvabhāveṣu dharmeṣu kiṃ labdham,",
    "T04bsa054_u:12214": " kiṃ kutaścit prāptaṃ yallābheṣu prahṛṣyanti?",
    "T04bsa054_u:12215": " kiṃ hṛtam, kimapahṛtaṃ kena kasyacit bhavet,",
    "T04bsa054_u:12216": " yallābhāpahāreṇa prakupyanti? (Bcp 276)",
    "T04bsa054_u:12217": " satkṛtaḥ pūjitaḥ,",
    "T04bsa054_u:12218": " paribhūtaḥ apakṛto vā kena kaḥ saṃbhaviṣyati?",
    "T04bsa054_u:12219": " vastusvabhāvābhāve na kaścit kenacidityarthaḥ //",
    "T04bsa054_u:12220": " kutaḥ sukhahetorabhāvāt sukhaṃ vā,",
    "T04bsa054_u:12221": " kuto duḥkhaṃ vā duḥkhahetorabhāvāt?",
    "T04bsa054_u:12222": " anyonyasamuccayārtha ubhayatra vāśabdaḥ /",
    "T04bsa054_u:12223": " yatprāptiparihārārthamāyāsaḥ kriyate /",
    "T04bsa054_u:12224": " kiṃ priyaṃ vā kiṃ vallabhaṃ vā?",
    "T04bsa054_u:12225": " priyarūpatāyāḥ kalpitatvāt /",
    "T04bsa054_u:12226": " kimapriyaṃ kimanabhilaṣaṇīyam?",
    "T04bsa054_u:12227": " apriyamapi na paramārthataḥ kiṃcit vidyate,",
    "T04bsa054_u:12228": " iti kimarthaṃ priyāpriyasaṃyogaviyogārthaṃ prayatnaḥ kriyate?",
    "T04bsa054_u:12229": " kā tṛṣṇā yayā lābhādyarthaṃ tṛṣyati janaḥ?",
    "T04bsa054_u:12230": " kutra sā tṛṣṇā,",
    "T04bsa054_u:12231": " kva punarāsaṅgasthāne vastuni tṛṣṇā?",
    "T04bsa054_u:12232": " mṛgyamāṇā svabhāvataḥ,",
    "T04bsa054_u:12233": " anviṣyamāṇā svarūpataḥ /",
    "T04bsa054_u:12234": " tadviṣayasyābhāvāt nirviṣayatayā tasyā apyabhāvaḥ,",
    "T04bsa054_u:12235": " yadvaśāt tattat karma samuccīyate //",
    "T04bsa054_u:12236": " vicāre paramārthasvarūpanirūpaṇe sati jīvalokaḥ sattvalokaḥ kaḥ?",
    "T04bsa054_u:12237": " naiva kaścit /",
    "T04bsa054_u:12238": " tadabhāvāt ko nāmātra mariṣyati?",
    "T04bsa054_u:12239": " jīvalokasya vicāreṇa asatsvabhāvatvāt ko nāmātra jīvaloke mariṣyati,",
    "T04bsa054_u:12240": " uparatajīvitendriyo bhaviṣyati?",
    "T04bsa054_u:12241": " ko bhaviṣyati,",
    "T04bsa054_u:12242": " ka utpatsyate?",
    "T04bsa054_u:12243": " ko bhūtaḥ pūrvamutpannaḥ?",
    "T04bsa054_u:12244": " ityatītādivyavahāraḥ kālpanika eva /",
    "T04bsa054_u:12245": " ko bandhuḥ, kaḥ svajanaḥ?",
    "T04bsa054_u:12246": " kasya kaḥ suhṛt,",
    "T04bsa054_u:12247": " kiṃ mitraṃ kasya?",
    "T04bsa054_u:12248": " atreti sarvatra yojanīyam /",
    "T04bsa054_u:12249": " yadabhiṣvaṅgeṇa akuśalamapi na gaṇyate?",
    "T04bsa054_u:12250": " evaṃ svabhāvaśūnyatvāt kalpanāsamāropitameva tattvamityāha sarvamityādi-",
    "T04bsa054_u:12251": " sarvamākāśasaṃkāśaṃ parigṛhṇantu madvidhāḥ /",
    "T04bsa054_u:12252": " prakupyanti prahṛṣyanti kalahotsavahetubhiḥ // Bca_9.155 //",
    "T04bsa054_u:12253": " sarvametaduktam, anyacca /",
    "T04bsa054_u:12254": " ākāśasaṃkāśaṃ samāropitatattvaśūnyatvādākāśakalpam /",
    "T04bsa054_u:12255": " parigṛhṇantu avidyamānameva tu svarūpamāropya madvidhā iti granthakāraḥ ātmānameva nidarśanaṃ karoti /",
    "T04bsa054_u:12256": " mādṛśāḥ aparijñātaparamārthatattvā bālajanāḥ asadvitarkākulitacetasaḥ prakupyanti,",
    "T04bsa054_u:12257": " mithyābhiniveśāt kopaṃ yānti /",
    "T04bsa054_u:12258": " prahṛṣyanti alīkalābhayogāt pramuditā bhavanti /",
    "T04bsa054_u:12259": " kaiḥ? kalahotsavahetubhiḥ kalahahetubhiḥ vivādahetubhiḥ,",
    "T04bsa054_u:12260": " utsavahetubhirānandahetubhiḥ yathāyogam /",
    "T04bsa054_u:12261": " tasmādanadhigataparamārthatattvāḥ sāṃvṛtameva vasturūpaṃ satyatayābhiniviṣṭāḥ sarvametanmanyante,",
    "T04bsa054_u:12262": " na tu paramārthavedinaḥ iti / taduktam-",
    "T04bsa054_u:12263": " etāvaccaiva jñeyaṃ yaduta saṃvṛtiḥ paramārthaśca /",
    "T04bsa054_u:12264": " tacca bhagavatā śūnyataḥ sudṛṣṭaṃ suviditaṃ susākṣātkṛtam /",
    "T04bsa054_u:12265": " tena sarvajña ityucyate /",
    "T04bsa054_u:12266": " tatra saṃvṛtirlokapracāratastathāgatena dṛṣṭā /",
    "T04bsa054_u:12267": " yaḥ punaḥ paramārthaḥ,",
    "T04bsa054_u:12268": " so 'nabhilāpyaḥ anājñeyo 'vijñeyaḥ adeśitaḥ aprakāśitaḥ,",
    "T04bsa054_u:12269": " yāvat akriyaḥ akaraṇaḥ,",
    "T04bsa054_u:12270": " yāvat na lābho nālābho na duḥkhaṃ na sukhaṃ na yaśo nāyaśaḥ na rūpaṃ nārūpamityādi /",
    "T04bsa054_u:12271": " tatra jinena janasya kṛtena saṃvṛti deśita lokahitāya /",
    "T04bsa054_u:12272": " yena jagatsugatasya sakāśe saṃjanayīha prasādasukhāya //",
    "T04bsa054_u:12273": " (Bcp 277)",
    "T04bsa054_u:12274": " saṃvṛti prajñapayī narasiṃhaḥ ṣaṅgatayo bhaṇi sattvagaṇānām /",
    "T04bsa054_u:12275": " narakagatīśca tathaiva ca pretān āsurakāya narāṃśca marūṃśca //",
    "T04bsa054_u:12276": " nīcakulāṃ tatha uccakulāṃśca āḍhyakulāṃśca daridrakulāṃśca //",
    "T04bsa054_u:12277": " ityādi //",
    "T04bsa054_u:12278": " idamapi tattvānadhigamasya phalamityāha śokāyāsairityādi-",
    "T04bsa054_u:12279": " śokāyāsairviṣādaiśca mithaścchedanabhedanaiḥ /",
    "T04bsa054_u:12280": " yāpayanti sukṛcchreṇa pāpairātmasukhecchavaḥ // Bca_9.156 //",
    "T04bsa054_u:12281": " putrakalatrādiviprayogakṛtāḥ śokāḥ /",
    "T04bsa054_u:12282": " sukhaduḥkhaprāptiparihāranimittapariśramā āyāsāḥ /",
    "T04bsa054_u:12283": " taiḥ śokāyāsairmadvidhāḥ yāpayanti sukṛcchreṇeti saṃbandhaḥ /",
    "T04bsa054_u:12284": " viṣādaiśca lābhasatkārādiviṣādairdaurmanasyaiḥ /",
    "T04bsa054_u:12285": " mithaśchedanabhedanaiḥ,",
    "T04bsa054_u:12286": " mithaḥ parasparaṃ chedanāni karacaraṇaśironāsikākarṇaprabhṛtīnām,",
    "T04bsa054_u:12287": " bhedanāni bāhujaṅghoruvakṣaḥpārśvodarādīnām /",
    "T04bsa054_u:12288": " cakāro 'nuvartate /",
    "T04bsa054_u:12289": " taiśchedanabhedanaiśca yāpayanti,",
    "T04bsa054_u:12290": " kālakrameṇa āyuḥsaṃskārān kṣayapanti /",
    "T04bsa054_u:12291": " sukṛcchreṇa mahatā kaṣṭena kathaṃcillabdhāśanapānavasanāḥ /",
    "T04bsa054_u:12292": " kiṃbhūtāḥ santaḥ?",
    "T04bsa054_u:12293": " pāpairātmasukhecchavaḥ,",
    "T04bsa054_u:12294": " pāpairakuśalaiḥ karmabhiḥ,",
    "T04bsa054_u:12295": " ātmanaḥ svasya sukhecchavaḥ sukhābhilaṣaṇaśīlāḥ //",
    "T04bsa054_u:12296": " tathāvidhaiśca samācāraviśeṣaiśca-",
    "T04bsa054_u:12297": " mṛtāḥ patantyapāyeṣu dīrghatīvravyatheṣu ca /",
    "T04bsa054_u:12298": " mṛtāḥ jīvitendriyavimuktāḥ /",
    "T04bsa054_u:12299": " patanti gacchanti apāyeṣu narakapretatiryakṣu /",
    "T04bsa054_u:12300": " kiṃbhūteṣu?",
    "T04bsa054_u:12301": " dīrghatīvravyatheṣu ca,",
    "T04bsa054_u:12302": " dīrghā cirakālabhāvinī,",
    "T04bsa054_u:12303": " tīvrā atiduḥsahavedanīyavipākatvāt,",
    "T04bsa054_u:12304": " vyathā yeṣvapāyeṣu te tathoktāḥ, teṣu ca /",
    "T04bsa054_u:12305": " cakāra uktasamuccaye bhinnakrame vā /",
    "T04bsa054_u:12306": " kena prakāreṇetyāha āgatyāgatyetyādi-",
    "T04bsa054_u:12307": " āgatyāgatya sugatiṃ bhūtvā bhūtvā sukhocitāḥ // Bca_9.157 //",
    "T04bsa054_u:12308": " sukhasaṃvardhitā bhūtvā bhūtvā /",
    "T04bsa054_u:12309": " katham? āgatyāgatya sugatim,",
    "T04bsa054_u:12310": " śobhanāṃ devamanuṣyagatiṃ prāpya prāpya //",
    "T04bsa054_u:12311": " punarapi tathābhūtānāṃ duḥkhapaṃraparāsāgaranimajjanonmajjanamādarśayannāha bhava ityādi-",
    "T04bsa054_u:12312": " bhave bahuprapātaśca tatra cāttattvamīdṛśam /",
    "T04bsa054_u:12313": " tatrānyonyavirodhaśca na bhavettattvamīdṛśam // Bca_9.158 //",
    "T04bsa054_u:12314": " bhave saṃsāre kāmarūpārūpyasvabhāve bahuprapātaśca bahutara upaghātaśca /",
    "T04bsa054_u:12315": " tatra cāsattvamīdṛśam,",
    "T04bsa054_u:12316": " tatra ca bhave prapāte vā atattvamīdṛśaṃ vyāmohavijṛmbhitametādṛśaṃ sarvajanasādhāraṇaṃ yathāvidhaṃ pratipāditaṃ paridṛśyamānaṃ vā /",
    "T04bsa054_u:12317": " tatrānyonyavirodhaśca,",
    "T04bsa054_u:12318": " tatra evaṃvidhe atattve sati (Bcp 278)",
    "T04bsa054_u:12319": " anyonyavirodhaḥ parasparavipratipattiḥ /",
    "T04bsa054_u:12320": " kena kāraṇena na bhavettatvamīdṛśamiti /",
    "T04bsa054_u:12321": " tasmādvasturūpametādṛśamanekākārasamāropāt //",
    "T04bsa054_u:12322": " tatra cānupamāstīvrā anantā duḥkhasāgarāḥ /",
    "T04bsa054_u:12323": " tatra ca evamapi /",
    "T04bsa054_u:12324": " anupamāḥ tadaparasadṛśaduḥkhābhāvādupamātumaśakyāḥ /",
    "T04bsa054_u:12325": " tīvrā atyugravedanāḥ /",
    "T04bsa054_u:12326": " anantā anavadhikālavipākatayā aparyantā vā duḥkhānāmativipulatayā mahāyānamanadhigamya nistarītumaśakyatvāt, sāgarāḥ /",
    "T04bsa054_u:12327": " tathāpi kathaṃcit mahatā vīryeṇa kuśalapakṣopacayāt bhūyasā kālena sugatiṃ prāpya kṣapayituṃ śakyante ityata āha tatraivamityādi-",
    "T04bsa054_u:12328": " tatraivamalpabalatā tatrāpyalpatvamāyuṣaḥ // Bca_9.159 //",
    "T04bsa054_u:12329": " tatrāpi jīvitārogyavyāpāraiḥ kṣutklamaśramaiḥ /",
    "T04bsa054_u:12330": " nidrayopadravairbālasaṃsargairniṣphalaistathā // Bca_9.160 //",
    "T04bsa054_u:12331": " vṛthaivāyurvahatyāśu vivekastatra durlabhaḥ /",
    "T04bsa054_u:12332": " tatra tathārūpe samāveśe evaṃ paridṛśyamānarūpā alpabalatā /",
    "T04bsa054_u:12333": " hīnavīryateti yāvat /",
    "T04bsa054_u:12334": " tatrāpyalpatvamāyuṣaḥ /",
    "T04bsa054_u:12335": " tatrāpi evaṃbhūte satyapi /",
    "T04bsa054_u:12336": " alpatvaṃ stokatvam,",
    "T04bsa054_u:12337": " āyuṣaḥ āyuḥsaṃskārāṇām /",
    "T04bsa054_u:12338": " tatrāpi jīvitārogyavyāpāraiḥ snānābhyañjanaprabhṛtibhiḥ /",
    "T04bsa054_u:12339": " ārogyasya ārogyāya vārogopaśamāya vyāpāraiḥ viśeṣeṇa kaṭutiktabhaiṣajyakaṣāyapānādibhiḥ /",
    "T04bsa054_u:12340": " kuśalopārjanamantareṇa vṛthā caiva āyurvahatyāśu iti vakṣyamāṇena saṃbandhaḥ /",
    "T04bsa054_u:12341": " tathā kṣutklamaśramaiḥ,",
    "T04bsa054_u:12342": " kṣut bubhukṣā,",
    "T04bsa054_u:12343": " klamo glāniḥ,",
    "T04bsa054_u:12344": " śramo mārgakhedādi, taiḥ /",
    "T04bsa054_u:12345": " nidrayā upadravaiḥ,",
    "T04bsa054_u:12346": " nidrayā svapnena,",
    "T04bsa054_u:12347": " upadravairhāsyotprāsaviheṭhanādikṛtaiḥ sarīsṛpavyālamṛgadaṃśamaśakādikṛtaiḥ badhabandhanatāḍanādilakṣaṇaiḥ /",
    "T04bsa054_u:12348": " tathā bālasaṃsargairniṣphalaiḥ,",
    "T04bsa054_u:12349": " tathā bālānāṃ pṛthagjanānāṃ saṃsargaiḥ saṃparkaiḥ /",
    "T04bsa054_u:12350": " kiṃbhūtaiḥ?",
    "T04bsa054_u:12351": " niṣphalaiḥ ātmotkarṣādisaṃbhinnapralāpādibahulaiḥ /",
    "T04bsa054_u:12352": " tatheti na kevalaṃ pūrvoktakrameṇa,",
    "T04bsa054_u:12353": " itthamapi vṛthaivāyurvahatyāśu,",
    "T04bsa054_u:12354": " vṛthaiva niṣphalameva kuśalapakṣopacayarahitatvāt āyurvahati yāti āśu śīghram,",
    "T04bsa054_u:12355": " asadvayāpāraprasaṅgāt tvāritameva parikṣayāt /",
    "T04bsa054_u:12356": " evamapi vartamānānāṃ vivekastu sudurlabhaḥ,",
    "T04bsa054_u:12357": " vivekastu heyopādeyajñānaṃ vyāsaṅgaparityāgo vā,",
    "T04bsa054_u:12358": " sudurlabhaḥ,",
    "T04bsa054_u:12359": " kathamapi atikṛcchreṇāpi na labhyate /",
    "T04bsa054_u:12360": " bhavatu nāma evam,",
    "T04bsa054_u:12361": " tathāpi yadi kathaṃcit samādhānaṃ jāyate,",
    "T04bsa054_u:12362": " tadā kalyāṇaṃ syāt,",
    "T04bsa054_u:12363": " tadapi nāstītyāha tatrāpītyādi-",
    "T04bsa054_u:12364": " tatrāpyabhyastavikṣepanivāraṇagatiḥ kutaḥ // Bca_9.161 //",
    "T04bsa054_u:12365": " tatrāpi māro yatate mahāpāyaprapātane /",
    "T04bsa054_u:12366": " tatrāpi evamavasthāṃ gate 'pi abhyastavikṣepaḥ pariśīlitamauddhatyaṃ tasya nivāraṇaṃ nivartanaṃ tasya gatiranupraveśaḥ kutaḥ? naivāsti /",
    "T04bsa054_u:12367": " tatrāpi evamanarthaparaṃparāyāṃ sthitānāṃ kathaṃcit kuśalapakṣaṃ samīkṣya māro yatate mahāpāyaprapātane,",
    "T04bsa054_u:12368": " kleśamāro devaputramāro vā yatate udyacchate (Bcp 279)",
    "T04bsa054_u:12369": " mahāpāyaprapātane prapātananimittam /",
    "T04bsa054_u:12370": " avīcyādinarakaprakṣepaṇārthamiti yāvat /",
    "T04bsa054_u:12371": " evamapi kadācit satyaratnādiṣu abhisaṃpratyayavaśāt kathaṃcit kalyāṇamupajāyate ityāha tatrāsanmārgetyādi-",
    "T04bsa054_u:12372": " tatrāsanmārgabāhulyādvicikitsā ca durjayā // Bca_9.162 //",
    "T04bsa054_u:12373": " punaśca kṣaṇadaurlabhyaṃ buddhotpādo 'tidurlabhaḥ /",
    "T04bsa054_u:12374": " kleśaugho durnivāraścetyaho duḥkhaparaṃparā // Bca_9.163 //",
    "T04bsa054_u:12375": " tatra evaṃ daśāṃ prāpnoti- samyagdṛṣṭivipakṣasya asanmārgasya cārvākamīmāṃsakādiparidīpitasya bāhulyāt bhūyastvāt vicikitsā sanmārge vimatiśca",
    "T04bsa054_u:12376": " kathaṃcidapi vicikitsā tyaktuṃ na śakyā /",
    "T04bsa054_u:12377": " kathaṃcit sugatipratilambhe 'pi punaśca kṣaṇadaurlabhyam,",
    "T04bsa054_u:12378": " aṣṭākṣaṇavinirmuktasya kṣaṇasya daurlabhyaṃ paramadurlabhatvam",
    "T04bsa054_u:12379": " mahārṇavayugacchidrakūrmagrīvārpaṇopamam / [4.20]",
    "T04bsa054_u:12380": " kathaṃciditarakṣaṇasaṃbhave 'pi buddhotpādo 'tidurlabhaḥ,",
    "T04bsa054_u:12381": " buddhānāṃ [bhagavatāṃ]samastajagadālokakāriṇāṃ sarvaduḥkhanidānabhūtakleśaśalyāpahāriṇāmutpādaḥ prādurbhāvaḥ atidurlabhaḥ /",
    "T04bsa054_u:12382": " kathaṃcit karhicit udumbarapuṣpaprāyaḥ saṃsārasāgarottaraṇopāyabhūtaḥ /",
    "T04bsa054_u:12383": " kathaṃcit buddhotpādasaṃbhave 'pi kleśaughaḥ [jātijarāmaraṇā] dīnāmoghaḥ avicchinnaḥ pravāhaḥ /",
    "T04bsa054_u:12384": " sa durnivāraḥ,",
    "T04bsa054_u:12385": " duḥkhenāpi nivārayitumaśakyaḥ /",
    "T04bsa054_u:12386": " ityaho duḥkhaparaṃparā /",
    "T04bsa054_u:12387": " ityevam /",
    "T04bsa054_u:12388": " aho iti khede /",
    "T04bsa054_u:12389": " duḥkhasya kaṣṭasya paraṃparā,",
    "T04bsa054_u:12390": " ekasmādduḥkhādvinirgame 'pi aparasmin duḥkhe prapatanāt //",
    "T04bsa054_u:12391": " sāṃpratamevaṃ sattvān suduḥkhitān samīkṣya karuṇāmreḍitahṛdayaḥ paraduḥkhaduḥkhī śāstrakāraḥ sattvānāṃ duḥkhaṃ śocayannāha aho bateti-",
    "T04bsa054_u:12392": " aho batātiśocyatvameṣāṃ duḥkhaughavartinām /",
    "T04bsa054_u:12393": " nipātasamudāyaḥ khede /",
    "T04bsa054_u:12394": " atiśocyatvamatiśayena śocanīyatvam /",
    "T04bsa054_u:12395": " eṣāṃ hitāhitaparijñānavikalānāṃ sattvānāṃ duḥkhasāgarakallolaparaṃparānimajjanonmajannākulacetasām /",
    "T04bsa054_u:12396": " ke punaramī sattvāḥ śocanīyā ityāha ye ityādi-",
    "T04bsa054_u:12397": " ye nekṣante svadauḥsthityamevamapyatiduḥsthitāḥ // Bca_9.164 //",
    "T04bsa054_u:12398": " ye sattvā avidyāndhīkṛtajñānalocanāḥ nekṣante na paśyanti svadauḥsthityaṃ svasya ātmano duḥkhāvasthitatvam /",
    "T04bsa054_u:12399": " evamapyatiduḥsthitāḥ evamuktakrameṇa atiduḥsthitā atiśayena duḥkhāvasthitāḥ /",
    "T04bsa054_u:12400": " duḥkhaparyāpannā iti yāvat //",
    "T04bsa054_u:12401": " etadanurūpadṛṣṭāntena spaṣṭayannāha snātvetyādi-",
    "T04bsa054_u:12402": " snātvā snātvā yathā kaścidviśedvahniṃ muhurmuhuḥ /",
    "T04bsa054_u:12403": " svasausthityaṃ ca manyante evamapyatiduḥsthitāḥ // Bca_9.165 //",
    "T04bsa054_u:12404": " snātvā snātvā jalāvagāhanaṃ kṛtvā kṛtvā yathā kaścidupahatabuddhiḥ śītārtaḥ sukhābhilāṣī /",
    "T04bsa054_u:12405": " viśet praviśet /",
    "T04bsa054_u:12406": " bahnimagnim /",
    "T04bsa054_u:12407": " muhurmuhuḥ pratikṣaṇaṃ punaḥ punarvā /",
    "T04bsa054_u:12408": " tathā ete 'pi (Bcp 280)",
    "T04bsa054_u:12409": " sattvāḥ svasausthityam /",
    "T04bsa054_u:12410": " ātmasukhasaṃpattiṃ ca manyante avabudhyante /",
    "T04bsa054_u:12411": " evamapyatiduḥsthitāḥ evamanena pratipāditakrameṇa atiduḥsthitāḥ duḥkhāgnijvālākavalīkṛtāḥ //",
    "T04bsa054_u:12412": " aho bata atibahulatarājñānāndhakārākramaṇamamīṣāṃ yadātmagatamapi pramādaṃ na paśyantītyāha ajaretyādi-",
    "T04bsa054_u:12413": " ajarāmaralīlānāmevaṃ viharatāṃ satām /",
    "T04bsa054_u:12414": " āyāsyantyāpado ghorāḥ kṛtvā maraṇamagrataḥ // Bca_9.166 //",
    "T04bsa054_u:12415": " na vidyate jarā jīrṇatā yeṣāṃ te ajarāḥ /",
    "T04bsa054_u:12416": " na mriyante ye te amarāḥ /",
    "T04bsa054_u:12417": " teṣāmajarāṇāmamarāṇāmiva līlā viceṣṭitaṃ yeṣāṃ te tathoktāḥ /",
    "T04bsa054_u:12418": " teṣāmevamanayā līlayā viharatāṃ niścitaṃ vicaratāṃ satām /",
    "T04bsa054_u:12419": " āyāsyanti ḍhaukiṣyante āpado nirantaram /",
    "T04bsa054_u:12420": " sarve te duḥkhahetavaḥ jarāvyādhivipattayaḥ /",
    "T04bsa054_u:12421": " ghorā atīva bhayaṃkarāḥ /",
    "T04bsa054_u:12422": " kathamāyāsyanti?",
    "T04bsa054_u:12423": " kṛtvā maraṇamagrataḥ,",
    "T04bsa054_u:12424": " maraṇamapratīkāraparihāraṃ mṛtyumagrataḥ purataḥ kṛtvā /",
    "T04bsa054_u:12425": " etaccoktaṃ rājāvavādakasūtre-",
    "T04bsa054_u:12426": " tadyathā mahārāja catasṛbhyo digbhyaścatvāraḥ parvatā āgaccheyuḥ,",
    "T04bsa054_u:12427": " dṛḍhāḥ,",
    "T04bsa054_u:12428": " sāravantaḥ,",
    "T04bsa054_u:12429": " akhaṇḍāḥ,",
    "T04bsa054_u:12430": " acchidrāḥ asuṣirāḥ,",
    "T04bsa054_u:12431": " susaṃvṛttāḥ ekaghanāḥ nabhaḥ spṛśantaḥ,",
    "T04bsa054_u:12432": " pṛthivīṃ collikhantaḥ,",
    "T04bsa054_u:12433": " sarvaṃ tṛṇakāṣṭhaśākhāparṇapalāśādisarvasattvaprāṇabhūtān nirmathnantaḥ /",
    "T04bsa054_u:12434": " tebhyo na sukaraṃ javena vā palāyitum,",
    "T04bsa054_u:12435": " balena vā dravyamantrauṣadhairvā nivartayitum /",
    "T04bsa054_u:12436": " evameva mahārāja catvārīmāni mahābhayāni āgacchanti,",
    "T04bsa054_u:12437": " yeṣāṃ na sukaraṃ javena vā palāyitum,",
    "T04bsa054_u:12438": " balena vā dravyamantrauṣadhairvā nivartanaṃ kartum /",
    "T04bsa054_u:12439": " katamāni catvāri?",
    "T04bsa054_u:12440": " jarā vyādhirmaraṇaṃ vipattiśca /",
    "T04bsa054_u:12441": " jarā mahārāja āgacchati yauvanaṃ pramathamānā /",
    "T04bsa054_u:12442": " vyādhirmahārāja āgacchati ārogyaṃ pramathnan /",
    "T04bsa054_u:12443": " maraṇaṃ mahārāja āgacchati jīvitaṃ pramathamānam /",
    "T04bsa054_u:12444": " vipattirmahārāja āgacchati sarvāḥ saṃpattīḥ pramathnantī /",
    "T04bsa054_u:12445": " tat kasmāddhetoḥ?",
    "T04bsa054_u:12446": " tadyathā mahārāja siṃho mṛgarājo rūpasaṃpanno javasaṃpannaḥ sujātanakhadaṃṣṭrākarālo mṛgagaṇamanupraviśya mṛgaṃ gṛhītvā yathākāmakaraṇīyaṃ karoti",
    "T04bsa054_u:12447": " sa ca mṛgarājo 'tibalaṃ vyālamukhamāsādya vivaśo bhavati /",
    "T04bsa054_u:12448": " evameva mahārāja viddhasya mṛtyuśalyena apagatamadasya atrāṇasya apratiśaraṇasya",
    "T04bsa054_u:12449": " aparāyaṇasya marmasu cchidyamāneṣu māṃsaśoṇite pariśuṣyamāṇe parituṣitavihvalavadanasya",
    "T04bsa054_u:12450": " karacaraṇavikṣepābhiyuktasya akarmaṇyasya asamarthasya lālāsiṃghāṇakapūyamūtrapurīṣopaliptasya",
    "T04bsa054_u:12451": " īṣajjīvitāvaśeṣasya karmabhavāt punarbhavamālambamānasya yamapuruṣabhayabhītasya",
    "T04bsa054_u:12452": " kālarātrivaśagatasya caramāśvāsapraśvāseṣūparudhyamāneṣu ekākino 'dvitīyasya asahāyasya",
    "T04bsa054_u:12453": " imaṃ lokaṃ jahataḥ paralokamākramataḥ mahāpathaṃ vrajataḥ mahākāntāraṃ praviśataḥ",
    "T04bsa054_u:12454": " mahāgahanaṃ samavagāhamānasya mahākāntāraṃ prapadyamānasya mahārṇavenohyamānasya",
    "T04bsa054_u:12455": " karmavāyunā nīyamānasya nimittīkṛtāṃ diśaṃ vrajato nānyat trāṇaṃ nānyat śaraṇaṃ nānyat",
    "T04bsa054_u:12456": " parāyaṇamṛte dharmāt /",
    "T04bsa054_u:12457": " dharmo hi mahārāja tasmin samaye trāṇaṃ layanaṃ śaraṇaṃ bhavati /",
    "T04bsa054_u:12458": " tadyathā- śītārtasyāgnipratāpaḥ,",
    "T04bsa054_u:12459": " agnimadhyagatasyāpi nirvāpaṇam,",
    "T04bsa054_u:12460": " uṣṇārtasya vā śaityam,",
    "T04bsa054_u:12461": " adhvānaṃ (Bcp 281)",
    "T04bsa054_u:12462": " pratipannasya suśītalacchāyopavanam,",
    "T04bsa054_u:12463": " pipāsitasya suśītalaṃ salilam,",
    "T04bsa054_u:12464": " bubhukṣitasya vā praṇītamannam,",
    "T04bsa054_u:12465": " vyādhitasya vā vaidyauṣadhaparicārakāḥ,",
    "T04bsa054_u:12466": " bhayabhītasya balavantaḥ,",
    "T04bsa054_u:12467": " sahāyāḥ sādhavaḥ pratiśaraṇā bhavanti //",
    "T04bsa054_u:12468": " iti vistaraḥ //",
    "T04bsa054_u:12469": " tasmādetadbhayaparihārārthaṃ kuśalapakṣeṣveva prajñāpariśodhiteṣu yatnaḥ karaṇīyaḥ //",
    "T04bsa054_u:12470": " idānīṃ jātyādiduḥkhaduḥkhināṃ duḥkhāpaharaṇāya svāśayamāśaṅkayannāha evamityādi-",
    "T04bsa054_u:12471": " evaṃ duḥkhāgnitaptānāṃ śāntiṃ kuryāmahaṃ kadā /",
    "T04bsa054_u:12472": " puṇyameghasamudbhūtaiḥ sukhopakaraṇaiḥ svakaiḥ // Bca_9.167 //",
    "T04bsa054_u:12473": " evamanantaroktayā nītyā duḥkhāgnitaptānām,",
    "T04bsa054_u:12474": " duḥkhānyeva agnayaḥ tai saṃtāpitānāṃ sattvānāṃ śāntiṃ jātyādiduḥkhānalatāpapraśamanam /",
    "T04bsa054_u:12475": " kuryāmahaṃ kadā,",
    "T04bsa054_u:12476": " kasmin kāle kuryāṃ vidadhyām /",
    "T04bsa054_u:12477": " katham? sukhopakaraṇaiḥ /",
    "T04bsa054_u:12478": " sukhasyopakaraṇāni sukhasādhanāni vastrābharaṇānulepanaśayanāsanaprabhṛtīni /",
    "T04bsa054_u:12479": " kiṃ tadupārjitaireva?",
    "T04bsa054_u:12480": " netyāha- svakaiḥ svātmīyaiḥ /",
    "T04bsa054_u:12481": " mayā svayamupārjitairityarthaḥ /",
    "T04bsa054_u:12482": " kiṃ nirmāṇādipradarśitaiḥ?",
    "T04bsa054_u:12483": " netyāha- puṇyameghasamudbhūtaiḥ,",
    "T04bsa054_u:12484": " puṇyānyeva meghāḥ sarvaduḥkhasaṃtāpārtiśamanasukhopakaraṇaśītalavṛṣṭipradānanimittatvāt /",
    "T04bsa054_u:12485": " tebhyaḥ samudbhūtāni nirjātāni, taiḥ //",
    "T04bsa054_u:12486": " evamabhyudayasaṃpadi pareṣāṃ ceto vidhāya niḥśreyasasaṃpadi pradarśayannāha kadetyādi-",
    "T04bsa054_u:12487": " kadopalambhadṛṣṭibhyo deśayiṣyāmi śūnyatām /",
    "T04bsa054_u:12488": " saṃvṛtyānupalambhena puṇyasaṃbhāramādarāt // Bca_9.168 //",
    "T04bsa054_u:12489": " kadā kasmin kāle upalambhadṛṣṭibhyo bhāvagrāhābhiniviṣṭebhyo deśayiṣyāmi prakāśayiṣyāmi /",
    "T04bsa054_u:12490": " śūnyatāṃ sarvadharmaniḥsvabhāvatām /",
    "T04bsa054_u:12491": " katham? saṃvṛtyā vyavahāreṇa /",
    "T04bsa054_u:12492": " anyathā vikalpāviṣayatayā paramārthaśūnyasya śūnyatāyā deśayitumaśakyatvāt /",
    "T04bsa054_u:12493": " evaṃ niḥśreyasahetujñānasaṃbhāranimittamupadarśitam /",
    "T04bsa054_u:12494": " tatkāraṇaṃ puṇyasaṃbhāranidānamupadarśayannāha- puṇyetyādi /",
    "T04bsa054_u:12495": " puṇyasya jñānādeḥ saṃbhāraṃ kadā upalambhadṛṣṭibhyo deśayiṣyāmīti saṃbandhaḥ /",
    "T04bsa054_u:12496": " ādarāditi mahatā gauraveṇa /",
    "T04bsa054_u:12497": " satkṛtya na yadṛcchayā /",
    "T04bsa054_u:12498": " kena prakāreṇa?",
    "T04bsa054_u:12499": " anupalambhena,",
    "T04bsa054_u:12500": " deyadāyakapratigrāhakāditritayānupalambhayogena /",
    "T04bsa054_u:12501": " trikoṭipariśuddhyeti yāvat /",
    "T04bsa054_u:12502": " evamupacitaḥ puṇyasaṃbhāro buddhatādhigamāya jāyate /",
    "T04bsa054_u:12503": " tadevamanena sarveṇa aśeṣasaṃkleśahetusarvasamāropavikalpapratipakṣatayā sarvāvaraṇaprahāṇopāyatvāt",
    "T04bsa054_u:12504": " samastatathāgatādhigamahetutvācca sarvaduḥkhopaśamopāyaprajñā upajāyate ityupadarśitaṃ bhavatīti //",
    "T04bsa054_u:12505": " ye gambhīranayāvagāhanapaṭuprajñānirastabhramāḥ",
    "T04bsa054_u:12506": " saṃkleśavyavadānapakṣavimalajñānocchritāḥ sūrayaḥ /",
    "T04bsa054_u:12507": " te santo guṇadoṣayorapi ca taiḥ sāraṃ vimiśrādato",
    "T04bsa054_u:12508": " grāhyaṃ sarvamakalmaṣaṃ viṣamiva tyājyaṃ duruktaṃ yadi //",
    "T04bsa054_u:12509": " na yuktamuktaṃ kimapīha yanmayā paraṃ prajātaṃ skhalitaṃ tadeva me /",
    "T04bsa054_u:12510": " nanu grahīṣyanti mamātra sādhavo matiṃ mayānena kṛtena sāṃpratam //",
    "T04bsa054_u:12511": " (Bcp 282)",
    "T04bsa054_u:12512": " api ca-",
    "T04bsa054_u:12513": " yaḥ saṃvṛtyā vrajati manaso gocaratvaṃ kathaṃcit",
    "T04bsa054_u:12514": " tādṛśyarthe skhalati na matiḥ kasya vai mādṛśasya /",
    "T04bsa054_u:12515": " tatsūktārthapravicayavatāṃ madhyamānītibhājāṃ",
    "T04bsa054_u:12516": " dṛṣṭvā kiṃcidguṇalavamiha syādupādeyabuddhiḥ //",
    "T04bsa054_u:12517": " prajñāyā vivṛtiṃ vidhāya viśadavyākhyāpadaiḥ saṃvṛtāṃ",
    "T04bsa054_u:12518": " samyagjñānavipakṣadṛṣṭinibiḍavyāmohaśāntyā mayā /",
    "T04bsa054_u:12519": " yatpuṇyaṃ samupārjitaṃ hitaphalaṃ tenāśu sarvo jano",
    "T04bsa054_u:12520": " mañjuśrīriva sadguṇaikavasatiḥ prajñākaro jāyatām //",
    "T04bsa054_u:12521": " iti prajñākaramativiracitāyāṃ bodhicaryāvatārapañjikāyāṃ",
    "T04bsa054_u:12522": " prajñāpāramitāparicchedo navamaḥ //",
    "T04bsa054_u:12523": " kṛtiriyaṃ paṇḍitabhikṣuprajñākara[mati]pādānām // * * * *",
    "T04bsa054_u:12524": " [lekhakaviracitā praśastiḥ]",
    "T04bsa054_u:12525": " ṭīkeyaṃ paramā suyantritapadā śuddhā manohlādinī",
    "T04bsa054_u:12526": " saṃsārārṇavapāragāmini jane nauyānapātropamā /",
    "T04bsa054_u:12527": " āśu prāptikarī jinasya padavīṃ sādya likhitvā mayā",
    "T04bsa054_u:12528": " prāptaṃ yatkuśalaṃ susaṃpadi padaṃ tenāstu buddho janaḥ //",
    "T04bsa054_u:12529": " aṣṭānavatisaṃyukte śate sarati vatsare /",
    "T04bsa054_u:12530": " kṛṣṇe śrāvaṇapañcabhyāṃ vāsare kujasāhvayeḥ //",
    "T04bsa054_u:12531": " śrīmacchaṃkaradevasya rājye vijayaśālinaḥ /",
    "T04bsa054_u:12532": " bodhicaryāvatārākhyaṭīke likhya(?)",
    "T04bsa054_u:12533": " midaṃ śubham //",
    "T04bsa054_u:12534": " śrīlalitapure ramye śrīmānīśvalasaṃjñake /",
    "T04bsa054_u:12535": " yacchrīrāghavanāmnasya(?)",
    "T04bsa054_u:12536": " vihāre sugatālaye //",
    "T04bsa054_u:12537": " dhanyaḥ sthavirabhikṣosya(?)",
    "T04bsa054_u:12538": " buddhacandrasya pustakam /",
    "T04bsa054_u:12539": " tatpuṇyādbodhisattvatvaṃ labhate paramaṃ padam //",
    "T04bsa054_u:12540": " sṛjatu śalilaṃ ghanā yatheṣṭaṃ",
    "T04bsa054_u:12541": " bhavatu mahī bahuśasyasaṃprayuktam (?) /",
    "T04bsa054_u:12542": " avatu narapatiḥ prajā vināmrāḥ (?)",
    "T04bsa054_u:12543": " bhavatu rayanapateḥ sukhātivṛddhiḥ //",
    "T04bsa054_u:12544": " iti //",
    "T04bsa054_u:12545": " / kāyasthaḥ bhuvanākara[va]rmaṇa[ṇā]likhitamiti //",
    "T04bsa054_u:12546": " (Bcp 283)",
    "T04bsa054_u:12547": " 10. pariṇāmanāparicchedo daśamaḥ /",
    "T04bsa054_u:12548": " bodhicaryāvatāraṃ me yadvicintayataḥ śubham /",
    "T04bsa054_u:12549": " tena sarve janāḥ santu bodhicaryāvibhūṣaṇāḥ // Bca_10.1 //",
    "T04bsa054_u:12550": " sarvāsu dikśu yāvantaḥ kāyacittavyathāturāḥ /",
    "T04bsa054_u:12551": " te prāpnuvantu matpuṇyaiḥ sukhapramodyasāgarān // Bca_10.2 //",
    "T04bsa054_u:12552": " āsaṃsāraṃ sukhajyānirmā bhūtteṣāṃ kadācana /",
    "T04bsa054_u:12553": " bodhisattvasukhaṃ prāptaṃ bhavatvavirataṃ jagat // Bca_10.3 //",
    "T04bsa054_u:12554": " yāvanto narakāḥ kecidvidyante lokadhātuṣu /",
    "T04bsa054_u:12555": " sukhāvatīsukhāmodyairmodantāṃ teṣu dehinaḥ // Bca_10.4 //",
    "T04bsa054_u:12556": " śītārtāḥ prāpnuvantūṣṇamuṣṇārtāḥ santu śītalāḥ /",
    "T04bsa054_u:12557": " bodhisattvamahāmeghasaṃbhavairjalasāgaraiḥ // Bca_10.5 //",
    "T04bsa054_u:12558": " asipatravanaṃ teṣāṃ syānnandanavanadyuti /",
    "T04bsa054_u:12559": " kūṭaśālmalivṛkṣāśca jāyantāṃ kalpapādapāḥ // Bca_10.6 //",
    "T04bsa054_u:12560": " kādambakāraṇḍavacakravākahaṃsādikolāhalaramyaśobhaiḥ /",
    "T04bsa054_u:12561": " sarobhiruddāmasarojagandhairbhavantu hṛdyā narakapradeśāḥ // Bca_10.7 //",
    "T04bsa054_u:12562": " so 'ṅgārarāśirmaṇirāśirastu taptā ca bhūḥ sphāṭikakuṭṭimaṃ syāt /",
    "T04bsa054_u:12563": " bhavantu saṃghātamahīdharāśca pūjāvimānāḥ sugataprapūrṇāḥ // Bca_10.8 //",
    "T04bsa054_u:12564": " aṅgārataptopalaśastravṛṣṭiradyaprabhṛtyastu ca puṣpavṛṣṭiḥ /",
    "T04bsa054_u:12565": " tacchastrayuddhaṃ ca paraspareṇa krīḍārthamadyāstu ca puāpayuddham // Bca_10.9 //",
    "T04bsa054_u:12566": " patitasakalamāṃsāḥ kundavarṇāsthidehā",
    "T04bsa054_u:12567": " dahanasamajalāyāṃ vaitaraṇyāṃ nimagnāḥ /",
    "T04bsa054_u:12568": " mama kuśalabalena prāptadivyātmabhāvāḥ",
    "T04bsa054_u:12569": " saha suravanitābhiḥ santu mandākinīsthāḥ // Bca_10.10 //",
    "T04bsa054_u:12570": " trastāḥ paśyantvakasmādiha yamapuruṣāḥ kākagṛdhrāśca ghorā",
    "T04bsa054_u:12571": " dhvāntaṃ dhvastaṃ samantātsukharatijananī kasya saumyā prabheyam /",
    "T04bsa054_u:12572": " (Bcp 284)",
    "T04bsa054_u:12573": " ityūrdhva prekṣamāṇā gaganatalagataṃ vajrapāṇiṃ jvalantaṃ",
    "T04bsa054_u:12574": " dṛṣṭvā prāmodyavegādvayapagataduritā yāntu tenaiva sārdham // Bca_10.11 //",
    "T04bsa054_u:12575": " patati kamalavṛṣṭirgandhapānīyamiśrā-",
    "T04bsa054_u:12576": " cchamiti (?)narakavahniṃ dṛśyate nāśayantī /",
    "T04bsa054_u:12577": " kimidamiti sukhenāhvāditānāmakasmād",
    "T04bsa054_u:12578": " bhavatu kamalapāṇerdarśanaṃ nārakāṇām // Bca_10.12 //",
    "T04bsa054_u:12579": " āyātāyāta śīghraṃ bhayamapanayata bhrātaro jīvitāḥ smaḥ",
    "T04bsa054_u:12580": " saṃprāpto 'smākameṣa jvaladabhayakaraḥ ko 'pi cīrīkumāraḥ /",
    "T04bsa054_u:12581": " sarva yasyānubhāvādvayasanamapagataṃ prītivegāḥ pravṛttāḥ",
    "T04bsa054_u:12582": " jātaṃ saṃbodhicittaṃ sakalajanaparitrāṇamātā dayā ca // Bca_10.13 //",
    "T04bsa054_u:12583": " paśyantvenaṃ bhavantaḥ suraśatamukuṭairarcyamānāṅghripadmaṃ",
    "T04bsa054_u:12584": " kāruṇyādārdradṛṣṭiṃ śirasi nipatitānekapuṣpaughavṛṣṭim /",
    "T04bsa054_u:12585": " kūṭāgārairmanojñaiḥ stutimukharasurastrīsahastropagītair",
    "T04bsa054_u:12586": " dṛṣṭvāgre mañjughoṣaṃ bhavatu kalakalaḥ sāṃprataṃ nārakāṇām // Bca_10.14 //",
    "T04bsa054_u:12587": " iti matkuśalaiḥ samantabhadrapramukhānāvṛtabodhisattvameghān /",
    "T04bsa054_u:12588": " sukhaśītasugandhavātavṛṣṭīnabhinandantu vilokya nārakāste // Bca_10.15 //",
    "T04bsa054_u:12589": " śāmyantu vedanāstīvrā nārakāṇāṃ bhayāni ca /",
    "T04bsa054_u:12590": " durgatibhyo vimucyantāṃ sarvadurgativāsinaḥ // Bca_10.16 //",
    "T04bsa054_u:12591": " anyonyabhakṣaṇabhayaṃ tiraścāmapagacchatu /",
    "T04bsa054_u:12592": " bhavantu sukhinaḥ pretā yathottarakurau narāḥ // Bca_10.17 //",
    "T04bsa054_u:12593": " saṃtarpyantāṃ pretāḥ strāpyantāṃ śītalā bhavantu sadā /",
    "T04bsa054_u:12594": " āryāvalokiteśvarakaragalitakṣīradhārābhiḥ // Bca_10.18 //",
    "T04bsa054_u:12595": " andhāḥ paśyantu rūpāṇi śṛṇvantu badhirāḥ sadā /",
    "T04bsa054_u:12596": " garbhiṇyaśca prasūyantāṃ māyādevīva nirvyathāḥ // Bca_10.19 //",
    "T04bsa054_u:12597": " vastrabhojanapānīyaṃ strakcandanavibhūṣaṇam /",
    "T04bsa054_u:12598": " manobhilaṣitaṃ sarvaṃ labhantāṃ hitasaṃhitam // Bca_10.20 //",
    "T04bsa054_u:12599": " mītāśca nirbhayāḥ santu śokārtāḥ prītilābhinaḥ /",
    "T04bsa054_u:12600": " udvigrāśca nirudvegā dhṛtimanto bhavantu ca // Bca_10.21 //",
    "T04bsa054_u:12601": " ārogyaṃ rogiṇāmastu mucyantāṃ sarvabandhanāt /",
    "T04bsa054_u:12602": " durbalā balinaḥ santu strigdhacittāḥ parasparam // Bca_10.22 //",
    "T04bsa054_u:12603": " (Bcp 285)",
    "T04bsa054_u:12604": " sarvā diśaḥ śivāḥ santu sarveṣāṃ pathivartinām /",
    "T04bsa054_u:12605": " yena kāryeṇa gacchanti tadupāyena sidhyatu // Bca_10.23 //",
    "T04bsa054_u:12606": " nauyānayātrārūḍhāśca santu siddhamanorathāḥ /",
    "T04bsa054_u:12607": " kṣemeṇa kūlamāsādya ramantāṃ saha bandhubhiḥ // Bca_10.24 //",
    "T04bsa054_u:12608": " kāntāronmārgapatitā labhantāṃ sārthasaṃgatim /",
    "T04bsa054_u:12609": " aśrameṇa ca gacchantu cauravyāghrādinirbhayāḥ // Bca_10.25 //",
    "T04bsa054_u:12610": " suptamattapramattānāṃ vyādhyāraṇyādisaṃkaṭe /",
    "T04bsa054_u:12611": " anāthabālavṛddhānāṃ rakṣāṃ kurvantu devatāḥ // Bca_10.26 //",
    "T04bsa054_u:12612": " sarvākṣaṇavinirmuktāḥ śraddhāprajñākṛpānvitāḥ /",
    "T04bsa054_u:12613": " ākārācārasaṃpannāḥ santu jātismarāḥ sadā // Bca_10.27 //",
    "T04bsa054_u:12614": " bhavantvakṣayakośāśca yāvadgaganagañjavat /",
    "T04bsa054_u:12615": " nirdvandvā nirupāyāsāḥ santu svādhīnavṛttayaḥ // Bca_10.28 //",
    "T04bsa054_u:12616": " alpaujasaśca ye sattvāste bhavantu mahaujasaḥ /",
    "T04bsa054_u:12617": " bhavantu rūpasaṃpannā ye virūpāstapasvinaḥ // Bca_10.29 //",
    "T04bsa054_u:12618": " yāḥ kāścana striyo loke puruṣatvaṃ vrajantu tāḥ /",
    "T04bsa054_u:12619": " prāpnuvantūccatāṃ nīcā hatamānā bhavantu ca // Bca_10.30 //",
    "T04bsa054_u:12620": " anena mama puṇyena sarvasattvā aśeṣataḥ /",
    "T04bsa054_u:12621": " viramya sarvapāpebhyaḥ kurvantu kuśalaṃ sadā // Bca_10.31 //",
    "T04bsa054_u:12622": " bodhicittāvirahitā bodhicaryāparāyaṇāḥ /",
    "T04bsa054_u:12623": " buddhaiḥ parigṛhītāśca mārakarmavivarjitāḥ // Bca_10.32 //",
    "T04bsa054_u:12624": " aprameyāyuṣaścaiva sarvasattvā bhavantu te /",
    "T04bsa054_u:12625": " nityaṃ jīvantu sukhitā mṛtyuśabdo 'pi naśyatu // Bca_10.33 //",
    "T04bsa054_u:12626": " ramyāḥ kalpadrumodyānairdiśaḥ sarvā bhavantu ca /",
    "T04bsa054_u:12627": " buddhabuddhātmajākīrṇā dharmadhvanimanoharaiḥ // Bca_10.34 //",
    "T04bsa054_u:12628": " śarkarādivyapetā ca samā pāṇitalopamā /",
    "T04bsa054_u:12629": " mṛdvī ca vaiḍūryamayī bhūmiḥ sarvatra tiṣṭhatu // Bca_10.35 //",
    "T04bsa054_u:12630": " bodhisattvamahāparṣanmaṇḍalāni samantataḥ /",
    "T04bsa054_u:12631": " niṣīdantu svaśobhābhirmaṇḍayantu mahītalam // Bca_10.36 //",
    "T04bsa054_u:12632": " pakṣibhyaḥ sarvavṛkṣebhyo raśmibhyo gaganādapi /",
    "T04bsa054_u:12633": " dharmadhvaniraviśrāmaṃ śrūyatāṃ sarvadehibhiḥ // Bca_10.37 //",
    "T04bsa054_u:12634": " buddhabuddhasutairnityaṃ labhantāṃ te samāgamam /",
    "T04bsa054_u:12635": " pūjāmeghairanantaiśca pūjayantu jagadgurum // Bca_10.38 //",
    "T04bsa054_u:12636": " (Bcp 286)",
    "T04bsa054_u:12637": " devo varṣatu kālena sasyasaṃpattirastu ca /",
    "T04bsa054_u:12638": " sphīto bhavatu lokaśca rājā bhavatu dhārmikaḥ // Bca_10.39 //",
    "T04bsa054_u:12639": " śaktā bhavantu cauṣadhyo mantrāḥ sidhyantu jāpinām /",
    "T04bsa054_u:12640": " bhavantu karuṇāviṣṭā ḍākinīrākṣasādayaḥ // Bca_10.40 //",
    "T04bsa054_u:12641": " mā kaścidduḥkhitaḥ sattvo mā pāpī mā ca rogitaḥ /",
    "T04bsa054_u:12642": " mā hīnaḥ paribhūto vā mā bhūtkaścicca durmanāḥ // Bca_10.41 //",
    "T04bsa054_u:12643": " pāṭhasvādhyāyakalilā vihārāḥ santu susthitāḥ /",
    "T04bsa054_u:12644": " nityaṃ syātsaṃghasāmagrī saṃghakāryaṃ ca sidhyatu // Bca_10.42 //",
    "T04bsa054_u:12645": " vivekalābhinaḥ santu śikṣākāmāśca bhikṣavaḥ /",
    "T04bsa054_u:12646": " karmaṇyacittā dhyāyantu sarvavikṣepavarjitāḥ // Bca_10.43 //",
    "T04bsa054_u:12647": " lābhinyaḥ santu bhikṣuṇyaḥ kalahāyāsavarjitāḥ /",
    "T04bsa054_u:12648": " bhavantyakhaṇḍaśīlāśca sarve pravrajitāstathā // Bca_10.44 //",
    "T04bsa054_u:12649": " duḥśīlāḥ santu saṃvignāḥ pāpakṣayaratāḥ sadā /",
    "T04bsa054_u:12650": " sugaterlābhinaḥ santu tatra cākhaṇḍitavratāḥ // Bca_10.45 //",
    "T04bsa054_u:12651": " paṇḍitāḥ saṃskṛtāḥ santu lābhinaḥ paiṇḍapātikāḥ /",
    "T04bsa054_u:12652": " bhavantu śuddhasaṃtānāḥ sarvadikkhyātakīrtayaḥ // Bca_10.46 //",
    "T04bsa054_u:12653": " abhuktvāpāyikaṃ duḥkhaṃ vinā duṣkaracaryayā /",
    "T04bsa054_u:12654": " divyenaikena kāyena jagaddhuddhatvamāpnuyāt // Bca_10.47 //",
    "T04bsa054_u:12655": " pūjyantāṃ sarvasaṃbuddhāḥ sarvasattvairanekadhā /",
    "T04bsa054_u:12656": " acintyabauddhasaukhyena sukhinaḥ santu bhūyasā // Bca_10.48 //",
    "T04bsa054_u:12657": " sidhyantu bodhisattvānāṃ jagadarthaṃ manorathāḥ /",
    "T04bsa054_u:12658": " yaccintayanti te nāthāstatsattvānāṃ samṛdhyatu // Bca_10.49 //",
    "T04bsa054_u:12659": " pratyekabuddhāḥ sukhino bhavantu śrāvakāstathā /",
    "T04bsa054_u:12660": " devāsuranarairnityaṃ pūjyamānāḥ sagauravaiḥ // Bca_10.50 //",
    "T04bsa054_u:12661": " jātismaratvaṃ pravrajyāmahaṃ ca prāpnuyāṃ sadā /",
    "T04bsa054_u:12662": " yāvatpramuditābhūmiṃ mañjughoṣaparigrahāt // Bca_10.51 //",
    "T04bsa054_u:12663": " yena tenāsanenāhaṃ yāpayeyaṃ balānvitaḥ /",
    "T04bsa054_u:12664": " vivekavāsasāmagrīṃ prāpnuyāṃ sarvajātiṣu // Bca_10.52 //",
    "T04bsa054_u:12665": " yadā ca draṣṭukāmaḥ syāṃ praṣṭukāmaśca kiṃcana /",
    "T04bsa054_u:12666": " tameva nāthaṃ paśyeyaṃ mañjunāthamavighnataḥ // Bca_10.53 //",
    "T04bsa054_u:12667": " daśadigvyomaparyantasarvasattvārthasādhane /",
    "T04bsa054_u:12668": " yathā carati mañjuśrīḥ saiva caryā bhavenmama // Bca_10.54 //",
    "T04bsa054_u:12669": " (Bcp 287)",
    "T04bsa054_u:12670": " ākāśasya sthitiryāvadyāvacca jagataḥ sthitiḥ /",
    "T04bsa054_u:12671": " tāvanmama sthitirbhūyājjagadduḥkhāni nighnataḥ // Bca_10.55 //",
    "T04bsa054_u:12672": " yatkiṃcijjagato duḥkhaṃ tatsarvaṃ mayi pacyatām /",
    "T04bsa054_u:12673": " bodhisattvaśubhaiḥ sarvairjagatsukhitamastu ca // Bca_10.56 //",
    "T04bsa054_u:12674": " jagadduḥkhaikabhaiṣajyaṃ sarvasaṃpatsukhākaram /",
    "T04bsa054_u:12675": " lābhasatkārasahitaṃ ciraṃ tiṣṭhatu śāsanam // Bca_10.57 //",
    "T04bsa054_u:12676": " mañjughoṣaṃ namasyāmi yatprasādānmatiḥ śubhe /",
    "T04bsa054_u:12677": " kalyāṇamitraṃ vande 'haṃ yatprasādācca vardhate // Bca_10.58 //",
    "T04bsa054_u:12678": " // bodhicaryāvatāre pariṇāmanāparicchedo daśamaḥ //",
    "T04bsa054_u:12679": " // samāpto 'yaṃ bodhicaryāvatāraḥ /",
    "T04bsa054_u:12680": " kṛtirācāryaśāntidevasya //"
}