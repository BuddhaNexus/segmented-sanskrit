{
    "K07bsu033_u:0": " (Vaidya 221)",
    "K07bsu033_u:1": " Sukhāvatīvyūhaḥ /",
    "K07bsu033_u:2": " [vistaramātṛkā]",
    "K07bsu033_u:3": " om namo ratnatrayāya /",
    "K07bsu033_u:4": " om namaḥ śrīsarvabuddhabodhisattvebhyaḥ /",
    "K07bsu033_u:5": " namo daśadiganantāparyantalokadhātupratiṣṭhitebhyaḥ sarvabuddhabodhisattvāryaśrāvakapratyekabuddhebhyo 'tītānāgatapratyutpannebhyaḥ /",
    "K07bsu033_u:6": " namo 'mitābhāya /",
    "K07bsu033_u:7": " namo 'cintyaguṇāntarātmane //",
    "K07bsu033_u:8": " START Sukhv 1:",
    "K07bsu033_u:9": " evaṃ mayā śrutam /",
    "K07bsu033_u:10": " ekasmin samaye bhagavān rājagṛhe viharati sma gṛdhrakūṭaparvate mahatā bhikṣusaṃghena sārdhaṃ dvātriṃśatā bhikṣusahasraiḥ,",
    "K07bsu033_u:11": " sarvairarhadbhiḥ kṣīṇāsravairniḥkleśairuṣitavadbhiḥ samyagājñāsuvimuktacittaiḥ parīkṣacittaiḥ",
    "K07bsu033_u:12": " parikṣīṇabhavasaṃyojanairanuprāptasvakārthairvijitavadbhiruttamadamathaprāptaiḥ suvimuktacittaiḥ",
    "K07bsu033_u:13": " suvimuktaprajñairmahānāgaiḥ ṣaḍabhijñairvaśībhūtairaṣṭavimokṣadhyāyibhirbalaprāptairabhijñātābhijñaiḥ",
    "K07bsu033_u:14": " sthavirairmahāśrāvakaiḥ /",
    "K07bsu033_u:15": " tadyathā - ājñātakauṇḍinyena ca,",
    "K07bsu033_u:16": " aśvajitā ca,",
    "K07bsu033_u:17": " bāṣpeṇa ca,",
    "K07bsu033_u:18": " mahānāmnā ca,",
    "K07bsu033_u:19": " bhadrajitā ca,",
    "K07bsu033_u:20": " yaśodevena ca,",
    "K07bsu033_u:21": " vimalena ca,",
    "K07bsu033_u:22": " subāhunā ca,",
    "K07bsu033_u:23": " pūrṇamaitrāyaṇīputreṇa ca,",
    "K07bsu033_u:24": " urubilvākāśyapena ca,",
    "K07bsu033_u:25": " nadīkāśyapena ca,",
    "K07bsu033_u:26": " gayākāśyapena ca,",
    "K07bsu033_u:27": " kumārakāśyapena ca,",
    "K07bsu033_u:28": " mahākāśyapena ca,",
    "K07bsu033_u:29": " śāriputreṇa ca,",
    "K07bsu033_u:30": " mahāmaudgalyāyanena ca,",
    "K07bsu033_u:31": " mahākauṣṭhilyena ca,",
    "K07bsu033_u:32": " mahākaphilena ca,",
    "K07bsu033_u:33": " mahācundena ca,",
    "K07bsu033_u:34": " aniruddhena ca,",
    "K07bsu033_u:35": " nandikena ca,",
    "K07bsu033_u:36": " kampilena ca,",
    "K07bsu033_u:37": " subhūtinā ca,",
    "K07bsu033_u:38": " revatena ca,",
    "K07bsu033_u:39": " khadiravanikena ca,",
    "K07bsu033_u:40": " vakulena ca,",
    "K07bsu033_u:41": " svāgatena ca,",
    "K07bsu033_u:42": " amogharājena ca,",
    "K07bsu033_u:43": " pārāyaṇikena ca,",
    "K07bsu033_u:44": " patkena ca,",
    "K07bsu033_u:45": " cullapatkena ca,",
    "K07bsu033_u:46": " nandena ca,",
    "K07bsu033_u:47": " rāhulena ca,",
    "K07bsu033_u:48": " āyuṣmatānandena ca,",
    "K07bsu033_u:49": " etaiścānyaiśca abhijñātābhijñaiḥ sthavirairmahāśrāvakairekaṃ pudgalaṃ sthāpayitvā śaikṣapratidyuttarikaraṇīyaṃ yadidamāyuṣmantamānandam /",
    "K07bsu033_u:50": " maitreyapūrvaṃgamaiśca saṃbahulairbodhisattvairmahāsattvaiḥ // Sukhv_1 //",
    "K07bsu033_u:51": " START Sukhv 2:",
    "K07bsu033_u:52": " atha khalvāyuṣmānānda utthāyāsamādekāṃsamuttarāsaṅgaṃ kṛtvā dakṣiṇaṃ jānumaṇḍalaṃ",
    "K07bsu033_u:53": " pṛthivyāṃ pratiṣṭhāpya yena bhagavāṃstenāñjaliṃ praṇamya bhagavantametadavocat -",
    "K07bsu033_u:54": " viprasannāni tava bhagavata indriyāṇi,",
    "K07bsu033_u:55": " pariśuddhaśchavivarṇaḥ,",
    "K07bsu033_u:56": " paryavadāto mukhavarṇaḥ pītanirbhāsaḥ /",
    "K07bsu033_u:57": " tadyathāpi nāma śāradaṃ vanadaṃ pāṇḍupariśuddhaṃ paryavadātaṃ pītanirbhāsam,",
    "K07bsu033_u:58": " evameva bhagavato viprasannānīndriyāṇi,",
    "K07bsu033_u:59": " pariśuddho mukhavarṇaḥ,",
    "K07bsu033_u:60": " paryavadātaśchavivarṇaḥ pītanirbhāsaḥ /",
    "K07bsu033_u:61": " tadyathāpi nāma bhagavan jāmbūnadasuvarṇaniṣko dakṣeṇa karmāreṇa karmārāntevāsinā vā ulkāmukhena saṃpraveśya supariniṣṭhitaḥ (Sukhv, Vaidya",
    "K07bsu033_u:62": " pāṇḍukambala uparinikṣipto 'tīva pariśuddho bhavati paryavadātaḥ pītanirbhāsaḥ,",
    "K07bsu033_u:63": " evameva bhagavato ciprasannānīndriyāṇi,",
    "K07bsu033_u:64": " pariśuddho mukhavarṇaḥ,",
    "K07bsu033_u:65": " paryavadātaśchavivarṇaḥ pītanirbhāsaḥ /",
    "K07bsu033_u:66": " na khalu punarahaṃ bhagavan abhijānāmi itaḥ pūrvataramevaṃ viprasannāni tathāgatasyendriyāṇi evaṃ poariśuddhaṃ mukhavarṇaṃ paryavadātaṃ chavivarṇaṃ pītanirbhāsam /",
    "K07bsu033_u:67": " tasya me bhagavan evaṃ bhavati - buddhavihāreṇa batādya tathāgato vihārati,",
    "K07bsu033_u:68": " jinavihāreṇa sarvajñatāvihāeṇa /",
    "K07bsu033_u:69": " mahānāgavihāreṇa batādya tathāgato viharati /",
    "K07bsu033_u:70": " atītānāgatapratyutpannān vā tathāgatānarhataḥ samyaksaṃbuddhān samanusmaratīti /",
    "K07bsu033_u:71": " evamukte bhagavānāyuṣmantamānandametadavocat - sādhu sādhvānanda /",
    "K07bsu033_u:72": " kiṃ punaste devatā etamarthamārocayanti,",
    "K07bsu033_u:73": " utāho buddhā bhagavntaḥ?",
    "K07bsu033_u:74": " atha tena pratyutpannamīmāṃsājñānenaivaṃ prajānāsīti?",
    "K07bsu033_u:75": " evamukte āyuṣmānānando bhagavantametadavocat - na me bhagavan devatā etamarthamārocayanti,",
    "K07bsu033_u:76": " nāpi buddhā bhagavantaḥ /",
    "K07bsu033_u:77": " atha tarhi me bhagavaṃstenaiva pratyātmamīmāṃsājñānenaivaṃ bhavati - buddhavihāreṇādya tathāgato viharati /",
    "K07bsu033_u:78": " jinavihāreṇa sarvajñatāvihāreṇa batādya tathāgato viharati /",
    "K07bsu033_u:79": " atītānāgatapratyutpannān vā buddhān bhagavataḥ samanusmaratīti /",
    "K07bsu033_u:80": " evamukte bhagavānāyuṣmantamānandametadavocat - sādhu sādhvānanda /",
    "K07bsu033_u:81": " udāraḥ khalu te unmiñjaḥ,",
    "K07bsu033_u:82": " bhadrikā mīmāṃsā,",
    "K07bsu033_u:83": " kalyāṇaṃ pratibhānam /",
    "K07bsu033_u:84": " bahujanahitāya tvamānanda pratipanno bahujanasukhāya lokānukampāyai mahato janakāyayārthāya hitāya sukhāya devānāṃ ca manuṣyāṇāṃ ca,",
    "K07bsu033_u:85": " yastvaṃ tathāgatamarthaṃ paripraṣṭavyaṃ manyase /",
    "K07bsu033_u:86": " evameva bhagavatsu ānandastathāgateṣvarhatsu samyaksaṃbuddheṣu aprameyeṣu asaṃkhyeyeṣu jñānadarśanamupasaṃharet,",
    "K07bsu033_u:87": " na tathāgatasya jñānamupahanyeta /",
    "K07bsu033_u:88": " tatkasya hetoḥ?",
    "K07bsu033_u:89": " apratihatahetujñānadarśano hyānanda tathāgataḥ /",
    "K07bsu033_u:90": " jñānamākāṅkṣannānanda tathāgataḥ ekapiṇḍapātena kalpaṃ vā tiṣṭhet kalpaśataṃ vā kalpaśatasahasraṃ vā yāvatkalpakoṭīniyutaśatasahasraṃ vā,",
    "K07bsu033_u:91": " tato vottari tiṣṭhet,",
    "K07bsu033_u:92": " na ca tathāgatasyendriyāṇyupanaśyeyuḥ,",
    "K07bsu033_u:93": " na mukhavarṇasyānyathātvaṃ bhavet,",
    "K07bsu033_u:94": " nāpi cchavivarṇa upahanyeta /",
    "K07bsu033_u:95": " tatkasya hetoḥ?",
    "K07bsu033_u:96": " tathā hi ānanda tathāgataḥ samādhimukhapāramitāprāptaḥ /",
    "K07bsu033_u:97": " samyaksaṃbuddhānāmānanda loke sudurlabhaḥ prādurbhāvaḥ /",
    "K07bsu033_u:98": " tadyathā audumbarapuṣpāṇāṃ loke prādurbhāvaḥ sudurlabho bhavati,",
    "K07bsu033_u:99": " evameva ānanda tathāgatānāmarthakāmānāṃ hitaiṣīṇāmanukampakānāṃ mahākaruṇāpratipannānāṃ sudurlabhaḥ prādurbhāvaḥ /",
    "K07bsu033_u:100": " api tu khalvānanda tathāgatasyaiva so 'nubhāvo yastvaṃ sarvalokācāryāṇāṃ sattvānāṃ",
    "K07bsu033_u:101": " loke prādurbhāvāya bodhisattvānāṃ mahāsattvānāmarthāya tathāgatametamarthaṃ paripraṣṭavyaṃ manyase /",
    "K07bsu033_u:102": " tena hyānanda śṛṇu,",
    "K07bsu033_u:103": " sādhu ca suṣṭhu ca manasikuru /",
    "K07bsu033_u:104": " bhāṣiṣye 'haṃ te /",
    "K07bsu033_u:105": " evaṃ bhagavan ityāyuṣmānānando bhagavataḥ pratyaśrauṣīt // Sukhv_2 //",
    "K07bsu033_u:106": " START Sukhv 3:",
    "K07bsu033_u:107": " bhagavānānandametadavocat - bhūtapūrvamānanda atīte 'dhvani ito 'saṃkhyeye kalpe 'saṃkhyeyatare vipule 'prameye 'cintye yadāsīt /",
    "K07bsu033_u:108": " tena kālena tena samayena dīpaṃkaro nāma tathāgato 'rhan samyaksaṃbuddho loka udapādi /",
    "K07bsu033_u:109": " dīpaṃkarasyānanda pareṇa parataraṃ pratāpavānnāma tathāgato 'bhūt /",
    "K07bsu033_u:110": " tasya pareṇa parataraṃ prabhākaro nāma tathāgato 'bhūt /",
    "K07bsu033_u:111": " tasya pareṇa parataraṃ candanagandho nāma tathāgato 'bhūt /",
    "K07bsu033_u:112": " tasya pareṇa parataraṃ sumerukalpo nāma tathāgato 'bhūt /",
    "K07bsu033_u:113": " (Sukhv, Vaidya 223) evaṃ candano nāma,",
    "K07bsu033_u:114": " vimalānano nāma,",
    "K07bsu033_u:115": " anupalipto nāma,",
    "K07bsu033_u:116": " vimalaprabho nāma,",
    "K07bsu033_u:117": " nāgābhibhūrnāma,",
    "K07bsu033_u:118": " sūryodano nāma,",
    "K07bsu033_u:119": " girirājaghoṣo nāma,",
    "K07bsu033_u:120": " merukūṭo nāma,",
    "K07bsu033_u:121": " suvarṇaprabho nāma,",
    "K07bsu033_u:122": " jyotiṣprabho nāma,",
    "K07bsu033_u:123": " vaiḍūryanirbhāso nāma,",
    "K07bsu033_u:124": " brahmaghoṣo nāma,",
    "K07bsu033_u:125": " candrābhibhūrnāma,",
    "K07bsu033_u:126": " tūryaghoṣo nāma,",
    "K07bsu033_u:127": " muktakusumapratimaṇḍitaprabho nāma,",
    "K07bsu033_u:128": " śrīkūṭo nāma,",
    "K07bsu033_u:129": " sāgaravarabuddhivikrīḍitābhijño nāma,",
    "K07bsu033_u:130": " varaprabho nāma,",
    "K07bsu033_u:131": " mahāgandharājanirbhāso nāma,",
    "K07bsu033_u:132": " vyapagatakhilamalapratighoṣo nāma,",
    "K07bsu033_u:133": " śūrakūṭo nāma,",
    "K07bsu033_u:134": " raṇaṃjaho nāma,",
    "K07bsu033_u:135": " mahāguṇadharabuddhiprāptābhijño nāma,",
    "K07bsu033_u:136": " candrasūryajihmīkaraṇo nāma,",
    "K07bsu033_u:137": " uttaptavaiḍūryanirbhāso nāma,",
    "K07bsu033_u:138": " cittadhārābuddhisaṃkusumitābhyudgato nāma,",
    "K07bsu033_u:139": " puṣpāvatīvanarājasaṃkusumitābhijño nāma,",
    "K07bsu033_u:140": " puṣpākaro nāma,",
    "K07bsu033_u:141": " udakacandro nāma,",
    "K07bsu033_u:142": " avidyāndhakāravidhvaṃśanakaro nāma,",
    "K07bsu033_u:143": " lokendro nāma,",
    "K07bsu033_u:144": " muktacchtrapravātasadṛśo nāma,",
    "K07bsu033_u:145": " tiṣyo nāma,",
    "K07bsu033_u:146": " dharmamativinanditarājo nāma,",
    "K07bsu033_u:147": " siṃhasāgarajūūṭavinanditarājo nāma,",
    "K07bsu033_u:148": " sāgaramerucandro nāma,",
    "K07bsu033_u:149": " bramhasvaranādābhinandito nāma,",
    "K07bsu033_u:150": " kusumasaṃbhavo nāma prāptaseno nāma,",
    "K07bsu033_u:151": " candrabhānurnāma,",
    "K07bsu033_u:152": " candraprabho nāma,",
    "K07bsu033_u:153": " vimalanetro nāma,",
    "K07bsu033_u:154": " girirājaghoṣośvaro nāma,",
    "K07bsu033_u:155": " kusumaprabho nāma,",
    "K07bsu033_u:156": " kusumavṛṣṭyabhiprakīrṇo nāma,",
    "K07bsu033_u:157": " ratnacandro nāma,",
    "K07bsu033_u:158": " padmabimbyupaśobhito nāma,",
    "K07bsu033_u:159": " candanagandho nāma,",
    "K07bsu033_u:160": " ratnābhibhāso nāma nimirnāma,",
    "K07bsu033_u:161": " mahāvyūho nāma,",
    "K07bsu033_u:162": " vyapagatakhiladoṣo nāma,",
    "K07bsu033_u:163": " bramhaghoṣo nāma,",
    "K07bsu033_u:164": " saptaratnābhivṛṣṭo nāma,",
    "K07bsu033_u:165": " mahāguṇadharo nāma,",
    "K07bsu033_u:166": " mahātamālapatracandanakardamo nāma,",
    "K07bsu033_u:167": " kusukābhijño nāma,",
    "K07bsu033_u:168": " ajñānavidhvaṃsano nāma,",
    "K07bsu033_u:169": " kesarī nāma,",
    "K07bsu033_u:170": " muktacchatro nāma,",
    "K07bsu033_u:171": " suvarṇagarbho nāma,",
    "K07bsu033_u:172": " vaiḍūryagarbho nāma,",
    "K07bsu033_u:173": " mahāketurnāma,",
    "K07bsu033_u:174": " dharmaketurnāma,",
    "K07bsu033_u:175": " ratnaketurnāma,",
    "K07bsu033_u:176": " ratnaśrīrnāma,",
    "K07bsu033_u:177": " kolendro nāma,",
    "K07bsu033_u:178": " narendro nāma,",
    "K07bsu033_u:179": " kāruṇiko nāma,",
    "K07bsu033_u:180": " lokasundaro nāma,",
    "K07bsu033_u:181": " bramhaketurnāma,",
    "K07bsu033_u:182": " dharmaketurnāma,",
    "K07bsu033_u:183": " siṃho nāmasiṃhamatirnāma /",
    "K07bsu033_u:184": " siṃhamaterānanda pareṇa parataraṃ lokeśvararājo nāma tathāgato 'rhan samyaksaṃbuddho",
    "K07bsu033_u:185": " loka udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā",
    "K07bsu033_u:186": " devānāṃ ca manuṣyāṇāṃ ca buddho bhagavān /",
    "K07bsu033_u:187": " tasya khalu punarānanda lokeśvararājasya tathāgata,",
    "K07bsu033_u:188": " syārhataḥ samyaksaṃbuddhasya pravacane dharmākaro nāma bhikṣubhūdadhimātraṃ smṛtimān matimān gatimān prajñāvan,",
    "K07bsu033_u:189": " adhimātraṃ vīryavān udārādhimuktikaḥ // Sukhv_3 //",
    "K07bsu033_u:190": " START Sukhv 4:",
    "K07bsu033_u:191": " atha khalvānanda sa dharmākaro bhikṣurutthāyāsanādekāṃsamuttarāsaṅgaṃ kṛtvā dakṣiṇajānumaṇḍalaṃ",
    "K07bsu033_u:192": " pṛthivyāṃ pratiṣṭhāpya yenāsau bhagavāṃllokeśvararājastathāgatastenāñjaliṃ praṇamya",
    "K07bsu033_u:193": " bhagavantaṃ namaskṛtya tasminneva samaye saṃmukhamābhirgāthābhirabhyaṣṭāvīt -",
    "K07bsu033_u:194": " amitaprabha anantatulyabuddhe na ca iha anya prabhā vibhāti kācit /",
    "K07bsu033_u:195": " sūryamaṇigirīśacandraābhā na tapita bhosiṣu ebhi sarvaloke // Sukhv_vs_1 //",
    "K07bsu033_u:196": " rūpamapi anantu attvasāre tatha api buddhasvaro anantaghoṣaḥ /",
    "K07bsu033_u:197": " (Sukhv, Vaidya 224)",
    "K07bsu033_u:198": " śīlamapi samādhiprajñavīryaiḥ sadṛśu na te 'stiha loki kaścidanyaḥ // Sukhv_vs_2 //",
    "K07bsu033_u:199": " gabhiru vipulu sūkṣmaprāptu dharmo 'cintitu buddhavaro yathā samudraḥ /",
    "K07bsu033_u:200": " tenonnamanā na cāsti śāstuḥ khiladoṣān jahyā ato 'dhikālam // Sukhv_vs_3 //",
    "K07bsu033_u:201": " atha buddhabalā anantatejā pratapati sarvadiśā narendrarājā /",
    "K07bsu033_u:202": " tatha ahu buddha bhavi dharmasvāmī jaramaraṇātprajāṃ pramocayeyam // Sukhv_vs_4 //",
    "K07bsu033_u:203": " dānaśamathaśīlakṣāntivīrya dhyānasamādhitaścaiva agraśreṣṭhāṃ /",
    "K07bsu033_u:204": " ebhi ahu vratāṃ samādadāmi buddha bhaviṣyami sarvasattvatrātā // Sukhv_vs_5 //",
    "K07bsu033_u:205": " buddhaśatasahasra koṭyanekā yathariva vālika gaṅgayā anantā /",
    "K07bsu033_u:206": " sarvata ahu pūjayiṣya nāthāṃ śivavarabodhigaveṣako atulyāṃ // Sukhv_vs_6 //",
    "K07bsu033_u:207": " gaṅgārajasamānalokadhātūṃ tatra bhūyo 'ntari ye anantakṣetrāḥ /",
    "K07bsu033_u:208": " sarvatra prabha muñcayiṣya tatrā iti etādṛśa vīryamārabhidhya // Sukhv_vs_7 //",
    "K07bsu033_u:209": " kṣetra mama udāru agra śreṣṭho varamiha malī(?)",
    "K07bsu033_u:210": " saṃskṛte 'smiṃ /",
    "K07bsu033_u:211": " asadṛśa nirvāṇadhātusaukhyaṃ taśca(cca?)",
    "K07bsu033_u:212": " asattvatayā viśodhayiṣye // Sukhv_vs_8 //",
    "K07bsu033_u:213": " daśadiśata samāgatāni sattvāḥ tatra gatā sukha me diśanti kṣipram /",
    "K07bsu033_u:214": " buddha mama pramāṇu atra śikṣī avitathavīryabalaṃ janemi chandam // Sukhv_vs_9 //",
    "K07bsu033_u:215": " daśadiśalokavidasaṅgajñānī sada mama citta prajānayanti te 'pi /",
    "K07bsu033_u:216": " avicigatu ahaṃ sadā vaseyaṃ praṇidhibalaṃ na punarvivartayiṣye // Sukhv_vs_10 //",
    "K07bsu033_u:217": " START Sukhv 5:",
    "K07bsu033_u:218": " (Sukhv, Vaidya 225)",
    "K07bsu033_u:219": " atha khalvānanda sa dharmākaro bhikṣustaṃ bhagavantaṃ lokeśvararājaṃ tathāgataṃ saṃmukhamābhirgāthābhirabhiṣṭutya",
    "K07bsu033_u:220": " etadavocat - ahamasmi bhagavan uttarāṃ samyaksaṃbodhimabhisaṃboddhukāmaḥ /",
    "K07bsu033_u:221": " punaḥ punaranuttarāyāṃ samyaksaṃbodhau cittamutpādayāmi pariṇāmayāmi /",
    "K07bsu033_u:222": " tasya me bhagavān śāstā tathā dharmaṃ deśayatu,",
    "K07bsu033_u:223": " yathāhaṃ kṣipramanuttarāṃ samyaksaṃbodhimabhisaṃbudhyeyam /",
    "K07bsu033_u:224": " asamasamastathāgato loke bhaveyam /",
    "K07bsu033_u:225": " tāṃśca bhagavānākārān parikīrtayatu yairahaṃ buddhakṣetrasya guṇavyūhasaṃpadaṃ parigṛhṇīyām /",
    "K07bsu033_u:226": " evamukte ānanda bhagavāṃllokeśvararājastathāgatastaṃ bhikṣumetadavocat - tena hi tvaṃ bhikṣo svayameva buddhakṣetraguṇālaṃkāravyūhasaṃpadaṃ parigṛhṇīṣva /",
    "K07bsu033_u:227": " so 'vocat - nāhaṃ bhagavaṃstatsaheyam,",
    "K07bsu033_u:228": " api tu bhagavāneva /",
    "K07bsu033_u:229": " bhāṣasva anyeṣāṃ tathāgatānāṃ buddhakṣetraguṇavyūhālaṃkārasaṃpadam,",
    "K07bsu033_u:230": " yāṃ śrutvā vayaṃ sarvākāraṃ paripūrayiṣyāma iti /",
    "K07bsu033_u:231": " athānanda sa lokeśvararājastathāgato 'rhan samyaksaṃbuddhastasya bhikṣurāśayaṃ jñātvā",
    "K07bsu033_u:232": " paripūrṇāṃ varṣakoṭīmekāśītibuddhakoṭīniyutaśatasahasrāṇāṃ buddhakṣetraguṇālaṃkāravyūhasaṃpadaṃ",
    "K07bsu033_u:233": " sākārāṃ soddeśāṃ sanirdeśāṃ saṃprakāśitavānarthakāmo hitaiṣī anukampako 'nukampāmupādāya",
    "K07bsu033_u:234": " buddhakṣetrānupacchedāya sattveṣu mahākaruṇāṃ saṃjanayitvā /",
    "K07bsu033_u:235": " paripūrṇāścatvāriṃśatkalpāstasya bhagavatastathāgatasyāyuḥpramāṇam // Sukhv_5 //",
    "K07bsu033_u:236": " START Sukhv 6:",
    "K07bsu033_u:237": " (Sukhv, Vaidya 226)",
    "K07bsu033_u:238": " atha khalvānanda sa dharmākaro bhikṣuryāsteṣāmekāśītibuddhakoṭīniyutaśatasahasrāṇāṃ buddhakṣetraguṇālaṃkāravyūhasaṃpadaḥ,",
    "K07bsu033_u:239": " tāḥ sarvā eke buddhakṣetre parigṛhya bhagavato lokeśvararājasya tathāgatasya pādau śirasā vanditvā pradakṣiṇīkṛtya tasya bhagavato 'ntikātprākrāmat",
    "K07bsu033_u:240": " uttari ca pañca kalpān buddhakṣetraguṇālaṃkāravyūhasaṃpadamudāratarāṃ praṇītatarāṃ ca sarvaloke daśasu dikṣu apracaritapūrvāṃ parigṛhītavān,",
    "K07bsu033_u:241": " udārataraṃ ca praṇidhānamakārṣīt // Sukhv_6 //",
    "K07bsu033_u:242": " START Sukhv 7:",
    "K07bsu033_u:243": " iti hyānanda yā tena bhagavatā lokeśvararājena tathāgatena teṣāmekāśītibuddhakṣetrakoṭīniyutaśatasahasrāṇāṃ saṃpattiḥ kathitā,",
    "K07bsu033_u:244": " tato bhikṣurekāśītyudārapraṇītāprameyatarāṃ buddhakṣetrasaṃpattiṃ parigṛhya yena",
    "K07bsu033_u:245": " sa tathāgatastenopasaṃkramya bhagavataḥ pādau śirasā vanditvā etadavocat - parigṛhītā",
    "K07bsu033_u:246": " me bhagavan buddhakṣetraguṇālaṃkāravyūhasaṃpaditi /",
    "K07bsu033_u:247": " evamukte ānanda sa lokeśvararājastathāgatastaṃ bhikṣumetadavocat - tena hi bhikṣo bhāṣasva,",
    "K07bsu033_u:248": " anumodate tathāgataḥ /",
    "K07bsu033_u:249": " ayaṃ kālo bhikṣo,",
    "K07bsu033_u:250": " pramodaya parṣadam,",
    "K07bsu033_u:251": " harṣaṃ janaya,",
    "K07bsu033_u:252": " siṃhanādaṃ nada,",
    "K07bsu033_u:253": " yaṃ śrutvā bodhisattvā mahāsattvā etarhyanāgate 'dhvani evaṃrūpāṇi buddhakṣetraguṇasaṃpattipraṇidhisthānāni parigrahīṣyanti /",
    "K07bsu033_u:254": " athānanda sa dharmākaro bhikṣustasyāṃ velāyāṃ bhagavantametadavocat - tena hi śṛṇotu me bhagavān ye mama praṇidhānaviśeṣāḥ,",
    "K07bsu033_u:255": " yathā me 'nuttarāṃ samyaksaṃbodhimabhisaṃbuddhasya acintyaguṇālaṃkāravyūhasamanvāgataṃ tad buddhakṣetraṃ bhaviṣyati // Sukhv_7 //",
    "K07bsu033_u:256": " START Sukhv 8:",
    "K07bsu033_u:257": " 1. sacenme bhagavaṃstasmin buddhakṣetre nirayo vā tiryagyonirvā pretaviṣayo vā āsuro vā kāyo bhavet,",
    "K07bsu033_u:258": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:259": " 2. sacenme bhagavaṃstasya tatra buddhakṣetre ye sattvāḥ pratyājātā bhaveyuḥ,",
    "K07bsu033_u:260": " te punastataścyutvā nirayaṃ vā tiryagyoniṃ vā pretaviṣayaṃ vā āsuraṃ vā kāyaṃ prapateyuḥ,",
    "K07bsu033_u:261": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:262": " 3. sacenme bhagavaṃstatra buddhakṣetre ye sattvāḥ pratyājātāste ca sarve naikavarṇāḥ syuryadidaṃ suvarṇavarṇāḥ,",
    "K07bsu033_u:263": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:264": " 4. sacenme bhagavaṃstasmin buddhakṣetre devānāṃ ca manuṣyāṇāṃ ca nānātvaṃ prajñāyeta anyatra nāma saṃvṛtivyavahāramātrā devamanuṣyā iti saṃkhyāgaṇanātaḥ,",
    "K07bsu033_u:265": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:266": " 5. sacenme bhagavaṃtasmin buddhakṣetre ye sattvāḥ pratyājātāḥ,",
    "K07bsu033_u:267": " te ca sarve na ṛddhivaśitāparamapāramitāprāptā bhaveyuḥ,",
    "K07bsu033_u:268": " antaśa ekacittakṣaṇalavena buddhakṣetrakoṭīniyutaśatasahasrātikramaṇatayāpi,",
    "K07bsu033_u:269": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:270": " 6. sacenme bhagavaṃstasmin buddhakṣetre ye sattvāḥ pratyājātā bhaveyuḥ,",
    "K07bsu033_u:271": " te ca sarve jātismarā na syuḥ,",
    "K07bsu033_u:272": " antaśaḥ kalpakoṭīniyutaśatasahasrānusmaraṇatayāpi,",
    "K07bsu033_u:273": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:274": " 7. sacenme bhagavaṃstasmin buddhakṣetre ye sattvāḥ pratyājāyeran,",
    "K07bsu033_u:275": " te sarve na divyasya cakṣuṣo lābhino bhaveyuḥ,",
    "K07bsu033_u:276": " antaśo lokadhātukoṭīniyutaśatasahasradarśanatayāpi,",
    "K07bsu033_u:277": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:278": " 8. sacenme bhagavaṃstasmin buddhakṣetre ye sattvāḥ pratyājāyeran,",
    "K07bsu033_u:279": " te sarve na divyasya śrotrasya lābhino bhaveyuḥ,",
    "K07bsu033_u:280": " antaśo buddhakṣetrakoṭīniyutaśatasahasrādapi yugapatsaddharmaśravaṇatayā,",
    "K07bsu033_u:281": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:282": " 9. sacenme bhagavaṃstasmin buddhakṣetre ye sattvāḥ pratyājāyeran,",
    "K07bsu033_u:283": " te sarve na paracittajñānakovidā bhaveyuḥ,",
    "K07bsu033_u:284": " antaśo buddhakṣetrakoṭīniyutaśatasahasraparyāpannānāmapi sattvānāṃ cittacaritaparijñānatayā,",
    "K07bsu033_u:285": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:286": " 10. sacenme bhagavaṃstasmin buddhakṣetre ye sattvāḥ pratyājāyeran,",
    "K07bsu033_u:287": " teṣāṃ kācitparigrahasaṃjñotpadyeta,",
    "K07bsu033_u:288": " antaśaḥ svaśarīre 'pi,",
    "K07bsu033_u:289": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:290": " 11. sacenme bhagavaṃstasmin buddhakṣetre ye sattvāḥ pratyājāyeran,",
    "K07bsu033_u:291": " te sarve na niyatāḥ syuryādidaṃ samyaktve yāvanmahāparinirvāṇe,",
    "K07bsu033_u:292": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:293": " 12. sacenme bhagavaṃstasmin buddhakṣetre anuttarāṃ samyaksaṃbodhimabhisaṃbuddhasya kaścitsattvaḥ śrāvakāṇāṃ gaṇanāmadhigacchet,",
    "K07bsu033_u:294": " antaśastrisāhasramahāsāhasraparyāpannā api sarvasattvāḥ pratyekabuddhabhūtāḥ kalpakoṭīniyutaśatasahasramabhigaṇayantaḥ,",
    "K07bsu033_u:295": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:296": " 13. sacenme bhagavaṃstasmin buddhakṣetre anuttarāṃ samyaksaṃbodhimabhisaṃbuddhasya pramāṇikī me prabhā bhavet,",
    "K07bsu033_u:297": " antaśo buddhakṣetrakoṭīniyutaśatasahasrapramāṇenāpi,",
    "K07bsu033_u:298": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:299": " (Sukhv, Vaidya 227)",
    "K07bsu033_u:300": " 14. sacenme bhagavannanuttarāṃ samyaksaṃbodhimabhisaṃbuddhasya tasmin buddhakṣetre sattvānāṃ pramāṇīkṛtamāyuṣpramāṇaṃ bhavet,",
    "K07bsu033_u:301": " anyatra praṇidhānavaśena,",
    "K07bsu033_u:302": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:303": " 15. sacenme bhagavan bodhiprāptasyāyuṣpramāṇaṃ paryantīkṛtaṃ bhavet,",
    "K07bsu033_u:304": " antaśaḥ kalpakoṭīniyutaśatasahasragaṇayāpi,",
    "K07bsu033_u:305": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:306": " 16. sacenme bhagavan bodhiprāptasya tasmin buddhakṣetre sattvānāmakuśalasya nāmadheyamapi bhavet,",
    "K07bsu033_u:307": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:308": " 17. sacenme bhagavan bodhiprāptasya nāpramayeṣu buddhakṣetreṣu aprameyāsaṃkhyeyā buddhā bhagavanto nāmadheyaṃ parikīrtayeyuḥ,",
    "K07bsu033_u:309": " na varṇaṃ bhāṣeran,",
    "K07bsu033_u:310": " na praśaṃsāmabhyudīrayeran,",
    "K07bsu033_u:311": " na samudīrayeyuḥ,",
    "K07bsu033_u:312": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:313": " 18. sacenme bhagavan bodhiprāptasya ye sattvā anyeṣu lokadhātuṣvanuttarāyāṃ samyaksaṃbodhau cittamutpādya mama nāmadheyaṃ śrutvā prasannacittā",
    "K07bsu033_u:314": " teṣāṃ cedahaṃ maraṇakālasamaye pratyupasthite bhikṣusaṃghaparivṛtaḥ puraskṛto na puratastiṣṭheyaṃ yadidaṃ cittāvikṣepatāyai,",
    "K07bsu033_u:315": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:316": " 19. sacenme bhagavan bodhiprāptasya aprameyāsaṃkhyeyeṣu buddhakṣetreṣu ye sattvā mama nāmadheyaṃ śrutvā tatra buddhakṣetre cittaṃ prerayeyuḥ,",
    "K07bsu033_u:317": " upapattaye kuśalamūlāni ca pariṇāmayeyuḥ,",
    "K07bsu033_u:318": " te tatra buddhakṣetre nopapadyeran,",
    "K07bsu033_u:319": " antaśo daśabhiścittotpādaparivartaiḥ sthāpayitvā ānantaryakāriṇaḥ saddharmapratikṣepāvaraṇakṛtāṃśca sattvān,",
    "K07bsu033_u:320": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:321": " 20. sacenme bhagavan bodhiprāptasya tatra buddhakṣetre ye sattvāḥ pratyājātā bhaveyuḥ,",
    "K07bsu033_u:322": " te sarve naikajātipratibaddhāḥ syuranuttarāyāṃ samyaksaṃbodhau sthāpayitvā praṇidhānaviśeṣān,",
    "K07bsu033_u:323": " teṣāmeva bodhisattvānāṃ mahāsattvānāṃ mahāsaṃnāhasaṃnaddhānāṃ sarvalokārthasaṃbuddhānāṃ",
    "K07bsu033_u:324": " sarvalokābhiyuktānāṃ sarvalokaparinirvāṇābhiyuktānāṃ sarvalokadhātuṣu bodhisattvacaryāṃ",
    "K07bsu033_u:325": " caritukāmānāṃ sarvabuddhānāṃ saṃvartukāmānāṃ gaṅgānadīvālukāsamān sattvān anuttarāyāṃ",
    "K07bsu033_u:326": " samyaksaṃbodhau pratiṣṭhāpakānāṃ bhūyaśca uttaracaryābhimukhānāṃ samantabhadracaryāniryātānām,",
    "K07bsu033_u:327": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:328": " 21. sacenme bhagavan bodhiprāptasya tatra buddhakṣetre ye bodhisattvāḥ pratyājātā bhaveyuḥ,",
    "K07bsu033_u:329": " te sarve ekapurobhaktena anyāni buddhakṣetrāṇi gatvā bahūni buddhaśatāni bahūni buddhasahasrāṇi",
    "K07bsu033_u:330": " bahūni buddhaśatasahasrāṇi bahvīrbuddhakoṭīryāvadbahūni buddhakoṭīniyutaśatasahasrāṇi",
    "K07bsu033_u:331": " nopatiṣṭheran sarvasukhopadhānaiḥ tadidaṃ buddhānubhāvena,",
    "K07bsu033_u:332": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:333": " 22. sacenme bhagavan bodhiprāptasta tatra buddhakṣetre bodhisattvā yathārūpairākārairākāṅkṣeyuḥ",
    "K07bsu033_u:334": " kuśalamūlānyavaropayituṃ yadidaṃ suvarṇena vā rajatena vā maṇimuktāvaiḍūryaśaṅkhaśilāpravālasphaṭikamusāragalvalohitamuktāśmagarbhādibhirvā",
    "K07bsu033_u:335": " anyatamānyatamaiḥ sarvai ratnairvā sarvagandhapuṣpamālyavilepanadhūpacūrṇacīvaracchatradhvajapatākāpradīpairvā (Sukhv, Vaidya 228)",
    "K07bsu033_u:336": " sarvanṛtyagītavādhairvā,",
    "K07bsu033_u:337": " teṣāṃ ca tathārūpā āhārāḥ sahacittotpādānna prādurbhaveyuḥ,",
    "K07bsu033_u:338": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:339": " 23. sacenme bhagavan bodhiprāptasya tatra buddhakṣetre ye sattvāḥ pratyājātā bhaveyuḥ,",
    "K07bsu033_u:340": " te sarva na sarvajñatāsahagatāṃ dharmakathāṃ kathayeyuḥ,",
    "K07bsu033_u:341": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:342": " 24. sacenme bhagavan bodhiprāptasya tatra buddhakṣetre ye bodhisattvā evaṃ cittamutpādayeyuḥ",
    "K07bsu033_u:343": " - yadihaiva vayaṃ lokadhātau sthitvā aprameyāsaṃkhyeyeṣu buddhakṣetreṣu buddhān bhagavataḥ",
    "K07bsu033_u:344": " satkuryām gurukuryām mānayema pūjayema yadidaṃ cīvarapiṇḍapātraśayanāsanaglānapratyayabhaiṣajyapariṣkāraiḥ",
    "K07bsu033_u:345": " puṣpadhūpadīpagandhamālyavilepanacūrṇacīvaracchatradhvajapatākābhirnānāvidhanṛtyagītavādyai ratnavarṣairiti,",
    "K07bsu033_u:346": " teṣāṃ ca buddhā bhagavantaḥ sahacittotpādānna pratigṛhṇīyuryadidamanukampāmupādāya,",
    "K07bsu033_u:347": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:348": " 25. sacenme bhagavan bodhiprāptasya tatra buddhakṣetre ye bodhisattvāḥ pratyājātā bhaveyuḥ,",
    "K07bsu033_u:349": " te sarve na nārāyaṇavajrasaṃhatātmabhāvasthāmapratilabdhā bhaveyuḥ,",
    "K07bsu033_u:350": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:351": " 26. sacenme bhagavan bodhiprāptasya tatra buddhakṣetre yaḥ kaścitsattvo 'laṃkārasya",
    "K07bsu033_u:352": " varṇaparyantamudgṛhṇīyāt - antaśo divyenāpi cakṣuṣā evaṃvarṇamevaṃvibhūti idaṃ buddhakṣetramiti",
    "K07bsu033_u:353": " nānāvarṇatāṃ jānīyāt,",
    "K07bsu033_u:354": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:355": " 27. sacenme bhagavan bodhiprāptasya tatra buddhakṣetre yaḥ sarvaparīttakuśalamūlo bodhisattvaḥ so 'ntaśo yojanaśatotthitamudāravarṇaṃ bodhivṛkṣaṃ na saṃjānīyāt,",
    "K07bsu033_u:356": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:357": " 28. sacenme bhagavan bodhiprāptasya tatra buddhakṣetre kasyacitsattvasyoddeśo vā svādhyāyo vā kartavyaḥ syāt,",
    "K07bsu033_u:358": " na te sarve pratisaṃvitprāptā bhaveyuḥ,",
    "K07bsu033_u:359": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:360": " 29. sacenme bhagavan bodhiprāptasya naivaṃ prabhāsvaraṃ tadbuddhakṣetraṃ bhavedyatra",
    "K07bsu033_u:361": " samantādaprameyāsaṃkhyeyācintyātulyāparimāṇāni buddhakṣetrāṇi saṃdṛśyeran tadyathāpi",
    "K07bsu033_u:362": " nāma parimṛṣṭe ādarśamaṇḍale mukhamaṇḍalam,",
    "K07bsu033_u:363": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:364": " 30. sacenme bhagavan bodhiprāptasya tatra buddhakṣetre dharaṇītalamupādāya yāvadantarīkṣāddevamanuṣyaviṣayātikrāntasyābhijātasya",
    "K07bsu033_u:365": " dhūpasya tathāgatabodhisattvapūjāpratyarhasya sarvaratnamayāni nānāsurabhigandhaghaṭikāśatasahasrāṇi",
    "K07bsu033_u:366": " sadā nidhūpitānyava na syuḥ,",
    "K07bsu033_u:367": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:368": " 31. sacenme bhagavan bodhiprāptasya tatra buddhakṣetre na sadābhipravṛṣṭānyeva sugandhinānāratnapuṣpavarṣāṇi sadā pravāditāśca manojñasvarā vādyameghā na syuḥ,",
    "K07bsu033_u:369": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:370": " (Sukhv, Vaidya 229)",
    "K07bsu033_u:371": " 32. sacenme bhagavan bodhiprāptasya ye sattvā aprameyāsaṃkhyeyācinyātulyeṣu lokadhātuṣvābhayā sphuṭā bhaveyuḥ,",
    "K07bsu033_u:372": " te sarve na devamanuṣyasamatikrāntena sukhena samanvāgatā bhaveyuḥ,",
    "K07bsu033_u:373": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:374": " 33. sacenme bhagavan bodhiprāptasya samantādaprameyācintyātulyāparimāṇeṣu buddhakṣetreṣu",
    "K07bsu033_u:375": " bodhisattvā mahāsattvā mama nāmadheyaṃ śrutvā tacchravaṇasahagatena kuśalena jātivyativṛttāḥ",
    "K07bsu033_u:376": " santo na dhāraṇīpratilabdhā bhaveyuryāvadbodhimaṇḍaparyantamiti,",
    "K07bsu033_u:377": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:378": " 34. sacenme bhagavan bodhiprāptasya samantādaprameyāsaṃkhyeyācintyātulyāparimāṇeṣu buddhakṣetreṣu yāḥ striyo mama nāmadheyaṃ śrutvā pramādaṃ",
    "K07bsu033_u:379": " bodhicittaṃ notpādayeyuḥ,",
    "K07bsu033_u:380": " strībhāvaṃ ca na vijugupseran,",
    "K07bsu033_u:381": " jātivyativṛttāḥ samānāḥ saceddvitīyaṃ strībhāvaṃ pratilabheran,",
    "K07bsu033_u:382": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:383": " 35. sacenme bhagavan bodhiprāptasya samantāddaśasu dikṣu aprameyāsaṃkhyeyācintyātulyāparimāṇeṣu",
    "K07bsu033_u:384": " buddhakṣetreṣu ye bodhisattvā mama nāmadheyaṃ śrutvā praṇipatya pañcamaṇḍalanamaskāreṇa",
    "K07bsu033_u:385": " vandiṣyante te bodhisattvacaryāṃ caranto na sadevakena lokena satkriyeran,",
    "K07bsu033_u:386": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:387": " 36. sacenme bhagavan bodhiprāptasya kasyacidbodhisattvasya cīvaradhāvanaśoṣaṇasīvanarañjanakarma kartavyaṃ bhavet,",
    "K07bsu033_u:388": " na tveva navābhijātacīvararatnaiḥ prāvṛtamevātmānaṃ saṃjānīyuḥ sahacittotpādāttathāgatānujñātaiḥ,",
    "K07bsu033_u:389": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:390": " 37. sacenme bhagavan bodhiprāptasya tatra buddhakṣetre sahotpannāḥ sattvā naivaṃvidhaṃ sukhaṃ pratilabheraṃstadyathāpi nāma niṣparidāhasyārhato",
    "K07bsu033_u:391": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:392": " 38. sacenme bhagavan bodhiprāptasya tatra buddhakṣetre ye bodhisattvāḥ pratyājātāḥ,",
    "K07bsu033_u:393": " te yathārūpaṃ buddhakṣetre guṇālaṃkāravyūhamākāṅkṣeyuḥ,",
    "K07bsu033_u:394": " tathārūpaṃ nānāratnavṛkṣebhyo na saṃjanayeyuḥ,",
    "K07bsu033_u:395": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:396": " 39. sacenme bhagavan bodhiprāptasya mama nāmadheyaṃ śrutvā anyabuddhakṣetropapannā bodhisattvā indriyabalavaikalyaṃ gaccheyuḥ,",
    "K07bsu033_u:397": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:398": " 40. sacenme bhagavan bodhiprāptasya tadanyabuddhakṣetrasthāne bodhisattvā mama nāmadheyasahaśravaṇānna suvibhaktavatīṃ nāma samādhiṃ pratilabheran,",
    "K07bsu033_u:399": " yatra samādhau sthitvā bodhisattvā ekakṣaṇavyatihāreṇa aprameyāsaṃkhyeyācintyātulyāparimāṇān buddhān bhagavataḥ paśyanti,",
    "K07bsu033_u:400": " sa caiṣāṃ samādhirantarā vipraṇaśyet,",
    "K07bsu033_u:401": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:402": " 41. sacenme bhagavan bodhiprāptasya tadanyeṣu buddhakṣetreṣu mama nāmadheyaṃ śrutvā",
    "K07bsu033_u:403": " tacchravaṇasahagatena kuśalamūlena sattvā nābhijātakulopapattiṃ pratilabheran yāvadbodhiparyantam,",
    "K07bsu033_u:404": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:405": " (Sukhv, Vaidya 230)",
    "K07bsu033_u:406": " 42. sacenme bhagavan bodhiprāptasya tadanyeṣu buddhakṣetreṣu ye bodhisattvā mama",
    "K07bsu033_u:407": " nāmadheyaṃ śrutvā tacchravaṇakuśalamūlena yāvadbodhiparyantaṃ te sarve bodhisattvacaryāprītiprāmodyakuśalamūlasamavadhānagatā na bhaveyuḥ,",
    "K07bsu033_u:408": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:409": " 43. sacenme bhagavan bodhiprāptasya sahanāmadheyaśravaṇāttadanyeṣu lokadhātuṣu bodhisattvā na samantānugataṃ nāma samādhiṃ pratilabheran,",
    "K07bsu033_u:410": " yatra sthitvā bodhisattvā ekakṣaṇavyatihāreṇa aprameyāsaṃkhyeyācinyātulyāparimāṇān buddhān bhagavataḥ satkurvanti,",
    "K07bsu033_u:411": " sa caiṣāṃ samādhirantarā vipraṇaśyedyāvadbodhimaṇḍaparyantam,",
    "K07bsu033_u:412": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:413": " 44. sacenme bhagavan bodhiprāptasya tatra buddhakṣetre ye sattvāḥ pratyājātā bhaveyuḥ te yathārūpāṃ dharmadeśanāmākāṅkṣeyuḥ śrotum,",
    "K07bsu033_u:414": " tathārūpāṃ sahacittotpādānna śṛṇuyuḥ,",
    "K07bsu033_u:415": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:416": " 45. sacenme bhagavan bodhiprāptasya tatra buddhakṣetre tadanyeṣu buddhakṣetreṣu ye ca bodhisattvā mama nāmadheyaṃ śṛṇuyuḥ,",
    "K07bsu033_u:417": " te sahanāmadheyaśravaṇānnāvaivartikā bhaveyuranuttarāyāḥ samyaksaṃbodheḥ,",
    "K07bsu033_u:418": " mā tāvadahamanuttarāṃ samyaksaṃbodhimabhisaṃbudhyeyam //",
    "K07bsu033_u:419": " 46. sacenme bhagavan bodhiprāptasya buddhaśāsturbuddhakṣetreṣu te bodhisattvā mama nāmadheyaṃ śṛṇuyuḥ,",
    "K07bsu033_u:420": " te sahanāmadheyaśravanātprathamadvitīyatṛtīyāḥ kṣāntīḥ pratilabheran nāvaivartikā bhaveyurbuddhadharmasaṃghebhyaḥ,",
    "K07bsu033_u:421": " mā tāvadahamanuttarāṃ samyaksaṃbodhimabhibudhyeyam // Sukhv_8 //",
    "K07bsu033_u:422": " START Sukhv 9:",
    "K07bsu033_u:423": " atha khalvānanda sa dharmākaro bhikṣurimānevaṃrūpān praṇidhānaviśeṣānnirdiśya tasyāṃ velāyām buddhānubhāven imā gāthā abhāṣata -",
    "K07bsu033_u:424": " saci mi[siya] viśiṣṭa naivarūpā varapraṇidhāna siyā khu bodhiprāpto /",
    "K07bsu033_u:425": " māha siya gavendrasattvasāro daśabaladhāri atulyadakṣiṇīyaḥ // Sukhv_vs_11 //",
    "K07bsu033_u:426": " saci mi siya na kṣetra evarūpaṃ bahu adha nānaprabhūtadivyavittam /",
    "K07bsu033_u:427": " sukhita naraka yeya duḥkhaprāpto māha siyā ratanāna[loka]rājā // Sukhv_vs_12 //",
    "K07bsu033_u:428": " saci mi upagatasya bodhimaṇḍaṃ daśadiśi pravraji nāmadheyu kṣipram /",
    "K07bsu033_u:429": " pṛthu bahava ananta buddhakṣetrā māha siyā balaprāptu lokanāthaḥ // Sukhv_vs_13 //",
    "K07bsu033_u:430": " (Sukhv, Vaidya 231)",
    "K07bsu033_u:431": " saci khu ahu rameya kāmabhogāṃ smṛtimatiyā gatiyā vihīnu santaḥ /",
    "K07bsu033_u:432": " atula śiva sameyamāna bodhiṃ māha siyā balaprāptu śāstra loke // Sukhv_vs_14 //",
    "K07bsu033_u:433": " vipulaprabha atulyananta nātha diśi vidiśi sphuri sarvabuddhakṣetrā /",
    "K07bsu033_u:434": " rāga praśami sarvadoṣamohāṃ narakagatismi praśāmi dhūmaketum // Sukhv_vs_15 //",
    "K07bsu033_u:435": " janiya suruciraṃ viśālanetraṃ vidhuniya sarvanarāṇa andhakāram /",
    "K07bsu033_u:436": " apaniya su na akṣaṇānaśeṣāṃ upanayi svargagatānanantatejāṃ // Sukhv_vs_16 //",
    "K07bsu033_u:437": " na tapati nabha candrasūryaābhā maṇigaṇa agniprabhā na devatānām /",
    "K07bsu033_u:438": " abhibhavati narendra ābha sarvāṃ purimacariṃ pariśuddha ācaritvā // Sukhv_vs_17 //",
    "K07bsu033_u:439": " puruṣavaru nidhāna duḥkhitānāṃ diśi vidiśāsu na asti evarūpaḥ /",
    "K07bsu033_u:440": " kuśalaśatasahasrasarvapūrṇa parṣagaro nadi buddhasiṃhanādam // Sukhv_vs_18 //",
    "K07bsu033_u:441": " purimajina svayaṃbhu satkaritvā vratatapakoṭi caritva aprameyām /",
    "K07bsu033_u:442": " pravaravarasame 'smi jñānaskandha praṇidhibalapratipūrṇa sattvasāro // Sukhv_vs_19 //",
    "K07bsu033_u:443": " yatha bhagava asaṅgajñānadarśī trividha prajānati saṃskṛte narendraḥ /",
    "K07bsu033_u:444": " ahamapi siya tulyadakṣiṇīyo vidupravaro naranāyako narāṇām // Sukhv_vs_20 //",
    "K07bsu033_u:445": " saci mi ayu narendra evarūpā praṇidhi samṛdhyati bodhi prāpuṇitvā /",
    "K07bsu033_u:446": " calatu aya sahasralokadhātu kusumapravarṣaṇa bhātu devasaṃghāṃ // Sukhv_vs_21 //",
    "K07bsu033_u:447": " (Sukhv, Vaidya 232)",
    "K07bsu033_u:448": " pracalita vasudhā pravarṣi puṣpāḥ tūryaśatā gagane 'tha saṃpraṇeduḥ /",
    "K07bsu033_u:449": " divyaruciracandanasya cūrṇā avakiri caiva bhaviṣya loki buddhaḥ // Sukhv_vs_22 //",
    "K07bsu033_u:450": " iti // Sukhv_9 //",
    "K07bsu033_u:451": " START Sukhv 10:",
    "K07bsu033_u:452": " evaṃrūpayā ānanda praṇidhānasaṃpadā sa dharmākaro bhikṣurbodhisattvo mahāsattvaḥ samanvāgato 'bhūt /",
    "K07bsu033_u:453": " evaṃrūpayā cānanda praṇidhānasaṃpadā alpakā bodhisattvāḥ samanvāgatāḥ /",
    "K07bsu033_u:454": " alpakānāṃ caivaṃrūpāṇāṃ praṇidhīnāṃ loke prādurbhāvo bhavati parīttānām /",
    "K07bsu033_u:455": " na punaḥ sarvaśo nāsti /",
    "K07bsu033_u:456": " sa khalu punarānanda dharmākaro bhikṣustasya bhagavato lokeśvararājasya tathāgatasya",
    "K07bsu033_u:457": " purataḥ sadevakasya lokasya samārakasya sabrahmakasya saśramaṇabrāhmaṇikāyāḥ prajāyāḥ",
    "K07bsu033_u:458": " sadevamānuṣāsurāyāḥ purata imānevaṃrūpān praṇidhānaviśeṣānnirdiśya yathābhūtapratijñāpratipattipratiṣṭhito 'bhūt /",
    "K07bsu033_u:459": " sa imāmevaṃrūpāṃ buddhakṣetrapariśuddhiṃ buddhakṣetramāhātmyaṃ buddhakṣetrodāratāṃ",
    "K07bsu033_u:460": " samudānayan bodhisattvacaryāṃ caran aprameyāsaṃkhyeyācintyātulyāmāpyāparimāṇānabhilāpyāni",
    "K07bsu033_u:461": " varṣakoṭīniyutaśatasahasrāṇi na jātu kāmavyāpādavihiṃsāvitarkān vitarkitavān,",
    "K07bsu033_u:462": " na jātu kāmavyāpādavihiṃsāsaṃjñāmutpāditavān,",
    "K07bsu033_u:463": " na jātu rūpaśabdagandharasaspraṣṭavyasaṃjñāmutpāditavān /",
    "K07bsu033_u:464": " sa daharamanohara eva surato 'bhūtsukhasaṃvāso 'dhivāsanajātīyaḥ subhagaḥ supoṣo",
    "K07bsu033_u:465": " 'lpecchaḥ saṃtuṣṭaḥ pravivikto 'duṣṭo 'mūḍho 'śaṅko 'jihmo 'śaṭho 'māyāvī sukhilomaḥ",
    "K07bsu033_u:466": " priyālāpo nityābhiyuktaḥ śukladharmaparyeṣṭau sunikṣiptadhuraḥ sarvasattvānāmarthāya",
    "K07bsu033_u:467": " mahāpraṇidhānaṃ samudānitavān buddhadharmasaṃghācāryopādhyāyakalyāṇamitrasagauravo",
    "K07bsu033_u:468": " nityasaṃnaddho bodhisattvacaryāyāmārjavo mārdavo 'kuhako 'nilapako guṇavān pūrvaṃgamaḥ",
    "K07bsu033_u:469": " sarvakuśaladharmasamādāpanatāyai śūnyatānimittāpraṇihitānabhisaṃskārānutpādavihārairnirmānaḥ",
    "K07bsu033_u:470": " svārakṣitavākyaścābhūt /",
    "K07bsu033_u:471": " bodhisattvacaryāṃ caran sa yadvākkarmotsṛṣṭamātmaparobhayavyāpādāya saṃvartate,",
    "K07bsu033_u:472": " tathāvidhaṃ tyaktvā yadvākkarma svaparobhayahitasukhasaṃvartakaṃ tadevābhiprayuktavān /",
    "K07bsu033_u:473": " evaṃ ca samprajāno 'bhūt yadgrāmanagaranigamajanapadarāṣṭrarājadhānīṣvavataranna jātu rūpaśabdagandharasaspraṣṭavyadharmeṣvanunīto 'bhūdapratihataḥ",
    "K07bsu033_u:474": " sa bodhisattvacaryāyāṃ caran svayaṃ ca dānapāramitāyāmacarat parāṃśca tatraiva samādāpitavān,",
    "K07bsu033_u:475": " svayaṃ ca śīlakṣāntivīryadhyānaprajñāpāramitāsvacarat,",
    "K07bsu033_u:476": " parāṃśca tatraiva samādāpitavān /",
    "K07bsu033_u:477": " tathārūpāṇi ca kuśalamūlāni samudānītavān,",
    "K07bsu033_u:478": " yaiḥ samanvāgato yatrayatropapadyate,",
    "K07bsu033_u:479": " tatra tatra asyānekāni nidhānakoṭīniyutaśatasahasrāṇi dharaṇyāḥ prādurbhavanti /",
    "K07bsu033_u:480": " tena bodhisattvacaryāṃ caratā tāvadaprameyāsaṃkhyeyāni sattvakoṭīniyutaśatasahasrāṇyanuttarāyāṃ samyaksaṃbodhau pratiṣṭhāpitāni,",
    "K07bsu033_u:481": " yeṣāṃ na sukaraṃ vākkarmaṇā paryantamadhigantum /",
    "K07bsu033_u:482": " tāvadaprameyāsaṃkhyeyā buddhā bhagavantaḥ satkṛtā gurukṛtā mānitāḥ pūjitāścīvarapiṇḍapātraśayanāsanaglānapratyayabhaiṣajyapariṣkāraiḥ sarvasukhopadhānasparśavihāraiḥ pratipāditāḥ /",
    "K07bsu033_u:483": " yāvantaḥ sattvāḥ śreṣṭhigṛhapatyamātyakṣatriyabrāhmaṇamahāśālakuleṣu pratiṣṭhāpitāḥ,",
    "K07bsu033_u:484": " teṣāṃ na sukaro vākkarmanirdeśena paryanto 'dhigantum /",
    "K07bsu033_u:485": " evaṃ jāmbūdvīpeśvarāśca pratiṣṭhāpitāścakravartitve lokapālatve śakratve suyāmatve (Sukhv, Vaidya 233)",
    "K07bsu033_u:486": " sutuṣitatve sunirmitatve suvaśavartitve devarājatve mahābrahmatve ca pratiṣṭhāpitāḥ /",
    "K07bsu033_u:487": " tāvadaprameyāsaṃkhyeyā buddhā bhagavantaḥ satkṛtā gurukṛtā mānitāḥ pūjitāścīvarapiṇḍapātraśayanāsanaglānapratyayabhaiṣajyapariṣkāraiḥ sarvasukhopadhānasparśavihāraiḥ pratipāditāḥ /",
    "K07bsu033_u:488": " yāvantaḥ sattvāḥ śreṣṭhigṛhapatyamātyakṣatriyabrāhmaṇamahāśālakuleṣu pratiṣṭhāpitāḥ,",
    "K07bsu033_u:489": " teṣāṃ na sukaro vākkarmanirdeśena paryanto 'dhigantum /",
    "K07bsu033_u:490": " evaṃ jāmbūdvīpeśvarāśca pratiṣṭhāpitāścakravartitve lokapālatve śakratve suyāmatve sutuṣitatve sunirmitatve vaśavartitve devarājatve mahābrahmatve ca pratiṣṭhāpitāḥ /",
    "K07bsu033_u:491": " tāvadaprameyāsaṃkhyeyā buddhā bhagavantaḥ satkṛtā gurukṛtā mānitāḥ pūjitā dharmacakrapravartanārthaṃ cādhīṣṭāḥ,",
    "K07bsu033_u:492": " yeṣāṃ na sukaro vākkarmanirdeśena paryanto 'dhigantum /",
    "K07bsu033_u:493": " sa evaṃrūpaṃ kuśalaṃ samudānayat,",
    "K07bsu033_u:494": " yadasya bodhisattvacaryāṃ carato 'prameyāsaṃkhyeyācintyātulyāmāpyāparimāṇānabhilāpyāni kalpakoṭīniyutaśatasahasrāṇi surabhirdivyātikrāntacandanagandho mukhātpravāti sma /",
    "K07bsu033_u:495": " sarvaromakūpebhya utpalagandho vāti sma /",
    "K07bsu033_u:496": " sarvalokābhirūpaścābhūtprāsādiko darśanīyaḥ paramaśubhavarṇapuṣkalatayā samanvāgataḥ lakṣaṇavyañjanasamalaṃkṛtenātmabhāvena /",
    "K07bsu033_u:497": " tasya sarvaratnālakārāḥ sarvavastracīvarābhinirhārāḥ sarvapuṣpadhūpagandhamālyavilepanacchatradhvajapatākābhinirhārāḥ",
    "K07bsu033_u:498": " sarvavādyasaṃgītyabhinirhārāśca sarvaromakūpebhyaḥ pāṇitalābhyāṃ ca niścaranti sma /",
    "K07bsu033_u:499": " sarvānnapānakhādyabhojyalehyarasābhinirhārāḥ sarvopabhogaparibhogābhinirhārāśca pāṇitalābhyāṃ prasyandantaḥ prādurbhavanti sma /",
    "K07bsu033_u:500": " iti hi sarvapariṣkāravaśitāprāptaḥ sa ānanda dharmākaro bhikṣurabhūt pūrvaṃ bodhisattvacaryāṃ caran // Sukhv_10 //",
    "K07bsu033_u:501": " START Sukhv 11:",
    "K07bsu033_u:502": " evamukte āyuṣmānānando bhagavantametadavocat - kiṃ punarbhagavan sa dharmākaro bhikṣurbodhisattvo mahāsattvo 'nuttarāṃ samyaksaṃbodhimabhisaṃbudhyātītaḥ",
    "K07bsu033_u:503": " utāho 'nabhisaṃbuddhaḥ atha pratyutpanno 'bhisaṃbuddha etarhi tiṣṭhati dhriyate yāpayati dharmaṃ ca deśayati?",
    "K07bsu033_u:504": " bhagavānāha - na,",
    "K07bsu033_u:505": " khalu punarānanda sa tathāgato 'tīto na anāgataḥ /",
    "K07bsu033_u:506": " api tveva sa tathāgato 'rhan samyaksaṃbodhimabhisaṃbuddha etarhiṃ tiṣṭhati dhriyate",
    "K07bsu033_u:507": " yāpayati dharmaṃ ca deśayati paścimāyāṃ diśi ito koṭīniyutaśatasahasratame ca buddhakṣetre",
    "K07bsu033_u:508": " sukhāvatyāṃ lokadhātāvamitābho nāma tathāgato 'rhan samyaksaṃbuddho 'parimāṇairbodhisattvaiḥ",
    "K07bsu033_u:509": " parivṛtaḥ puraskṛto 'nantaiḥ śrāvakairanantayā buddhakṣetrasaṃpadā samanvāgataḥ // Sukhv_11 //",
    "K07bsu033_u:510": " START Sukhv 12:",
    "K07bsu033_u:511": " amitā cāsya prabhā yasya na sukaraṃ pramāṇaparyantamadhigantum - iyanti buddhakṣetraśatāni,",
    "K07bsu033_u:512": " iyanti buddhakṣetrasahasrāṇi,",
    "K07bsu033_u:513": " iyanti buddhakṣetraśatasahasrāṇi,",
    "K07bsu033_u:514": " iyanti buddhakṣetrakoṭīni,",
    "K07bsu033_u:515": " iyanti buddhakṣetrakoṭīśatāni,",
    "K07bsu033_u:516": " iyanti buddhakṣetrakoṭīsahasrāṇi,",
    "K07bsu033_u:517": " iyanti buddhakṣetrakoṭīśatasahasrāṇi,",
    "K07bsu033_u:518": " iyanti buddhakṣetrakoṭīniyutaśatasahasrāṇi spharitvā tiṣṭhatīti /",
    "K07bsu033_u:519": " api tu khalu punarānanda saṃkṣiptena pūrvasyāṃ diśi gaṅgānadīvālukopamāni buddhakṣetrakoṭīniyutaśatasahasrāṇi tayā tasya bhagavato 'mitābhasya prabhayā sadā sphuṭāni /",
    "K07bsu033_u:520": " evaṃ dakṣiṇapaścimottarāsvadha ūrdhvaṃ digvidikṣu ca ekaikasyāṃ diśi samantādgaṅgānadīvālukopamāni yāvadbuddhakṣetrakoṭīniyutaśatasahasrāṇi (Sukhv, Vaidya 234)",
    "K07bsu033_u:521": " tasya bhagavato 'mitābhasya prabhayā sadā parisphuṭāni sthāpayitvā buddhān bhagavataḥ",
    "K07bsu033_u:522": " pūrvapraṇidhānādhiṣṭhānena ye vyāmaprabhayā ekadvitricatuḥpañcadaśaviṃśatitriṃśaccatvāriṃśatpañcāśadyojanaprabhayā",
    "K07bsu033_u:523": " yojanaśataprabhayā yojanasahasraprabhayā yojanaśatasahasraprabhayā yāvadanekayojanakoṭīniyutaśatasahasraprabhayā",
    "K07bsu033_u:524": " vā lokaṃ spharitvā tiṣṭhanti /",
    "K07bsu033_u:525": " nāstyānanda upamopanyāso yena śakyaṃ tasyāmitābhasya tathāgatasya prabhāyāḥ pramāṇamudgrahītum /",
    "K07bsu033_u:526": " tadanenānanda paryāyeṇa sa tathāgato 'mitābha ityucyate,",
    "K07bsu033_u:527": " amitaprabho 'mitaprabhāso 'samāptaprabho 'saṃgataprabhaḥ prabhāśikhotsṛṣṭaprabhaḥ",
    "K07bsu033_u:528": " sadivyamaṇiprabho 'pratihataraśmirāgaprabho rājanīyaprabhaḥ premaṇīyaprabhaḥ pramodanīyaprabhaḥ",
    "K07bsu033_u:529": " saṃgamanīyaprabha upoṣaṇīyaprabho nibandhanīyaprabho 'tivīryaprabho 'tulyaprabho",
    "K07bsu033_u:530": " 'bhibhūyanarendrāmūnnayendraprabhaḥ(?)",
    "K07bsu033_u:531": " śrāntasaṃcayendusūryajihmīkaraṇaprabho 'bhibhūya lokapālaśakrabrahmaśuddhāvāsamaheśvarasarvadevajihmīkaraṇaprabha ityucyate /",
    "K07bsu033_u:532": " sā ca āryaprabhā vimalā vipulā kāyasukhasaṃjananī cittaudvilyakaraṇī devāsuranāgayakṣagandharvagaruḍamahoragakinnaramanuṣyāmanuṣyāṇāṃ",
    "K07bsu033_u:533": " prītiprāmodyasukhakaraṇī kuśalāśayānāṃ sattvānāṃ kalyakuśalamimiṇevadviprāmodyakaraṇī(?)",
    "K07bsu033_u:534": " ye 'nyeṣvapyanantāparyanteṣu buddhakṣetreṣu /",
    "K07bsu033_u:535": " anena cānanda paryāyeṇa tathāgataḥ paripūrṇaṃ kalpaṃ bhāṣyet tasyāmitābhasya tathāgatasya nāma karmopādāya prabhāmārabhya,",
    "K07bsu033_u:536": " na ca śaknoti guṇaparyantamadhigantuṃ tasyāḥ prabhāyāḥ,",
    "K07bsu033_u:537": " tathāgatasya vaiśāradyopacchedo bhavet /",
    "K07bsu033_u:538": " tatkasya hetoḥ?",
    "K07bsu033_u:539": " ubhayamapyetadānanda aprameyamasaṃkhyeyamacintyāparyantaṃ yadidaṃ tasya bhagavato 'mitābhasya tathāgatasya prabhāguṇavibhūtiḥ,",
    "K07bsu033_u:540": " tathāgatasya cānuttaraṃ prajñāpratibhānam // Sukhv_12 //",
    "K07bsu033_u:541": " START Sukhv 13:",
    "K07bsu033_u:542": " tasya khalu punarānanda amitābhasya tathāgatasyāprameyaḥ śrāvakasaṃgho yasya na sukaraṃ pramāṇamudgrahītum - iyatyaḥ śrāvakakoṭyaḥ,",
    "K07bsu033_u:543": " iyanti śrāvakakoṭīśatāni,",
    "K07bsu033_u:544": " iyanti śrāvakakoṭīsahasrāṇi,",
    "K07bsu033_u:545": " iyanti śrāvakakoṭīśatasahasrāṇi,",
    "K07bsu033_u:546": " iyanti kaṃkarāṇi,",
    "K07bsu033_u:547": " iyanti bimbarāṇi,",
    "K07bsu033_u:548": " iyanti nayutāni,",
    "K07bsu033_u:549": " iyantyayutāni,",
    "K07bsu033_u:550": " iyantyakṣobhyāṇi,",
    "K07bsu033_u:551": " iyanto vivāhāḥ,",
    "K07bsu033_u:552": " iyanti srotāṃsi,",
    "K07bsu033_u:553": " iyanti ojāṃsi,",
    "K07bsu033_u:554": " iyantyaprameyāṇi,",
    "K07bsu033_u:555": " iyantyasaṃkhyeyāni,",
    "K07bsu033_u:556": " iyantyagaṇyāni,",
    "K07bsu033_u:557": " iyantyatulyāni,",
    "K07bsu033_u:558": " iyantyacintyānīti /",
    "K07bsu033_u:559": " tadyathā ānanda bhikṣurmaudgalyāyana ṛddhivaśitāprāptaḥ /",
    "K07bsu033_u:560": " sa ākāṅkṣan trisāhasramahāsāhasralokadhātau yāvanti tārārūpāṇi tāni sarvāṇyekarātridine nagareṇa gaṇayet,",
    "K07bsu033_u:561": " evaṃrūpāṇāṃ ca ṛddhimatāṃ koṭīniyutaśatasahasraṃ bhavet,",
    "K07bsu033_u:562": " te ca varṣakoṭīniyutaśatasahasramananyakarmaṇā amitābhasya tathāgatasya prathamaśrāvakasaṃnipātaṃ gaṇayeyuḥ /",
    "K07bsu033_u:563": " ebhirgaṇayadbhiḥ śatatamo 'pi bhāgo na gaṇito bhavet,",
    "K07bsu033_u:564": " sahasratamo 'pi śatasahasratamo 'pi,",
    "K07bsu033_u:565": " yāvatkalāmapi upamāmapi upanisāmapi na gaṇito bhavet /",
    "K07bsu033_u:566": " tadyathā ānanda mahāsamudrāccaturaśītiyojanasahasrāṇyāvedhena tiryagaprameyāt kaścideva puruṣaḥ śatadhā bhinnayā bālāgrakoṭyā ekamudakabindumabhyutkṣipet,",
    "K07bsu033_u:567": " tatkiṃ manyase ānanda katamo 'tra bahutaraḥ - yo vā śatadhā bhinnayā bālāgrakoṭyābhyutkṣipta eka udakabinduḥ,",
    "K07bsu033_u:568": " yo vā mahāsamudre 'psakandho 'vaśisṭa iti?",
    "K07bsu033_u:569": " ānanda āha - yojanasahasramapi tāvadbhagavan mahāsamudrasya parīttaṃ bhavet kimaṅga punaḥ śatadhā bhinnayā bālāgrakoṭyā (Sukhv, Vaidya 235)",
    "K07bsu033_u:570": " utkṣipta eka udakabinduḥ /",
    "K07bsu033_u:571": " bhagavānāha - tadyathā sa ekabinduḥ,",
    "K07bsu033_u:572": " iyattamaḥ sa prathamasaṃnipāto 'bhūt /",
    "K07bsu033_u:573": " tairmaudgalyāyanasadṛśairbhikṣubhirgaṇayadbhistena varṣakoṭīniyutaśatasahasreṇa gaṇitaṃ bhavet,",
    "K07bsu033_u:574": " yathā mahāsamudre 'pskandho 'vaśiṣṭaḥ /",
    "K07bsu033_u:575": " evamagaṇitaṃ draṣṭavyam /",
    "K07bsu033_u:576": " kaḥ punarvādo dvitīyatṛtīyādīnāṃ śrāvakasaṃnipātānām /",
    "K07bsu033_u:577": " evamanantāparyantastasya bhagavataḥ śrāvakasaṃgho yo 'prameyāsaṃkhyeya ityeva saṃkhyāṃ gacchati // Sukhv_13 //",
    "K07bsu033_u:578": " START Sukhv 14:",
    "K07bsu033_u:579": " aparimitaṃ ca ānanda tasya bhagavato 'mitābhasya tathāgatasyāyuḥpramāṇaṃ yasya na sukaraṃ pramāṇamadhigantum,",
    "K07bsu033_u:580": " iyanti vā kalpaśatāni,",
    "K07bsu033_u:581": " iyanti vā kalpasahasrāṇi,",
    "K07bsu033_u:582": " iyanti vā kalpaśatasahasrāaṇi,",
    "K07bsu033_u:583": " iyatyo vā kalpakoṭyaḥ,",
    "K07bsu033_u:584": " iyanti vā kalpakoṭīśatāni,",
    "K07bsu033_u:585": " iyanti vā kalpakoṭīsahasrāṇi,",
    "K07bsu033_u:586": " iyanti vā kalpakoṭīśatasahasrāṇi,",
    "K07bsu033_u:587": " iyanti vā kalpakoṭīniyutaśatasahasrāṇīti /",
    "K07bsu033_u:588": " atha tarhi ānanda aparimitameva tasya bhagavat āyuḥpramāṇamaparyantam /",
    "K07bsu033_u:589": " tena sa tathāgato 'mitāyurityucyate /",
    "K07bsu033_u:590": " yathā cānanda iha lokadhātau kalpagaṇanāprajñaptisaṃketaḥ,",
    "K07bsu033_u:591": " tathā sāṃprataṃ daśa kalpāstasya bhagavato 'mitāyuṣastathāgatasyotpannasya anuttarāṃ samyaksaṃbodhimabhisaṃbuddhasya // Sukhv_14 //",
    "K07bsu033_u:592": " START Sukhv 15:",
    "K07bsu033_u:593": " tasya khalu punarānanda bhagavato 'mitābhasya sukhāvatī nāma lokadhāturṛddhā ca sphītā ca kṣemā ca subhikṣā ca ramaṇīyā ca bahudevamanuṣyākīrṇā ca /",
    "K07bsu033_u:594": " tatra khalvānanda lokadhātau na nirayāḥ santi na tiryagyonirna pretaviṣayo nāsurāḥ kāyā nākṣaṇopapattayaḥ /",
    "K07bsu033_u:595": " na ca tāni ratnāni loke pracaranti yāni sukhāvatyāṃ lokadhātau vidyante // Sukhv_15 //",
    "K07bsu033_u:596": " START Sukhv 16:",
    "K07bsu033_u:597": " sā khalvānanda sukhāvatī lokadhātuḥ surabhinānāgandhasamīritā nānāpuṣpaphalasamṛddhā ratnavṛkṣasamalaṃkṛtā tathāgatābhinirmitamanojñasvaranānādvijasaṃghaniṣevitā",
    "K07bsu033_u:598": " te cānanda ratnavṛkṣā nānāvarṇā anekavarṇā anekaśatasahasravarṇāḥ /",
    "K07bsu033_u:599": " santi tatra ratnavṛkṣāḥ suvarṇavarṇāḥ suvarṇamayāḥ /",
    "K07bsu033_u:600": " santi rūpyavarṇā rūpyamayāḥ /",
    "K07bsu033_u:601": " santi vaiḍūryavarṇā vaiḍūryamayāḥ /",
    "K07bsu033_u:602": " santi sphaṭikavarṇāḥ sphaṭikamayāḥ /",
    "K07bsu033_u:603": " santi musāragalvavarṇā musāragalvamayāḥ /",
    "K07bsu033_u:604": " santi lohitamuktāvarṇā lohitamuktāmayāḥ /",
    "K07bsu033_u:605": " santyaśmagarbhavarṇā aśmagarbhamayāḥ /",
    "K07bsu033_u:606": " santi kecid dvayo ratnayoḥ suvarṇasya rūpyasya ca /",
    "K07bsu033_u:607": " santi trayāṇāṃ ratnānāṃ suvarṇasya rūpyasya vaiḍūryasya ca /",
    "K07bsu033_u:608": " santi caturṇāṃ ratnānāṃ suvarṇasya rūpyasya vaiḍūryasya sphaṭikasya ca /",
    "K07bsu033_u:609": " santi pañcānāṃ ratnānāṃ suvarṇasya rūpyasya vaiḍūryasya sphaṭikasya musāragalvasya ca /",
    "K07bsu033_u:610": " santi ṣaṇṇāṃ ratnānāṃ suvarṇasya rūpyasya vaiḍūryasya sphaṭikasya musāragalvasya lohitamuktāyāśca /",
    "K07bsu033_u:611": " santi saptānāṃ ratnānāṃ suvarṇasya rūpyasya vaiḍūryasya sphaṭikasya musāragalvasya lohitamuktāyā aśmagarbhasya ca saptamasya /",
    "K07bsu033_u:612": " tatrānanda suvarṇamayānāṃ vṛkṣāṇāṃ suvarṇamayāni mūlaskandhaviṭapaśākhāpatrapuṣpāṇi,",
    "K07bsu033_u:613": " phalāni rūpyamayāṇi /",
    "K07bsu033_u:614": " rūpyamayāṇāṃ vṛkṣāṇāṃ rūpyamayānyeva mūlaskandhaviṭapaśākhāpatrapuṣpāṇi,",
    "K07bsu033_u:615": " phalāni vaiḍūryamayāṇi /",
    "K07bsu033_u:616": " vaiḍūryamayāṇāṃ vṛkṣāṇāṃ vaiḍūryamayāṇi mūlaskandhaviṭapaśākhāpatrapuṣpāṇi,",
    "K07bsu033_u:617": " phalāni sphaṭikamayāni /",
    "K07bsu033_u:618": " sphaṭikamayānāṃ vṛkṣāṇāṃ sphaṭikamayānyeva mūlaskandhaviṭapaśākhāpatrapuṣpāṇi, (Sukhv, Vaidya 236)",
    "K07bsu033_u:619": " phalāni ca musāragalvamayāni /",
    "K07bsu033_u:620": " musāragalvamayānāṃ vṛkṣāṇāṃ musāragalvamayānyeva mūlaskandhaviṭapaśākhāpatrapuṣpāṇi,",
    "K07bsu033_u:621": " phalāni ca lohitamuktāmayāni /",
    "K07bsu033_u:622": " lohitamuktāmayānāṃ vṛkṣāṇāṃ lohitamuktāmayānyeva mūlaskandhaviṭapaśākhāpatrapuṣpāṇi,",
    "K07bsu033_u:623": " phalāni cāśmagarbhamayāṇi /",
    "K07bsu033_u:624": " aśmagarbhamayāṇāṃ vṛkṣāṇāmaśmagarbhamayāṇyeva mūlaskandhaviṭapaśākhāpatrapuṣpāṇi,",
    "K07bsu033_u:625": " phalāni ca suvarṇamayāni /",
    "K07bsu033_u:626": " keṣāṃcidānanda vṛkṣāṇāṃ suvarṇamayāni mūlāni,",
    "K07bsu033_u:627": " rūpyamayāḥ skandhāḥ,",
    "K07bsu033_u:628": " vaiḍūryamayā viṭapāḥ,",
    "K07bsu033_u:629": " sphaṭikamayāḥ śākhāḥ,",
    "K07bsu033_u:630": " musāragalvamayāni patrāṇi,",
    "K07bsu033_u:631": " lohitamuktāmayāni puṣpāṇi,",
    "K07bsu033_u:632": " aśmagarbhamayāṇi phalāni /",
    "K07bsu033_u:633": " keṣāṃcidānanda vṛkṣāṇāṃ rūpyamayāṇi mūlāni,",
    "K07bsu033_u:634": " vaiḍūryamayāḥ skandhāḥ,",
    "K07bsu033_u:635": " sphaṭikamayā viṭapāḥ,",
    "K07bsu033_u:636": " musāragalvamayāḥ śākhāḥ,",
    "K07bsu033_u:637": " lohitamuktāmayāni patrāṇi,",
    "K07bsu033_u:638": " aśmagarbhamayāṇi puṣpāṇi,",
    "K07bsu033_u:639": " suvarṇamayāni phalāni /",
    "K07bsu033_u:640": " keṣāṃcidānanda vṛkṣāṇāṃ vaiḍūryamayāṇi mūlāni,",
    "K07bsu033_u:641": " sphaṭikamayāḥ skandhāḥ,",
    "K07bsu033_u:642": " musāragalvamayā viṭapāḥ,",
    "K07bsu033_u:643": " lohitamuktāmayāḥ śākhāḥ,",
    "K07bsu033_u:644": " aśmagarbhamayāṇi patrāṇi,",
    "K07bsu033_u:645": " suvarṇamayāni puṣpāṇi,",
    "K07bsu033_u:646": " rūpyamayāṇi phalāni /",
    "K07bsu033_u:647": " keṣāṃcidānanda vṛkṣāṇāṃ sphaṭikamayāni mūlāni,",
    "K07bsu033_u:648": " musāragalvamayāḥ skandhāḥ,",
    "K07bsu033_u:649": " lohitamuktāmayā viṭapāḥ,",
    "K07bsu033_u:650": " aśmagarbhamayāḥ śākhāḥ,",
    "K07bsu033_u:651": " suvarṇamayāni patrāṇi,",
    "K07bsu033_u:652": " rūpyamayāṇi puṣpāṇi,",
    "K07bsu033_u:653": " vaiḍūryamayāṇi phalāni /",
    "K07bsu033_u:654": " keṣāṃcidānanda vṛkṣāṇāṃ musāragalvamayāni mūlāni,",
    "K07bsu033_u:655": " lohitamuktāmayāḥ skandhāḥ,",
    "K07bsu033_u:656": " aśmagarbhamayā viṭapāḥ,",
    "K07bsu033_u:657": " suvarṇamayāḥ śākhāḥ,",
    "K07bsu033_u:658": " rūpyamayāṇi patrāṇi,",
    "K07bsu033_u:659": " vaiḍūryamayāṇi puṣpāṇi,",
    "K07bsu033_u:660": " sphaṭikamayāni phalāni /",
    "K07bsu033_u:661": " keṣāṃcidānanda vṛkṣāṇāṃ lohitamuktāmayāni mūlāni,",
    "K07bsu033_u:662": " aśmagarbhamayāḥ skandhāḥ,",
    "K07bsu033_u:663": " suvarṇamayā viṭapāḥ,",
    "K07bsu033_u:664": " rūpyamayāḥ śākhāḥ,",
    "K07bsu033_u:665": " vaiḍūryamayāṇi patrāṇi,",
    "K07bsu033_u:666": " sphaṭikamayāni puṣpāṇi,",
    "K07bsu033_u:667": " musāragalvamayāṇi phalānikeṣāṃcidānanda vṛkṣāṇāmaśmagarbhamayāṇi mūlāni,",
    "K07bsu033_u:668": " suvarṇamayāḥ skandhāḥ,",
    "K07bsu033_u:669": " rūpyamayā viṭapāḥ,",
    "K07bsu033_u:670": " vaiḍūryamayāḥ śākhāḥ,",
    "K07bsu033_u:671": " sphaṭikamayāni patrāṇi,",
    "K07bsu033_u:672": " musāragalvamayāni puṣpāṇi,",
    "K07bsu033_u:673": " lohitamuktāmayāni phalāni /",
    "K07bsu033_u:674": " keṣāṃcidānanda vṛkṣāṇāṃ saptaratnamayāni mūlāni,",
    "K07bsu033_u:675": " saptaratnamayāḥ skandhāḥ,",
    "K07bsu033_u:676": " saptaratnamayā viṭapāḥ,",
    "K07bsu033_u:677": " saptaratnamayāḥ śākhāḥ,",
    "K07bsu033_u:678": " saptaratnamayāni patrāṇi,",
    "K07bsu033_u:679": " saptaratnamayāni puṣpāṇi,",
    "K07bsu033_u:680": " saptaratnamayāni phalāni /",
    "K07bsu033_u:681": " sarveṣāṃ cānanda teṣāṃ vṛkṣāṇāṃ mūlaskandhaviṭapaśākhāpatrapuṣpaphalāni sukhasaṃsparśāni sugandhīni /",
    "K07bsu033_u:682": " vātena preritena ca teṣāṃ valgumanojñaghoṣo niścaratyasecanako 'pratikūlaḥ śravaṇāya /",
    "K07bsu033_u:683": " evaṃrūpairānanda saptaratnamayairvṛkṣaiḥ saṃtataṃ tadbuddhakṣetraṃ samantācca kadalīskandhaiḥ",
    "K07bsu033_u:684": " saptaratnamayai ratnatālapaṅktibhiścānuparikṣiptaṃ sarvataśca hemajālapraticchannaṃ",
    "K07bsu033_u:685": " samantaśca sarvaratnamayaiḥ padmaiḥ saṃchannam /",
    "K07bsu033_u:686": " santi tatra padmānyardhayojanapramāṇāni,",
    "K07bsu033_u:687": " santi yojanapramāṇāni,",
    "K07bsu033_u:688": " santi dvitricatuḥpañcayojanapramāṇāni,",
    "K07bsu033_u:689": " santi yāvaddaśayojanapramāṇāni /",
    "K07bsu033_u:690": " sarvataśca ratnapadmātṣaṭtriṃśadraśmikoṭīśatasahasrāṇi niścaranti /",
    "K07bsu033_u:691": " sarvataśca raśmimukhātṣaṭtriṃśadbuddhakoṭīśatasahasrāṇi niścaranti suvarṇamayavarṇaiḥ kāyairdvātriṃśanmahāpuruṣalakṣaṇadharaiḥ,",
    "K07bsu033_u:692": " yāni pūrvasyāṃ diśyaprameyāsaṃkhyeyāsu lokadhātuṣu gatvā sattvebhyo dharmaṃ deśayanti /",
    "K07bsu033_u:693": " evaṃ dakṣiṇapaścimottarāsu dikṣu adha ūrdhvamanuvidikṣu gatāvaraṇe loke 'prameyāsaṃkhyeyāṃllokadhātūn gatiṃ gattvā sattvebhyo dharmaṃ deśayanti",
    "K07bsu033_u:694": " START Sukhv 17:",
    "K07bsu033_u:695": " (Sukhv, Vaidya 237)",
    "K07bsu033_u:696": " tasmin khalu punarānanda buddhakṣetre sarvaśaḥ kālaparvatā na santi sarvato ratnaparvatāḥ sarvaśaḥ sumeravaḥ parvatarājāḥ sarvaśaścakravālā mahācakravālāḥ parvatarājāḥ /",
    "K07bsu033_u:697": " samantācca tadbuddhakṣetraṃ samaṃ ramaṇīyaṃ pāṇitalajātaṃ nānāvidharatnamaṇicitabhūmibhāgam /",
    "K07bsu033_u:698": " evamukte āyuṣmānānando bhagavantametadavocat - ye ca punaste bhagavaṃścāturmahārājakāyikā devāḥ sumerupārśvanivāsinastrāyastriṃśā vā sumerumūrdhni",
    "K07bsu033_u:699": " te kutra pratiṣṭhitāḥ?",
    "K07bsu033_u:700": " bhagavānāha - tatkiṃ manyase ānanda ye te iha sumeroḥ parvatarājasyopari yāmā devāstuṣitā",
    "K07bsu033_u:701": " vā nirmāṇaratayo vā paranirmitavaśavartino vā brahmakāyikā vā brahmapurohitā vā mahābrahmāṇo",
    "K07bsu033_u:702": " va yāvadakaniṣṭhā vā,",
    "K07bsu033_u:703": " kutra te pratiṣṭhitā iti /",
    "K07bsu033_u:704": " ānanda āha - acintyo bhagavan karmaṇāṃ vipākaḥ karmābhisaṃskāraḥ /",
    "K07bsu033_u:705": " bhagavānāha - labdhastvayānanda ihācintyaḥ karmaṇāṃ vipākaḥ karmābhisaṃskāro na buddhānāṃ bhagavatāmacintyaṃ buddhādhiṣṭhānaṃ kṛtapuṇyānāṃ ca sattvānāmavaropitakuśalamūlānām /",
    "K07bsu033_u:706": " tavācintyā puṇyā vibhūtiḥ /",
    "K07bsu033_u:707": " ānanda āha - na me 'tra bhagavan kācitkāṅkṣā vā vimatirvā vicikitsā vā /",
    "K07bsu033_u:708": " api tu khalvahamanāgatānāṃ sattvānāṃ kāṅkṣāvimativicikitsānirghātāya tathāgatametadarthaṃ paripṛcchāmi /",
    "K07bsu033_u:709": " bhagavānāha - sādhu sādhvānanda,",
    "K07bsu033_u:710": " evaṃ te karaṇīyam // Sukhv_17 //",
    "K07bsu033_u:711": " START Sukhv 18:",
    "K07bsu033_u:712": " tasyāṃ khalvānanda sukhāvatyāṃ lokadhātau nānāprakārā nadyaḥ pracaranti /",
    "K07bsu033_u:713": " santi tatra mahānadyo yojanavistārāḥ /",
    "K07bsu033_u:714": " santi yāvadviṃśatitriṃśaccatvāṃriśatpañcāśadyojanavistārā yāvaddvādaśayojanāvedhāḥ /",
    "K07bsu033_u:715": " sarvāśca tā nadyaḥ sukhavāhinyo nānāsurabhigandhavārivāhinyo nānāratnalulitapuṣpasaṃghātavāhinyo nānāmadhurasvaranirghoṣāḥ /",
    "K07bsu033_u:716": " tāsāṃ cānanda koṭiśatasahasrāṅgasaṃprayuktasya divyasaṃgītisamūrcchitasya tūryasya",
    "K07bsu033_u:717": " kuśalaiḥ saṃpravāditasya tāvanmanojñaghoṣo niścarati yathārūpastāsāṃ mahānadīnāṃ",
    "K07bsu033_u:718": " nirghoṣo niścarati gambhīro 'jñeyo 'vijñeyo 'nelaḥ karṇasukho hṛdayaṃgamaḥ premaṇīyo",
    "K07bsu033_u:719": " valgurmanojño 'secanako 'pratikūlaḥ śravaṇāya,",
    "K07bsu033_u:720": " anityaṃ śāntamanātmeti sukhaśravanīyo yasteṣāṃ sattvānāṃ śrotrendriyābhāsamāgacchati /",
    "K07bsu033_u:721": " tāsāṃ khalu punarānanda mahānadīnāmubhayatastīrāṇi nānāgandharatnavṛkṣaiḥ saṃtatāni,",
    "K07bsu033_u:722": " yebhyo nānāśākhāpatrapuṣpamañjaryo 'valambante /",
    "K07bsu033_u:723": " tatra ye sattvāsteṣu nadītīreṣvākāṅkṣanti divyābhirāmaramaṇīyāṃ ratikrīḍāṃ cānubhavitum,",
    "K07bsu033_u:724": " teṣāṃ tatra nadīṣvavatīrṇānāmākāṅkṣatāṃ gulphamātraṃ vāri saṃtiṣṭhate /",
    "K07bsu033_u:725": " ākāṅkṣatāṃ jānumātraṃ kaṭimātraṃ kakṣamātram,",
    "K07bsu033_u:726": " ākāṅkṣatāṃ karṇamātraṃ vāri saṃtiṣṭhate,",
    "K07bsu033_u:727": " divyāśca ratayaḥ prādurbhavanti /",
    "K07bsu033_u:728": " tatra ye sattvā ākāṅkṣanti śītaṃ vāri bhavatviti,",
    "K07bsu033_u:729": " teṣāṃ śītaṃ vāri bhavati /",
    "K07bsu033_u:730": " ya ākāṅkṣanyuṣṇaṃ bhavatviti,",
    "K07bsu033_u:731": " teṣāmuṣṇaṃ bhavati /",
    "K07bsu033_u:732": " ya ākāṅkṣanti śītoṣṇaṃ bhavatviti,",
    "K07bsu033_u:733": " teṣāṃ śītoṣṇameva tadvāri bhavatyanusukham /",
    "K07bsu033_u:734": " tāśca mahānadyo divyatamālapatrāgarukālānusāritagaroragasāracandanavaragandhavāsitavāriparipūrṇāḥ",
    "K07bsu033_u:735": " pravahanti divyotpalapadmakumudapuṇḍarīkasaugandhikādipuṣpasaṃchannā haṃsasārasakrauñcacakravākakāraṇḍavaśukaśārikakokilakuṇālakalaviṅkamayūrādimanojña",
    "K07bsu033_u:736": " - svarāstathāgatābhinirmitapakṣisaṃghaniṣevitapulinā dhārtarāṣṭropaśobhitāḥ sūpatīrthā",
    "K07bsu033_u:737": " vikardamāḥ suvarṇavālukāsaṃkirṇāḥ /",
    "K07bsu033_u:738": " tatra yadā te sattvā ākāṅkṣanti kīdṛśā (Sukhv, Vaidya 238)",
    "K07bsu033_u:739": " asmākamabhiprāyāḥ paripūryantāmiti,",
    "K07bsu033_u:740": " tadā teṣāṃ tādṛśā evābhiprāyā paripūryante /",
    "K07bsu033_u:741": " yaścāsāvānanda tasya vāriṇo nirghoṣaḥ sa manojño niścarati,",
    "K07bsu033_u:742": " yena sarvāvattadbuddhakṣetramabhijñāpyate /",
    "K07bsu033_u:743": " ye ca sattvā nadītīreṣu sthitā ākāṅkṣanti mā asmākamayaṃ śabdaḥ śrotrendriyāvabhāsamāgacchatviti,",
    "K07bsu033_u:744": " teṣāṃ na divyasyāpi śrotrendriyasyāvabhāsamāgacchati /",
    "K07bsu033_u:745": " yaśca yathārūpaṃ śabdamākāṅkṣati śrotum,",
    "K07bsu033_u:746": " sa tathārūpameva manojñaṃ śabdaṃ śṛṇoti /",
    "K07bsu033_u:747": " tadyathā - buddhaśabdaṃ dharmaśabdaṃ saṃghaśabdaṃ pāramitāśabdaṃ bhūmiśabdaṃ balaśabdaṃ",
    "K07bsu033_u:748": " vaiśāradyaśabdamāveṇikabuddhadharmaśabdaṃ pratisaṃvicchabdaṃ śūnyatānimittāpraṇihitānabhisaṃskārājātānutpādābhāvanirodhaśabdaṃ",
    "K07bsu033_u:749": " śāntapraśāntopaśāntaṃ mahāmaitrīmahākarūṇāmahāmuditāmahopekṣāśabdamanutpattikadharmakṣāntyabhiṣekabhūmipratilambhaśabdam /",
    "K07bsu033_u:750": " śrutvā udāraprītiprāmodyaṃ pratilabhate vivekasahagataṃ virāgasahagataṃ śāntasahagataṃ nirodhasahagataṃ dharmasahagataṃ bodhipariniṣpattikuśalamūlasahagataṃ ca /",
    "K07bsu033_u:751": " sarvaśaścānanda sukhāvatyāṃ lokadhātāvakuśalaśabdo nāsti,",
    "K07bsu033_u:752": " sarvaśo nīvaraṇaśabdo nāsti,",
    "K07bsu033_u:753": " sarvaśo 'pāyadurgativinipātaśabdo nāsti,",
    "K07bsu033_u:754": " sarvaśo duḥkhaśabdo nāsti /",
    "K07bsu033_u:755": " aduḥkhāsukhavedanāśabdo 'pi tāvadānanda tatra nāsti,",
    "K07bsu033_u:756": " kutaḥ punarduḥkhaśabdo bhaviṣyati?",
    "K07bsu033_u:757": " tadanena ānanda paryāyeṇa sā lokadhātuḥ sukhāvatītyucyate saṃkṣiptena,",
    "K07bsu033_u:758": " na punarvistareṇa kalpo 'pyānanda parikṣayaṃ gacchetsukhāvatyā lokadhātoḥ sukhakāraṇeṣu parikīrtyamāneṣu,",
    "K07bsu033_u:759": " na tveva śakyaṃ teṣāṃ sukhakāraṇānāṃ paryantamadhigantum // Sukhv_18 //",
    "K07bsu033_u:760": " START Sukhv 19:",
    "K07bsu033_u:761": " tasyāṃ khalu punarānanda sukhāvatyāṃ lokadhātau ye sattvāḥ pratyājātāḥ pratyājaniṣyante,",
    "K07bsu033_u:762": " sarve te evaṃrūpeṇa varṇena balena sthāmnā ārohapariṇāhena ādhipatyena puṇyasaṃcayena",
    "K07bsu033_u:763": " atiṣṇabhirvastrābharaṇodyānavimānakūṭāgāraparibhogairevaṃrūpaśabdagandharasasparśaparibhogaiḥ",
    "K07bsu033_u:764": " evaṃrūpaiśca sarvairapi bhogaparibhogaiḥ samanvāgatāḥ,",
    "K07bsu033_u:765": " tadyathāpi nāma devāḥ paranirmitavaśavartinaḥ /",
    "K07bsu033_u:766": " na khalu punarānanda sukhāvatyāṃ lokadhātau sattvā audārikayūṣaphāṇitākārāhāramāharanti /",
    "K07bsu033_u:767": " api tu khalu punaryathārūpamevāharamākāṅkṣanti,",
    "K07bsu033_u:768": " tathārūpamāhṛtameva saṃjānanti,",
    "K07bsu033_u:769": " prīṇitakāyāśca bhavanti prīṇitamānāḥ /",
    "K07bsu033_u:770": " na teṣāṃ bhūyaḥ kāye prakṣepaḥ karaṇīyaḥ /",
    "K07bsu033_u:771": " te prīṇitakāyāstathārūpāṇi gandhajātānyākāṅkṣanti - īddaśaireva gandhajātairdivyaistadbuddhakṣetraṃ sarvameva nirdhūpitaṃ bhavati /",
    "K07bsu033_u:772": " tatra yastaṃ gandhamāghrātukāmo bhavati,",
    "K07bsu033_u:773": " tasya sarvaśo gandharvarājño vāsanā na samudācarati /",
    "K07bsu033_u:774": " evaṃ ye yathārūpāṇi gandhamālyavilepanacūrṇacīvaracchatradhvajapatākātūryāṇyākāṅkṣanti,",
    "K07bsu033_u:775": " teṣāṃ tathārūpaiśca taiḥ sarvaṃ tadbuddhakṣetraṃ parisphuṭaṃ bhavati /",
    "K07bsu033_u:776": " cīvarāṇyākāṅkṣanti nānāvarṇānyanekaśatasahasravarṇāni,",
    "K07bsu033_u:777": " teṣāṃ tādṛśaireva cīvararatnaiḥ sarvaṃ tadbuddhakṣetraṃ parisphuṭaṃ bhavati,",
    "K07bsu033_u:778": " prāvṛtameva cātmānaṃ saṃjānanti /",
    "K07bsu033_u:779": " te yathārūpāṇyābharaṇānyākāṅkṣanti,",
    "K07bsu033_u:780": " tadyathā - śīrṣābharaṇāni vā karṇābharaṇāni vā grīvābharaṇāni vā hastapādābharaṇāni",
    "K07bsu033_u:781": " vā yadidaṃ mukuṭāni kuṇḍalāni kaṭakakeyūrāṇi vatsahārā rūcakahārā karṇikā mudrikāḥ",
    "K07bsu033_u:782": " svarṇasūtrāṇi mekhalāḥ svarṇasūtāṇi jālāni muktājālāni sarvaratnajālāni svarṇaratnakiṅkiṇījālāni,",
    "K07bsu033_u:783": " tathārūpairābharaṇairanekaratnaśatasahasrapratyuptaiḥ sphuṭaṃ (Sukhv, Vaidya 239)",
    "K07bsu033_u:784": " tadbuddhakṣetraṃ paśyanti yadidamābharaṇavṛkṣāvasaktaiḥ /",
    "K07bsu033_u:785": " taiścābharaṇairalaṃkṛtamātmānaṃ saṃjānanti /",
    "K07bsu033_u:786": " te yādṛśaṃ vimānamākāṅkṣanti yadvarṇaliṅgasaṃsthānaṃ yāvadārohapariṇāhaṃ nānāratnamayaniryūhaśatasahasrasamalaṃkṛtaṃ nānādivyapuṣpasaṃstīrṇaṃ",
    "K07bsu033_u:787": " tādṛśameva vimānaṃ teṣāṃ purataḥ prādurbhavati /",
    "K07bsu033_u:788": " teṣu manonirvṛtteṣu vimāneṣu saptasaptāsparasahasraparivṛtāḥ puraskṛtā viharanti krīḍanti ramante paricārayanti // Sukhv_19 //",
    "K07bsu033_u:789": " START Sukhv 20:",
    "K07bsu033_u:790": " na ca tatra lokadhātau devānāṃ vā manuṣyāṇāṃ vā nānātvamasti anyatra saṃvṛtivyavahāreṇa devamanuṣyāviti saṃkhyāṃ gacchanti /",
    "K07bsu033_u:791": " tadyathā ānanda rājñaścakravartinaḥ purato manuṣyahīno manuṣyapretako na bhāsate na tapate na virocate,",
    "K07bsu033_u:792": " na ca bhavati viśārado na prabhāśvaraḥ,",
    "K07bsu033_u:793": " evameva devānāṃ paranirmitavaśavartināṃ purataḥ śakro devānāmindro na bhāsate na",
    "K07bsu033_u:794": " tapate na virocate yadidamudyānavimānavastrābharaṇairādhipatyena ṛddhyā vā prātihāryeṇa",
    "K07bsu033_u:795": " vā aiśvaryeṇa vā ānanda,",
    "K07bsu033_u:796": " sa khalu dharmābhisamayena dharmaparibhogeṇa vā /",
    "K07bsu033_u:797": " tatra ānanda yathā devāḥ parinirmitavaśavartinaḥ,",
    "K07bsu033_u:798": " evaṃ sukhāvatyāṃ lokadhātau manuṣyā draṣṭavyāḥ // Sukhv_20 //",
    "K07bsu033_u:799": " START Sukhv 21:",
    "K07bsu033_u:800": " tasyāṃ khalu punarānanda sukhāvatyāṃ lokadhātau pūrvāhṇakālasamaye pratyupasthite samantāccaturdiśamākulāḥ samākulā vāyavo vānti /",
    "K07bsu033_u:801": " teṣāṃ ratnavṛkṣāṇāṃ citrān darśanīyān nānāvarṇānanekavṛntān nānāsurabhidivyagandhaparivāsitān",
    "K07bsu033_u:802": " kṣobhayanti saṃkṣobhayanti īrayanti samīrayanti yato bahūni puṣpaśatāni tasyāṃ ratnamayyāṃ",
    "K07bsu033_u:803": " mahāpṛthivyāṃ prapatanti manojñagandhāni darśanīyāni /",
    "K07bsu033_u:804": " taiśca puṣpaistadbuddhakṣetraṃ samantātsaptapauruṣaṃ saṃskṛtarūpaṃ bhavati /",
    "K07bsu033_u:805": " tadyathāpi nāma puruṣaḥ kuśalaḥ pṛthivyāṃ puṣpasaṃstaraṃ saṃstṛṇuyāt,",
    "K07bsu033_u:806": " ubhābhyāṃ pāṇibhyāṃ samaṃ racayetsucitraṃ darśanīyam,",
    "K07bsu033_u:807": " evameva tadbuddhakṣetraṃ taiḥ puṣpairnānāgandhavarṇaiḥ samantātsaptapauruṣaṃ sphuṭaṃ bhavati /",
    "K07bsu033_u:808": " tāni ca puṣpajātāni mṛdūni kācilindikasukhasaṃsparśāni aupamyamātreṇa,",
    "K07bsu033_u:809": " yāni nikṣipte pāde caturaṅgulamavanamanti,",
    "K07bsu033_u:810": " utkṣipte pāde caturaṅgulamevonnamanti /",
    "K07bsu033_u:811": " nirgate punaḥ pūrvāhṇakālasamaye tāni puṣpāṇi niravaśeṣamantardhīyante /",
    "K07bsu033_u:812": " athe tadbuddhakṣetraṃ viviktaṃ ramyaṃ śubhaṃ bhavatyaparikliṣṭaiḥ pūrvapuṣpaiḥ /",
    "K07bsu033_u:813": " tataḥ punarapi samantāccaturdiśaṃ vāyavo vānti,",
    "K07bsu033_u:814": " ye pūrvavadabhinavāni puṣpāṇyabhiprakiranti /",
    "K07bsu033_u:815": " yathā pūrvāhṇe,",
    "K07bsu033_u:816": " evaṃ madhyāhnakālasamaye saṃdhyāyāṃ rātryāḥ prathame yāme madhyame yāme paścime yāme /",
    "K07bsu033_u:817": " taiśca vātairvāyadbhirnānāgandhaparivāsitaiste sattvāḥ spṛṣṭāḥ santaḥ evaṃ sukhasamarpitā bhavanti tadyathāpi nāma nirodhasamāpanno bhikṣuḥ",
    "K07bsu033_u:818": " START Sukhv 22:",
    "K07bsu033_u:819": " tasmiścānanda buddhakṣetre sarvaśo 'gnisūryacandragrahanakṣatratārārūpāṇāṃ tamondhakārasya nāmadheyaprajñapraptirapi nāsti /",
    "K07bsu033_u:820": " sarvaśo rātriṃdivaṃ prajñaptirapi nāsti anyatra tathāgatavyavahārāt,",
    "K07bsu033_u:821": " sarvaśaścārāmaparigrahasaṃjñā nāsti // Sukhv_22 //",
    "K07bsu033_u:822": " START Sukhv 23:",
    "K07bsu033_u:823": " tasyāṃ khalu punarānanda sukhāvatyāṃ lokadhātau kāle divyagandhodakameghā abhipravarṣayanti divyāni sarvavarṇikāni kusumāni,",
    "K07bsu033_u:824": " divyāni saptaratnāni,",
    "K07bsu033_u:825": " divyaṃ candanacūrṇam,",
    "K07bsu033_u:826": " divyāśchatradhvajapatākā abhipravarṣayanti /",
    "K07bsu033_u:827": " divyāni sarvavarṇikāni kusumāni,",
    "K07bsu033_u:828": " divyāni (Sukhv, Vaidya 240)",
    "K07bsu033_u:829": " vitānāni dhriyante,",
    "K07bsu033_u:830": " divyāni cchatraratnāni sarvābharaṇānyākāśe dhriyante,",
    "K07bsu033_u:831": " divyāni vādyāni pravādyante,",
    "K07bsu033_u:832": " divyāścāpsaraso nṛtyanti // Sukhv_23 //",
    "K07bsu033_u:833": " START Sukhv 24:",
    "K07bsu033_u:834": " tasmin khalu punarānanda buddhakṣetre ye sattvā upapannā utpadyante utpasyante,",
    "K07bsu033_u:835": " sarve te niyatāḥ samyaktve yāvannirvāṇam /",
    "K07bsu033_u:836": " tatkasya hetoḥ?",
    "K07bsu033_u:837": " nāsti tatra dvayo rāśyorvyavasthānaṃ prajñaptirvā yadidamaniyatasya vā mithyātvaniyatasya vā /",
    "K07bsu033_u:838": " tadanenāpyānanda paryāyeṇa sā lokadhātuḥ sukhāvatītyucyate saṃkṣiptena,",
    "K07bsu033_u:839": " na punarvistareṇa /",
    "K07bsu033_u:840": " kalpo 'pyānanda parikṣīyeta sukhāvatyāṃ lokadhātau sukhakāraṇeṣu parikīrtyamāneṣu,",
    "K07bsu033_u:841": " na ca teṣāṃ sukhakāraṇānāṃ śakyaṃ paryantamadhigantum // Sukhv_24 //",
    "K07bsu033_u:842": " START Sukhv 25:",
    "K07bsu033_u:843": " atha khalu bhagavāṃstasyāṃ velāyāmimā gāthā abhāṣata -",
    "K07bsu033_u:844": " sarve 'pi sattvāḥ sukhitā bhaveyurviśuddhajñānāḥ paramārthakovidāḥ /",
    "K07bsu033_u:845": " te kalpakoṭīmatha vāpi cottariṃ sukhāvatīvarṇa prakāśayeyuḥ // Sukhv_vs_23 //",
    "K07bsu033_u:846": " kṣaye kalpakoṭī vajre surāśca sukhāvatīye na ca varṇasāruḥ /",
    "K07bsu033_u:847": " kṣayaṃ na gacchetpratibhā ca teṣāṃ prakāśayantāna tu varṇa nānāṃ // Sukhv_vs_24 //",
    "K07bsu033_u:848": " ye lokadhātū paramāṇusādṛśāṃśchidyeya bhidyeya rajaśca kuryāt /",
    "K07bsu033_u:849": " ato bahū uttari lokadhātu pūreta dānaṃ ratanāhi dadyāt // Sukhv_vs_25 //",
    "K07bsu033_u:850": " naitā kalāpi upamāpi tasya puṇyasya bhontī pṛthulokadhātavaḥ /",
    "K07bsu033_u:851": " ye lokadhātūya sukhāvatīye śrutvaiva nāmaṃ bhavatīha puṇyam // Sukhv_vs_26 //",
    "K07bsu033_u:852": " tato bahū puṇya bhaveta teṣāṃ ye śraddhate jinavacanaṃ saprajñāḥ /",
    "K07bsu033_u:853": " śraddhā hi mūlaṃ jagatasya prāptaye tasmāddhi śrutvā vicitiṃ vinodayet // Sukhv_vs_27 //",
    "K07bsu033_u:854": " iti //",
    "K07bsu033_u:855": " evamaprameyaguṇavarṇā ānanda sukhāvatī lokadhātuḥ // Sukhv_25 //",
    "K07bsu033_u:856": " START Sukhv 26:",
    "K07bsu033_u:857": " tasya khalu punarānanda bhagavato 'mitābhasya tathāgatasya daśasu dikṣu ekaikasyāṃ",
    "K07bsu033_u:858": " diśi gaṅgānadīvālukāsameṣu buddhakṣetreṣu gaṅgānadīvālukāsamā buddhā bhagavanto nāmadheyaṃ (Sukhv, Vaidya 241)",
    "K07bsu033_u:859": " parikīrtayante,",
    "K07bsu033_u:860": " varṇaṃ bhāṣante,",
    "K07bsu033_u:861": " yaśaḥ prakāśayanti,",
    "K07bsu033_u:862": " guṇamudīrayanti /",
    "K07bsu033_u:863": " tatkasya hetoḥ?",
    "K07bsu033_u:864": " ye kecitsattvāstasya bhagavato 'mitābhasya nāmadheyaṃ śṛṇvanti,",
    "K07bsu033_u:865": " śrutvā cāntaśa ekacittotpādamapyadhyāśayena prasādasahagatena cittamutpādayanti,",
    "K07bsu033_u:866": " te sarve 'vaivartikatāyāṃ santyanuttarāyāḥ samyaksaṃbodheḥ // Sukhv_26 //",
    "K07bsu033_u:867": " START Sukhv 27:",
    "K07bsu033_u:868": " ye cānanda kecitsattvāstaṃ tathāgataṃ punaḥ satkāramanasikariṣyanti,",
    "K07bsu033_u:869": " bahvaparimitaṃ kuśalamūlamavaropayiṣyanti bodhaye cittaṃ pariṇāmya,",
    "K07bsu033_u:870": " tatra ca lokadhātāvupapattaye praṇidhāsyanti,",
    "K07bsu033_u:871": " teṣāṃ so 'mitābhastathāgato 'rhan samyaksaṃbuddho maraṇakālasamaye pratyupasthite 'nekabhikṣugaṇaparivṛtaḥ puraskṛtaḥ sthāsyati /",
    "K07bsu033_u:872": " tataste taṃ bhagavantaṃ dṛṣṭvā prasannacittāścyutāḥ santastatraiva sukhāvatyāṃ lokadhātāvupapatsyante /",
    "K07bsu033_u:873": " yaśca ānanda ākāṅkṣeta kulaputro vā kuladuhitā vā kimityahaṃ dṛṣṭa eva dharme tamamitābhaṃ tathāgataṃ paśyeyamiti,",
    "K07bsu033_u:874": " tenānuttarāyāṃ samyaksaṃbodhau cittamutpādya adhyāśayātiśayatayā saṃtatyā tasmin buddhakṣetre cittaṃ saṃpreṣya upapattaye kuśalamūlāni ca pariṇāmayitavyāni",
    "K07bsu033_u:875": " START Sukhv 28:",
    "K07bsu033_u:876": " ye punastaṃ tathāgataṃ na bhūyo manasikariṣyanti,",
    "K07bsu033_u:877": " na ca bahvaparimitaṃ kuśalamūlamabhīkṣṇamavaropayiṣyanti,",
    "K07bsu033_u:878": " teṣāṃ tādṛśenaiva so 'mitābhastathāgato 'rhan samyaksaṃbuddho varṇasaṃsthānārohapariṇāhena bhikṣusaṃghaparivāreṇa ca tādṛśa eva buddhinirmito maraṇakālasamaye purataḥ sthāsyati /",
    "K07bsu033_u:879": " te tenaiva tathāgatadarśanaprasādālambanena samādhinā apramuṣitayā smṛtyā cyutāstatraiva buddhakṣetre pratyājaniṣyanti // Sukhv_28 //",
    "K07bsu033_u:880": " START Sukhv 29:",
    "K07bsu033_u:881": " ye punarānanda sattvāstaṃ tathāgataṃ daśacittotpādātsamanusmariṣyanti,",
    "K07bsu033_u:882": " spṛhāṃ ca tasmin buddhakṣetra utpādayiṣyanti,",
    "K07bsu033_u:883": " gambhīreṣu ca dharmeṣu bhāṣyamāṇeṣu tuṣṭiṃ pratilapsyante,",
    "K07bsu033_u:884": " na vipatsyante,",
    "K07bsu033_u:885": " na viṣādamāpatsyante,",
    "K07bsu033_u:886": " na saṃsadanamāpatsyante,",
    "K07bsu033_u:887": " antaśa ekacittotpādenāpi taṃ tathāgataṃ manasikariṣyanti,",
    "K07bsu033_u:888": " spṛhāṃ cotpādayiṣyanti tasmin buddhakṣetre,",
    "K07bsu033_u:889": " te 'pi svapnāntaragatā amitābhaṃ tathāgataṃ drakṣyanti,",
    "K07bsu033_u:890": " sukhāvatyāṃ lokadhātāvupapatsyante,",
    "K07bsu033_u:891": " avaivartikāśca bhaviṣyantyanuttarāyāḥ samyaksaṃbodheḥ // Sukhv_29 //",
    "K07bsu033_u:892": " START Sukhv 30:",
    "K07bsu033_u:893": " imaṃ khalvānanda arthavaśaṃ saṃpaśya tathāgatā daśasu dikṣu aprameyāsaṃkhyeyāsu lokadhātuṣu",
    "K07bsu033_u:894": " tasyāmitābhasya tathāgatasya nāmagheyaṃ parikīrtayanto varṇaṃ ghoṣayantaḥ saṃpraśaṃsāmabhyudīrayanti /",
    "K07bsu033_u:895": " tasmin khalu punarānanda buddhakṣetre daśabhyo digbhya ekaikasyāṃ diśi gaṅgānadīvālukāsamā",
    "K07bsu033_u:896": " bodhisattvāstamamitābhaṃ tathāgatamupasaṃkramanti darśanāya vandanāya paryupāsanāya paripraśnīkaraṇāya,",
    "K07bsu033_u:897": " taṃ ca bodhisattvagaṇaṃ tāṃśca buddhakṣetraguṇālaṃkāravyūhasaṃpadviśeṣān draṣṭum // Sukhv_30 //",
    "K07bsu033_u:898": " START Sukhv 31:",
    "K07bsu033_u:899": " atha khalu bhagavāṃstasyāṃ velāyāmimamevārthaṃ bhūyasyā mātrayā paridīpayannimā gāthā abhāṣata -",
    "K07bsu033_u:900": " yathaiva gaṅgānadīvālukāsamā buddhāna kṣetrā amitāyunāyakam // Sukhv_vs_28 //",
    "K07bsu033_u:901": " (Sukhv, Vaidya 242)",
    "K07bsu033_u:902": " bahupuṣpapūṭī gṛhītva te nānāvarṇaṃ surabhī manoramāṃ /",
    "K07bsu033_u:903": " okiranti naranāyakottamaṃ amitāyuṃ naradevapūjitam // Sukhv_vs_29 //",
    "K07bsu033_u:904": " tatha dakṣiṇapaścimottarāsu buddhāna kṣetrā daśatāsu yāttakāḥ /",
    "K07bsu033_u:905": " yato yato āgami buddha vandituṃ sabodhisattvā amitāyunāyakam // Sukhv_vs_30 //",
    "K07bsu033_u:906": " bahugandhāpūṭī gṛhitvā nānāvarṇa surabhī manoramāṃ /",
    "K07bsu033_u:907": " okiranti naranāyakottamaṃ amitāyuṃ naradevapūjitam // Sukhv_vs_31 //",
    "K07bsu033_u:908": " pūjitva vā te bahubodhisattvā vanditva pādāmamitaprabhasya /",
    "K07bsu033_u:909": " pradakṣiṇīkṛtya vadanti caivaṃ aho 'dbhutaṃ śobhati buddhakṣetram // Sukhv_vs_32 //",
    "K07bsu033_u:910": " te puṣpapūṭīhi punokiranti udagracittā atulāya prītiye /",
    "K07bsu033_u:911": " kāmaṃ prabhāṣanti purasta nāyake asmāpi kṣetraṃ siya evarūpam // Sukhv_vs_33 //",
    "K07bsu033_u:912": " ye puṣpapūṭā iti kṣipta tatra chatraṃtayā saṃsthihi yojanāśatam /",
    "K07bsu033_u:913": " svalaṃkṛtaṃ śobhati citraravato chādante buddhasya samanta kāyam // Sukhv_vs_34 //",
    "K07bsu033_u:914": " te bodhisattvā tathā satkaritvā kathaṃ karontī iti tuṣṭa tatra /",
    "K07bsu033_u:915": " sulabdha lābhāḥ khalu tehi sattvaiḥ yehī śrutaṃ nāma narottamasya // Sukhv_vs_35 //",
    "K07bsu033_u:916": " asmehi pī lābha sulabdhapūrvā yadā gatāsya ima buddhakṣetram /",
    "K07bsu033_u:917": " paśyātha svapnopama maitra kīdṛśaṃ yatkalpitaṃ kalpasahasra śāstuḥ // Sukhv_vs_36 //",
    "K07bsu033_u:918": " (Sukhv, Vaidya 243)",
    "K07bsu033_u:919": " paśyātha buddhā vara puṇyarāśiḥ parivṛto śobhati bodhisattvaiḥ /",
    "K07bsu033_u:920": " amitābhasya ābhā amitā ca tejā amitaṃ ca āyūramitaśca saṃghaḥ // Sukhv_vs_37 //",
    "K07bsu033_u:921": " smitaṃ karotī amitāyunāthaṃ ṣaṭtriṃśakoṭīnayutāna arciṣām /",
    "K07bsu033_u:922": " ye niścaritvā mukhamaṇḍalātaḥ sphūranti kṣetrāṇi sahasrakoṭīḥ // Sukhv_vs_38 //",
    "K07bsu033_u:923": " tāḥ sarvasūrīḥ punaretya tatra mūrdhe ca astaṃ gami nāyakasya /",
    "K07bsu033_u:924": " devā manuṣyā janayanti prītiṃ arcistadā asyamidāṃ viditvā // Sukhv_vs_39 //",
    "K07bsu033_u:925": " uttiṣṭhate buddhasuto mahāyaśā nātha so hi avalokiteśvaraḥ /",
    "K07bsu033_u:926": " ko heturatra bhagavaṃ kaḥ pratyayo yena smitaṃ kurvasi lokanātha // Sukhv_vs_40 //",
    "K07bsu033_u:927": " taṃ vyākarohī yatra so 'rthakovido hitānukampī bahusattvamocakaḥ /",
    "K07bsu033_u:928": " śrutveti vācaṃ paramāṃ manoramāṃ udagracittā bhaviṣyanti sattvāḥ // Sukhv_vs_41 //",
    "K07bsu033_u:929": " ye bodhisattvā bahulokadhātutaḥ sukhāvatīṃ prasthita buddha paśyatāṃ /",
    "K07bsu033_u:930": " te śrutvā prītiṃ vipulāṃ janetvā kṣipramimaṃ kṣetra vilokayeyuḥ // Sukhv_vs_42 //",
    "K07bsu033_u:931": " āgatya ca kṣetramidaṃ udāraṃ ṛddhībalaṃ prāpuṇi kṣiprameva /",
    "K07bsu033_u:932": " divyaṃ ca cakṣustatha śrotra divyaṃ jātismarāḥ pāramikovidāśca // Sukhv_vs_43 //",
    "K07bsu033_u:933": " amitāyu buddhastada vyākaroti mama hyayaṃ praṇidhi babhūva pūrvam /",
    "K07bsu033_u:934": " kathaṃ pi sattvā śruṇiyāni nāma vrajeyu kṣetraṃ mama nityameva // Sukhv_vs_44 //",
    "K07bsu033_u:935": " (Sukhv, Vaidya 244)",
    "K07bsu033_u:936": " sa me ayaṃ praṇidhi prapūrṇa śobhanā sattvāśca ebhi bahulokadhātutaḥ /",
    "K07bsu033_u:937": " āgatya kṣipraṃ mama antikasmiṃ avaivartikā bhontiha ekajātiyā // Sukhv_vs_45 //",
    "K07bsu033_u:938": " tasmādya icchatiha bodhisattvaḥ mamāpi kṣetraṃ siya evarūpam /",
    "K07bsu033_u:939": " ahaṃ pi sattvān bahu mocayeyaṃ nāmena ghoṣeṇa tha darśanena // Sukhv_vs_46 //",
    "K07bsu033_u:940": " sa śīghraśīghraṃ tvaramāṇarūpaḥ sukhāvatīṃ gacchatu lokadhātum /",
    "K07bsu033_u:941": " gattvā ca pūrvamamitaprabhasya pūjetu buddhāna sahasrakoṭīḥ // Sukhv_vs_47 //",
    "K07bsu033_u:942": " buddhāna koṭī bahu pūjayitvā ṛddhībalena bahu kṣetra gattvā /",
    "K07bsu033_u:943": " kṛtvāna pūjāṃ sugatāna santike bhaktyā gamiṣyanti sukhāvatītaḥ // Sukhv_vs_48 //",
    "K07bsu033_u:944": " iti // Sukhv_31 //",
    "K07bsu033_u:945": " START Sukhv 32:",
    "K07bsu033_u:946": " tasya khalu punarānanda amitāyuṣastathāgatasyārhataḥ samyaksaṃbuddhasya bodhivṛkṣaḥ /",
    "K07bsu033_u:947": " sa daśa yojanaśatānyuccaistvena,",
    "K07bsu033_u:948": " aṣṭau yojanaśatānyabhipralambitaśākhāpatrapalāśaḥ pañcayojanaśatamūlārohapariṇāhaḥ",
    "K07bsu033_u:949": " sadāpatraḥ sadāpuṣpaḥ sadāphalo nānāvarṇo 'nekaśatasahasravarṇo nānāpatro nānāpuṣpo",
    "K07bsu033_u:950": " nānāphalo nānāvicitrabhūṣaṇasamalaṃkṛtaścandrabhāsamaṇiratnaparisphuṭaḥ śakrābhilagnamaṇiratnavicitritaścintāmaṇiratnākīrṇaḥ",
    "K07bsu033_u:951": " sāgaravaramaṇiratnasuvicitrito divyasamatikrāntaḥ svarṇasūtrābhipralambito",
    "K07bsu033_u:952": " rucakahāraratnahāravatsahārakaṭakahāralohitamuktāhāranīlamuktāhārasiṃhalatāmekhalākalāparatnasūtrasarva-ratnavastuśatābhivicitritaḥ",
    "K07bsu033_u:953": " svarṇajālamuktājālasarvaratnajālakiṅkiṇījālatato makarasvastikanandyāvartacandrasamalaṃkṛtaḥ",
    "K07bsu033_u:954": " kiṅkiṇīmaṇijālasauvarṇasarvaratnālaṃkāravibhūṣito yathāśayasattvavijñaptisamalaṃkṛtaśca /",
    "K07bsu033_u:955": " tasya khalu punarānanda bodhivṛkṣasya vātasamīritasya yaḥ śabdo ghoṣo niścarati so 'parimāṇāṃllokadhātūn vijñāpayati /",
    "K07bsu033_u:956": " tatrānanda yeṣāṃ sattvānāṃ sa bodhivṛkṣaḥ śrotrāvabhāsamāgacchati,",
    "K07bsu033_u:957": " teṣāṃ śrotrarogo na pratikāṅkṣitavyo yāvadbodhiparyantam /",
    "K07bsu033_u:958": " yeṣāmaprameyāsaṃkhyeyācintyātulyāmāpyāparimāṇānabhilāpyānāṃ sattvānāṃ sa bodhivṛkṣaścakṣuṣa ābhāsamāgacchati,",
    "K07bsu033_u:959": " teṣāṃ cakṣūrogo na pratikāṅkṣitavyo yāvadbodhiparyantam /",
    "K07bsu033_u:960": " ye khalu punarānanda sattvāstato bodhivṛkṣādgandhaṃ jighranti,",
    "K07bsu033_u:961": " teṣāṃ yāvadbodhiparyantaṃ na jātu ghrāṇaroagaḥ pratikāṅkṣitavyaḥ /",
    "K07bsu033_u:962": " ye sattvāstato bodhivṛkṣatphalānyāsvādayanti,",
    "K07bsu033_u:963": " teṣāṃ yāvadbodhiparyantaṃ na jātu jihvārogaḥ pratikāṅkṣitavyaḥ /",
    "K07bsu033_u:964": " ye sattvāstasya bodhivṛkṣasyābhayā sphuṭā (Sukhv, Vaidya 245)",
    "K07bsu033_u:965": " bhavanti, teṣāṃ yāvadbodhiparyantaṃ na jātu kāyarogaḥ pratikāṅkṣitavyaḥ /",
    "K07bsu033_u:966": " ye ca khalu punarānanda sattvāstaṃ bodhivṛkṣaṃ dharmato nidhyāyanti,",
    "K07bsu033_u:967": " teṣāṃ tata upādāya yāvadbodhiparyantaṃ na jātu cittavikṣepaḥ pratikāṅkṣitavyaḥ /",
    "K07bsu033_u:968": " sarve ca te sattvāḥ sahadarśanāttasya bodhivṛkṣasyāvaivartikāḥ saṃtiṣṭhante yadutānuttarāyāḥ samyaksaṃbodheḥ /",
    "K07bsu033_u:969": " tisraśca kṣāntīḥ pratilabhante yadidaṃ ghoṣānugāmanulomikīmanutpattikadharmakṣāntiṃ",
    "K07bsu033_u:970": " ca tasyaivāmitāyuṣastathāgatasya pūrvapraṇidhānādhiṣṭhānena pūrvajinakṛtādhikāratayā",
    "K07bsu033_u:971": " pūrvapraṇidhānaparicaryayā ca susamāpyayā subhāvitayānūnāvikalatayā // Sukhv_32 //",
    "K07bsu033_u:972": " START Sukhv 33:",
    "K07bsu033_u:973": " tatraiva khalu punarānanda ye bodhisattvāḥ pratyājātāḥ pratyājāyante pratyājaniṣyante vā,",
    "K07bsu033_u:974": " sarve te ekajātipratibaddhāstata evānuttarāṃ samyaksaṃbodhimabhisaṃbhotsyante sthāpayitvā",
    "K07bsu033_u:975": " praṇidhānavaśaṃ ye te bodhisattvā mahāsiṃhanādanādina udārasaṃnāhasaṃnaddhāḥ sarvasattvaparinirvāṇābhiyuktāśca // Sukhv_33 //",
    "K07bsu033_u:976": " START Sukhv 34:",
    "K07bsu033_u:977": " tasmina khalu punarānanda buddhakṣetre ye śrāvakānte vyāmaprabhāḥ,",
    "K07bsu033_u:978": " te bodhisattvāste yojanakoṭīśatasahasraprabhāḥ,",
    "K07bsu033_u:979": " sthāpayitvā dvau bodhisattvau yayoḥ prabhayā sā lokadhātuḥ satatasamitaṃ nityāvabhāsasphuṭā /",
    "K07bsu033_u:980": " atha khalvāyuṣmānānando bhagavantametadavocat - kiṃnāmadheyau bhagavaṃstau bodhisattvau mahāsattvau?",
    "K07bsu033_u:981": " bhagavānāha - ekastayorānanda avalokiteśvaro bodhisattvo mahāsattvaḥ dvitīyo mahāsthāmaprāpto nāma /",
    "K07bsu033_u:982": " ita eva cānanda buddhakṣetrāccyutā tau tatropapannau // Sukhv_34 //",
    "K07bsu033_u:983": " START Sukhv 35:",
    "K07bsu033_u:984": " tatra cānanda buddhakṣetre ye bodhisattvāḥ pratyājātāḥ,",
    "K07bsu033_u:985": " sarve te dvātriṃśanmahāpuruṣalakṣaṇasamanvāgatāḥ paripūrṇagātrā dhyānābhijñākovidāḥ",
    "K07bsu033_u:986": " prajñāprabhedakuśalāstīkṣṇendriyāḥ susaṃvṛtendriyā ājñātāvīndriyā adīnābalendriyāḥ",
    "K07bsu033_u:987": " pratilambhakṣāntikā anantāparyantaguṇāḥ // Sukhv_35 //",
    "K07bsu033_u:988": " START Sukhv 36:",
    "K07bsu033_u:989": " tasmin khalu punarānanda buddhakṣetre ye bodhisattvā pratyājātāḥ,",
    "K07bsu033_u:990": " sarve te 'virahitā buddhadarśanenāvinipātadharmāṇo yāvadbodhiparyantam /",
    "K07bsu033_u:991": " sarve te tata upādāya na jātu jātismarā bhaviṣyanti sthāpayitvā tathārūpeṣu kalpasaṃkṣobheṣu",
    "K07bsu033_u:992": " ye pūrvasthānapraṇihitāḥ pañcasu kaṣāyeṣu vartamāneṣu yadā buddhānāṃ bhagavatāṃ loke",
    "K07bsu033_u:993": " prādurbhāvo bhavati tadyathāpi nāma mamaitarhi // Sukhv_36 //",
    "K07bsu033_u:994": " START Sukhv 37:",
    "K07bsu033_u:995": " tasmin khalu punarānanda buddhakṣetre ye bodhisattvāḥ pratyājātāḥ,",
    "K07bsu033_u:996": " sarve te ekapurobhaktenānyāṃllokadhātūn gatvā anekāni buddhakoṭīniyutaśatasahasrāṇyupatiṣṭhanti yāvadākāṅkṣanti buddhānubhāvena /",
    "K07bsu033_u:997": " te yathā yathā cittamutpādayanti evamevaṃrūpaiḥ puṣpadhūpadīpagandhamālyavilepanacūrṇacīvaracchatradhvajapatākāvaijayantītūryasaṃgītivādyaiḥ pūjāṃ kuryāma iti,",
    "K07bsu033_u:998": " teṣāṃ sahacittotpādāttathārūpāṇi ca sarvapūjāvidhānāni pāṇau prādurbhavanti /",
    "K07bsu033_u:999": " te taiḥ puṣpairyāvadvādyaisteṣu buddheṣu bhagavatsu pūjāṃ kurvanto bahvaparimāṇāsaṃkhyeyaṃ kuśalamupacinvanti /",
    "K07bsu033_u:1000": " sacetpunarākāṅkṣanti evaṃrūpāḥ puṣpapuṭāḥ pāṇau prādurbhavantviti,",
    "K07bsu033_u:1001": " teṣāṃ sahacittotpādānnānāvarṇā anekavarṇā nānāgandhā divyāḥ puṣpapuṭāḥ pāṇau prādurbhavanti /",
    "K07bsu033_u:1002": " te taistathārūpaiḥ puṣpapuṭaistān buddhān bhagavato 'vakiranti abhyavakiranti abhiprakiranti /",
    "K07bsu033_u:1003": " teṣāṃ ca yaḥ sarvaparītaḥ puṣpapuṭa (Sukhv, Vaidya 246)",
    "K07bsu033_u:1004": " utsṛṣṭaḥ sa daśayojanavistaraṃ puṣpacchatraṃ prādurbhavati uparyantarīkṣe /",
    "K07bsu033_u:1005": " dvitīye cānutsṛṣṭe na prathamo dharaṇyāṃ prapatati /",
    "K07bsu033_u:1006": " santi tatra puṣpapuṭā ya utsṛṣṭāḥ santo viṃśatiyojanavistārāṇi puṣpacchatrāṇyuparyantarīkṣe prādurbhavanti /",
    "K07bsu033_u:1007": " santi triṃśaccatvāriṃśatpañcāśadyojanavistārāṇi,",
    "K07bsu033_u:1008": " santi yāvadyojanaśatasahasravistārāṇi puṣpacchatrāṇyuparyantarīkṣe prādurbhavanti /",
    "K07bsu033_u:1009": " tatra ye udāraṃ prītiprāmodyaṃ saṃjanayanti,",
    "K07bsu033_u:1010": " udāraṃ ca cittaudvilyaṃ pratilabhante,",
    "K07bsu033_u:1011": " te bahvaparimitamasaṃkhyeyaṃ kuśalamūlamavaropya bahūni ca buddhakoṭīniyutaśatasahasrāṇyupasthāya",
    "K07bsu033_u:1012": " ekapūrvāhṇena punarapi sukhāvatyāṃ lokadhātau pratiṣṭhante tasyaivāmitāyuṣastathāgatasya",
    "K07bsu033_u:1013": " pūrvapraṇidhānādhiṣṭhānaparigraheṇa pūrvadattadharmaśravaṇena pūrvajināvaropitakuśalamūlatayā",
    "K07bsu033_u:1014": " pūrvapraṇidhānasamṛddhiparipūryātmabhūtayā suvibhaktabhāvitayā // Sukhv_37 //",
    "K07bsu033_u:1015": " START Sukhv 38:",
    "K07bsu033_u:1016": " tasmin khalu punarānanda buddhakṣetre ye sattvāḥ pratyājātāḥ,",
    "K07bsu033_u:1017": " sarve te sarvajñatāsahagatāmeva dharmakathāṃ kathayanti /",
    "K07bsu033_u:1018": " na ca tatra buddhakṣetre sattvānāṃ kācitparigrahasaṃjñāsti /",
    "K07bsu033_u:1019": " te sarve ca tadbuddhakṣetramanucaṃkramamāṇā anuvicaranto na ratiṃ nāratimutpādayanti /",
    "K07bsu033_u:1020": " prakrāmantaścānapekṣāḥ,",
    "K07bsu033_u:1021": " na ca prakrāmanti sāpekṣāḥ /",
    "K07bsu033_u:1022": " sarvasattveṣāmeva cittaṃ nāsti /",
    "K07bsu033_u:1023": " tatra khalu punarānanda sukhāvatyāṃ lokadhātau ye sattvāḥ pratyājātāḥ,",
    "K07bsu033_u:1024": " nāsti teṣāmanyatamakasaṃjñā,",
    "K07bsu033_u:1025": " nāsti svakasaṃjñā,",
    "K07bsu033_u:1026": " nāstyasamasaṃjñā,",
    "K07bsu033_u:1027": " nāsti vigrahaḥ,",
    "K07bsu033_u:1028": " nāsti vivādaḥ,",
    "K07bsu033_u:1029": " nāsti virodhaḥ /",
    "K07bsu033_u:1030": " samacittā maitracittā mṛducittāḥ snigdhacittāḥ karmaṇyacittāḥ prasannacittāḥ sthiracittā",
    "K07bsu033_u:1031": " vinīvaraṇacittā akṣubhitacittā alulitacittāḥ prajñāpāramitācaryācaraṇacittāścittādhārabuddhipraviṣṭāḥ /",
    "K07bsu033_u:1032": " sāgarasamāḥ prajñayā,",
    "K07bsu033_u:1033": " merusamā buddhyā,",
    "K07bsu033_u:1034": " anekaguṇasaṃnicayāḥ,",
    "K07bsu033_u:1035": " bodhyaṅgasaṃgītyā vikrīḍitāḥ,",
    "K07bsu033_u:1036": " buddhasaṃgītyabhiyuktā māṃsacakṣuḥ pravicinvanti,",
    "K07bsu033_u:1037": " divyaṃ cakṣurabhinirharanti,",
    "K07bsu033_u:1038": " prajñācakṣurgatiṃgatā dharmacakṣuḥpāragatā buddhacakṣurniṣpādayanto darśayanto dyotayanto vistareṇa prakāśayanto 'saṅgajñānamabhinirharanti",
    "K07bsu033_u:1039": " traidhātukasamatāyāmabhiyuktā dāntacittāḥ śāntacittāḥ sarvadharmadhātūpalabdhisamanvāgatāḥ",
    "K07bsu033_u:1040": " samudayaniruktikuśalā dharmaniruktisamanvāgatā hārāhārakuśalā nayānayakuśalāḥ sthānakuśalā",
    "K07bsu033_u:1041": " laukikīṣu kathāsvanapekṣā viharanti /",
    "K07bsu033_u:1042": " lokottarābhiḥ kathābhiḥ sāraṃ pratyayanti /",
    "K07bsu033_u:1043": " sarvadharmaparyeṣṭikuśalāḥ sarvadharmaprakṛtivyupaśamajñānavihāriṇo 'nupalambhagocarā",
    "K07bsu033_u:1044": " niṣkiṃcanā nirupādānā niścintā nirupadhayo 'nupādāya suvimuktā anaṅgaṇā aparyasthāyino",
    "K07bsu033_u:1045": " 'bhijñāsu amūlasthāyino 'saṅgācārikā anavalīnā gambhīreṣu dharmeṣvabhiyuktā na saṃsīdanti",
    "K07bsu033_u:1046": " dūranubodhabuddhajñānapraveśodgatā ekāyanamārgānuprāptā nirvicikitsāstīrṇakathaṃkathā",
    "K07bsu033_u:1047": " aparapratyayajñānā anadhimāninaḥ /",
    "K07bsu033_u:1048": " sumerusamā jñānābhyudgatāḥ /",
    "K07bsu033_u:1049": " sāgarasamā buddhyakṣobhyāḥ /",
    "K07bsu033_u:1050": " candrasūryaprabhātikrāntāḥ prajñābhayā pāṇḍarasuśuklaśuddhaśubhacittatayā ca /",
    "K07bsu033_u:1051": " uttaptahemavarṇasadṛśā avabhāsanirbhāsatayā ca /",
    "K07bsu033_u:1052": " vasuṃdharāsadṛśāḥ sarvasattvaśubhāśubhakṣamaṇatayā /",
    "K07bsu033_u:1053": " apsadṛśāḥ sarvakleśamūlanirdhāvanapravāhaṇatayā ca /",
    "K07bsu033_u:1054": " agnirājasadṛśāḥ sarvadharmamanyanākleśanirdahanatayā /",
    "K07bsu033_u:1055": " vāyusadṛśāḥ sarvalokāsañjanatayā /",
    "K07bsu033_u:1056": " ākāśasadṛśāḥ sarvadharmanairvedhikatayā sarvaśo niṣkiṃcanatayā ca /",
    "K07bsu033_u:1057": " (Sukhv, Vaidya 247) padmasadṛśāḥ sarvalokānupaliptatayā /",
    "K07bsu033_u:1058": " kālānusārimahāmeghasadṛśā dharmābhigarjanatayā /",
    "K07bsu033_u:1059": " mahāvṛṣṭisadṛśā dharmasalilābhipravarṣaṇatayā /",
    "K07bsu033_u:1060": " ṛṣabhasadṛśā mahāgaṇābhibhavanatayā /",
    "K07bsu033_u:1061": " mahānāgasadṛśāḥ paramasudāntacittatayā /",
    "K07bsu033_u:1062": " bhadrāśvājāneyasadṛśāḥ suvinītatayā /",
    "K07bsu033_u:1063": " siṃhamṛgarājasadṛśā vikramavaiśāradyāsaṃtrastatayā /",
    "K07bsu033_u:1064": " nyagrodhadrumarājasadṛśāḥ sarvasattvaparitrāṇatayā /",
    "K07bsu033_u:1065": " parvatarājasadṛśāḥ sarvaparapravādyakampanatayā /",
    "K07bsu033_u:1066": " gaganasadṛśā aparimāṇamaitrīprabhāvanatayā /",
    "K07bsu033_u:1067": " mahābrahmasamāḥ sarvakuśalamūladharmādhipatyapūrvaṃgamatayā /",
    "K07bsu033_u:1068": " pakṣisadṛśā asaṃnicayasthānatayā /",
    "K07bsu033_u:1069": " garuḍadvijarājasadṛśāḥ sarvaparapravādividhvaṃsanatayā /",
    "K07bsu033_u:1070": " udumbarapuṣpasadṛśā durlabhāpratyarthitayā /",
    "K07bsu033_u:1071": " nāgavatsusamāhitā avikṣiptājihmendriyatayā /",
    "K07bsu033_u:1072": " viniścayakuśalāḥ kṣāntisaurabhyabahulāḥ /",
    "K07bsu033_u:1073": " anīrṣukāḥ parasaṃpattyaprārthanatayā /",
    "K07bsu033_u:1074": " viśāradā dharmakathā svatṛptā dharmaparyeṣṭayā /",
    "K07bsu033_u:1075": " vaiḍūryasadṛśāḥ śīlena /",
    "K07bsu033_u:1076": " ratnākarāḥ śrutena /",
    "K07bsu033_u:1077": " mañjusvarā mahādharmadundubhinirghoṣeṇa /",
    "K07bsu033_u:1078": " mahādharmabherīṃ parāghnanto mahādharmaśaṅkhamāpūrayanto mahādharmadhvajamucchrāpayanto",
    "K07bsu033_u:1079": " dharmolkāṃ prajvālayantaḥ prajñāvilokino 'saṃmūḍhā nirdoṣāḥ śāntakhilāḥ śuddhā nirāmagandhā",
    "K07bsu033_u:1080": " alubdhāḥ saṃvibhāgaratā muktatyāgāḥ prasṛtapāṇayo dānasaṃvibhāgaratā dharmāmiṣābhyāṃ",
    "K07bsu033_u:1081": " dāne 'matsariṇo 'saṃsṛṣṭā urtrastamānasā viraktā dhīrā dhaureyā dhṛtimanto hrīmantaḥ",
    "K07bsu033_u:1082": " suvyūḍhasattvā nirgāḍhāḥ prāptābhijñāḥ suratāḥ sukhasaṃvāsā arthakarā lokapradyotā",
    "K07bsu033_u:1083": " nāpadāgantuṃ dhīrā rāgaṃ tamaḥ pranekasvaṣṭhaḥ(?)",
    "K07bsu033_u:1084": " śokāpagatā nirmalā nimeṣaprahīṇā vikrīḍitābhijñā hetubalikāḥ praṇidhānabalikā ajihmā",
    "K07bsu033_u:1085": " akuṭilā ete lakṣakoṭīniyutaśatasahasrāvaropitakuśalamūlā utpāṭitamānaśalyā apagatarāgadveṣamohāḥ",
    "K07bsu033_u:1086": " śuddhāḥ śuddhādhimuktā jinabalapraśastā lokapaṇḍitā uttaptajñānasamudāgatā jinasutāścittaudbilyasamanvāgatāḥ",
    "K07bsu033_u:1087": " śūrā dṛḍhā amamā akhilā atulā arajaskāḥ sahitā udārā ṛṣabhā hrīmanto dhṛtimantaḥ",
    "K07bsu033_u:1088": " smṛtimanto matimanto gatimantaḥ prajñāśastrapraharaṇā puṇyavanto dyutimanto vyapagatakhilā",
    "K07bsu033_u:1089": " malaprahīṇāḥ smṛtiyuktāḥ śāntajñānālambhāḥ /",
    "K07bsu033_u:1090": " īdṛśā ānanda tasmin buddhakṣetre sattvāḥ saṃkṣiptena ca /",
    "K07bsu033_u:1091": " vistareṇa punaḥ sacetkalpakoṭīniyutaśatasahasrasthitikenāpyāyuṣpramāṇena tathāgatā nirdiśyeran,",
    "K07bsu033_u:1092": " naiva śakyaṃ teṣāṃ satpuruṣāṇāṃ guṇaparyantamadhigantum,",
    "K07bsu033_u:1093": " na ca tathāgatasya vaiśāradyopacchedo bhavet /",
    "K07bsu033_u:1094": " tatkasya hetoḥ?",
    "K07bsu033_u:1095": " ubhayamapyeva ānanda acintyamatulyaṃ yadidaṃ teṣāṃ bodhisattvānāṃ guṇāstathāgatasya cānuttaraprajñāpratibhānam // Sukhv_38 //",
    "K07bsu033_u:1096": " START Sukhv 39:",
    "K07bsu033_u:1097": " api cānanda uttiṣṭha,",
    "K07bsu033_u:1098": " paścānmukhībhūtvā puṣpāvakīrṇāñjalīṃ pragṛhya praṇipata /",
    "K07bsu033_u:1099": " eṣā sā dig yatra sa bhagavānamitābhastathāgato 'rhan samyaksaṃbuddhastiṣṭhati dhriyate yāpayati,",
    "K07bsu033_u:1100": " dharmaṃ ca deśayati virajo viśuddhaṃ yasya tannāmadheyamanāvaraṇe daśadiśi loke vighuṣṭam",
    "K07bsu033_u:1101": " ekaikasyāṃ diśi gaṅgānadīvālukāsamā buddhā bhagavanto varṇayanti stuvanti praśaṃsantyasakṛdasakṛdasaṅgavācāprativākyāḥ /",
    "K07bsu033_u:1102": " evamukte āyuṣmānānando bhagavantametadavocat - icchāmyahaṃ bhagavaṃstamamitābhamamitaprabhamamitāyuṣaṃ tathāgatamarhantaṃ samyaksaṃbuddhaṃ draṣṭum,",
    "K07bsu033_u:1103": " tāṃśca bodhisattvān mahāsattvān bahubuddhakoṭīniyutaśatasahasrāvaropitakuśalamūlān /",
    "K07bsu033_u:1104": " samanantarabhāṣitā āyuṣmatānandeneyaṃ (Sukhv, Vaidya 248)",
    "K07bsu033_u:1105": " vāk, atha tāvadeva so 'mitābhastathāgato 'rhan samyaksaṃbuddhaḥ svapāṇitalāttathārūpaṃ",
    "K07bsu033_u:1106": " raśmiṃ prāmuñcadyadidaṃ koṭīniyutaśatasahasratamaṃ buddhakṣetraṃ mahatāvabhāsena sphuṭamabhūt /",
    "K07bsu033_u:1107": " tena khalu punaḥ samayena sarvatra koṭīśatasahasrabuddhakṣetrāṇāṃ ye kecitkālaparvatā",
    "K07bsu033_u:1108": " vā ratnaparvatā vā merumahāmerumucilindamahāmucilindacakravālamahācakravālā vā citayo",
    "K07bsu033_u:1109": " vā stambhā vā vṛkṣagahanodyānavimānāni divyamanuṣyakāṇi,",
    "K07bsu033_u:1110": " tāni sarvāṇi tasya tathāgatasya tayā prabhayābhinirbhinnānyabhūvan samabhibhūtāni /",
    "K07bsu033_u:1111": " tadyathāpi nāma puruṣo vyāmamātrake 'nvito dvitīyaṃ puruṣaṃ pratyavekṣedāditye 'bhyudgate,",
    "K07bsu033_u:1112": " evamevāsmin buddhakṣetre bhikṣubhikṣuṇyupāsakopāsikādevanāgayakṣarākṣasagandharvāsuragaruḍakinnaramahoragamanuṣyāmanuṣyāśca",
    "K07bsu033_u:1113": " tasyāṃ velāyāmadrākṣustamamitābhaṃ tathāgatamarhantaṃ samyaksaṃbuddhaṃ sumerumiva",
    "K07bsu033_u:1114": " parvatarājaṃ sarvakṣetrābhyudgataṃ sarvā diśo 'bhibhūya bhāsamānaṃ tapantaṃ virocamānaṃ vibhrājamānam,",
    "K07bsu033_u:1115": " taṃ ca mahāntaṃ bodhisattvagaṇaṃ taṃ ca bhikṣusaṃghaṃ yadidaṃ buddhānubhāvena tasyāḥ prabhāyāḥ pariśuddhatvāt /",
    "K07bsu033_u:1116": " tadyatheyaṃ mahāpṛthivī ekodakajātā bhavet,",
    "K07bsu033_u:1117": " tatra na vṛkṣā na parvatā na dvīpā na tṛṇagulmauṣadhivanaspatayo na nadīśvabhraprapātāḥ prajñāpayeran,",
    "K07bsu033_u:1118": " anyatraikārṇavībhūtā mahāpṛthivyekā syāt,",
    "K07bsu033_u:1119": " evameva tasmin buddhakṣetre nāstyanyatkiṃcilliṅgaṃ vā nimittaṃ vā anyatraiva vyāmaprabhāḥ śrāvakāste ca yojanakoṭīśatasahasraprabhā bodhisattvāḥ",
    "K07bsu033_u:1120": " sa ca bhagavānamitābhastathāgato 'rhan samyaksaṃbuddhastaṃ ca śrāvakagaṇaṃ taṃ ca bodhisattvagaṇamabhibhūya sarvā diśaḥ prabhāsayan saṃdṛśyate",
    "K07bsu033_u:1121": " tena khalvapi samayena tasyāṃ sukhāvatyāṃ lokadhātau bodhisattvāḥ śrāvakadevamanuṣyāśca",
    "K07bsu033_u:1122": " sarve te imāḥ sahālokadhātuṃ śākyamuniṃ ca tathāgatamarhantaṃ samyaksaṃbuddhamarhatā",
    "K07bsu033_u:1123": " bhikṣusaṃghena parivṛtaṃ paśyanti sma dharmaṃ deśayantam // Sukhv_39 //",
    "K07bsu033_u:1124": " START Sukhv 40:",
    "K07bsu033_u:1125": " tatra khalu bhagavānajitaṃ bodhisattvaṃ mahāsattvamāmantrayate sma - paśyasi tvamajita amuṣmina buddhakṣetre guṇālaṃkāravyūhasaṃpadam?",
    "K07bsu033_u:1126": " upariṣṭāccāntarīkṣe ārāmaramaṇīyānyudyānaramaṇīyāni nadīpuṣkariṇīramaṇīyāni nānāratnapadmotpalakumudapuṇḍarīkākīrṇāni?",
    "K07bsu033_u:1127": " adhastācca dharaṇītalamupādāya yāvadakaniṣṭhabhavanādgaganatalaṃ puṣpābhikīrṇaṃ puṣpāvalisamupaśobhitaṃ",
    "K07bsu033_u:1128": " nānāratnastambapaṅktiparisphuṭaṃ tathāgatābhinirmitanānādvijasaṃghaniṣevitam?",
    "K07bsu033_u:1129": " ajito bodhisattva āha - paśyāmi bhagavan /",
    "K07bsu033_u:1130": " bhagavānāha - paśyasi punastvamajita etānamarān dvijasaṃghān sarvabuddhakṣetraṃ buddhasvareṇābhivijñāpayantaṃ yenaite bodhisattvā nityamavirahitā",
    "K07bsu033_u:1131": " ajita āha - paśyāmi bhagavan /",
    "K07bsu033_u:1132": " bhagavānāha - paśyasi punastvamajita atra buddhakṣetre 'mūn sattvān yojanaśatasahasrikeṣu vimāneṣvabhirūḍhānantarīkṣe sasatkārān krāmantaḥ?",
    "K07bsu033_u:1133": " ajita āha - paśyāmi bhagavan /",
    "K07bsu033_u:1134": " bhagavānāha - tatkiṃ manyase ajita asti kiṃcinnānātvaṃ devānāṃ paranirmitavaśavartināṃ sukhāvatyāṃ lokadhātau manuṣyāṇāṃ vā?",
    "K07bsu033_u:1135": " ajita āha - ekamapyahaṃ bhagavan nānātvaṃ na samanupaśyāmi yāvanmaharddhikā atra sukhāvatyāṃ lokadhātau manuṣyāḥ /",
    "K07bsu033_u:1136": " bhagavānāha - paśyasi punastvamajita tatra sukhāvatyāṃ lokadhātāveteṣāṃ manuṣyāṇāmudāreṣu padmeṣu garbhāvāsam?",
    "K07bsu033_u:1137": " āha - tadyathāpi nāma devāstrāyastriṃśā devā yāmā vā pañcāśadyojanikeṣu vā (Sukhv, Sukhv, Vaidya 249)",
    "K07bsu033_u:1138": " yojanaśatikeṣu vā pañcayojanaśatikeṣu vā vimāneṣu praviṣṭāḥ krīḍanti ramanti paricārayanti,",
    "K07bsu033_u:1139": " evamevāhaṃ bhagavan atra sukhāvatyāṃ lokadhātāveteṣāṃ manuṣyāṇāmudāreṣu padmeṣu garbhāvāsaṃ paśyāmi // Sukhv_40 //",
    "K07bsu033_u:1140": " START Sukhv 41:",
    "K07bsu033_u:1141": " santi khalu punaratra bhagavan sattvā ya aupapādukāḥ padmeṣu paryaṅkaiḥ prādurbhavanti /",
    "K07bsu033_u:1142": " tatko 'tra bhagavan hetuḥ kaḥ pratyayo yadanye garbhāvāsaṃ prativasanti,",
    "K07bsu033_u:1143": " anye punaraupapādukāḥ padmeṣu paryaṅkaiḥ prādurbhavanti?",
    "K07bsu033_u:1144": " bhagavānāha - ye te ajita bodhisattvā anyeṣu buddhakṣetreṣu sthitāḥ sukhāvatyāṃ lokadhātāvupapattaye vicikitsāmutpādayanti,",
    "K07bsu033_u:1145": " tena cittena kuśalamūlānyavaropayanti,",
    "K07bsu033_u:1146": " teṣāmatra garbhāvāso bhavati /",
    "K07bsu033_u:1147": " ye punarnirvicikitsāmutpādya cchinnakāṅkṣāḥ sukhāvatyāṃ lokadhātāvupapattaye kuśalamūlānyavaropayanti,",
    "K07bsu033_u:1148": " buddhānāṃ bhagavatāmasaṅgajñānamevākalpayanti abhiśraddadhati adhimucyante,",
    "K07bsu033_u:1149": " te aupapādukāḥ padmeṣu paryaṅkaiḥ prādurbhavanti /",
    "K07bsu033_u:1150": " ye te ajita bodhisattvā mahāsattvā anyatra buddhakṣetreṣu sthitāścittamutpādayanti amitābhasya tathāgatasyārhataḥ samyaksaṃbuddhasya darśanāya,",
    "K07bsu033_u:1151": " na vicikitsāmutpādayanti,",
    "K07bsu033_u:1152": " na kāṅkṣanti asaṅgaṃ buddhajñānam,",
    "K07bsu033_u:1153": " svakuśalamūlaṃ cābhiśraddadhati,",
    "K07bsu033_u:1154": " teṣāmaupapādukānāṃ paryaṅkaiḥ prādurbhūtānāṃ muhūrtamātreṇa evaṃrūpaḥ kāyo bhavati tadyathānyeṣāṃ ciropapannānāṃ sattvānām /",
    "K07bsu033_u:1155": " paśya ajita prajñāviśeṣaṃ prajñāvaimātryaṃ prajñāparihāṇiṃ prajñāparīttatām - yattu",
    "K07bsu033_u:1156": " hitāya pañcavarṣaśatāni parihīṇā bhavanti buddhadarśanādbodhisattvadarśanāddharmaśravaṇāddharmasaṃkathanāt /",
    "K07bsu033_u:1157": " kuśalamūlacaryāyāḥ parihīṇā bhavanti sarvakuśalamūlasaṃpattibhiḥ yadidaṃ vicikitsāpatitaiḥ saṃjñāmanasikāraiḥ /",
    "K07bsu033_u:1158": " tadyathāpi nāma ajita rājñaḥ kṣatriyasya mūrdhābhiṣiktasya bandhanāgāraṃ bhavetsarvasauvarṇavaiḍūryapratyuptamavasaktapaṭṭamālyadāmakalāpaṃ",
    "K07bsu033_u:1159": " nānāraṅgavibhavavitānaṃ dūṣyapaṭṭasaṃchannaṃ nānāpuṣpakusumābhikīrṇamudāradhūpanirdhūpitaṃ",
    "K07bsu033_u:1160": " prāsādaharmyaniryūhagavākṣavedikātoraṇavicitraṃ saptaratnaṃ kiṅkiṇījālasaṃchannaṃ",
    "K07bsu033_u:1161": " caturasraṃ catuḥsthūṇaṃ caturdvāraṃ catuḥsopānam /",
    "K07bsu033_u:1162": " tatra tasya sa rājñaḥ putraḥ kenacideva kṛtyena prakṣipya jāmbūnadasuvarṇamayairnigaḍairbaddho bhavati /",
    "K07bsu033_u:1163": " tasya ca tatra paryaṅkaḥ prajñaptaḥ syādanekagoṇikāstīrṇastūlikāparṇakāstīrṇaḥ kāliṅgaprāvaraṇapratyāstaraṇasottarapadacchada ubhayāntalohitopadhānaścitro darśanīyaḥ /",
    "K07bsu033_u:1164": " sa tatra tadābhiṣaṇṇo vā abhisaṃpanno vā bhavet /",
    "K07bsu033_u:1165": " bahu cāsyānekavidhaṃ śuci vinītaṃ pānabhojanaṃ tatropanāmyeta /",
    "K07bsu033_u:1166": " tatkiṃ manyase ajita udārastasya rājaputrasya sa paribhogo bhavet?",
    "K07bsu033_u:1167": " ajita āha - udāro bhagavan /",
    "K07bsu033_u:1168": " bhagavānāha - tatkiṃ manyase ajita api tvāsvādayettatra niśāmayecca,",
    "K07bsu033_u:1169": " tena vā tuṣṭiṃ vidyāt?",
    "K07bsu033_u:1170": " āha - no hīdaṃ bhagavan /",
    "K07bsu033_u:1171": " api tu khalu punaryadyapanītya rājñā tatra bandhanāgāre prakṣipto bhavet,",
    "K07bsu033_u:1172": " sa tato mokṣamevākāṅkṣet /",
    "K07bsu033_u:1173": " abhijātān kumārānamātyān stryāgārān śreṣṭhino gṛhapatīn koṭṭarājāṃśca paryeṣayet,",
    "K07bsu033_u:1174": " ya enaṃ tato bandhanāgārātparimocayeyuḥ /",
    "K07bsu033_u:1175": " kiṃcāpi bhagavaṃstasya rājakumārasya tatra bandhānāgāre nābhiratiḥ,",
    "K07bsu033_u:1176": " nātra parimucyate,",
    "K07bsu033_u:1177": " yāvanna rājā prasādamupadarśayati /",
    "K07bsu033_u:1178": " bhagavānāha - evameva ajita ye te bodhisattvā vicikitsāpatitāḥ kuśalamūlānyavaropayanti, (Sukhv, Vaidya 250)",
    "K07bsu033_u:1179": " kāṅkṣati buddhajñānam,",
    "K07bsu033_u:1180": " kiṃcāpi tena buddhanāmaśravaṇena tena ca cittaprasādamātreṇa atra sukhāvatyāṃ lokadhātāvupapadyante,",
    "K07bsu033_u:1181": " na tu khalvaupapādukāḥ padmeṣu paryaṅkaiḥ prādurbhavanti,",
    "K07bsu033_u:1182": " api tu padmeṣu garbhāvāsaṃ prativasanti /",
    "K07bsu033_u:1183": " kiṃcāpi teṣāṃ tatrodyānavimānasaṃjñāḥ saṃtiṣṭhante,",
    "K07bsu033_u:1184": " nāstyuccāraprasrāvam,",
    "K07bsu033_u:1185": " nāsti kheṭasiṃhāṇakam,",
    "K07bsu033_u:1186": " na pratikūlaṃ manasaḥ pravartate,",
    "K07bsu033_u:1187": " api tu khalu punaḥ pañca varṣaśatāni virahitā bhavanti buddhadarśanena dharmaśravaṇena bodhisattvadarśanena dharmasāṃkathyaviniścayena sarvakuśalamūlena dharmacaryābhiśca /",
    "K07bsu033_u:1188": " kiṃcāpi te tatra nābhiramante na tuṣṭiṃ vijānanti,",
    "K07bsu033_u:1189": " api tu khalu punaḥ pūrvāparān kṣapayitsate bhūyastataḥ paścānniskrāmanti /",
    "K07bsu033_u:1190": " na caiṣāṃ tato niṣkrāmatāṃ niṣkramaḥ prajñāyate ūrdhvamadhastiryagvā /",
    "K07bsu033_u:1191": " paśya ajita etarhi nāma pañcabhirvarṣaśatairbahūni buddhakoṭīniyutaśatasahasropasthānāni syurbahvaparimāṇāsaṃkhyeyāprameyāṇi ca kuśalamūlānyavaropayitavyāni",
    "K07bsu033_u:1192": " tatsarvaṃ vicikitsādoṣeṇa vināśayanti /",
    "K07bsu033_u:1193": " paśya ajita kiyanmahate 'narthāya bodhisattvānāṃ vicikitsā saṃvartata iti /",
    "K07bsu033_u:1194": " tasmāttarhi ajita bodhisattvairnirvicikitsairbodhaye cittamutpādya kṣipraṃ sarvasattvahitasukhādhānāya",
    "K07bsu033_u:1195": " sāmarthyapratilambhārthaṃ sukhāvatyāṃ lokadhātāvupapattaye kuśalamūlāni pariṇāmayitavyāni,",
    "K07bsu033_u:1196": " yatra bhagavānamitābhastathāgato 'rhan samyaksaṃbuddhaḥ // Sukhv_41 //",
    "K07bsu033_u:1197": " START Sukhv 42:",
    "K07bsu033_u:1198": " evamukte ajito bodhisattvo bhagavantametadavocat - kiṃ punarbhagavan bodhisattvā",
    "K07bsu033_u:1199": " ito buddhakṣetrātpariniṣpannā anyeṣāṃ vā buddhānāṃ bhagavatāmantikātsukhāvatyāṃ lokadhātāvupapatsyante?",
    "K07bsu033_u:1200": " bhagavānāha - ito hyajita buddhakṣetrād dvāsaptatikoṭīniyutāni bodhisattvānāṃ pariniṣpannāni",
    "K07bsu033_u:1201": " yāni sukhāvatyāṃ lokadhātāvupapatsyante pariniṣpannānāmavaivartikānāṃ bahubuddhakoṭīniyutaśatasahasrāṇyavaropitaiḥ kuśalamūlaiḥ,",
    "K07bsu033_u:1202": " kaḥ punarvādastataḥ parīttataraiḥ kuśalamūlaiḥ duṣprasahasya tathāgatasyāntikādaṣṭādaśakoṭīniyutaśatāni bodhisattvānāṃ sukhāvatyāṃ lokadhātāvupapatsyante",
    "K07bsu033_u:1203": " pūrvāntare digbhāge ratnākaro nāma tathāgato viharati /",
    "K07bsu033_u:1204": " tasyāntikānnavatibodhisattvakoṭyaḥ sukhāvatyāṃ lokadhātāvupapatsyante /",
    "K07bsu033_u:1205": " jyotiṣprabhasya tathāgatasyāntikāddvāviṃśatibodhisattvakoṭyaḥ sukhāvatyāṃ lokadhātāvupapatsyante /",
    "K07bsu033_u:1206": " amitaprabhasya tathāgatasyāntikātpañcaviṃśatibodhisattvakoṭyaḥ sukhāvatyāṃ lokadhātāvupapatsyante /",
    "K07bsu033_u:1207": " lokapradīpasya tathāgatasyāntikātṣaṣṭibodhisattvakoṭyaḥ sukhāvatyāṃ lokadhātāvupapatsyante /",
    "K07bsu033_u:1208": " nāgābhibhuvastathāgatasyāntikāccatuḥṣaṣṭirbodhisattvakoṭyaḥ sukhāvatyāṃ lokadhātāvupapatsyante /",
    "K07bsu033_u:1209": " virajaḥprabhasya tathāgatasyāntikātpañcaviṃśatibodhisattvakoṭyaḥ sukhāvatyāṃ lokadhātāvupapatsyante /",
    "K07bsu033_u:1210": " siṃhasya tathāgatasyāntikātṣoḍaśabodhisattvakoṭyaḥ sukhāvatyāṃ lokadhātāvupapatsyante /",
    "K07bsu033_u:1211": " siṃhasya tathāgatasyāntikādaṣṭādaśabodhisattvasahasrāni sukhāvatyāṃ lokadhātāvupapatasyante /",
    "K07bsu033_u:1212": " śrīkūṭasya tathāgatasyāntikādekāśītibodhisattvakoṭīniyutāni sukhāvatyāṃ lokadhātāvupapatsyante /",
    "K07bsu033_u:1213": " narendrarājasya tathāgatasyāntikāddaśabodhisattvakoṭīniyutāni sukhāvatyāṃ lokadhātāvupapatsyante /",
    "K07bsu033_u:1214": " balābhijñasya tathāgatasyāntikāddvādaśabodhisattvasahasrāṇi sukhāvatyāṃ lokadhātāvupapatsyante /",
    "K07bsu033_u:1215": " puṣpadhvajasya (Sukhv, Vaidya 251)",
    "K07bsu033_u:1216": " tathāgatasyāntikātpañcaviṃśatirvīryaprāptā bodhisattvakoṭya ekaprasthānaprasthitā",
    "K07bsu033_u:1217": " ekenāṣṭāhena navatikalpakoṭīniyutaśatasahasrāṇi paścānmukhīkṛtya sukhāvatyāṃ lokadhātāvupapatsyante /",
    "K07bsu033_u:1218": " jvalanādhipatestathāgatasyāntikāddvādaśabodhisattvakoṭyaḥ sukhāvatyāṃ lokadhātāvupapatsyante /",
    "K07bsu033_u:1219": " vaiśāradyaprāptasya tathāgatasyāntikādekonasaptatibodhisattvakoṭyaḥ sukhāvatyāṃ lokadhātāvupapatsyante",
    "K07bsu033_u:1220": " amitābhasya tathāgatasya darśanāya vandanāya paryupāsanāya paripṛcchanāya paripraśnīkaraṇāya /",
    "K07bsu033_u:1221": " etena ajita paryāyeṇa paripūrṇakalpakoṭīniyutaṃ nāmadheyāni parikīrtayeyaṃ teṣāṃ",
    "K07bsu033_u:1222": " tathāgatānāṃ yebhyaste bodhisattvā upasaṃkrāmanti sukhāvatyāṃ lokadhātau tamamitābhaṃ",
    "K07bsu033_u:1223": " tathāgataṃ draṣṭuṃ vanditu paryupāsitum,",
    "K07bsu033_u:1224": " na śakyaśca paryanto 'dhigantum // Sukhv_42 //",
    "K07bsu033_u:1225": " START Sukhv 43:",
    "K07bsu033_u:1226": " paśya ajita kiyatsulabdhalābhāste sattvā ye 'mitābhasya tathāgatasyārhataḥ samyaksaṃbuddhasya nāmadheyaṃ śroṣyanti /",
    "K07bsu033_u:1227": " nāpi te sattvā hīnādhimuktikā bhaviṣyanti ye 'ntaśaekacittaprasādamapi tasmiṃstathāgate 'bhilapyante,",
    "K07bsu033_u:1228": " asmiṃśca dharmaparyāye /",
    "K07bsu033_u:1229": " tasmāttarhi ajita ārocayāmi vaḥ,",
    "K07bsu033_u:1230": " prativedayāmi sadevakasya lokasya purato 'sya dharmaparyāyasya śrāvaṇāya /",
    "K07bsu033_u:1231": " trisāhasramahāsāhasramapi lokadhātumagnipūrṇamavagāhya atikramaikacittotpādamapi pratisāro na kartavyaḥ /",
    "K07bsu033_u:1232": " tatkasya hetoḥ?",
    "K07bsu033_u:1233": " bodhisattvakoṭyo hyajita aśravaṇādeṣāmevaṃrūpāṇāṃ dharmaparyāyāṇāṃ vivartante 'nuttarāyāḥ samyaksaṃbodheḥ /",
    "K07bsu033_u:1234": " tasmādasya dharmaparyāyasyādhyāśayena śravaṇodgrahaṇadhāraṇārthaṃ paryāvāptaye vistareṇa saṃprakāśāya bhāvanārthaṃ ca sumahadvīryamārabdhavyam",
    "K07bsu033_u:1235": " antaśa ekarātriṃdinamapi,",
    "K07bsu033_u:1236": " ekagodohamātramapi,",
    "K07bsu033_u:1237": " antaśaḥ pustakāvaropitaṃ kṛtvā sulikhito dhārayitavyaḥ /",
    "K07bsu033_u:1238": " śāstṛsaṃjñā ca tatropādhyāye kartavyā ya icchati kṣipramaparimitān sattvānavaivartikatve 'nuttarāyāḥ samyaksaṃbodheḥ pratiṣṭhāpayitum,",
    "K07bsu033_u:1239": " tacca tasya bhagavato 'mitābhasya tathāgatasya buddhakṣetraṃ draṣṭum,",
    "K07bsu033_u:1240": " ātmanaśca viśiṣṭāṃ buddhakṣetraguṇālaṃkāravyūhasaṃpadaṃ parigrahītumiti /",
    "K07bsu033_u:1241": " api tu khalu ajita atyarthaṃ sulabdhalābhāste sattvā avaropitakuśalamūlāḥ pūrvajinakṛtādhikārā buddhādhiṣṭhitāśca bhaviṣyanti,",
    "K07bsu033_u:1242": " yeṣāmanāgate 'dhvani yāvatsaddharmavipralope vartamāne ime evaṃrūpā udārā dharmaparyāyāḥ",
    "K07bsu033_u:1243": " sarvabuddhasaṃvarṇitāḥ sarvabuddhapraśastāḥ sarvabuddhānujñātā mahataḥ sarvajñajñānasya",
    "K07bsu033_u:1244": " kṣipramāhārakāḥ śrotrāvabhāsamāgamiṣyanti /",
    "K07bsu033_u:1245": " ye śrutvā codāraprītiprāmodyaṃ pratilapsyanta udgrahīṣyanti dhārayiṣyanti vācayiṣyanti paryavāpsyanti parebhyo vistareṇa saṃprakāśayiṣyanti,",
    "K07bsu033_u:1246": " bhāvanābhiratāśca bhaviṣyanti,",
    "K07bsu033_u:1247": " antaśo likhitvā pūjayiṣyanti,",
    "K07bsu033_u:1248": " bahu ca te puṇyaṃ prasaviṣyanti,",
    "K07bsu033_u:1249": " yasya na sukarā saṃkhyā kartum /",
    "K07bsu033_u:1250": " iti hi ajita yattathāgatena kartavyam, kṛtaṃ mayā /",
    "K07bsu033_u:1251": " yuṣmābhiridānīṃ nirvicikitsāyogaḥ karaṇīyaḥ /",
    "K07bsu033_u:1252": " mā saṃśayata asaṅgamanāvaraṇaṃ buddhajñānam /",
    "K07bsu033_u:1253": " mā bhūtsarvākārāvaropitaratnamaye bandhanāgāre praveśaḥ /",
    "K07bsu033_u:1254": " durlabho hi ajita buddhotpādaḥ /",
    "K07bsu033_u:1255": " durlabhā dharmadeśanā /",
    "K07bsu033_u:1256": " durlabhā kṣaṇasaṃpat /",
    "K07bsu033_u:1257": " ākhyātā ca ajita mayā sarvakuśalamūlapāramitāprāptiḥ /",
    "K07bsu033_u:1258": " yūyamidānīmabhiyujyata pratipadyadhvam /",
    "K07bsu033_u:1259": " asya khalu punarajita dharmaparyāyasya mahatīṃ parīndanāṃ karomi /",
    "K07bsu033_u:1260": " avipraṇāśāya buddhadharmāṇāmanantardhānāya parākramiṣyatha /",
    "K07bsu033_u:1261": " mā tathāgatājñāṃ kṣobhayiṣyatha // Sukhv_43 //",
    "K07bsu033_u:1262": " START Sukhv 44:",
    "K07bsu033_u:1263": " (Sukhv, Vaidya 252)",
    "K07bsu033_u:1264": " atha khalu punarbhagavāṃstasyāṃ velāyāmimā gāthā abhāṣata -",
    "K07bsu033_u:1265": " na me akṛtapuṇyānāṃ śravā bheṣyanti īdṛśāḥ /",
    "K07bsu033_u:1266": " ye tu te śūra siddhārthāḥ śroṣyanti ca imāṃ giram // Sukhv_vs_49 //",
    "K07bsu033_u:1267": " dṛṣṭo yaiśca hi saṃbuddho lokanāthaḥ prabhaṃkaraḥ //",
    "K07bsu033_u:1268": " sagauravaiḥ śruto dharmaḥ prītiṃ prāpsyanti te parām // Sukhv_vs_50 //",
    "K07bsu033_u:1269": " na śakta hīnehi kusīdadṛṣṭibhiḥ buddhāna dharmeṣu prasāda vinditum /",
    "K07bsu033_u:1270": " ye buddhakṣetreṣu akārṣi pūjāṃ trailokanāthāna caryāsu śikṣiṣu // Sukhv_vs_51 //",
    "K07bsu033_u:1271": " yathāndhakāre puruṣo hyacakṣuḥ mārgaṃ na jāne kutu saṃprakāśayet /",
    "K07bsu033_u:1272": " sarvaṃ tathā śrāvaka buddhajñāne ajānakāḥ kiṃ punaradya sattvāḥ // Sukhv_vs_52 //",
    "K07bsu033_u:1273": " buddho hi buddhasya guṇāṃ prajānate na devanāgāsurayakṣaśrāvakāḥ /",
    "K07bsu033_u:1274": " anekabuddhāna pi no gatī yatho buddhasya jñāne hi prakāśyamāne // Sukhv_vs_53 //",
    "K07bsu033_u:1275": " yadi sarvasattvāḥ samatā bhaveyuḥ viśuddhajñāne paramārthakovidāḥ /",
    "K07bsu033_u:1276": " te kalpakoṭīratha vāpi uttare naikasya buddhasya guṇān katheyuḥ // Sukhv_vs_54 //",
    "K07bsu033_u:1277": " atrāntare nirvṛta te bhaveyuḥ prakāśamānā bahukalpakoṭīḥ /",
    "K07bsu033_u:1278": " na ca buddhajñānasya pramāṇu labhyate tathā hi jñānāścaryaṃ jinānām // Sukhv_vs_55 //",
    "K07bsu033_u:1279": " tasmānnaraḥ paṇḍita vijñajātiyaḥ yo mahya vākyamabhiśraddadheya /",
    "K07bsu033_u:1280": " kṛtsnāṃ sa sākṣājjinajñānamārgān buddhaḥ prajānaṃ ti girāmudīrayet // Sukhv_vs_56 //",
    "K07bsu033_u:1281": " kadāci labhyati manuṣyalābhaḥ kadāci buddhāna pi prādurbhāvaḥ /",
    "K07bsu033_u:1282": " (Sukhv, Vaidya 253)",
    "K07bsu033_u:1283": " śraddhārthaprajñā sucireṇa labhyate tasyārthaprāptyai janayet vīryam // Sukhv_vs_57 //",
    "K07bsu033_u:1284": " ya īdṛśāṃ dharma śruṇitva śreṣṭhāṃ labhyanti prītiṃ sugataṃ smarantaḥ /",
    "K07bsu033_u:1285": " te mitramasmākamatītamadhvani ye cāpi bodhāya jananti chandam // Sukhv_vs_58 //",
    "K07bsu033_u:1286": " iti // Sukhv_44 //",
    "K07bsu033_u:1287": " START Sukhv 45:",
    "K07bsu033_u:1288": " asmin khalu punardharmaparyāye bhāṣyamāṇe dvādaśānāṃ sattvaniyutakoṭīnāṃ virajo vigatamalaṃ dharmeṣu dharmacakṣurviśuddham /",
    "K07bsu033_u:1289": " caturviṃśatyā koṭiniyutaśataphalaṃ prāptam /",
    "K07bsu033_u:1290": " aṣṭānāṃ bhikṣuśatānāmanupādāyāsravebhyaścittāni vimuktāni /",
    "K07bsu033_u:1291": " pañcaviṃśatyā bodhisattvakoṭībhiranutpattikadharmakṣāntiḥ pratilabdhā /",
    "K07bsu033_u:1292": " devamānuṣikāyāśca prajāyāścatvāriṃśatkoṭīniyutaśatasahasrāṇāmanutpannapūrvāṇyanuttarāyāṃ samyaksaṃbodhau cittānyutpannāni /",
    "K07bsu033_u:1293": " sukhāvatyāṃ lokadhātāvupapattaye ca kuśalamūlānyavaropitāni bhagavato 'mitābhasya tathāgatasya darśanakāmatayā /",
    "K07bsu033_u:1294": " sarve ca te tatropapadya anupūrveṇa mañjusvarā nāma tathāgatā anyeṣu lokadhātuṣūpapatsyante /",
    "K07bsu033_u:1295": " aśītiśca niyutakoṭyo dīpaṃkare tathāgate labdhakṣāntikā avaivartikā anuttarāyāḥ samyaksaṃbodheramitāyuṣaiva",
    "K07bsu033_u:1296": " tathāgatena paripācitāḥ pūrvabodhisattvacaryāṃ carantastāśca sukhāvatyāṃ lokadhātāvupapadya",
    "K07bsu033_u:1297": " pūrvapraṇidhānacaryāḥ paripūrayiṣyanti // Sukhv_45 //",
    "K07bsu033_u:1298": " START Sukhv 46:",
    "K07bsu033_u:1299": " tasyāṃ velāyāmayaṃ trisāhasramahāsāhasralokadhātuḥ ṣadvikāraṃ prākampat /",
    "K07bsu033_u:1300": " vividhāni ca prātihāryāṇi saṃdṛśyante sma /",
    "K07bsu033_u:1301": " pṛthivyāṃ saṃskṛtamabhūt /",
    "K07bsu033_u:1302": " divyamānuṣyakāni ca tūryāṇi saṃpravāditānyabhūvan /",
    "K07bsu033_u:1303": " anumodanāśabdena ca yāvadakaniṣṭhabhuvanaṃ vijñaptamabhūt // Sukhv_46 //",
    "K07bsu033_u:1304": " START Sukhv 47:",
    "K07bsu033_u:1305": " idamavocadbhagavānāttamanāḥ /",
    "K07bsu033_u:1306": " ajito bodhisattvo mahāsattva āyuṣmāṃścānandaḥ sā ca sarvāvatī parṣat sadevamānuṣāsuragaruḍagandharvasya loko bhagavato bhāṣitamabhyanandanniti",
    "K07bsu033_u:1307": " bhagavato 'mitābhasya tathāgatasya sukhāvatīguṇavarṇaparikīrtanaṃ bodhisattvānāmavaivartyabhūmipraveśaḥ amitābhasya parivartaḥ sukhāvatīvyūho mahāyānasūtraṃ samāptam // * * * * *",
    "K07bsu033_u:1308": " ye dharmā hetuprabhavā hetuṃ teṣāṃ tathāgato hyavadat /",
    "K07bsu033_u:1309": " teṣāṃ ca yo nirodha evaṃ vādī mahāśramaṇaḥ //"
}