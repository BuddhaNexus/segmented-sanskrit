{
    "K01vinv05_u:0": " Carmavastu",
    "K01vinv05_u:1": " (80v6 = GBM 6.742; MSV IV 159) uddānam /",
    "K01vinv05_u:2": " pañcabhir upasaṃpadā śayanāsana + + + / + + + + + + + + + //",
    "K01vinv05_u:3": " buddho {Cf. Divy 1-24} bhagavāñ chrāvastyāṃ viharati sma jetavane 'nāthapiṇḍadasyārāme /",
    "K01vinv05_u:4": " tasmin samaye 'śmakanagarāntake vāsavagrāmake balaseno nāma gṛhapatiḥ prativasaty āḍhyo mahādhano mahābhoge vistīrṇaviśālaparigraho vaiśravaṇadhanapratispardhī",
    "K01vinv05_u:5": " tena sadṛśāt kulāt kalatram ānītam* /",
    "K01vinv05_u:6": " sa tayā sārdhaṃ krīḍati ramate paricārayati /",
    "K01vinv05_u:7": " tasya krīḍato ramamāṇasya paricārayato na putro na duhitā /",
    "K01vinv05_u:8": " so 'putraḥ putrābhinandī śivavaruṇakuberaśakrabrahmādīn āyācate /",
    "K01vinv05_u:9": " ārāmadevatāṃ vanadevatāṃ śṛṅgāṭakadevatāṃ balipratigrāhikāṃ devatāṃ sahajāṃ sahadharmikāṃ nityānubaddhām api devatām āyācate /",
    "K01vinv05_u:10": " asti caiṣa lokapravādo yadāyācanahetoḥ putrā jāyante duhitaraś ceti /",
    "K01vinv05_u:11": " tac ca naivam* /",
    "K01vinv05_u:12": " yady evam abhaviṣyad ekaikasya putrasahasram abhaviṣyat tadyathā rājñaś cakravartinaḥ /",
    "K01vinv05_u:13": " api tu trayāṇāṃ sthānānāṃ saṃmukhībhāvāt putrā jāyante duhitaraś ca /",
    "K01vinv05_u:14": " katameṣāṃ trayāṇām* /",
    "K01vinv05_u:15": " mātāpitarau raktau bhavataḥ saṃnipatitau (81r = GBM 6.744)",
    "K01vinv05_u:16": " mātā kalyā bhavati ṛtumatī gandharvaś ca pratyupasthito bhavati /",
    "K01vinv05_u:17": " eṣāṃ trayāṇāṃ sthānānāṃ saṃmukhībhāvāt putrā jāyante duhitaraś ca /",
    "K01vinv05_u:18": " sa caivam āyācanaparas tiṣṭhati /",
    "K01vinv05_u:19": " anyatamaś (MSV IV 160) ca satvaś caramabhavikaś caritaiṣī gṛhītamokṣamārgo 'ntarmukho",
    "K01vinv05_u:20": " nirvāṇe bahirmukhaḥ saṃsārād anarthikaḥ sarvabhavagaticyutyupapattiṣu antimadehadhārī",
    "K01vinv05_u:21": " anyatamasmād devanikāyāc cyutvā tasyāḥ prajāpatyāḥ kukṣim avakrāntaḥ /",
    "K01vinv05_u:22": " paṃcāveṇikā dharmā ekatye paṇḍitajātīye mātṛgrāme /",
    "K01vinv05_u:23": " katame paṃca /",
    "K01vinv05_u:24": " raktaṃ puruṣaṃ jānāti /",
    "K01vinv05_u:25": " viraktaṃ jānāti /",
    "K01vinv05_u:26": " kālaṃ jānāti ṛtuṃ jānāti /",
    "K01vinv05_u:27": " garbham avakrāntaṃ jānāti /",
    "K01vinv05_u:28": " yasya sakāśād garbham avakrāmati taṃ jānāti /",
    "K01vinv05_u:29": " dārakaṃ jānāti /",
    "K01vinv05_u:30": " dārikāṃ jānāti /",
    "K01vinv05_u:31": " saced dārako bhavati dakṣiṇaṃ kukṣiṃ niśritya tiṣṭhati /",
    "K01vinv05_u:32": " saced dārikā bhavati vāmaṃ kukṣiṃ niśritya tiṣṭhati /",
    "K01vinv05_u:33": " sāttamanāttamanāḥ svāmina ārocayati /",
    "K01vinv05_u:34": " diṣṭyāryaputra vardhasvāpannasatvāsmi saṃvṛttā /",
    "K01vinv05_u:35": " yathā ca me dakṣiṇaṃ kukṣiṃ niśritya tiṣṭhati niyataṃ dārako bhaviṣyati /",
    "K01vinv05_u:36": " so 'py āttamanāttamanā udānam udānayati /",
    "K01vinv05_u:37": " apy evāhaṃ cirakālābhilaṣitaṃ putramukhaṃ paśyeyaṃ samajāto me syān nāvajātaḥ /",
    "K01vinv05_u:38": " kṛtyāni me kurvīta bhṛtaḥ pratibibhṛyād dāyādyaṃ pratipadyeta kulavaṃśo me cirasthitikaḥ syāt* /",
    "K01vinv05_u:39": " asmākaṃ cāpy atītakālagatānām alpaṃ vā prabhūtaṃ vā dānāni datvā puṇyāni kṛtvā asmākaṃ (MSV IV 161)",
    "K01vinv05_u:40": " nāmnā dakṣiṇām ādekṣyati /",
    "K01vinv05_u:41": " idaṃ tayor yatra yatropapannayor gacchator anugacchatv iti /",
    "K01vinv05_u:42": " āpannasatvāṃ caināṃ viditvā upari prāsādatalagatām ayantritāṃ dhārayati śīte śītopakaraṇair",
    "K01vinv05_u:43": " uṣṇe uṣṇopakaraṇair vaidyaprajñaptair āhārair nātitiktair nātyamlair nātilavaṇair",
    "K01vinv05_u:44": " nātimadhurair nātikaṭukair nātikaṣāyais tiktāmlalavaṇamadhurakaṭukakaṣāyavivarjitair",
    "K01vinv05_u:45": " āhārair hārārdhahāravibhūṣitagātrīm apsarasam iva nandanavanavicāriṇīṃ mañcān mañcaṃ",
    "K01vinv05_u:46": " pīṭhāt pīṭham anavatarantīm adharimāṃ bhūmim* /",
    "K01vinv05_u:47": " na cāsyāḥ kiṃcid amanojñaśabdaśravaṇaṃ yāvad eva garbhasya paripākāya /",
    "K01vinv05_u:48": " sāṣṭānāṃ vā navānāṃ vā māsānām atyayāt prasūtā /",
    "K01vinv05_u:49": " dārako jātaḥ /",
    "K01vinv05_u:50": " abhirūpo darśanīyaḥ prāsādiko gauraḥ kanakavarṇaś chatrākāraśirāḥ pralambabāhur vistīrṇaviśālalalāṭaḥ saṅgatabhrūr uttuṅganāso ratnapratyuptikayā karṇikayā āmuktayālaṅkṛtaḥ /",
    "K01vinv05_u:51": " balasenena gṛhapatinā ratnaparīkṣakā āhūyoktāḥ /",
    "K01vinv05_u:52": " bhavanto ratnānāṃ mūlyaṃ kuruta iti /",
    "K01vinv05_u:53": " na śakyate ratnānāṃ mūlyaṃ kartum iti /",
    "K01vinv05_u:54": " dharmatā khalu yasya ratnasya na śakyate mūlyaṃ kartuṃ tasya koṭir mūlyaṃ kriyate /",
    "K01vinv05_u:55": " te kathayanti /",
    "K01vinv05_u:56": " gṛhapate eṣāṃ ratnānāṃ kotir mūlyam iti /",
    "K01vinv05_u:57": " tasya jñātayaḥ saṃgamya samāgamya trīṇi saptakāny ekaviṃśatidivasāni vistareṇa jātasya jātimahaṃ kṛtvā nāmadheyaṃ (MSV IV 162)",
    "K01vinv05_u:58": " vyavasthāpayanti /",
    "K01vinv05_u:59": " kiṃ bhavatu dārakasya nāmeti /",
    "K01vinv05_u:60": " jñātayaḥ ūcuḥ /",
    "K01vinv05_u:61": " ayaṃ dārakaḥ koṭimūlyayā ratnapratyuptikayā āmuktayā {MS karṇikayā} jātaḥ śravaṇeṣu ca nakṣatreṣu /",
    "K01vinv05_u:62": " bhavatu dārakasya śroṇaḥ koṭīkarṇa iti nāma /",
    "K01vinv05_u:63": " yasminn eva divase śroṇaḥ koṭīkarṇo jātas tasminn eva divase balasenasya gṛhapater dvau preṣyadārakau (81v = GBM 6.745) jātau /",
    "K01vinv05_u:64": " tenaikasya dāsaka iti nāmadheyaṃ vyavasthāpitam aparasya pālaka iti /",
    "K01vinv05_u:65": " śroṇaḥ koṭīkarṇo 'ṣṭābhyo dhātrībhyo 'nupradatto dvābhyām aṃsadhātrībhyāṃ dvābhyāṃ krīḍanikābhyāṃ dvābhyāṃ maladhātrībhyāṃ dvābhyāṃ kṣīradhātrībhyāṃ",
    "K01vinv05_u:66": " so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpirmaṇḍenānyaiś cottaptottaptair upakaraṇaviśeṣair āśu vardhate hradastham iva paṅkajam* /",
    "K01vinv05_u:67": " sa yadā mahān saṃvṛttas tadā lipyām upanyastaḥ saṃkhyāyāṃ gaṇanāyāṃ mudrāyām uddhāre nyāse nikṣepe vāstuparīkṣāyāṃ ratnaparīkṣāyām* /",
    "K01vinv05_u:68": " so 'ṣṭāsu parīkṣāsūdghāṭako vācakaḥ paṇḍitaḥ paṭupracāraḥ saṃvṛttaḥ /",
    "K01vinv05_u:69": " tasya pitrā trīṇi vāsagṛhāṇi māpitāni /",
    "K01vinv05_u:70": " haimantikaṃ graiṣmikaṃ vārṣikam* /",
    "K01vinv05_u:71": " trīṇy udyānāni māpitāni haimantikaṃ graiṣmikaṃ vārṣikam* /",
    "K01vinv05_u:72": " trīṇy antaḥpurāṇi pratyupasthāpitāni jyeṣṭhakaṃ madhyamaṃ kanīyasam* /",
    "K01vinv05_u:73": " sa upari prāsādatalagato niṣpuruṣeṇa tūryeṇa krīḍati ramate paricārayati /",
    "K01vinv05_u:74": " balaseno gṛhapatir nityam eva kṛṣikarmānte udyuktaḥ /",
    "K01vinv05_u:75": " sa koṭīkarṇas taṃ pitaram paśyati(MSV IV 163)",
    "K01vinv05_u:76": " nityaṃ kṛṣikarmānte udyuktam* /",
    "K01vinv05_u:77": " sa kathayati /",
    "K01vinv05_u:78": " tāta kasyārthe tvaṃ nityam eva kṛṣikarmānte udyuktaḥ /",
    "K01vinv05_u:79": " sa kathayati /",
    "K01vinv05_u:80": " putra yathā tvam upari prāsādatalagato niṣpuruṣeṇa tūryeṇa krīḍasi ramase paricārayasi",
    "K01vinv05_u:81": " yady aham apy evam eva krīḍeyaṃ rameyaṃ paricārayeyaṃ na cirād evāsmākaṃ bhogās tanutvaṃ",
    "K01vinv05_u:82": " parikṣayaṃ paryādānaṃ gaccheyuḥ /",
    "K01vinv05_u:83": " sa saṃlakṣayati /",
    "K01vinv05_u:84": " mamaivārthaṃ codanā kriyate /",
    "K01vinv05_u:85": " sa kathayati /",
    "K01vinv05_u:86": " tāta yady evaṃ paṇyam ādāya deśāntaraṃ gacchāmi /",
    "K01vinv05_u:87": " pitā kathayati /",
    "K01vinv05_u:88": " putra tāvantaṃ me ratnajātam asti yadi tvaṃ tilataṇḍulakolakulatthanyāyena ratnāni paribhokṣyase",
    "K01vinv05_u:89": " tathāpi me ratnānāṃ parikṣayo na syāt* /",
    "K01vinv05_u:90": " sa kathayati /",
    "K01vinv05_u:91": " tātānujānīhi māṃ gacchāmi paṇyam ādāya deśāntaram iti /",
    "K01vinv05_u:92": " balasena tasyāvaśyaṃ nirbandhaṃ jñātvā anujñātaḥ /",
    "K01vinv05_u:93": " balasena gṛhapatinā vāsavagrāmake ghaṇṭāvaghoṣaṇaṃ kāritaṃ yo yuṣmākam utsahate śroṇena",
    "K01vinv05_u:94": " koṭīkarṇena sārthavāhena sārdham aśulkenātarpaṇyena mahāsamudram avatartuṃ sa mahāsamudragamanīyaṃ",
    "K01vinv05_u:95": " paṇyaṃ samudānayatu /",
    "K01vinv05_u:96": " pañcabhir vaṇikśatair mahāsamudragamanīyaṃ paṇyaṃ samudānītam* /",
    "K01vinv05_u:97": " balaseno nāma gṛhapatiḥ saṃlakṣayati /",
    "K01vinv05_u:98": " kīdṛśena (MSV IV 164) yānena śroṇaḥ koṭīkarṇo yāsyati /",
    "K01vinv05_u:99": " sa saṃlakṣayati /",
    "K01vinv05_u:100": " saced dhastibhir hastinaḥ sukumārā durbharāś ca /",
    "K01vinv05_u:101": " aśvā api sukumārā durbharāś ca /",
    "K01vinv05_u:102": " gardabhāḥ smṛtimantaḥ sukumārāś ca /",
    "K01vinv05_u:103": " gardabhayānena gacchatv iti /",
    "K01vinv05_u:104": " sa pitrāhūyoktaḥ /",
    "K01vinv05_u:105": " putra na tvayā sārthasya purastād gantavyaṃ nāpi pṛṣṭhataḥ /",
    "K01vinv05_u:106": " yadi balavāṃś ca cauro bhavati sārthasya purastān nipatati durbalo bhavati pṛṣṭhato nipatati /",
    "K01vinv05_u:107": " tvayā sārthasya madhye gantavyaṃ na cet hate sārthavāhe hataḥ sārtho bhavet* /",
    "K01vinv05_u:108": " dāsakapālakāv api abhihitau /",
    "K01vinv05_u:109": " putrau yuvābhyāṃ na kenacit prakāreṇa śroṇaḥ koṭīkarṇo moktavya iti /",
    "K01vinv05_u:110": " athāpareṇa samayena śroṇaḥ koṭīkarṇaḥ kṛtakautukamaṅgalasvastyayano mātuḥ sakāśam upasaṃkramya pādayor nipatya kathayati /",
    "K01vinv05_u:111": " amba gacchāmi avalokitā bhava mahāsamudram avatarāmi /",
    "K01vinv05_u:112": " sā ruditum ārabdhā /",
    "K01vinv05_u:113": " sa kathayati /",
    "K01vinv05_u:114": " amba kasmād rodiṣi /",
    "K01vinv05_u:115": " mātā sāśrudurdinavadanā kathayati /",
    "K01vinv05_u:116": " putra kadācid ahaṃ putrakaṃ punar api jīvantaṃ drakṣyāmi iti /",
    "K01vinv05_u:117": " sa saṃlakṣayati /",
    "K01vinv05_u:118": " ahaṃ maṅgalaiḥ saṃprasthitaḥ /",
    "K01vinv05_u:119": " (82r = GBM 6.746) iyam īdṛśam amaṅgalam abhidhatte /",
    "K01vinv05_u:120": " sa ruṣitaḥ kathayati /",
    "K01vinv05_u:121": " amba ahaṃ kṛtakautukamaṅgalasvastyayano mahāsamudraṃ saṃprasthitaḥ /",
    "K01vinv05_u:122": " tvaṃ cedṛśāny amaṅgalāni karoṣi /",
    "K01vinv05_u:123": " apāyān kiṃ na paśyasīti /",
    "K01vinv05_u:124": " sā kathayati /",
    "K01vinv05_u:125": " putra kharaṃ te vākkarma niścāritam* /",
    "K01vinv05_u:126": " (MSV IV 165) atyayam atyayato deśaya /",
    "K01vinv05_u:127": " apy evaitat karma tanutvaṃ parikṣayaṃ paryādānaṃ gacchet* /",
    "K01vinv05_u:128": " sā tenātyayam atyayataḥ kṣamāpitā /",
    "K01vinv05_u:129": " atha śroṇaḥ koṭīkarṇaḥ kṛtakautukamaṅgalasvastyayanaḥ śakaṭair bhārair moṭaiḥ piṭakair",
    "K01vinv05_u:130": " uṣṭrair gobhir gardabhaiḥ prabhūtaṃ samudragamanīyaṃ paṇyam āropya mahāsamudraṃ saṃprasthitaḥ /",
    "K01vinv05_u:131": " so 'nupūrveṇa grāmanagaranigamapallīpattaneṣu cañcūryamāṇo mahāsamudrataṭam anuprāptaḥ {MS:",
    "K01vinv05_u:132": " samudratīrasamanuprāptaḥ} /",
    "K01vinv05_u:133": " nipuṇataḥ sāmudraṃ yānapātraṃ pratipadya mahāsamudram avatīrṇo dhanahārakaḥ so 'nuguṇena vāyunā ratnadvīpam anuprāptaḥ /",
    "K01vinv05_u:134": " tena tatropaparīkṣyopaparīkṣya ratnānāṃ tad vahanaṃ pūritaṃ tadyathā tilataṇḍulakolakulatthānām* /",
    "K01vinv05_u:135": " so 'nuguṇena vāyunā saṃsiddhayānapātro jambudvīpam anuprāptaḥ /",
    "K01vinv05_u:136": " sa sārthas tasminn eva samudratīre āvāsitaḥ /",
    "K01vinv05_u:137": " asau śroṇaḥ koṭīkarṇo 'pi sārthavāho dāsakapālakāv ādāya sārthamadhyād ekānte 'pakramya āyaṃ vyayaṃ ca tulayitum ārabdhaḥ /",
    "K01vinv05_u:138": " paścāt tenāsau dāsako 'bhihitaḥ /",
    "K01vinv05_u:139": " dāsaka paśya sārthaḥ kiṃ karotīti /",
    "K01vinv05_u:140": " sa gataḥ /",
    "K01vinv05_u:141": " yāvat paśyati sārdhaṃ suptam* /",
    "K01vinv05_u:142": " so 'pi tatraiva suptaḥ /",
    "K01vinv05_u:143": " dāsakaś cirāyatīti kṛtvā pālako 'bhihitaḥ /",
    "K01vinv05_u:144": " pālaka paśya sārthaḥ kiṃ karotīti /",
    "K01vinv05_u:145": " sa gataḥ /",
    "K01vinv05_u:146": " yāvat paśyati sthorāṃ lardayantaṃ sārtham* /",
    "K01vinv05_u:147": " so 'pi sthorāṃ lardayitum ārabdhaḥ /",
    "K01vinv05_u:148": " dāsaka saṃlakṣayati /",
    "K01vinv05_u:149": " pālakaḥ sārthavāhaṃ śabdāpayiṣyati /",
    "K01vinv05_u:150": " pālako 'pi (MSV IV 166) saṃlakṣayati /",
    "K01vinv05_u:151": " dāsakaḥ sārthavāhaṃ śabdāpayiṣyatīti /",
    "K01vinv05_u:152": " sa sārthaḥ sarātrim eva sthorāṃ lardayitvā saṃprasthitaḥ /",
    "K01vinv05_u:153": " so 'pi gāḍhanidrāvaṣṭabdhaḥ śayitaḥ /",
    "K01vinv05_u:154": " sa sārthas tāvad gato yāvat prabhātam* /",
    "K01vinv05_u:155": " te kathayanti /",
    "K01vinv05_u:156": " bhavantaḥ kva sārthavāhaḥ /",
    "K01vinv05_u:157": " purastād gacchati /",
    "K01vinv05_u:158": " purastād gatvā pṛcchanti kva sārthavāhaḥ /",
    "K01vinv05_u:159": " pṛṣṭhata āgacchati /",
    "K01vinv05_u:160": " pṛṣṭhato gatvā pṛcchanti kva sārthavāhaḥ /",
    "K01vinv05_u:161": " madhye gacchati /",
    "K01vinv05_u:162": " madhye gatvā pṛcchanti /",
    "K01vinv05_u:163": " yāvat tatrāpi nāsti /",
    "K01vinv05_u:164": " dāsakaḥ kathayati /",
    "K01vinv05_u:165": " mama buddhir utpannā pālakaḥ sārthavāhaṃ śabdāpayiṣyati /",
    "K01vinv05_u:166": " pālako 'pi kathayati /",
    "K01vinv05_u:167": " mama buddhir utpannā dāsakaḥ sārthavāhaṃ śabdāpayiṣyatīti /",
    "K01vinv05_u:168": " bhavanto na śobhanaṃ kṛtaṃ yad asmābhiḥ sārthavāhaś choritaḥ /",
    "K01vinv05_u:169": " āgacchata nivartāmaḥ /",
    "K01vinv05_u:170": " te kathayanti /",
    "K01vinv05_u:171": " bhavanto yadi vayaṃ nivartiṣyāmaḥ sarva evānayena vyasanam āpatsyāmaḥ /",
    "K01vinv05_u:172": " āgacchata kriyākāraṃ tāvat kurmaḥ /",
    "K01vinv05_u:173": " tāvan na kenacic chroṇasya koṭīkarṇasya mātāpitṛbhyām ārocayitavyaṃ yāvad bhāṇḍaṃ na pratiśāmitaṃ bhavatīti /",
    "K01vinv05_u:174": " te kriyākāraṃ kṛtvā gatāḥ /",
    "K01vinv05_u:175": " śroṇasya koṭīkarṇasya mātāpitṛbhyāṃ śrutaṃ śroṇaḥ koṭīkarṇo 'bhyāgata iti /",
    "K01vinv05_u:176": " tau pratyudgatau /",
    "K01vinv05_u:177": " kva sārthavāhaḥ /",
    "K01vinv05_u:178": " madhye āgacchati /",
    "K01vinv05_u:179": " madhye gatvā pṛcchataḥ kva sārthavāha iti /",
    "K01vinv05_u:180": " te kathayanti /",
    "K01vinv05_u:181": " pṛṣṭhata āgacchati /",
    "K01vinv05_u:182": " pṛṣṭhato gatvā pṛcchataḥ /",
    "K01vinv05_u:183": " kva sārthavāhaḥ /",
    "K01vinv05_u:184": " purastād gacchatīti /",
    "K01vinv05_u:185": " tais tāvad ākulīkṛtau yāvad bhāṇḍaṃ pratiśāmitam* /",
    "K01vinv05_u:186": " gataḥ paścāt te kathayanti /",
    "K01vinv05_u:187": " amba vismṛto 'smābhiḥ sārthavāha iti /",
    "K01vinv05_u:188": " tābhyām (MSV IV 167) eka āgatya kathayati /",
    "K01vinv05_u:189": " ayaṃ śroṇaḥ koṭīkarṇo 'bhyāgata iti /",
    "K01vinv05_u:190": " tasya tāv abhisāraṃ datvā pratyudgatau na paśyataḥ /",
    "K01vinv05_u:191": " apara āgatya kathayati /",
    "K01vinv05_u:192": " ayaṃ śroṇaḥ koṭīkarṇo 'bhyāgata iti /",
    "K01vinv05_u:193": " tasya tāv abhisāraṃ datvā pratyudgatau na paśyataḥ /",
    "K01vinv05_u:194": " tau yāvan (82v = GBM 6.747) na kasyacit punar api śraddadhātum ārabdhau /",
    "K01vinv05_u:195": " tābhyām udyāneṣu devakuleṣu chatrāṇi ghaṇṭāvyajanāni akṣarāṇi likhitāni yadi tāvac chroṇaḥ koṭīkarṇo jīvati laghv āgamanāya /",
    "K01vinv05_u:196": " atha cyutaḥ kālagato gatyupapattisthānāt sthānāntaraviśeṣatāyai /",
    "K01vinv05_u:197": " tau śokena rudantāv andhībhūtau /",
    "K01vinv05_u:198": " so 'pi sūryasyābhyudgamanakālasamaye sūryāṃśubhir ābhānvitaḥ pratibuddho yāvat sārthaṃ na paśyati /",
    "K01vinv05_u:199": " nānyatra tāv eva gardabhāvatiṣṭhataḥ /",
    "K01vinv05_u:200": " sa tau yojayitvā saṃprasthitaḥ /",
    "K01vinv05_u:201": " vālukāsthale vāyunā mārgaḥ pihitaḥ /",
    "K01vinv05_u:202": " smṛtimanto gardabhā jighritvā saṃprasthitaḥ śanair gacchantīti pratodayaṣṭyā spṛṣṭhāḥ śālāṭavīṃ praviṣṭāḥ /",
    "K01vinv05_u:203": " te tṛṣārtā (MSV IV 168) vihvalavadanā jihvāṃ nirnāmayya gacchanti /",
    "K01vinv05_u:204": " tān dṛṣṭvā tasya kāruṇyam utpannam* /",
    "K01vinv05_u:205": " sa saṃlakṣayati /",
    "K01vinv05_u:206": " yady etān notsrakṣyāmi ebhir eva sārdham anayena vyasanam āpatsye /",
    "K01vinv05_u:207": " sa tān utsṛjya padbhyāṃ saṃprasthitaḥ /",
    "K01vinv05_u:208": " yāvat paśyati āyasaṃ nagaram uccaṃ ca pragṛhītaṃ ca /",
    "K01vinv05_u:209": " tatra dvāre puruṣas tiṣṭhati kālo raudraś caṇḍo lohitākṣa udbaddhapiṇḍo lohalaguḍavyagrahastaḥ {MS:",
    "K01vinv05_u:210": " tatra kālo caṇḍo lohitākṣaḥ udbandhapiṇḍakāyaṣṭi vigraho puruṣo dvāre tiṣṭhati} /",
    "K01vinv05_u:211": " sa tasya sakāśam upasaṃkrāntaḥ /",
    "K01vinv05_u:212": " bhoḥ puruṣa /",
    "K01vinv05_u:213": " asty atra pānīyam* /",
    "K01vinv05_u:214": " sa tūṣṇīm avasthitaḥ /",
    "K01vinv05_u:215": " bhūyas tena pṛṣṭo 'sau puruṣo 'sty atra pānīyam iti /",
    "K01vinv05_u:216": " bhūyo 'pi sa tūṣṇīm avasthitaḥ /",
    "K01vinv05_u:217": " tena sārthavāhena tatra praviśya pānīyaṃ pānīyam iti śabdo niścāritaḥ /",
    "K01vinv05_u:218": " yāvat pañcamātraiḥ pretasahasrair dagdhasthūṇāsadṛśair asthiyantravad ucchritaiḥ",
    "K01vinv05_u:219": " svakeśaromapracchannaiḥ parvatasannibhodaraiḥ sūcīcchidropamamukhair anuparivāritaḥ śroṇaḥ koṭīkarṇaḥ /",
    "K01vinv05_u:220": " te kathayanti /",
    "K01vinv05_u:221": " sārthavāha kāruṇikas tvam asmākaṃ tṛṣārtānāṃ pānīyam anuprayaccha /",
    "K01vinv05_u:222": " sa kathayati /",
    "K01vinv05_u:223": " bhavanto 'ham api pānīyam eva mṛgayāmi kuto 'haṃ yuṣmākaṃ pānīyam anuprayacchāmīti /",
    "K01vinv05_u:224": " te kathayanti /",
    "K01vinv05_u:225": " sārthavāha pretanagaram idaṃ kutaḥ khalv atra pānīyam* /",
    "K01vinv05_u:226": " adyāsmābhir (MSV IV 169)",
    "K01vinv05_u:227": " dvādaśabhir varṣais tvatsakāśāt pānīyaṃ pānīyam iti śabdaḥ śrutaḥ /",
    "K01vinv05_u:228": " sa kathayati /",
    "K01vinv05_u:229": " ke yūyaṃ bhavantaḥ kena vā karmaṇā ihopapannāḥ /",
    "K01vinv05_u:230": " ta ūcuḥ /",
    "K01vinv05_u:231": " śroṇa duṣkuhakā jambudvīpakā manuṣyā nābhiśraddadhāsyanti /",
    "K01vinv05_u:232": " sa cāha /",
    "K01vinv05_u:233": " ahaṃ bhavantaḥ pratyakṣadarśī kasmān nābhiśraddadhāsye {MS:",
    "K01vinv05_u:234": " kathaṃ na śraddhāsye} /",
    "K01vinv05_u:235": " te gāthāṃ bhāṣante /",
    "K01vinv05_u:236": " ākrośakā roṣakā vayaṃ matsariṇaḥ kuṭukuñcakā vayam* /",
    "K01vinv05_u:237": " dānañ ca dattam aṇv api tena vayaṃ pretalokam āgatāḥ //",
    "K01vinv05_u:238": " śroṇa gaccha puṇyamaheśākhyas tvam* {MS:",
    "K01vinv05_u:239": " puṇyakāmāṃ tvam} /",
    "K01vinv05_u:240": " asti kaścit tvayā dṛṣṭaḥ pretanagaraṃ praviṣṭaḥ svastikṣemābhyāṃ jīvan nirgacchan* {MS:",
    "K01vinv05_u:241": " nagaraṃ praviśya jīvan gacchati} /",
    "K01vinv05_u:242": " sa saṃprasthitaḥ /",
    "K01vinv05_u:243": " yāvat tenāsau puruṣo dṛṣṭaḥ /",
    "K01vinv05_u:244": " sa tenoktaḥ /",
    "K01vinv05_u:245": " bhadramukha aho bata tvayā mamārocitaṃ syād yathedaṃ pretanagaram iti nāham atra praviṣṭaḥ syām* /",
    "K01vinv05_u:246": " sa tenoktaḥ /",
    "K01vinv05_u:247": " śroṇa gaccha puṇyamaheśākhyas tvam* /",
    "K01vinv05_u:248": " yena tvaṃ pretanagaraṃ praviśya svastikṣemābhyāṃ nirgataḥ /",
    "K01vinv05_u:249": " sa saṃprasthito yāvad aparaṃ paśyaty āyasaṃ nagaram uccaṃ ca pragṛhītaṃ ca /",
    "K01vinv05_u:250": " tatrāpi dvāre puruṣas tiṣṭhati kālaś caṇḍo lohitākṣa udbaddhapiṇḍo lohalaguḍavyagrahastaḥ /",
    "K01vinv05_u:251": " sa tasya sakāśam upasaṃkrāntaḥ /",
    "K01vinv05_u:252": " upasaṃkramyaivam āha /",
    "K01vinv05_u:253": " bhoḥ puruṣa asty atra nagare pānīyam* /",
    "K01vinv05_u:254": " sa tūṣṇīm avasthitaḥ /",
    "K01vinv05_u:255": " bhūyas tena pṛṣṭaḥ /",
    "K01vinv05_u:256": " bhoḥ puruṣa asty atra nagare pānīyam* /",
    "K01vinv05_u:257": " sa tūṣṇīm avasthitaḥ /",
    "K01vinv05_u:258": " tena tatra praviśya pānīyaṃ pānīyam iti śabdaḥ kṛtaḥ /",
    "K01vinv05_u:259": " anekaiḥ pretasahasrair dagdhasthūṇākṛtibhir (MSV IV 170)",
    "K01vinv05_u:260": " asthiyantravad ucchritaiḥ svakeśaromapraticchannaiḥ parvatasannibhodaraiḥ sūcīcchidropamamukhair anuparivāritaḥ /",
    "K01vinv05_u:261": " te kathayanti /",
    "K01vinv05_u:262": " (83r = GBM 6.748) śroṇa kāruṇikas tvam asmākaṃ tṛṣārtānāṃ pānīyam anuprayaccha /",
    "K01vinv05_u:263": " sa kathayati /",
    "K01vinv05_u:264": " aham api bhavantaḥ pānīyam eva mṛgayāmi kuto 'haṃ yuṣmākaṃ pānīyaṃ dadāmīti /",
    "K01vinv05_u:265": " te kathayanti /",
    "K01vinv05_u:266": " śroṇa pretanagaram idaṃ kuto 'tra pānīyam* /",
    "K01vinv05_u:267": " adyāsmābhir dvādaśabhir varṣais tvatsakāśāt pānīyaṃ pānīyam iti śabdaḥ śrutaḥ /",
    "K01vinv05_u:268": " sa cāha /",
    "K01vinv05_u:269": " ke yūyaṃ bhavantaḥ kena vā karmaṇā ihopapannāḥ /",
    "K01vinv05_u:270": " ta ūcuḥ /",
    "K01vinv05_u:271": " śroṇa duṣkuhakā jambudvīpakā manuṣyā nābhiśraddadhāsyanti /",
    "K01vinv05_u:272": " sa cāha /",
    "K01vinv05_u:273": " ahaṃ bhavantaḥ pratyakṣadarśī kasmān nābhiśraddadhāsye /",
    "K01vinv05_u:274": " te gāthāṃ bhāṣante /",
    "K01vinv05_u:275": " ārogyamadena mattakā yauvanabhogamadena mattakāḥ /",
    "K01vinv05_u:276": " dānaṃ ca na dattam aṇv api yena vayaṃ pretalokam āgatāḥ //",
    "K01vinv05_u:277": " śroṇa gaccha puṇyakarmā tvam* /",
    "K01vinv05_u:278": " asti kaścit tvayā dṛṣṭaḥ śrutaḥ pretanagaraṃ praviśya svastikṣemābhyāṃ jīvan nirgacchan* /",
    "K01vinv05_u:279": " sa saṃprasthitaḥ /",
    "K01vinv05_u:280": " yāvat tenāsau puruṣo dṛṣṭaḥ /",
    "K01vinv05_u:281": " sa tenoktaḥ /",
    "K01vinv05_u:282": " bhadramukha aho bata yadi tvayā mamārocitaṃ syād yathedaṃ pretanagaram iti naivāham atra praviṣṭaḥ syām* /",
    "K01vinv05_u:283": " sa kathayati /",
    "K01vinv05_u:284": " śroṇa gaccha puṇyamaheśākhyas tvam* /",
    "K01vinv05_u:285": " asti kaścit tvayā dṛṣṭaḥ śruto vā pretanagaraṃ praviśya svastikṣemābhyāṃ jīvan nirgacchan* /",
    "K01vinv05_u:286": " (MSV IV 171)",
    "K01vinv05_u:287": " sa saṃprasthitaḥ /",
    "K01vinv05_u:288": " yāvat paśyati sūryasyāstaṃgamanakāle vimānaṃ catasro 'psarasaḥ abhirūpāḥ prāsādikā darśanīyāḥ /",
    "K01vinv05_u:289": " ekaś ca puruṣo 'bhirūpo darśanīyaḥ prāsādikaḥ aṅgadakuṇḍalavicitramālyābharaṇānulepanas tābhiḥ sārdhaṃ krīḍati ramate paricārayati /",
    "K01vinv05_u:290": " sa tair dūrata eva dṛṣṭaḥ /",
    "K01vinv05_u:291": " te taṃ pratyavabhāṣitum ārabdhāḥ /",
    "K01vinv05_u:292": " svāgataṃ śroṇa māsi tṛṣito bubhukṣito vā /",
    "K01vinv05_u:293": " sa saṃlakṣayati /",
    "K01vinv05_u:294": " nūnaṃ devo 'yaṃ vā nāgo vā yakṣo vā bhaviṣyati /",
    "K01vinv05_u:295": " āha ca /",
    "K01vinv05_u:296": " ārya tṛṣito 'smi bubhukṣito 'smi /",
    "K01vinv05_u:297": " sa taiḥ snāpito bhojitaḥ /",
    "K01vinv05_u:298": " sa tasmin vimāne tāvat sthito yāvat sūryasyābhyudgamanakālasamayaḥ /",
    "K01vinv05_u:299": " sa tair uktaḥ /",
    "K01vinv05_u:300": " śroṇa avatara ādīnavo 'tra bhaviṣyati /",
    "K01vinv05_u:301": " so 'vatīrya ekānte prakramyāvasthitaḥ /",
    "K01vinv05_u:302": " tataḥ paścāt sūryasyābhyudgamanakālasamaye tad vimānam antarhitam* /",
    "K01vinv05_u:303": " tā apy apsaraso 'ntarhitāś catvāraḥ śyāmaśavalāḥ kukkurāḥ prādurbhūtāḥ /",
    "K01vinv05_u:304": " tais taṃ puruṣam avamūrdhakaṃ pātayitvā tāvat pṛṣṭhavaṃśāny utpāṭyotpāṭya bhakṣitāni yāvat sūryasyāstaṃgamanakālasamayaḥ /",
    "K01vinv05_u:305": " tataḥ paścāt punar api tad vimānaṃ prādurbhūtaṃ tā āpsarasaḥ prādurbhūtāḥ /",
    "K01vinv05_u:306": " sa ca puruṣo 'bhirūpo darśanīyaprāsādiko 'ṅgadakuṇḍalavicitramālyābharaṇānulepanas tābhiḥ sārdhaṃ krīḍati ramate paricārayati /",
    "K01vinv05_u:307": " sa teṣāṃ sakāśam upasaṃkramya kathayati /",
    "K01vinv05_u:308": " ke yūyaṃ kena ca karmaṇā ihopapannāḥ /",
    "K01vinv05_u:309": " te procuḥ /",
    "K01vinv05_u:310": " śroṇa duṣkuhakā jambudvīpakā manuṣyā nābhiśraddadhāsyanti /",
    "K01vinv05_u:311": " sa cāha /",
    "K01vinv05_u:312": " ahaṃ pratyakṣadarśī kathaṃ nābhiśraddadhāsye /",
    "K01vinv05_u:313": " śroṇa ahaṃ vāsavagrāmake aurabhrikaḥ (MSV IV 172) āsīt* /",
    "K01vinv05_u:314": " urabhrān praghātya praghātya māṃsaṃ vikrīya vikrīya jīvikāṃ kalpayāmi /",
    "K01vinv05_u:315": " āryaś ca mahākātyāyano mamānukampayā āgatya kathayati /",
    "K01vinv05_u:316": " bhadramukha aniṣṭo 'sya karmaṇaḥ phalavipākaḥ /",
    "K01vinv05_u:317": " virama tvam asmāt pāpakād asaddharmāt* /",
    "K01vinv05_u:318": " nāhaṃ tasya vacanena viramāmi /",
    "K01vinv05_u:319": " bhūyo bhūyaḥ sa māṃ vicchandayati /",
    "K01vinv05_u:320": " bhadramukāniṣṭo 'sya karmaṇaḥ phalavipākaḥ /",
    "K01vinv05_u:321": " virama tvam asmāt pāpakād asaddharmāt* /",
    "K01vinv05_u:322": " tatrāpy ahaṃ na prativiramāmi /",
    "K01vinv05_u:323": " (83v = GBM 6.749) sa māṃ pṛcchati /",
    "K01vinv05_u:324": " bhadramukha kiṃ tvam etān urabhrān divā praghātayasyāhosvid rātrau /",
    "K01vinv05_u:325": " mayoktaḥ /",
    "K01vinv05_u:326": " ārya divā praghātayāmīti /",
    "K01vinv05_u:327": " sa kathayati /",
    "K01vinv05_u:328": " bhadramukha rātrau śīlasamādānaṃ kiṃ na gṛhṇāsi /",
    "K01vinv05_u:329": " mayā tasyāntikād rātrau śīlasamādānaṃ gṛhītam* /",
    "K01vinv05_u:330": " yat tad rātrau śīlasamādānaṃ gṛhītaṃ tasya karmaṇo vipākena rātrāv evaṃvidhaṃ divyaṃ sukhaṃ pratyanubhavāmi /",
    "K01vinv05_u:331": " yan maya divā urabhrāḥ praghātitās tasya karmaṇo vipākena divā evaṃvidhaṃ duḥkhaṃ pratyanubhavāmi /",
    "K01vinv05_u:332": " gāthāṃ ca bhāṣate /",
    "K01vinv05_u:333": " divasaṃ paraprāṇapīḍako rātrau śīlaguṇaiḥ samanvitaḥ /",
    "K01vinv05_u:334": " tasyaitat karmaṇaḥ phalaṃ hy anubhavāmi kalyāṇapāpakam* //",
    "K01vinv05_u:335": " śroṇa gamiṣyasi tvaṃ vāsavagrāmakam* /",
    "K01vinv05_u:336": " gamiṣyāmi /",
    "K01vinv05_u:337": " tatra mama putraḥ prativasati /",
    "K01vinv05_u:338": " sa urabhrān praghātya praghātya jīvikaṃ kalpayati /",
    "K01vinv05_u:339": " sa tvayā vaktavyaḥ dṛṣṭas te mayā pitā /",
    "K01vinv05_u:340": " sa kathayati /",
    "K01vinv05_u:341": " aniṣṭo 'sya karmaṇaḥ phalavipāko viramāsmāt (MSV IV 173)",
    "K01vinv05_u:342": " pāpakād asaddharmāt* /",
    "K01vinv05_u:343": " bhoḥ puruṣa yat tvam evaṃ kathayasi duṣkuhakā jambudvīpakā manuṣyā iti /",
    "K01vinv05_u:344": " nābhiśraddadhāsyati /",
    "K01vinv05_u:345": " śroṇa yadi na śraddadhāsyati vaktavyas tava pitā kathayati asisthānādhastāt {MS:",
    "K01vinv05_u:346": " pitro 'sya sūnāyām adhastāt} suvarṇasya kalaśaḥ pūrayitvā sthāpitaḥ /",
    "K01vinv05_u:347": " tam uddhṛtyātmānaṃ samyaksukhena prīṇaya āryaṃ ca mahākātyāyanaṃ kālena kālaṃ piṇḍakena pratipādayāsmākaṃ ca nāmnā dakṣiṇām ādeśaya /",
    "K01vinv05_u:348": " apy evaitat karma tanutvaṃ parikṣayaṃ paryādānaṃ gacchet /",
    "K01vinv05_u:349": " sa saṃprasthitaḥ /",
    "K01vinv05_u:350": " yāvat sūryasyābhyudgamanakālasamaye paśyaty aparaṃ vimānaṃ* /",
    "K01vinv05_u:351": " tatra ekā apsarā abhirūpā darśanīyā prāsādikā /",
    "K01vinv05_u:352": " ekaś ca puruṣo 'bhirūpo darśanīyaḥ prāsādikaḥ aṅgadakuṇḍalavicitramālyābharaṇānulepanas tayā sārdhaṃ krīḍati ramate paricārayati /",
    "K01vinv05_u:353": " sa taṃ dūrata eva dṛṣṭvā pratyavabhāṣitum ārabdhaḥ /",
    "K01vinv05_u:354": " svāgataṃ śroṇa mā tṛṣito 'si mā bubhukṣito 'si vā /",
    "K01vinv05_u:355": " sa saṃlakṣayati /",
    "K01vinv05_u:356": " nūnam ayaṃ devo vā nāgo vā yakṣo vā bhaviṣyati /",
    "K01vinv05_u:357": " sa kathayati /",
    "K01vinv05_u:358": " tṛṣito 'smi bubhukṣitaś ca /",
    "K01vinv05_u:359": " sa tābhyāṃ snāpito bhojitaḥ /",
    "K01vinv05_u:360": " sa tasmin vimāne tāvat sthitaḥ yāvat suryasyāstaṃgamanakālasamayaḥ /",
    "K01vinv05_u:361": " sa tābhyām uktaḥ /",
    "K01vinv05_u:362": " śroṇa avatarasvādīnavo 'tra bhaviṣyati /",
    "K01vinv05_u:363": " sa dṛṣṭādīnavo 'vatīrya ekānte 'vasthitaḥ /",
    "K01vinv05_u:364": " tataḥ paścāt sūryasyāstaṃgamanakālasamaye{MS:",
    "K01vinv05_u:365": " sūryasyāvataraṇakālasamaye} tad vimānam antarhitam* /",
    "K01vinv05_u:366": " sāpy apsarā (MSV IV 174) antarhitā /",
    "K01vinv05_u:367": " mahatī śatapadī prādurbhūtā /",
    "K01vinv05_u:368": " tayā tasya puruṣasya kāyena kāyaṃ saptakṛtvo veṣṭayitvā tāvad uparimastakaṃ bhakṣitaṃ yāvat sa eva sūryasyābhyudgamanakālasamayaḥ /",
    "K01vinv05_u:369": " tataḥ paścāt punar api tad vimānaṃ prādurbhūtam* /",
    "K01vinv05_u:370": " sāpy apsarā prādurbhūtā /",
    "K01vinv05_u:371": " sa ca puruṣo 'bhirūpo darśanīyaḥ prāsādikaḥ aṅgadakuṇḍalavicitramālyābharaṇānulepanas tayā sārdhaṃ krīḍati ramate paricārayati /",
    "K01vinv05_u:372": " sa tam upasaṃkramya pṛcchati /",
    "K01vinv05_u:373": " ko bhavān kena karmaṇā ihopapannāḥ /",
    "K01vinv05_u:374": " sa evam āha /",
    "K01vinv05_u:375": " śroṇa duṣkuhakā jambudvīpakā manuṣyā nābhiśraddadhāsyanti /",
    "K01vinv05_u:376": " sa kathayati /",
    "K01vinv05_u:377": " ahaṃ pratyakṣadarśī kasmān nābhiśraddadhāsye /",
    "K01vinv05_u:378": " sa kathayati /",
    "K01vinv05_u:379": " ahaṃ vāsavagrāmake brāhmaṇa āsīt* pāradārikaḥ /",
    "K01vinv05_u:380": " āryaś ca mahākātyāyano mamānukampayāgatya kathayati /",
    "K01vinv05_u:381": " bhadramukhāniṣṭo 'sya karmaṇaḥ phalavipāko virama tvam asmāt pāpakād asaddharmāt* /",
    "K01vinv05_u:382": " tasya vacanenāhaṃ na prativiramāmi /",
    "K01vinv05_u:383": " bhūyo bhūyaḥ sa māṃ vicchandayati /",
    "K01vinv05_u:384": " bhadramuka aniṣṭo 'sya karmaṇaḥ phalavipākaḥ (84r = GBM 6.750) /",
    "K01vinv05_u:385": " viramāsmāt pāpakād asaddharmāt* /",
    "K01vinv05_u:386": " tathāpy ahaṃ tasmāt pāpakād asaddharmān na prativiramāmi /",
    "K01vinv05_u:387": " sa māṃ pṛcchati /",
    "K01vinv05_u:388": " bhadramukha paradārān kiṃ tvaṃ divā gacchasyāhosvid rātrau /",
    "K01vinv05_u:389": " sa mayā abhihitaḥ /",
    "K01vinv05_u:390": " ārya rātrau /",
    "K01vinv05_u:391": " sa kathayati /",
    "K01vinv05_u:392": " bhadramukha divā kiṃ na śīlasamādānaṃ gṛhṇāsi /",
    "K01vinv05_u:393": " mayā tasyāntikād divā śīlasamādānaṃ (MSV IV 175) gṛhītam* /",
    "K01vinv05_u:394": " yat tan mayāryasya mahākātyāyanasyāntikād divā śīlasamādānaṃ gṛhītaṃ tasya karmaṇo vipākena divā evaṃvidhaṃ divyaṃ sukhaṃ pratyanubhavāmi /",
    "K01vinv05_u:395": " yat tad rātrau paradārābhigamanaṃ kṛtaṃ tasya karmaṇo vipākena rātrāv evaṃvidhaṃ duḥkhaṃ pratyanubhavāmi /",
    "K01vinv05_u:396": " gāthāṃ ca bhāṣate /",
    "K01vinv05_u:397": " rātrau paradāramūrcchito divasaṃ śīlaguṇaiḥ samanvitaḥ /",
    "K01vinv05_u:398": " tasyaitat karmaṇaḥ phalaṃ hy anubhavāmi kalyāṇapāpakam* //",
    "K01vinv05_u:399": " śroṇa gamiṣyasi tvaṃ vāsavagrāmakam* /",
    "K01vinv05_u:400": " tatra mama putro brāhmaṇaḥ pāradārikaḥ /",
    "K01vinv05_u:401": " sa vaktavyaḥ /",
    "K01vinv05_u:402": " dṛṣṭas te mayā pitā /",
    "K01vinv05_u:403": " sa kathayati aniṣṭo 'sya karmaṇaḥ phalavipāko viramāsmāt pāpakād asaddharmāt* /",
    "K01vinv05_u:404": " sa cāha /",
    "K01vinv05_u:405": " bhoḥ puruṣa tvam evaṃ kathayasi /",
    "K01vinv05_u:406": " duṣkuhakā jambudvīpakā manuṣyā iti /",
    "K01vinv05_u:407": " nābhiśraddadhāsyati /",
    "K01vinv05_u:408": " śroṇa yadi na śraddadhāsyati vaktavyaḥ tava pitrāgniṣṭomasyādhastāt suvarṇakalaśaḥ pūrayitvā sthāpitaḥ /",
    "K01vinv05_u:409": " tam uddhṛtyātmānaṃ samyaksukhena prīṇaya āryaṃ ca mahākātyāyanaṃ kālena kālaṃ piṇḍakena pratipādaya asmākaṃ ca nāmnā dakṣiṇām ādeśaya /",
    "K01vinv05_u:410": " apy evaitat karma tanutvaṃ parikṣayaṃ paryādānaṃ gacchet /",
    "K01vinv05_u:411": " sa saṃprasthitaḥ /",
    "K01vinv05_u:412": " yāvat paśyati aparaṃ vimānam* /",
    "K01vinv05_u:413": " tatraikā strī abhirūpā darśanīyā prāsādikā aṅgadakuṇḍalavicitramālyābharaṇānulepanā /",
    "K01vinv05_u:414": " tasyāś caturṣu paryaṅkapādakeṣu catvāraḥ pretā baddhās tiṣṭhanti /",
    "K01vinv05_u:415": " sā taṃ dūrata eva dṛṣṭvā pratyanubhāṣitum ārabdhā /",
    "K01vinv05_u:416": " śroṇa svāgataṃ mā (MSV IV 176)",
    "K01vinv05_u:417": " tṛṣito 'si mā bubhukṣito 'si vā /",
    "K01vinv05_u:418": " sa saṃlakṣayati /",
    "K01vinv05_u:419": " nūnaṃ devīyaṃ vā nāgī vā yakṣī vā bhaviṣyati /",
    "K01vinv05_u:420": " sa kathayati /",
    "K01vinv05_u:421": " ārye tṛṣito 'smi bubhukṣito 'smi /",
    "K01vinv05_u:422": " tayāsau snāpitaḥ bhojitaḥ uktaś ca /",
    "K01vinv05_u:423": " śroṇa yady ete kiñcin mṛgayanti mā dāsyasīty uktvā teṣāṃ satvānāṃ karma svakṛtaṃ pratyakṣīkartukāmā vimānaṃ praviśyāvasthitā /",
    "K01vinv05_u:424": " te mṛgayitum ārabdhāḥ /",
    "K01vinv05_u:425": " śroṇa kāruṇikas tvaṃ bubhukṣitā vayam asmākam anuprayaccha /",
    "K01vinv05_u:426": " tenaikasya kṣiptaṃ busaplāvī prādurbhūtā /",
    "K01vinv05_u:427": " aparasya kṣiptam ayoguḍaṃ bhakṣayitum ārabdhaḥ /",
    "K01vinv05_u:428": " aparasya kṣiptaṃ svamāṃsaṃ bhakṣayitum ārabdhaḥ /",
    "K01vinv05_u:429": " aparasya kṣiptaṃ pūyaśoṇitaṃ prādurbhūtam* /",
    "K01vinv05_u:430": " sa paśyati visragandhena nirgatam* /",
    "K01vinv05_u:431": " śroṇa nivāritas tvaṃ mayā kasmāt tvayaiṣāṃ dattam* /",
    "K01vinv05_u:432": " kiṃ mama karuṇayā tvam eva kāruṇikataraḥ /",
    "K01vinv05_u:433": " sa kathayati /",
    "K01vinv05_u:434": " bhagini tavaite ke bhavanti /",
    "K01vinv05_u:435": " sā kathayati /",
    "K01vinv05_u:436": " ayaṃ me svāmī /",
    "K01vinv05_u:437": " ayaṃ me putraḥ /",
    "K01vinv05_u:438": " iyaṃ me snuṣā /",
    "K01vinv05_u:439": " iyaṃ me dāsī /",
    "K01vinv05_u:440": " sa āha /",
    "K01vinv05_u:441": " ke yūyaṃ kena vā karmaṇā ihopapannāḥ /",
    "K01vinv05_u:442": " tayoktam* /",
    "K01vinv05_u:443": " śroṇa duṣkuhakā jambudvīpakā manuṣyā nābhiśraddadhāsyanti /",
    "K01vinv05_u:444": " ahaṃ bhagini pratyakṣadarśī (MSV IV 177)",
    "K01vinv05_u:445": " kasmān nābhiśraddadhāsye /",
    "K01vinv05_u:446": " sā kathayati /",
    "K01vinv05_u:447": " ahaṃ vāsavagrāmake brāhmaṇy āsīt* /",
    "K01vinv05_u:448": " mayā nakṣatrarātrau pratyupasthitāyāṃ praṇītam āhāraṃ sajjīkṛtam* /",
    "K01vinv05_u:449": " āryaś ca (84v = GBM 6.751) mahākātyāyano mamānukampayā vāsavagrāmakaṃ piṇḍāya prāvikṣat* /",
    "K01vinv05_u:450": " sa mayā dṛṣṭaḥ kāyaprāsādikaś cittaprāsādikaḥ /",
    "K01vinv05_u:451": " cittam abhiprasannaṃ dṛṣṭvā sa mayā prāsādajātayā piṇḍakena pratipāditaḥ /",
    "K01vinv05_u:452": " tasyā mama buddhir utpannā svāminam anumodayāmi prāmodyam utpādayiṣyatīti /",
    "K01vinv05_u:453": " sa snātvā āgato mayoktaḥ /",
    "K01vinv05_u:454": " āryaputrānumodasva mayāryo mahākātyāyanaḥ piṇḍakena pratipāditaḥ /",
    "K01vinv05_u:455": " sa ruṣito yāvad brāhmaṇānāṃ na dīyate jñātīnāṃ vā jñātipūjā na kriyate tāvat tvayā tasmai muṇḍakāya śramaṇakāyāgrapiṇḍakaṃ dattam* /",
    "K01vinv05_u:456": " so 'marṣajātaḥ kathayati /",
    "K01vinv05_u:457": " kasmāt sa muṇḍakaḥ śramaṇako busaplāvīṃ na bhakṣayatīti /",
    "K01vinv05_u:458": " tasya karmaṇo vipākenāyaṃ busaplāvīṃ bhakṣayati /",
    "K01vinv05_u:459": " mama buddhir utpannā putraṃ tāvad anumodayāmi /",
    "K01vinv05_u:460": " prāmodyam utpādayiṣyatīti /",
    "K01vinv05_u:461": " so 'pi mayoktaḥ /",
    "K01vinv05_u:462": " putrānumodasva mayāryo mahākātyāyanaḥ piṇḍakena pratipāditaḥ /",
    "K01vinv05_u:463": " so 'pi ruṣito yāvad brāhmaṇānāṃ na dīyate jñātīnāṃ vā jñātipūjā na kriyate tāvat tvayā tasmai muṇḍakāya śramaṇakāyāgrapiṇḍakaṃ dattam* /",
    "K01vinv05_u:464": " so 'py amarṣajātaḥ kathayati /",
    "K01vinv05_u:465": " kasmāt sa muṇḍakaḥ śramaṇako 'yoguḍaṃ na bhakṣayatīti /",
    "K01vinv05_u:466": " tasya (MSV IV 178) karmaṇo vipākenāyam ayoguḍaṃ bhakṣayati /",
    "K01vinv05_u:467": " nakṣatrarātryāṃ pratyupasthitāyāṃ jñātayaḥ praheṇakāni mama preṣayanti /",
    "K01vinv05_u:468": " tāny ahaṃ snuṣāyāḥ samarpayāmi /",
    "K01vinv05_u:469": " sā praṇītāni praheṇakāni bhakṣayitvā mama lūhāni upanāmayati /",
    "K01vinv05_u:470": " ahaṃ teṣāṃ jñātīnāṃ sandiśāmi /",
    "K01vinv05_u:471": " kiṃ nu yūyaṃ durbhikṣe yathā lūhāni praheṇakāni preṣayatheti /",
    "K01vinv05_u:472": " te mama sandiśanti /",
    "K01vinv05_u:473": " na vayaṃ lūhāni preṣayāmaḥ api tu praṇītāny eva praheṇakāni preṣayāmaḥ /",
    "K01vinv05_u:474": " mayā snuṣābhihitā /",
    "K01vinv05_u:475": " vadhūke mā tvaṃ praṇītāni praheṇakāni bhakṣayitvāsmākaṃ lūhāny upanāmayasi /",
    "K01vinv05_u:476": " sā kathayati /",
    "K01vinv05_u:477": " kiṃ na svamāṃsāni bhakṣayati yāhaṃ tvadīyāni praheṇakāni bhakṣayāmīti /",
    "K01vinv05_u:478": " iyaṃ tasya karmaṇo vipākena svamāṃsāni bhakṣayati /",
    "K01vinv05_u:479": " nakṣatrarātryāṃ pratyupasthitāyām ahaṃ dārikāyā haste praṇītāni praheṇakāni datvā jñātīnāṃ preṣayāmi /",
    "K01vinv05_u:480": " sā dārikā tāni praṇītāni praheṇakāni mārge 'ntarbhakṣayitvā teṣāṃ lūhāny upanāmayati /",
    "K01vinv05_u:481": " te mama sandiśanti /",
    "K01vinv05_u:482": " kiṃ nu tvaṃ durbhikṣe yathā lūhāny asmākaṃ praheṇakāni preṣayasīti /",
    "K01vinv05_u:483": " ahaṃ teṣāṃ sandiśāmi /",
    "K01vinv05_u:484": " nāhaṃ lūhāni praheṇakāni preṣayāmi api tu praṇītāny evāhaṃ preṣayāmīti /",
    "K01vinv05_u:485": " mayā dārikābhihitā /",
    "K01vinv05_u:486": " dārike mā tvaṃ praṇītāni praheṇakāni bhakṣayitvā teṣāṃ lūhāny upanāmayasi /",
    "K01vinv05_u:487": " sā kathayati /",
    "K01vinv05_u:488": " kiṃ nu pūyaśoṇitaṃ na bhakṣayati yā tvadīyāni praheṇakāni bhakṣayatīti /",
    "K01vinv05_u:489": " tasya karmaṇo vipākeneyaṃ pūyaśoṇitaṃ bhakṣayati /",
    "K01vinv05_u:490": " mama buddhir utpannā /",
    "K01vinv05_u:491": " tatra (MSV IV 179) pratisandhiṃ gṛhṇāmi yatraitān satvān svakaṃ svakaṃ karmaphalaṃ paribhuñjānān paśyāmīti /",
    "K01vinv05_u:492": " yan mayāryamahākātyāyanaṃ piṇḍakena pratipādya praṇīte (85r = GBM 6.752)",
    "K01vinv05_u:493": " trayastriṃśe devanikāye upapattavyaṃ sāhaṃ mithyāpraṇidhānaṃ kṛtvā pretamaharddhikā saṃvṛttā /",
    "K01vinv05_u:494": " śroṇa gamiṣyasi tvaṃ vāsavagrāmakaṃ tatra mama duhitā veśyāṃ vāhayati /",
    "K01vinv05_u:495": " sā tvayā vaktavyā /",
    "K01vinv05_u:496": " dṛṣṭās te mayā pitā mātā bhrātā bhrātur jāyā dāsī /",
    "K01vinv05_u:497": " te kathayanti /",
    "K01vinv05_u:498": " aniṣṭo 'sya karmaṇaḥ phalavipāko viramāsmāt pāpakād asaddharmāt* /",
    "K01vinv05_u:499": " bhagini tvam evaṃ kathayasi /",
    "K01vinv05_u:500": " duṣkuhakā jambudvīpakā manuṣyā nābhiśraddadhāsyanti /",
    "K01vinv05_u:501": " śroṇa yadi na śraddadhāsyati vaktavyā tava paurāṇe paitrike vāsagṛhe catvāro lohasaṃghāṭāḥ suvarṇasya pūrṇās tiṣṭhanti madhye ca sauvarṇadaṇḍakamaṇḍaluḥ",
    "K01vinv05_u:502": " te kathayanti tam uddhṛtyātmānaṃ samyaksukhena prīṇaya āryaṃ ca mahākātyāyanaṃ kālena kālaṃ piṇḍakena pratipādaya asmākaṃ ca nāmnā dakṣiṇām ādeśaya /",
    "K01vinv05_u:503": " apy evaitat karma tanutvaṃ parikṣayaṃ paryādānaṃ gacchet /",
    "K01vinv05_u:504": " tena tasyāḥ pratijñātam* /",
    "K01vinv05_u:505": " evaṃ tasya paribhramato dvādaśa varṣā atikrāntāḥ /",
    "K01vinv05_u:506": " tayoktaḥ /",
    "K01vinv05_u:507": " śroṇa gamiṣyasi tvaṃ vāsavagrāmakam* /",
    "K01vinv05_u:508": " bhagini gamiṣyāmi /",
    "K01vinv05_u:509": " sa tasminn eva vimāne adhirūḍhaḥ /",
    "K01vinv05_u:510": " tayā teṣām eva pretānām ājñā (MSV IV 180)",
    "K01vinv05_u:511": " dattā bhavanto gacchata śroṇaṃ koṭīkarṇaṃ suptam eva vāsavagrāmake paitrike udyāne sthāpayitvā āgacchata /",
    "K01vinv05_u:512": " sa tair vāsavagrāmake paitrike udyāne sthāpitaḥ /",
    "K01vinv05_u:513": " sa prativibuddho yāvat paśyati ghaṇṭācchatrāṇi vyajanāny akṣarāṇi likhitāni /",
    "K01vinv05_u:514": " yadi tāvac chroṇaḥ koṭīkarṇo jīvati laghv āgamanāya kṣipram āgamanāya cyutaḥ kālagato gatyupapattisthānāt sthānāntaraviśeṣatāyai /",
    "K01vinv05_u:515": " sa saṃlakṣayati /",
    "K01vinv05_u:516": " yady ahaṃ mātāpitṛbhyāṃ mṛta eva gṛhītaḥ kasmād bhūyo 'haṃ gṛhaṃ praviśāmi gacchāmy āryamahākātyāyanasyāntike pravrajāmīti /",
    "K01vinv05_u:517": " atha śroṇaḥ koṭīkarṇo yenāyuṣmān mahākātyāyanas tenopasaṃkrāntaḥ /",
    "K01vinv05_u:518": " adrākṣīd āyuṣmān mahākātyāyanaḥ śroṇaṃ koṭīkarṇam* /",
    "K01vinv05_u:519": " dūrād eva dṛṣṭvā ca punaḥ śroṇaṃ koṭīkarṇam idam avocat* /",
    "K01vinv05_u:520": " ehi śroṇa svāgataṃ te dṛṣṭas te śroṇa ayaṃ lokaḥ paraś ca lokaḥ /",
    "K01vinv05_u:521": " sa kathayati /",
    "K01vinv05_u:522": " dṛṣṭo bhadanta mahākātyāyana labheyāhaṃ bhadanta mahākātyāyana svākhyāte dharmavinaye pravrajyām upasaṃpadaṃ bhikṣubhāvaṃ careyam ahaṃ bhagavato 'ntike brahmacaryam* /",
    "K01vinv05_u:523": " sa āryeṇoktaḥ /",
    "K01vinv05_u:524": " śroṇa tāṃ tāvat pūrvikāṃ pratijñāṃ paripūraya yathāgṛhītān sandeśān samarpayeti /",
    "K01vinv05_u:525": " sa tasyaurabhrikasya sakāśam upasaṃkrāntaḥ /",
    "K01vinv05_u:526": " bhadramukha dṛṣṭas te pitā mayā /",
    "K01vinv05_u:527": " sa kathayati /",
    "K01vinv05_u:528": " aniṣṭo 'sya karmaṇaḥ phalavipāko viramāsmāt pāpakād asaddharmāt* /",
    "K01vinv05_u:529": " bhoḥ puruṣa adya mama pitur dvādaśa varṣāṇi kālagatasya /",
    "K01vinv05_u:530": " asti kaścid dṛṣṭaḥ paralokāt (MSV IV 181)",
    "K01vinv05_u:531": " punar āgacchan* /",
    "K01vinv05_u:532": " bhadramukha eṣo 'ham āgataḥ /",
    "K01vinv05_u:533": " nāsau śraddadhāti /",
    "K01vinv05_u:534": " bhadramukha yadi na śraddadhāsi sa tava pitā kathayati asisthānādhastāt suvarṇasya kalaśaḥ pūrṇas tiṣṭhati /",
    "K01vinv05_u:535": " tam uddhṛtyātmānaṃ samyaksukhena prīṇaya āryaṃ ca mahākātyāyanaṃ kālena kālaṃ piṇḍakena pratipādayāsmākaṃ ca nāmnā dakṣiṇām ādeśaya /",
    "K01vinv05_u:536": " apy evaitat karma tanutvaṃ parikṣayaṃ paryādānaṃ gacchet /",
    "K01vinv05_u:537": " sa saṃlakṣayati /",
    "K01vinv05_u:538": " na kadācid (85v = GBM 6.753)",
    "K01vinv05_u:539": " evaṃ mayā śrutapūrvaṃ paśyāmi saced bhūtaṃ bhaviṣyati sarvam etat satyam* /",
    "K01vinv05_u:540": " tena gatvā khanitaṃ yāvat tat sarvaṃ tat tathaiva tenābhiśraddadhītam* /",
    "K01vinv05_u:541": " tataḥ paścāt sa pāradārikasya sakāśam upasaṃkrāntaḥ /",
    "K01vinv05_u:542": " upasaṃkramya kathayati /",
    "K01vinv05_u:543": " bhadramukha dṛṣṭas te mayā pitā /",
    "K01vinv05_u:544": " sa kathayati /",
    "K01vinv05_u:545": " aniṣṭo 'sya karmaṇaḥ phalavipāko viramāsmāt pāpakād asaddharmāt* /",
    "K01vinv05_u:546": " sa kathayati /",
    "K01vinv05_u:547": " bhoḥ puruṣa adya mama pitur dvādaśa varṣāṇi kālaṃ gatasya /",
    "K01vinv05_u:548": " asti kaścit tvayā dṛṣṭaḥ paralokaṃ gatvā punar āgacchan* /",
    "K01vinv05_u:549": " bhadramukha eṣo 'ham āgataḥ /",
    "K01vinv05_u:550": " nāsau śraddadhāti /",
    "K01vinv05_u:551": " sa kathayati /",
    "K01vinv05_u:552": " bhadramukha sacen nābhiśraddadhāsi tava pitrāgniṣṭomasyādhastāt suvarṇasya kalaśaḥ pūrayitvā sthāpitaḥ /",
    "K01vinv05_u:553": " sa kathayati /",
    "K01vinv05_u:554": " tam uddhṛtyātmānaṃ samyaksukhena prīṇayāryaṃ ca mahākātyāyanaṃ kālena kālaṃ piṇḍakena pratipādayāsmākaṃ ca nāmnā dakṣiṇām ādeśaya /",
    "K01vinv05_u:555": " apy evaitat karma tanutvaṃ parikṣayaṃ paryādānaṃ gacchet* /",
    "K01vinv05_u:556": " sa saṃlakṣayati na kadācid etan mayā śrutapūrvaṃ paśyāmi saced bhūtaṃ bhaviṣyati sarvam etat satyam* /",
    "K01vinv05_u:557": " tena (MSV IV 182) gatvā khanitaṃ yāvat paśyati tat sarvaṃ tat tathaiva tenābhiśraddadhītam* /",
    "K01vinv05_u:558": " sa gaṇikāyāḥ sakāśam upasaṃkrāntaḥ /",
    "K01vinv05_u:559": " upasaṃkramya kathayati /",
    "K01vinv05_u:560": " bhagini dṛṣṭas te mayā mātā pitā bhrātur jāyā dāsī /",
    "K01vinv05_u:561": " te kathayanti /",
    "K01vinv05_u:562": " aniṣṭo 'sya karmaṇaḥ phalavipāko viramāsmāt pāpakād asaddharmāt* /",
    "K01vinv05_u:563": " sā kathayati /",
    "K01vinv05_u:564": " bhoḥ puruṣa adya mama mātāpitror dvādaśa varṣāṇi kālagatayoḥ /",
    "K01vinv05_u:565": " asti kaścit tvayā dṛṣṭaḥ paralokaṃ gatvā punar āgacchan* /",
    "K01vinv05_u:566": " sa kathayati /",
    "K01vinv05_u:567": " eṣo 'ham āgataḥ /",
    "K01vinv05_u:568": " sā na śraddadhāti /",
    "K01vinv05_u:569": " sa kathayati /",
    "K01vinv05_u:570": " bhagini sacen nābhiśraddadhāsi tava paurāṇe paitrike vāsagṛhe catvāro lohasaṃghāṭāḥ suvarṇapūrṇās tiṣṭhanti /",
    "K01vinv05_u:571": " madhye ca sauvarṇadaṇḍakamaṇḍaluḥ /",
    "K01vinv05_u:572": " te kathayanti /",
    "K01vinv05_u:573": " tam uddhṛtyātmānaṃ samyaksukhena prīṇayāryaṃ ca mahākātyāyanaṃ kālena kālaṃ piṇḍakena pratipādayāsmākaṃ ca nāmnā dakṣiṇām ādeśaya /",
    "K01vinv05_u:574": " apy evaitat karma tanutvaṃ parikṣayaṃ paryādānaṃ gacchet* /",
    "K01vinv05_u:575": " sā saṃlakṣayati /",
    "K01vinv05_u:576": " na kadācin mayā śrutapūrvaṃ paśyāmi saced bhūtaṃ bhaviṣyati sarvam etat satyam* /",
    "K01vinv05_u:577": " tayā gatvā khanitaṃ yāvat tat sarvaṃ tat tathaiva tathābhiśraddadhītam* /",
    "K01vinv05_u:578": " śroṇaḥ koṭīkarṇaḥ saṃlakṣayati /",
    "K01vinv05_u:579": " sarvo 'yaṃ lokaḥ suvarṇasya śraddadhāti na tu kaścin mama śraddhayā gacchatīti /",
    "K01vinv05_u:580": " tena vaipuṣpitam* /",
    "K01vinv05_u:581": " tasya śiśutve suvarṇena daśanā baddhāḥ /",
    "K01vinv05_u:582": " tayāsau pratyabhijñātaḥ /",
    "K01vinv05_u:583": " syād āryaḥ śroṇaḥ koṭīkarṇaḥ eva me (MSV IV 183)",
    "K01vinv05_u:584": " bhagini saṃjānīte /",
    "K01vinv05_u:585": " tayā gatvā tasya mātāpitṛbhyām ārocitam* /",
    "K01vinv05_u:586": " amba tāta koṭīkarṇo 'bhyāgata iti /",
    "K01vinv05_u:587": " anekais teṣām ārocitam* /",
    "K01vinv05_u:588": " te na kasyacit* śraddhayā gacchanti /",
    "K01vinv05_u:589": " te kathayanti /",
    "K01vinv05_u:590": " putri tvam apy asmākam utprāsayasi /",
    "K01vinv05_u:591": " yāvad asau svayam eva gataḥ /",
    "K01vinv05_u:592": " tena dvārakoṣṭhake sthitvotkāśanaśabdaḥ kṛtaḥ /",
    "K01vinv05_u:593": " hiraṇyasvaro 'sau /",
    "K01vinv05_u:594": " sa taiḥ svareṇa pratyabhijñātaḥ /",
    "K01vinv05_u:595": " tau kaṇṭhe pariṣvajya ruditum ārabdhau /",
    "K01vinv05_u:596": " teṣāṃ vāṣpeṇa paṭahāni sphuṭitāni /",
    "K01vinv05_u:597": " draṣṭum ārabdhau /",
    "K01vinv05_u:598": " sa kathayati /",
    "K01vinv05_u:599": " amba tātānujānīdhvaṃ pravrajiṣyāmi samag eva śraddhayā agārād anāgārikam* /",
    "K01vinv05_u:600": " tau kathayataḥ /",
    "K01vinv05_u:601": " putrāvāṃ tvadīyena śokena rudantāv andhībhūtau /",
    "K01vinv05_u:602": " idānīṃ tvam evāgamya cakṣuḥ pratilabdham* /",
    "K01vinv05_u:603": " yāvad āvāṃ jīvāvas tāvan na pravrajitavyam* /",
    "K01vinv05_u:604": " yadā kālaṃ kariṣyāvas tadā pravrajiṣyasi /",
    "K01vinv05_u:605": " tenāyuṣmanto mahākātyāyanasyāntikād dharmaṃ śrutvā srotaāpattiphalaṃ sākṣātkṛtaṃ mātāpitarau ca śaraṇāgamanaśikṣāpadeṣu pratiṣṭhāpitau /",
    "K01vinv05_u:606": " āgamacatuṣṭayam adhītam* /",
    "K01vinv05_u:607": " (86r = GBM 6.754) sakṛdāgāmiphalaṃ sākṣātkṛtam* /",
    "K01vinv05_u:608": " mātāpitarau satyeṣu pratiṣṭhāpitau /",
    "K01vinv05_u:609": " apareṇa samayena tasya mātāpitarau kālagatau /",
    "K01vinv05_u:610": " sa taṃ dhanajātaṃ dīnānāthakṛpaṇavanīpakebhyo datvā daridrān adaridrān kṛtvā yenāyuṣmān mahākātyāyanas tenopasaṃkrāntaḥ /",
    "K01vinv05_u:611": " upasaṃkramyāyuṣmato mahākātyayanasya pādau śirasā vanditvā ekānte 'sthāt* /",
    "K01vinv05_u:612": " ekānte sthitaḥ śroṇaḥ (MSV IV 184)",
    "K01vinv05_u:613": " koṭīkarṇaḥ āyuṣmantaṃ mahākātyāyanam idam avocat* /",
    "K01vinv05_u:614": " labeyāham ārya mahākātyāyana svākhyāte dharmavinaye pravrajyām upasaṃpadaṃ bhikṣubhāvam* /",
    "K01vinv05_u:615": " yāvac careyam ahaṃ bhagavato 'ntike brahmacaryam* /",
    "K01vinv05_u:616": " sa āyuṣmatā mahākātyāyanena pravrājitaḥ /",
    "K01vinv05_u:617": " tena pravrajya mātṛkādhītā /",
    "K01vinv05_u:618": " anāgāmiphalaṃ sākṣātkṛtam* /",
    "K01vinv05_u:619": " aśmāparāntakeṣu janapadeṣu alpabhikṣukaṃ kṛcchreṇa daśavargo gaṇaḥ paripūrayate /",
    "K01vinv05_u:620": " sa traimāsīṃ śrāmaṇero vidhāritaḥ /",
    "K01vinv05_u:621": " dharmatā khalu yathā buddhānāṃ bhagavatāṃ śrāvakāṇāṃ dvau saṃnipātau bhavataḥ /",
    "K01vinv05_u:622": " yaś cāṣāḍhyāṃ varṣopanāyikāyāṃ yaś ca kārtikyāṃ paurṇamāsyām* /",
    "K01vinv05_u:623": " tatra ye āṣāḍhyāṃ varṣopanāyikāyāṃ saṃnipatanti te tāṃs tān uddeśayogamanasikārān udgṛhya paryavāpya tāsu tāsu grāmanagaranigamarāṣṭrarājadhānīṣu varṣām upagacchanti /",
    "K01vinv05_u:624": " ye kārtikyāṃ paurṇamāsyāṃ saṃnipatanti te yathādhigatam ārocayanti /",
    "K01vinv05_u:625": " uttare ca paripṛcchanti /",
    "K01vinv05_u:626": " evam eva mahāśrāvakāṇām api /",
    "K01vinv05_u:627": " atha ye āyuṣmato mahākātyāyanasya sārdhaṃvihāryantevāsikā bhikṣavas tāṃs tān uddeśayogamanasikāraviśeṣān",
    "K01vinv05_u:628": " udgṛhya paryavāpya tāsu tāsu grāmanagaranigamarāṣṭrarājadhānīṣu varṣām upagatās te",
    "K01vinv05_u:629": " trayāṇāṃ vārṣikāṇāṃ māsānām atyayāt kṛtacīvarā niṣṭhitacīvarāḥ samādāya pātracīvaraṃ",
    "K01vinv05_u:630": " yenāyuṣmān mahākātyāyanas tenopasaṃkrāntāḥ /",
    "K01vinv05_u:631": " upasaṃkramyāyuṣmato mahākātyāyanasya pādau śirasā vanditvaikānte (MSV IV 185) niṣaṇṇāḥ /",
    "K01vinv05_u:632": " ekānte niṣadya yathādhigatam ārocayanti uttare ca paripṛcchanti /",
    "K01vinv05_u:633": " daśavargo gaṇaḥ paripūrṇaḥ /",
    "K01vinv05_u:634": " sa tenopasaṃpāditaḥ /",
    "K01vinv05_u:635": " tena piṭakatrayam adhītam* /",
    "K01vinv05_u:636": " sarvakleśaprahāṇād arhatvaṃ sākṣātkṛtam* /",
    "K01vinv05_u:637": " arhan saṃvṛttas traidhātukavītarāgo samaloṣṭrakāṃcanaḥ ākāśapāṇitalasamacitto vāsīcandanakalpo",
    "K01vinv05_u:638": " 'vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ",
    "K01vinv05_u:639": " sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
    "K01vinv05_u:640": " athāyuṣmato mahākātyāyanasya sārdhaṃvihāryantevāsikā āyuṣmantaṃ mahākātyāyanaṃ yāvat tāvat paryupāsyāyuṣmantaṃ mahākātyāyanam idam avocan* /",
    "K01vinv05_u:641": " dṛṣṭo 'smābhir upādhyāya paryupāsitaś ca /",
    "K01vinv05_u:642": " gacchāmo vayaṃ bhagavantaṃ paryupāsiṣyāmahe /",
    "K01vinv05_u:643": " vatsa evaṃ kurudhvam* /",
    "K01vinv05_u:644": " paryupāsitavyā eva hi tathāgatā arhantaḥ samyaksaṃbuddhāḥ /",
    "K01vinv05_u:645": " tena khalu punaḥ samayena śroṇaḥ koṭīkarṇas tasyām eva parṣadi saṃniṣaṇṇo 'bhūt saṃnipatitaḥ /",
    "K01vinv05_u:646": " athāyuṣmān śroṇaḥ koṭīkarṇa utthāyāsanād ekāṃsam uttarāsaṃgāṃ kṛtvā dakṣiṇaṃ jānumaṇḍalaṃ",
    "K01vinv05_u:647": " pṛthivyāṃ pratiṣṭhāpya yenāyuṣmān mahākātyāyanas tenāñjaliṃ kṛtvā praṇamyāyuṣmantaṃ",
    "K01vinv05_u:648": " mahākātyāyanam idam avocat* /",
    "K01vinv05_u:649": " dṛṣṭo mayopādhyāyānubhāvena (86v = GBM 6.755)",
    "K01vinv05_u:650": " sa bhagavān dharmakāyena no tu rūpakāyena /",
    "K01vinv05_u:651": " gacchāmy upādhyāya rūpakāyenāpi taṃ bhagavantaṃ drakṣyāmi /",
    "K01vinv05_u:652": " sa āha /",
    "K01vinv05_u:653": " evaṃ vatsa (MSV IV 186) kuruṣva /",
    "K01vinv05_u:654": " durlabhadarśanā hi vatsa tathāgatā arhantaḥ samyaksaṃbuddhāḥ tadyathā audumbarapuṣpam* /",
    "K01vinv05_u:655": " asmākaṃ ca vacanena bhagavataḥ pādau śirasā vandasvālpābādhatāṃ ca yāvat sukhasparśavihāratāṃ ca pañca praśnāni ca pṛccha /",
    "K01vinv05_u:656": " aśmāparāntakeṣu bhadanta janapadeṣu alpabhikṣukaṃ kṛcchreṇa daśavargagaṇaḥ paripūryate /",
    "K01vinv05_u:657": " tatrāsmābhiḥ kathaṃ pratipattavyam* /",
    "K01vinv05_u:658": " kharā bhūmir gokaṇṭakādhānā /",
    "K01vinv05_u:659": " aśmāparāntakeṣu janapadeṣu idam evaṃrūpam āstaraṇaṃ pratyāstaraṇaṃ tadyathā ajacarma gocarma mṛgacarma cchāgacarma /",
    "K01vinv05_u:660": " tad anyeṣu janapadeṣv idam evaṃrūpam āstaraṇaṃ pratyāstaraṇaṃ tadyathā erako merako jandurako mandurakaḥ /",
    "K01vinv05_u:661": " evam evāśmāparāntakeṣu janapadeṣv idam evaṃrūpam āstaraṇaṃ pratyāstaraṇaṃ (MSV IV 187)",
    "K01vinv05_u:662": " tadyathā ajacarma pūrvavat* /",
    "K01vinv05_u:663": " udakaśuddhikā manuṣyā snānasamudācārāḥ /",
    "K01vinv05_u:664": " bhikṣur bhikṣoś cīvarakāṇi preṣayati /",
    "K01vinv05_u:665": " itaś cyutāni tatrāsaṃprāptāni /",
    "K01vinv05_u:666": " kasyaitāni naisargikāṇi /",
    "K01vinv05_u:667": " adhivāsayaty āyuṣmān śroṇaḥ koṭīkarṇa āyuṣmato mahākātyāyanasya tūṣṇīṃbhāvena /",
    "K01vinv05_u:668": " athāyuṣmān śroṇaḥ koṭīkarṇas tasyā eva rātrer atyāyāt pūrvāhṇe nivāsya pātracīvaram ādāya vāsavagrāmakaṃ piṇḍāya prāvikṣat* /",
    "K01vinv05_u:669": " yāvad anupūrveṇa śrāvastīm anupṛaptaḥ /",
    "K01vinv05_u:670": " athāyuṣmān śroṇaḥ koṭīkarṇaḥ pātracīvaraṃ pratiśāmayya pādau prakṣālya yena bhagavāṃs tenopasaṃkrāntaḥ /",
    "K01vinv05_u:671": " upasaṃkramya vanditvaikānte niṣaṇṇaḥ /",
    "K01vinv05_u:672": " tatra bhagavān āyuṣmantam ānandam āmantrayate sma /",
    "K01vinv05_u:673": " gacchānanda tathāgatasya śroṇasya ca koṭīkarṇasyaikavihāre mañcaṃ prajñapaya /",
    "K01vinv05_u:674": " evaṃ bhadantety āyuṣmān ānandas tathāgatasya śroṇasya ca koṭīkarṇasya yāvat prajñapya yena bhagavāṃs tenopasaṃkrāntaḥ /",
    "K01vinv05_u:675": " upasaṃkramya bhagavantam idam avocat* /",
    "K01vinv05_u:676": " prajñapto bhadanta tathāgatasya śroṇasya ca koṭīkarṇasyaikavihāre mañco yasyedānīṃ bhagavān kālaṃ manyate /",
    "K01vinv05_u:677": " atha bhagavān yena śroṇasya koṭīkarṇasya vihāras tenopasaṃkrānto yāvad vihāraṃ praviśya niṣaṇṇaḥ /",
    "K01vinv05_u:678": " yāvat (MSV IV 188) pratimukhaṃ smṛtim upasthāpya /",
    "K01vinv05_u:679": " athāyuṣmān api śroṇaḥ koṭīkarṇo bahir vihārasya pādau prakṣālya vihāraṃ praviśya niṣaṇṇaḥ paryaṅkam ābhujya yāvad ṛjukāyaṃ praṇidhāya pratimukhaṃ smṛtim upasthāpya /",
    "K01vinv05_u:680": " tāṃ khalu rātriṃ bhagavān āyuṣmāṃś ca śroṇaḥ koṭīkarṇa āryasya tūṣṇīṃbhāvenātināmitavān* /",
    "K01vinv05_u:681": " atha bhagavān rātryāḥ pratyūṣasamaye āyuṣmantaṃ śroṇaṃ koṭīkarṇam āmantrayate sma /",
    "K01vinv05_u:682": " pratibhātu te śroṇa dharmo yo mayā svayam abhijñāyābhisaṃbudhyākhyātaḥ /",
    "K01vinv05_u:683": " athāyuṣmān śroṇo bhagavatā kṛtāvakāśaḥ aśmāparāntikayā svaraguptikayā udānāt pārāyaṇāt",
    "K01vinv05_u:684": " satyadṛṣṭaḥ śailagāthāmunigāthāsthaviragāthāsthavirīgāthārthavargīyāṇī ca sūtrāṇi",
    "K01vinv05_u:685": " vistareṇa svareṇa svādhyāyaṃ karoti /",
    "K01vinv05_u:686": " atha bhagavān śroṇasya koṭīkarṇasya kathāparyavasānaṃ viditvā āyuṣmantaṃ śroṇaṃ koṭīkarṇam idam avocat* /",
    "K01vinv05_u:687": " (87r = GBM 6.756) sādhu sādhu śroṇa madhuras te dharmo bhāṣitaḥ praṇītaś ca yo mayā svayam abhijñāyābhisaṃbudhyākhyātaḥ /",
    "K01vinv05_u:688": " athāyuṣmataḥ śroṇasya koṭīkarṇasyaitad abhavat* /",
    "K01vinv05_u:689": " ayaṃ me kālo bhagavata upādhyāyasya vacasārādhayitum iti viditvotthāyāsanād yāvad bhagavantaṃ praṇamyedam avocat* /",
    "K01vinv05_u:690": " aśmāparāntakeṣu janapadeṣu vāsavagrāmake bhadanta mahākātyāyanaḥ prativasati (MSV IV 189)",
    "K01vinv05_u:691": " yo me upādhyāyaḥ /",
    "K01vinv05_u:692": " sa bhagavataḥ pādau śirasā vandate 'lpābādhatāṃ laghūtthānatāṃ ca pṛcchati yāvat sparśavihāratāṃ ca pañca ca praśnāni pṛcchati /",
    "K01vinv05_u:693": " vistareṇoccārayitavyāni /",
    "K01vinv05_u:694": " atha bhagavān śroṇaṃ koṭīkarṇam idam avocat* /",
    "K01vinv05_u:695": " akālas te śroṇa praśnavyākaraṇāya /",
    "K01vinv05_u:696": " saṃghamadhye praśnaḥ pṛcchyeta /",
    "K01vinv05_u:697": " tatra kālo bhaviṣyati praśnasya vyākaraṇāya /",
    "K01vinv05_u:698": " atha bhagavān kālyam evotthāya purastād bhikṣusaṃghasya prajñapta evāsane niṣaṇṇaḥ /",
    "K01vinv05_u:699": " athāyuṣmān śroṇaḥ koṭīkarṇo yena bahagvāṃs tenopasaṃkramya bhagavataḥ pādau śirasā vanditvaikānte 'sthāt* /",
    "K01vinv05_u:700": " ekāntasthito bhagavantam idam avocat* /",
    "K01vinv05_u:701": " aśmāparāntakeṣu janapadeṣu vāsavagrāmake bhadanta mahākātyāyanaḥ prativasati yo me upādhyāyaḥ /",
    "K01vinv05_u:702": " sa bhagavataḥ pādau śirasā vandate 'lpābādhatāṃ pṛcchati yāvat sparśavihāratāṃ ca pañca ca praśnāni vistareṇārocayati yathā pūrvam uktāni yāvat kasya naisargikāṇi /",
    "K01vinv05_u:703": " bhagavān āha /",
    "K01vinv05_u:704": " tasmād anujānāmi /",
    "K01vinv05_u:705": " pratyantimeṣu janapadeṣu vinayadharapañcamena gaṇenopasaṃpadā /",
    "K01vinv05_u:706": " sadā snānam* /",
    "K01vinv05_u:707": " ekapalāśike upānahe dhārayitavye na dvipuṭe na tripuṭe /",
    "K01vinv05_u:708": " sā cet kṣayadharmiṇī bhavati argalakaṃ datvā dhārayitavye {MS:",
    "K01vinv05_u:709": " sacet kṣiyadharmiṇyau bhavataḥ /",
    "K01vinv05_u:710": " arghaṭakaṃ vārayitavye carmā dhārayitavyām} /",
    "K01vinv05_u:711": " bhikṣur bhikṣoś cīvarakāṇi preṣayati itaś cyutāni tatrāsaṃprāptāni na kasyacin naisargikāṇi / (MSV IV 190)",
    "K01vinv05_u:712": " āyuṣmān upālī buddhaṃ bhagavantaṃ pṛcchati /",
    "K01vinv05_u:713": " yad uktaṃ bhadanta bhagavatā pratyantimeṣu janapadeṣu vinayadharapañcamena gaṇenopasaṃpadā /",
    "K01vinv05_u:714": " tatra katamo 'ntaḥ katamaḥ pratyantaḥ /",
    "K01vinv05_u:715": " pūrveṇopālin puṇḍravardhanaṃ nāma nagaraṃ tasya pūrveṇa puṇḍrakakṣo nāma dāvaḥ /",
    "K01vinv05_u:716": " so 'ntaḥ /",
    "K01vinv05_u:717": " tataḥ pareṇa pratyantaḥ /",
    "K01vinv05_u:718": " dakṣiṇena śarāvatī nāma nagarī {MS:",
    "K01vinv05_u:719": " pratyanta nagarāvatī nāma nagarī tasya pareṇa śarāvatī} /",
    "K01vinv05_u:720": " tasyāḥ pareṇa śarāvatī nāma nadī /",
    "K01vinv05_u:721": " so 'ntaḥ /",
    "K01vinv05_u:722": " tataḥ pareṇa pratyantaḥ /",
    "K01vinv05_u:723": " paścimena sthūṇopasthūṇakau brāhmaṇagrāmakau /",
    "K01vinv05_u:724": " so 'ntaḥ /",
    "K01vinv05_u:725": " tataḥ pareṇa pratyantaḥ /",
    "K01vinv05_u:726": " uttareṇa uśīragiriḥ /",
    "K01vinv05_u:727": " so 'ntaḥ /",
    "K01vinv05_u:728": " tataḥ pareṇa pratyantaḥ /",
    "K01vinv05_u:729": " bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ pṛcchanti /",
    "K01vinv05_u:730": " kiṃ bhadanta āyuṣmatā śroṇena koṭīkarṇena karma kṛtaṃ tasya karmaṇo vipākenāḍhye",
    "K01vinv05_u:731": " mahādhane mahābhoge kule jāto ratnapratyuptikayā karṇe āmuktikayā bhagavataḥ śāsane",
    "K01vinv05_u:732": " pravrajya sarvakleśaprahāṇād arhatvaṃ sākṣātkṛtam* /",
    "K01vinv05_u:733": " bhagavān āha /",
    "K01vinv05_u:734": " bhūtapūrvaṃ bhikṣavo vārāṇasyāṃ nagaryāṃ kāśyapo nāma tathāgato 'rhan samyaksaṃbuddho bhagavāñ chāstā loka utpannaḥ /",
    "K01vinv05_u:735": " tena khalu samayena vārāṇasyāṃ dvau jāyāpatikau /",
    "K01vinv05_u:736": " tābhyāṃ (MSV IV 191) kāśyapasya samyaksaṃbuddhasyāntike śaraṇagamanaśikṣāpadāny (87v = GBM 6.757)",
    "K01vinv05_u:737": " udgṛhītāni /",
    "K01vinv05_u:738": " yadā kāśyapaḥ samyaksaṃbuddhaḥ sakalaṃ buddhakāryaṃ kṛtvā nirupadhiśeṣe nirvāṇadhātau",
    "K01vinv05_u:739": " parinirvṛtas tasya rājñā kṛkiṇā catūratnamayaṃ caityaṃ kāritaṃ samantād yojanam ardhayojanam uccatvena /",
    "K01vinv05_u:740": " tena tatra khaṇḍasphuṭapratisaṃskaraṇāya ye pūrvanagaradvāre karapratyāyā uttiṣṭhante te tasmin stūpe 'nupradattāḥ /",
    "K01vinv05_u:741": " yadā kṛkī rājā kālagatas tasya putraḥ sujāto nāmnā svarājye pratiṣṭhāpitaḥ /",
    "K01vinv05_u:742": " tasyāmātyaiḥ stokāḥ karapratyāyā upanāmitāḥ /",
    "K01vinv05_u:743": " rājā pṛcchati /",
    "K01vinv05_u:744": " kiṃ kāraṇam asmākaṃ bhavadbhiḥ stokāḥ karapratyāyā upanāmitāḥ /",
    "K01vinv05_u:745": " kim asmākaṃ vijite karapratyāyā uttiṣṭhante /",
    "K01vinv05_u:746": " te kathayanti /",
    "K01vinv05_u:747": " deva kutaḥ karapratyāyā uttiṣṭhante /",
    "K01vinv05_u:748": " ye deva pūrvadvāre karapratyāyās te vṛddharājñā stūpe khaṇḍasphuṭapratisaṃskaraṇāya prajñaptāḥ /",
    "K01vinv05_u:749": " yadi devo 'nujānīte vayaṃ tān karapratyāyān samucchindāmaḥ /",
    "K01vinv05_u:750": " sa kathayati /",
    "K01vinv05_u:751": " bhavanto yan mama pitrā kṛtaṃ tad eva brahmakṛtam* /",
    "K01vinv05_u:752": " te saṃlakṣayanti /",
    "K01vinv05_u:753": " yadi devo 'nujānīte vayaṃ tathā kariṣyāmo yathā svayam eva te karapratyāyā notthāsyanti /",
    "K01vinv05_u:754": " taiḥ sa dvāro baddhvā sthāpitaḥ /",
    "K01vinv05_u:755": " na bhūyaḥ karapratyāyā uttiṣṭhante /",
    "K01vinv05_u:756": " tasmin stūpe ca sphuṭitakāni prādurbhūtāni /",
    "K01vinv05_u:757": " tau jāyāpatī vṛddhībhūtau tatraiva stūpe parikarma kurvāṇau tiṣṭhataḥ /",
    "K01vinv05_u:758": " uttarāpathāc ca sārthavāhaḥ (MSV IV 192)",
    "K01vinv05_u:759": " paṇyam ādāya vārāṇasīm anuprāptaḥ /",
    "K01vinv05_u:760": " tenāsau dṛṣṭaḥ stūpaś caṭitasphuṭitakaiḥ prādurbhūtaiḥ /",
    "K01vinv05_u:761": " sa dṛṣṭvā pṛcchati /",
    "K01vinv05_u:762": " amba tāta kasyaiṣa stūpa iti /",
    "K01vinv05_u:763": " tau kathayataḥ /",
    "K01vinv05_u:764": " kāśyapasya samyaksaṃbuddhasya /",
    "K01vinv05_u:765": " kena kāritaḥ /",
    "K01vinv05_u:766": " kṛkiṇā rājñā /",
    "K01vinv05_u:767": " na tena rājñā asmin stūpe khaṇḍasphuṭapratisaṃskaraṇāya kiñcit prajñaptam* /",
    "K01vinv05_u:768": " tau kathayataḥ /",
    "K01vinv05_u:769": " prajñaptaṃ ye pūrvanagaradvāre karapratyāyās te 'smin stūpe khaṇḍasphuṭapratisaṃskaraṇāya niryātitāḥ /",
    "K01vinv05_u:770": " kṛkī rājā kālagataḥ /",
    "K01vinv05_u:771": " tasya putraḥ sujāto nāmnā svarājye pratiṣṭhitaḥ /",
    "K01vinv05_u:772": " tena te karapratyāyāḥ samucchinnāḥ /",
    "K01vinv05_u:773": " tenāsmin stūpe caṭitasphuṭitakāni prādurbhūtāni /",
    "K01vinv05_u:774": " tasya ratnakarṇikā karṇe āmuktikā /",
    "K01vinv05_u:775": " tena sāvatārya tayor dattā /",
    "K01vinv05_u:776": " amba tātānayā ratnakarṇikayā asmin stūpe khaṇḍasphuṭapratisaṃskāraṃ kurutam iti yāvad ahaṃ paṇyaṃ visarjayitvāgacchāmi /",
    "K01vinv05_u:777": " tataḥ paścād bhūyo 'pi dāsyāmi /",
    "K01vinv05_u:778": " tais tāṃ vikrīya tasmin stūpe khaṇḍasphuṭapratisaṃskāraḥ kṛtaḥ /",
    "K01vinv05_u:779": " aparam utsarpitam* /",
    "K01vinv05_u:780": " athāpareṇa samayena sa sārthavāhaḥ paṇyaṃ visarjayitvāgataḥ /",
    "K01vinv05_u:781": " tena sa dṛṣṭaḥ stūpe 'secanakadarśanaḥ /",
    "K01vinv05_u:782": " dṛṣṭvā sa ca bhūyasyāpi mātrayābhiprasannaḥ /",
    "K01vinv05_u:783": " sa prasādajātaḥ pṛcchati /",
    "K01vinv05_u:784": " amba tāta mā yuṣmābhiḥ kiñcid uddhārīkṛtam* /",
    "K01vinv05_u:785": " (MSV IV 193) tau kathayataḥ /",
    "K01vinv05_u:786": " putra nāsmābhiḥ kiñcid uddhārīkṛtaṃ kin tv aparam utsarpitaṃ tiṣṭhati /",
    "K01vinv05_u:787": " tena prasādajātena yat tatrāvaśiṣṭam aparaṃ ca datvā mahatīṃ pūjāṃ kṛtvā praṇidhānaṃ ca kṛtam* /",
    "K01vinv05_u:788": " anenāhaṃ kuśalamūlenāḍhye mahādhane mahābhoge kule jāyeyam* /",
    "K01vinv05_u:789": " evaṃvidhānāṃ ca dharmāṇāṃ lābhī syām* /",
    "K01vinv05_u:790": " evaṃvidham eva śāstāram ārāgayeyaṃ mā virāgayeyam iti /",
    "K01vinv05_u:791": " kiṃ manyadhve bhikṣavaḥ /",
    "K01vinv05_u:792": " yo 'sau sārthavāha eṣa evāsau śroṇaḥ koṭīkarṇaḥ /",
    "K01vinv05_u:793": " (88r = GBM 6.758) yad anena kāśyapasya samyaksaṃbuddhasya stūpe kārāṃ kṛtvā praṇidhānaṃ kṛtaṃ tasya karmaṇo vipākenāḍhye mahādhane mahābhoge kule jātaḥ /",
    "K01vinv05_u:794": " mama śāsane pravrajya sarvakleśaprahāṇād arhatvaṃ sākṣātkṛtam* /",
    "K01vinv05_u:795": " aham anena kāśyapena samyaksaṃbuddhena samabalaḥ samajavaḥ samadhūraḥ samasāmānyaprāptaḥ",
    "K01vinv05_u:796": " śāstā ārāgito na virāgita iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ",
    "K01vinv05_u:797": " ekāntaśuklānāṃ karmaṇām ekāntaśuklo vipākaḥ vyatimiśrāṇāṃ vyatimiśraḥ /",
    "K01vinv05_u:798": " tasmāt tarhi bhikṣava ekāntakṛṣṇāni karmāṇy apāsya vyatimiśrāṇi caikāntaśukleṣv eva karmasv ābhogaḥ karaṇīyaḥ /",
    "K01vinv05_u:799": " ity evaṃ vo bhikṣavaḥ śikṣitavyam* /",
    "K01vinv05_u:800": " bhikṣava ūcūḥ /",
    "K01vinv05_u:801": " kiṃ bhadantāyuṣmatā śroṇakoṭīkarṇena karma kṛtaṃ yasya karmaṇo vipākena dṛṣṭa eva dharme apāyā dṛṣṭāḥ /",
    "K01vinv05_u:802": " bhagavān āha /",
    "K01vinv05_u:803": " yad anena mātur antike kharavāk karma niścāritaṃ tasya karmaṇo vipākena dṛṣṭa eva dharma apāyā dṛṣṭāḥ /",
    "K01vinv05_u:804": " (MSV IV 194)",
    "K01vinv05_u:805": " buddho bhagavān śrāvastyāṃ viharati jetavane 'nāthapiṇḍadasyārāme /",
    "K01vinv05_u:806": " āyuṣmān upanandaḥ saṃghanavakaḥ /",
    "K01vinv05_u:807": " tasya paṃktyā kaṭakaṭāyamaṃcakaḥ prāptaḥ /",
    "K01vinv05_u:808": " sa bhayena parivartate /",
    "K01vinv05_u:809": " mā bhetsyatīti saṃlakṣayati /",
    "K01vinv05_u:810": " aham upanando maṃcakasyāpi spṛhayāmi /",
    "K01vinv05_u:811": " nopananda iti nāmadheyaṃ dhārayāmi yadi śayyāṃ maṃcakaṃ vā nopāvartayāmi /",
    "K01vinv05_u:812": " sa kālyam evotthāya rājñaḥ prasenajitaḥ kosalasya sakāśam upasaṃkrāntaḥ /",
    "K01vinv05_u:813": " sa tenoktaḥ /",
    "K01vinv05_u:814": " svāgataṃ bhadantopanandasya /",
    "K01vinv05_u:815": " kaścid bhadantopanandaḥ sukhaṃ śayitaḥ /",
    "K01vinv05_u:816": " sa kathayati /",
    "K01vinv05_u:817": " gillapeṭha kiṃ tvaṃ na jānīṣe yathāham aṣṭapuṭīṃ śayyāṃ kalpayāmy upanando 'pi tathaiveti /",
    "K01vinv05_u:818": " ahaṃ saṃghanavako mama paṃktyā kaṭakaṭāyamaṃcakaḥ prāptaḥ /",
    "K01vinv05_u:819": " so 'haṃ bhayena parivartāmi /",
    "K01vinv05_u:820": " mā bhetsyatīti kalpate /",
    "K01vinv05_u:821": " bhadantopanandasyedṛśī aṣṭapuṭī śayyā sādhu kalpate suṣṭhu kalpate /",
    "K01vinv05_u:822": " kutra pratikṣiptaṃ kena vā pratikṣiptam* /",
    "K01vinv05_u:823": " yadi te kalpate gṛhīto bhavatu /",
    "K01vinv05_u:824": " upanandaḥ kathayati /",
    "K01vinv05_u:825": " kiṃ mama kosalo janapado vartate /",
    "K01vinv05_u:826": " vihāraṃ nāmayitvānuprayaccha /",
    "K01vinv05_u:827": " tena tasyāṣṭau manuṣyā anupradattāḥ /",
    "K01vinv05_u:828": " tatra caturbhiḥ śayanāsanaṃ gṛhītaṃ caturbhiḥ khaṭṭā /",
    "K01vinv05_u:829": " te gṛhītvā vīthyā madhyena saṃprasthitāḥ /",
    "K01vinv05_u:830": " te brāhmaṇagṛhapatibhir (MSV IV 195) dṛṣṭāḥ /",
    "K01vinv05_u:831": " dṛṣṭvā ca pṛcchanti /",
    "K01vinv05_u:832": " kutra bhavanto 'sya devaśayyāṃ kalpayiṣyanti /",
    "K01vinv05_u:833": " upanandaḥ kathayati /",
    "K01vinv05_u:834": " svagṛhe /",
    "K01vinv05_u:835": " kasyaiṣā śayyā nīyate /",
    "K01vinv05_u:836": " upanandaḥ kathayati /",
    "K01vinv05_u:837": " mayaiṣā labdhā /",
    "K01vinv05_u:838": " te 'vadhyāyanti kṣipanti vivācayanti /",
    "K01vinv05_u:839": " kiṃ bhadantopanandasya śrāmaṇakasya kāmaguṇā bādhante /",
    "K01vinv05_u:840": " tena vihāraṃ gatvā vihāraṃ siktaṃ saṃmṛṣṭaṃ sukumārī gomayakārṣy anupradattā /",
    "K01vinv05_u:841": " śayyāṃ prajñapya niṣetsyāmīti /",
    "K01vinv05_u:842": " bhagavān ca taṃ pradeśam anuprāptaḥ /",
    "K01vinv05_u:843": " saudvilyajāto bhagavantam idam avocat* /",
    "K01vinv05_u:844": " paśya mama bhadanta kīdṛśī śayyā /",
    "K01vinv05_u:845": " tatra bhagavān bhikṣūn āmantrayate sma /",
    "K01vinv05_u:846": " ādita eva bhikṣavaḥ upanando mohapuruṣaḥ pratigopako veditavyaḥ /",
    "K01vinv05_u:847": " bhagavān saṃlakṣayati /",
    "K01vinv05_u:848": " yaḥ kaścid ādīnavo bhikṣavo uccaśayanamahāśayane śayyā kalpayanti /",
    "K01vinv05_u:849": " tasmān na bhikṣuṇoccaśayanamahāśayane niṣettavyam* /",
    "K01vinv05_u:850": " niṣīdati sātisāro bhavati /",
    "K01vinv05_u:851": " uktaṃ bhagavatā na bhikṣuṇoccaśayanamahāśayane (88v = GBM 6.759)",
    "K01vinv05_u:852": " niṣettavyam iti /",
    "K01vinv05_u:853": " anyatamena gṛhapatinā buddhapramukhā bhikṣusaṃghā antargṛhe nimaṃtritāḥ /",
    "K01vinv05_u:854": " sa uccāny āsanāni prajñapayitum ārabdhaḥ /",
    "K01vinv05_u:855": " āyuṣmān ānandaḥ anukālaṃ praviṣṭaḥ /",
    "K01vinv05_u:856": " tena dṛṣṭaḥ ya uccāny āsanāni prajñapayan* /",
    "K01vinv05_u:857": " sa tenoktaḥ /",
    "K01vinv05_u:858": " naitāni gṛhapate bhikṣupratirūpāṇy āsanāni /",
    "K01vinv05_u:859": " apanaya /",
    "K01vinv05_u:860": " sa tāny apanayitum ārabdhaḥ /",
    "K01vinv05_u:861": " bhagavāṃś ca tatrāgataḥ /",
    "K01vinv05_u:862": " jānakāḥ pṛcchakā buddhā bhagavantaḥ /",
    "K01vinv05_u:863": " pṛcchati buddho bhagavān āyuṣmantam ānandam* /",
    "K01vinv05_u:864": " kim idam ānanda kariṣyasi /",
    "K01vinv05_u:865": " bahagavann ayaṃ gṛhapatir mahārhāṇi śayanāsanāni prajñapayati (MSV IV 196)",
    "K01vinv05_u:866": " naitāni gṛhapate bhikṣupratirūpāṇi śayanāsanāni /",
    "K01vinv05_u:867": " apanayaitāni /",
    "K01vinv05_u:868": " saiṣo 'panayati /",
    "K01vinv05_u:869": " mānanda gṛhapatiṃ vāraya /",
    "K01vinv05_u:870": " prajñapayantu na sarvatrānanda riddhiṣyati /",
    "K01vinv05_u:871": " tasmād anujānāmy antargṛhe uccāsane niṣettavyam* /",
    "K01vinv05_u:872": " nābhinipatitavyam* /",
    "K01vinv05_u:873": " vihāre naiva niṣettavyam* /",
    "K01vinv05_u:874": " niṣadyābhinipatati sātisāro bhavati /",
    "K01vinv05_u:875": " anyatamo bhikṣus tricīvarako dakṣiṇāpathāt śrāvastīm anuprāpto bhagavataḥ pādābhivandakaḥ /",
    "K01vinv05_u:876": " tasya carmakāstarikā śobhanā /",
    "K01vinv05_u:877": " sa tatropanandena dṛṣṭaḥ /",
    "K01vinv05_u:878": " sa tenoktaḥ /",
    "K01vinv05_u:879": " piṇḍapātika prayaccha mamaitat carma caityābhivandako {following text restored according Tib:",
    "K01vinv05_u:880": " ahaṃ bhagavataḥ pādābhivandakaḥ gacchāmi /",
    "K01vinv05_u:881": " sa kathayati /",
    "K01vinv05_u:882": " bhadantopananda yuktam etan na yuktam* /",
    "K01vinv05_u:883": " aham api bhagavataḥ pādābhivandako 'trāgataḥ /",
    "K01vinv05_u:884": " piṇḍapātikas tvam iti manye /",
    "K01vinv05_u:885": " bhadantopananda evaṃrūpacarmagrahaṇe tvaṃ samartho vāsamarthaḥ /",
    "K01vinv05_u:886": " paśya bhadantopananda yena tvam asamarthas tenāhaṃ tava nānuprayacchāmi /",
    "K01vinv05_u:887": " } gacchāmi /",
    "K01vinv05_u:888": " sa kathayati /",
    "K01vinv05_u:889": " bhadantopananda gacha tvam āvāsam* /",
    "K01vinv05_u:890": " ahaṃ caityābhivandaka evāgataḥ pādābhivandakaḥ /",
    "K01vinv05_u:891": " kiṃ tvaṃ jānīṣe asamarthopananda īdṛśaṃ carma samudānetum* /",
    "K01vinv05_u:892": " paśya bhadantopananda yena tvam asamarthas tenāhaṃ tava nānuprayacchāmi /",
    "K01vinv05_u:893": " rājñaḥ prasenajitaḥ kosalasya baḍro nāma gavādhyakṣaḥ āyuṣmata upanandasya sapremakaḥ /",
    "K01vinv05_u:894": " sa tasya sakāśam upasaṃkrāntaḥ /",
    "K01vinv05_u:895": " yāvad vasantakāle citropacitrako vatso jātaḥ /",
    "K01vinv05_u:896": " saikasya vatsasya pṛṣṭhaṃ parāmṛśati /",
    "K01vinv05_u:897": " baḍreṇoktaḥ /",
    "K01vinv05_u:898": " kiṃ bhadantopananda (MSV IV 197)",
    "K01vinv05_u:899": " kāṅkṣase tvam asya mātuḥ kṣīram* /",
    "K01vinv05_u:900": " nedam* /",
    "K01vinv05_u:901": " sa kathayati /",
    "K01vinv05_u:902": " etac ca bhavatu /",
    "K01vinv05_u:903": " api tu yasya bhikṣor īdṛśaṃ carmasu alpotsukaḥ kuśalapakṣaṃ kuryāt* /",
    "K01vinv05_u:904": " sa kathayati /",
    "K01vinv05_u:905": " bhadantopananda gaccha /",
    "K01vinv05_u:906": " vijñātam* /",
    "K01vinv05_u:907": " sa prakrāntaḥ /",
    "K01vinv05_u:908": " tena gopālasyājñā dattā etad vatsakaṃ praghātya carma gṛhītvā bhadantopanandasya nītvānuprayacchasva /",
    "K01vinv05_u:909": " sa taṃ vatsakaṃ praghātya carma gṛhītvā saṃprasthitaḥ /",
    "K01vinv05_u:910": " sā gauḥ putrasnehena haṃbhāravaṃ kurvatī pṛṣṭhataḥ pṛṣṭhataḥ samanusasāra /",
    "K01vinv05_u:911": " jetavane praviṣṭā sā gauḥ jetavanadvāre haṃbhāravaṃ ravamānā tiṣṭhati /",
    "K01vinv05_u:912": " jānakāḥ pṛcchakā buddhā bhagavantaḥ /",
    "K01vinv05_u:913": " pṛcchati buddho bhagavān āyuṣmantam ānandam* /",
    "K01vinv05_u:914": " kasmād ānanda iyaṃ gauḥ jetavanadvāre tiṣṭhati /",
    "K01vinv05_u:915": " āyuṣmān ānandaḥ kathayati /",
    "K01vinv05_u:916": " bhagavan tasyā vatsakaḥ carmakārthāya bhadantopanandena praghātāpitaḥ /",
    "K01vinv05_u:917": " teneyaṃ gauḥ jetavanadvāre haṃbhāravaṃ ravamānā tiṣṭhati /",
    "K01vinv05_u:918": " bhagavān āha /",
    "K01vinv05_u:919": " yaḥ kaścid ādīnavo bhikṣavaś carma dhārayanti /",
    "K01vinv05_u:920": " tasmān na bhikṣuṇā carma dhārayitavyam* /",
    "K01vinv05_u:921": " dhārayanti sātisārā bhavanti /",
    "K01vinv05_u:922": " uktaṃ bhagavatā /",
    "K01vinv05_u:923": " na carma dhārayitavyam* /",
    "K01vinv05_u:924": " anyatamena gṛhapatinā buddhapramukho bhikṣusaṃgho nimantritaḥ /",
    "K01vinv05_u:925": " sa carmakāny āsanāni prajñapayitum ārabdhaḥ /",
    "K01vinv05_u:926": " pūrvavat tu na sarvatra saṃpatsyate /",
    "K01vinv05_u:927": " tasmād antargṛhe carmāsane niṣettavyaṃ na nipatitavyam* /",
    "K01vinv05_u:928": " vihāre na niṣettavyaṃ (89r = GBM 6.760)",
    "K01vinv05_u:929": " (MSV IV 198)",
    "K01vinv05_u:930": " na nipatitavyam* /",
    "K01vinv05_u:931": " niṣīdati nipatati sātisāro bhavati /",
    "K01vinv05_u:932": " rājagṛhanidānam* /",
    "K01vinv05_u:933": " pilindavatsasya sadā glānakasya yānam anujñātam+ /",
    "K01vinv05_u:934": " ṣaḍvargikā yānena gantum ārabdhāḥ /",
    "K01vinv05_u:935": " tasmān na gantavyaṃ yānena /",
    "K01vinv05_u:936": " sa evādīnavaḥ /",
    "K01vinv05_u:937": " tasmād dvābhyāṃ gantavyaṃ jīrṇena vā jarādurbalenā glānena vā aprayogakṣameṇa /",
    "K01vinv05_u:938": " bhikṣavo janapadacārikāṃ caranti /",
    "K01vinv05_u:939": " nadyā gacchanti /",
    "K01vinv05_u:940": " te tartuṃ na śaknuvanti pātracīvaram uttolayitvā /",
    "K01vinv05_u:941": " etat prakaraṇaṃ bhikṣavo bhagavata ārocayanti /",
    "K01vinv05_u:942": " bhagavān āha /",
    "K01vinv05_u:943": " bhikṣuṇā santaraṇaṃ śikṣitavyam* /",
    "K01vinv05_u:944": " ṣaḍvargikā ajiravatīm uttaranty api srota uttaranty api /",
    "K01vinv05_u:945": " yāvad ātīrya āgatāḥ /",
    "K01vinv05_u:946": " bhagini uttārayāma yuṣmākam evaṃ kurudhvam* /",
    "K01vinv05_u:947": " tais tāsām aṅgapratyaṅgāni parāmṛṣṭāni /",
    "K01vinv05_u:948": " bhūyaḥ āgacchata /",
    "K01vinv05_u:949": " tāḥ kathayanti /",
    "K01vinv05_u:950": " ye 'smākaṃ svāmināpi na pradeśā parāmṛṣṭās te yuṣmābhiḥ parāmṛṣṭāḥ /",
    "K01vinv05_u:951": " tā avadhyāyanti kṣipanti vivācayanti /",
    "K01vinv05_u:952": " bhagavān āha /",
    "K01vinv05_u:953": " yaḥ kaścid ādīnavo bhikṣavo mātṛgrāmaṃ spṛśati /",
    "K01vinv05_u:954": " tasmān na bhikṣuṇā mātṛgrāmaṃ spraṣṭavyam iti /",
    "K01vinv05_u:955": " uktaṃ bhagavatā /",
    "K01vinv05_u:956": " mātṛgrāmo sa spraṣṭavyaḥ /",
    "K01vinv05_u:957": " nagaramanuṣyāḥ (MSV IV 199)",
    "K01vinv05_u:958": " udyānapriyāḥ /",
    "K01vinv05_u:959": " teṣām udyānagatānām anyatamā strī pānīyasyārthāya nadīm avatīrṇā /",
    "K01vinv05_u:960": " sā tṛṣyate /",
    "K01vinv05_u:961": " tāṃ manuṣyo 'valokayan gacchati /",
    "K01vinv05_u:962": " tena bhikṣur dṛṣṭaḥ /",
    "K01vinv05_u:963": " āryeṇa kācit strī plavamānā dṛṣṭā /",
    "K01vinv05_u:964": " dṛṣṭā eṣā plavate /",
    "K01vinv05_u:965": " divase pānīyaṃ prativīkṣamāṇā tiṣṭhati evaṃ prāṇo 'syāyate /",
    "K01vinv05_u:966": " etat prakaraṇaṃ bhikṣavo bhagavata ārocayanti /",
    "K01vinv05_u:967": " bhagavān āha /",
    "K01vinv05_u:968": " uttārayitavyā /",
    "K01vinv05_u:969": " aparāḥ kathayanti muṃcatu /",
    "K01vinv05_u:970": " atibalā {GBM: pratibalā} bhavanti /",
    "K01vinv05_u:971": " pratimoktavyā /",
    "K01vinv05_u:972": " aparā niśceṣṭā bhavanti /",
    "K01vinv05_u:973": " tā bālikāsthalaṃ kṛtvāvamūrdhikāḥ sthāpayitvā chorayitvā gacchanti /",
    "K01vinv05_u:974": " tāḥ śṛgālair bhakṣyante /",
    "K01vinv05_u:975": " na chorayitvā gantavyam* /",
    "K01vinv05_u:976": " rajyanti /",
    "K01vinv05_u:977": " ekānte sthātavyam* /",
    "K01vinv05_u:978": " ye svādhyāyakārakā bhikṣavas taiḥ svādhyāyanikā kartavyā /",
    "K01vinv05_u:979": " ye dhyāyinas tair manasikāraḥ kartavyaḥ /",
    "K01vinv05_u:980": " bhaktacchedo bhavati /",
    "K01vinv05_u:981": " ye tatra gopālakāḥ paśupālakā bhavanti teṣām anuparitas tu gantavyam* /",
    "K01vinv05_u:982": " ṣaḍvargikā gopucchena taranti /",
    "K01vinv05_u:983": " anyatamo gṛhapatiḥ /",
    "K01vinv05_u:984": " tasya gāvaḥ /",
    "K01vinv05_u:985": " tāsāṃ tāvad uttārottāraṃ kṛtvā yāvat kṣīram antarhitam* /",
    "K01vinv05_u:986": " (MSV IV 200) tena gopālakaḥ pṛṣṭaḥ /",
    "K01vinv05_u:987": " kasmād adya kṣīraṃ nāsti /",
    "K01vinv05_u:988": " te kathayanti /",
    "K01vinv05_u:989": " āryakaiḥ ṣaḍvargīyaiḥ pūrvavat* /",
    "K01vinv05_u:990": " so 'vadhyāyati kṣipati vivācayati /",
    "K01vinv05_u:991": " tasmān na bhikṣuṇā gopucchena tartavyam* /",
    "K01vinv05_u:992": " uktaṃ bhagavatā /",
    "K01vinv05_u:993": " na gopucchena tartavyam iti /",
    "K01vinv05_u:994": " bhikṣūṇāṃ nadīsantareṇa vighāto jātaḥ /",
    "K01vinv05_u:995": " hastipucchena necchanti tartum* /",
    "K01vinv05_u:996": " bhagavān āha /",
    "K01vinv05_u:997": " paṃcānāṃ bāladhīyānāṃ pucchena tartavyam* /",
    "K01vinv05_u:998": " hastyājāneyasya aśvājāneyasya vṛṣabhasya mahiṣasya camarasya /",
    "K01vinv05_u:999": " api tu bhṛṣiṇā tartavyam* /",
    "K01vinv05_u:1000": " uktaṃ bhagavatā bhṛṣiṇā tartavyam iti /",
    "K01vinv05_u:1001": " ṣaḍvargīyaiś citropacitrāṇi kamalamātrāṇi strīpuruṣavipratipannāni kṛtāni /",
    "K01vinv05_u:1002": " te brāhmaṇagṛhapatibhir dṛṣṭāḥ kathayanti /",
    "K01vinv05_u:1003": " bhavantaḥ kim idam* /",
    "K01vinv05_u:1004": " te kathayanti /",
    "K01vinv05_u:1005": " bhagavatā bhṛṣiṇā anujñātāḥ /",
    "K01vinv05_u:1006": " te 'vadhyāyanti /",
    "K01vinv05_u:1007": " ārya yuṣmākaṃ śrāmaṇakaḥ kāmaguṇo bhavati /",
    "K01vinv05_u:1008": " etat prakaraṇaṃ bhikṣavo bhagavata ārocayanti /",
    "K01vinv05_u:1009": " bhagavān āha /",
    "K01vinv05_u:1010": " na bhikṣubhiś citropacitrāṇi kamalamātrāṇi strīpuruṣair vipratipannair bhṛṣayo dhārayitavyāḥ /",
    "K01vinv05_u:1011": " api tu dvau bhṛṣī /",
    "K01vinv05_u:1012": " kāṣāyaḥ tāraṇikaś ca /",
    "K01vinv05_u:1013": " anāthapiṇḍadena gṛhapatinā maṇḍalavāṭaṃ kāritam* /",
    "K01vinv05_u:1014": " dharmaśravaṇāya (MSV IV 201)",
    "K01vinv05_u:1015": " kāṣṭhapādukābhir (89v = GBM 6.761)",
    "K01vinv05_u:1016": " bhikṣava āgatāḥ /",
    "K01vinv05_u:1017": " taiḥ sa kuṭṭimaḥ kāṣṭhapādukābhiḥ kṣatavikṣataḥ kṛtaḥ /",
    "K01vinv05_u:1018": " anāthapiṇḍado gṛhapatiḥ kālyam evotthāya bhagavataḥ pādābhivandaka āgataḥ /",
    "K01vinv05_u:1019": " tena dṛṣṭam* /",
    "K01vinv05_u:1020": " dṛṣṭvā kathayati /",
    "K01vinv05_u:1021": " āryāḥ kim atra rājā prasenajit* caturo goṇabalakāyena rātriṃ vāsam upagataḥ /",
    "K01vinv05_u:1022": " te kathayanti /",
    "K01vinv05_u:1023": " na rājā api tu bhikṣavaḥ kāṣṭhapādukābhir āgatāḥ /",
    "K01vinv05_u:1024": " tair etad vināśitam* /",
    "K01vinv05_u:1025": " so 'vadhyāyate /",
    "K01vinv05_u:1026": " etat prakaraṇaṃ bhikṣavo bhagavata ārocayanti /",
    "K01vinv05_u:1027": " bhagavān saṃlakṣayati /",
    "K01vinv05_u:1028": " yaḥ kaścid ādīnavo bhikṣavaḥ kāṣṭhapādukāṃ dhārayanti /",
    "K01vinv05_u:1029": " tasmān na hi bhikṣuṇā kāṣṭhapādukā dhārayitavyā /",
    "K01vinv05_u:1030": " uktaṃ bhagavatā na bhikṣuṇā kāṣṭhapādukā dhārayitavyā /",
    "K01vinv05_u:1031": " bhikṣavo 'ntargṛhe upagacchanti /",
    "K01vinv05_u:1032": " teṣāṃ pādukāḥ kardamena klidyante /",
    "K01vinv05_u:1033": " etat prakaraṇaṃ bhikṣavo bhagavata ārocayanti /",
    "K01vinv05_u:1034": " bhagavān āha /",
    "K01vinv05_u:1035": " antargṛhe bhikṣuṇā kāṣṭhapādukā dhārayitavyā /",
    "K01vinv05_u:1036": " śuddhā brāhmaṇagṛhapatayaḥ saṃghe bhikṣūṇāṃ kāṣṭhapādukām anuprayacchanti /",
    "K01vinv05_u:1037": " bhikṣavo na pratigṛhṇanti /",
    "K01vinv05_u:1038": " te kathayanti /",
    "K01vinv05_u:1039": " ārya yadā bahagavāṃl loke notpannas tadā tīrthyā dakṣiṇīyā āsan* /",
    "K01vinv05_u:1040": " yāvad bhagavān āha /",
    "K01vinv05_u:1041": " pratigrahītavyā /",
    "K01vinv05_u:1042": " pratigṛhya sāṃghikāyāṃ varcaskuṭyāṃ vā prasrāvakuṭyāṃ prakṣepayitavyā /",
    "K01vinv05_u:1043": " uddānam* /",
    "K01vinv05_u:1044": " vaṃśapatrā ca śroṇaś ca anujñātā hi guptaye /",
    "K01vinv05_u:1045": " tiryagbaddhikā ca purā pārṣṇī puṭī ca /",
    "K01vinv05_u:1046": " (MSV IV 202)",
    "K01vinv05_u:1047": " uktaṃ bhagavatā /",
    "K01vinv05_u:1048": " na kāṣṭhapādukā dhārayitavyā iti /",
    "K01vinv05_u:1049": " te vaṃśapatrapādukāṃ dhārayanti /",
    "K01vinv05_u:1050": " sa evādīnavaḥ /",
    "K01vinv05_u:1051": " bhagavān āha /",
    "K01vinv05_u:1052": " na vaṃśapatrapādukā dhārayitavyā /",
    "K01vinv05_u:1053": " te muṃjapādukāṃ dhārayanti /",
    "K01vinv05_u:1054": " sa evādīnavaḥ /",
    "K01vinv05_u:1055": " bhagavān āha /",
    "K01vinv05_u:1056": " na muṃjapādukā dhārayitavyā /",
    "K01vinv05_u:1057": " te rajjupādukāṃ dhārayanti /",
    "K01vinv05_u:1058": " sa evādīnavaḥ /",
    "K01vinv05_u:1059": " bhagavān āha /",
    "K01vinv05_u:1060": " na rajjupādukā dhārayitavyā /",
    "K01vinv05_u:1061": " uktaṃ bhagavatā /",
    "K01vinv05_u:1062": " na rajjupādukā dhārayitavyā iti bhikṣūṇāṃ vātaśoṇitaṃ bhavati /",
    "K01vinv05_u:1063": " teṣāṃ pariṣekeṇa carmapādukāḥ klidyante /",
    "K01vinv05_u:1064": " etat prakaraṇaṃ bhikṣavo bhagavata ārocayanti /",
    "K01vinv05_u:1065": " bhagavān āha /",
    "K01vinv05_u:1066": " yasya vātaśoṇitaṃ bhavati tena rajjupādukā dhārayitavyā /",
    "K01vinv05_u:1067": " yadā śroṇaḥ koṭīviṃśaḥ pravrajitas tadā pādataleṣu suvarṇavarṇāni romāṇi caturaṃgulamātrāṇi ṣaḍvargikair dṛṣṭāni /",
    "K01vinv05_u:1068": " te dṛṣṭvā kathayanti /",
    "K01vinv05_u:1069": " eṣa tāvan navanītapiṇḍaḥ ekāntaghaṭane śāsane kiṃ pravrajya kariṣyati /",
    "K01vinv05_u:1070": " tena śrutam* /",
    "K01vinv05_u:1071": " tasya śrutvābhimāno jātaḥ /",
    "K01vinv05_u:1072": " sa āyuṣmata ānandasya sakāśam upasaṃkrāntaḥ /",
    "K01vinv05_u:1073": " upasaṃkramyāyuṣmantam ānandaṃ pṛcchati /",
    "K01vinv05_u:1074": " katamo bhadantānanda ekāntaghaṭanaḥ samādhir ukto bhagavatā /",
    "K01vinv05_u:1075": " caṃkramyādhigamaḥ āyuṣman śroṇa /",
    "K01vinv05_u:1076": " tena śītavanaṃ śmaśānaṃ gatvā caṃkrame 'dhiṣṭhitaḥ /",
    "K01vinv05_u:1077": " tasya caṃkramataḥ svarṇavarṇāni romāṇi caturaṃgulamātrāṇi śīrṇāni /",
    "K01vinv05_u:1078": " tataḥ paścāc carma paścāc choṇitam* /",
    "K01vinv05_u:1079": " sa yāvad ekasmāc caṃkramaśiraso 'paraṃ gacchati tāvat tasyaikasmin (MSV IV 203)",
    "K01vinv05_u:1080": " caṃkramaśirasi kākāḥ śoṇitaṃ pibanti dvitīye 'pi /",
    "K01vinv05_u:1081": " dharmatā khalu buddhā bhagavanto jīvantas tiṣṭhanto dhriyamāṇā yāpayantaḥ kālena",
    "K01vinv05_u:1082": " kālaṃ nadīcārikāṃ caranti vistareṇa yāvad evāsmiṃs tv arthe buddho bhagavān vihāracārikāṃ",
    "K01vinv05_u:1083": " caran (90r = GBM 6.762)",
    "K01vinv05_u:1084": " yenāyuṣmataḥ śroṇasya koṭīviṃśasya vihāras tenopasaṃkrāntaḥ /",
    "K01vinv05_u:1085": " adrākṣīd bhagavān śroṇasya koṭīviṃśasya caṃkramam* /",
    "K01vinv05_u:1086": " dṛṣṭvā ca punar jānakāḥ pṛcchakā buddhā bhagavanto jānantaḥ pṛcchanti /",
    "K01vinv05_u:1087": " pṛcchati buddho bhagavān āyuṣmantam ānandam ekāntaghaṭakasya bhikṣoś caṃkramam* /",
    "K01vinv05_u:1088": " śroṇasya bhadanta koṭīviṃśasya /",
    "K01vinv05_u:1089": " tasmād ānanda anujānāmi śroṇena koṭīviṃśena ekapalāśikā upānahā dhārayitavyā na dvipuṭī na tripuṭī /",
    "K01vinv05_u:1090": " sā cet kṣayadharmiṇī bhavati argalakaṃ datvā dhārayitavyā /",
    "K01vinv05_u:1091": " athāyuṣmān ānando yenāyuṣmān śroṇakoṭīviṃśas tenopasaṃkrāntaḥ /",
    "K01vinv05_u:1092": " upasaṃkramya śroṇaṃ koṭīviṃśam idam avocat* /",
    "K01vinv05_u:1093": " yat khalv āyuṣman śroṇa jānīthāḥ śāstrā te ekapalāśikopānahā anujñātā na dvipuṭīti vistaraḥ /",
    "K01vinv05_u:1094": " kiṃ bhadantānanda sarvasaṃghasya āhosvin mamaivaikasya /",
    "K01vinv05_u:1095": " tavaivaikasya /",
    "K01vinv05_u:1096": " akopyā bhadantānanda śāstur ājñā /",
    "K01vinv05_u:1097": " saced ahaṃ dhārayiṣyāmi syān me atonidānaṃ sabrahmacāriṇo vaktāraḥ /",
    "K01vinv05_u:1098": " prabhūtaṃ tatra śroṇakoṭīviṃśena pravrajyāvāptaṃ yaś campām asādhāraṇāṃ saptahastikāṃ cānīkam apahāya pravrajitaḥ sa idānīm upānahakalpamātre saktaḥ /",
    "K01vinv05_u:1099": " api tu yadi bhagavān (MSV IV 204)",
    "K01vinv05_u:1100": " samāgamya sarvasaṃghasyānujānīyād evam ahaṃ dhārayeyam* /",
    "K01vinv05_u:1101": " etat prakaraṇam āyuṣmān ānando bhagavato vistareṇārocayati /",
    "K01vinv05_u:1102": " bhagavān āha /",
    "K01vinv05_u:1103": " tasmād anujānāmi śroṇaṃ koṭīviṃśam āgamya sarvasaṃghenaikapalāśikopānahā dhārayitavyā na dvipuṭīti vistaraḥ /",
    "K01vinv05_u:1104": " anyatamo mahallo bhagavataḥ purastāt sopānatkaś caṃkramati /",
    "K01vinv05_u:1105": " atha bhagavāṃs taṃ bhikṣum idam avocat* /",
    "K01vinv05_u:1106": " apehi bhikṣo mā me puratas tiṣṭha /",
    "K01vinv05_u:1107": " tatra bhagavān bhikṣūn āmantrayate sma /",
    "K01vinv05_u:1108": " yas tāvad asau bhikṣavaḥ śāstā sarvalokāmiṣasaṃmṛṣṭo bhavati tasya tāvac chāstuḥ śrāvakā naiva laghu laghv eva pātakavratam āpadyante /",
    "K01vinv05_u:1109": " kutaḥ punaḥ sarvalokāmiṣavisaṃyukto viharāmi /",
    "K01vinv05_u:1110": " bhagavān saṃlakṣayati /",
    "K01vinv05_u:1111": " yaḥ kaścid ādīnavo bhikṣavaḥ upānahau dhārayanti tasmān na bhikṣuṇā upānahā dhārayitavyā iti /",
    "K01vinv05_u:1112": " anyatamaś śobhitaḥ pravrajita iti /",
    "K01vinv05_u:1113": " tasyodakasthānakaṃ bhagnam* /",
    "K01vinv05_u:1114": " sa pādadhāvanikāyāṃ pādau prakṣālya pānīyenāsyaṃ {MS:",
    "K01vinv05_u:1115": " pānīyasyā[p]yaṃ} pūrayitvā mayūragatyā saṃprasthitaḥ /",
    "K01vinv05_u:1116": " sa ṣaḍvargikair dṛṣṭaḥ /",
    "K01vinv05_u:1117": " te kathayanti /",
    "K01vinv05_u:1118": " āyuṣmanto vinā vāditreṇa bhikṣur nṛtyati /",
    "K01vinv05_u:1119": " vāditraṃ vādayateti /",
    "K01vinv05_u:1120": " te mukhavāditraṃ vādayitum ārabdhāḥ /",
    "K01vinv05_u:1121": " te bhikṣubhir bhartsyante /",
    "K01vinv05_u:1122": " kim auddhatyaṃ kuruta /",
    "K01vinv05_u:1123": " te kathayanti /",
    "K01vinv05_u:1124": " kim atrauddhatyam* /",
    "K01vinv05_u:1125": " na paśyata yūyaṃ bhikṣuṃ vinā vāditreṇa nṛtyantam* /",
    "K01vinv05_u:1126": " etat prakaraṇaṃ bhikṣavo bhagavata ārocayanti /",
    "K01vinv05_u:1127": " jānakā pṛcchakā buddhā bhagavanto jānantaḥ pṛcchanti /",
    "K01vinv05_u:1128": " pṛcchati buddho bhagavāṃs taṃ bhikṣuṃ kim abhiprāyeṇa bhikṣo evaṃ kṛtam* /",
    "K01vinv05_u:1129": " śayanāsanaguptyarthaṃ bhadanta /",
    "K01vinv05_u:1130": " anāpattir asya bhikṣoḥ (MSV IV 205)",
    "K01vinv05_u:1131": " śayanāsanaguptyartham eva kurvataḥ /",
    "K01vinv05_u:1132": " tasmād anujānāmi śayanāsaguptyartham ekapalāśikopānahā dhārayitavyā /",
    "K01vinv05_u:1133": " na dvipuṭī na tripuṭī /",
    "K01vinv05_u:1134": " sā cet kṣayadharmiṇī bhavaty argalakaṃ datvā dhārayitavyā /",
    "K01vinv05_u:1135": " uktaṃ bhagavatā /",
    "K01vinv05_u:1136": " ekapalāśikopānahā dhārayitavyā iti /",
    "K01vinv05_u:1137": " anyatamasya piṇḍapātikasya (90v = GBM 6.763)",
    "K01vinv05_u:1138": " gṛhapatir abhiprasannaḥ /",
    "K01vinv05_u:1139": " so 'nupānahakaḥ śrāvastīṃ piṇḍāya praviṣṭaḥ /",
    "K01vinv05_u:1140": " sa tena gṛhapatinā anupānahako dṛṣṭaḥ /",
    "K01vinv05_u:1141": " dṛṣṭvā ca kathayati /",
    "K01vinv05_u:1142": " āryasya nāsty upānahaḥ /",
    "K01vinv05_u:1143": " āgaccha carmakārasakāśaṃ gacchāmaḥ /",
    "K01vinv05_u:1144": " upānahau dāpayiṣyāmi /",
    "K01vinv05_u:1145": " sa carmakārasakāśaṃ gataḥ /",
    "K01vinv05_u:1146": " tena carmakāra uktaḥ /",
    "K01vinv05_u:1147": " āryasyopānahāv anuprayacchety uktvā prakrāntaḥ /",
    "K01vinv05_u:1148": " tena khalu samayena dvayor ekapalāśikā upānahāḥ kriyante bhikṣūṇām uparatakānāṃ ca /",
    "K01vinv05_u:1149": " sa bhikṣur bhūyo bhūyaś carmakārasakāśam upasaṃkrāmati /",
    "K01vinv05_u:1150": " sa nānuprayacchati /",
    "K01vinv05_u:1151": " apareṇa samayena bhūyas tena gṛhapatinā sa bhikṣur dṛṣṭo 'nupānatkaḥ /",
    "K01vinv05_u:1152": " dṛṣṭvā kathayati /",
    "K01vinv05_u:1153": " ārya na tena śilpinā upānahā dattā /",
    "K01vinv05_u:1154": " gṛhapate na śrutaṃ tvayā durlabhaḥ śilpī satyajalpaka iti /",
    "K01vinv05_u:1155": " bhūyo bhūya upasaṃkramāmi nānuprayacchati /",
    "K01vinv05_u:1156": " sa kathayati /",
    "K01vinv05_u:1157": " āryāgaccha gṛhaṃ gacchāmaḥ /",
    "K01vinv05_u:1158": " sa tena gṛhaṃ nītvā praṇītenāhāreṇa santarpya bahupuṭī upānahā dattā /",
    "K01vinv05_u:1159": " bhikṣuḥ kathayati /",
    "K01vinv05_u:1160": " gṛhapate bhagavatā nānujñātam* /",
    "K01vinv05_u:1161": " sa kathayati /",
    "K01vinv05_u:1162": " ārya gaccha ekapuṭīṃ kṛtvā dhārayiṣyasi /",
    "K01vinv05_u:1163": " sa tāṃ gṛhītvā vihāraṃ gataḥ /",
    "K01vinv05_u:1164": " sa tām ādāya śastrakaṃ ca vṛkṣamūlaṃ gatvā utpāṭayitum ārabdhaḥ /",
    "K01vinv05_u:1165": " (MSV IV 206) bhagavāṃś ca taṃ pradeśam anuprāptaḥ /",
    "K01vinv05_u:1166": " bhikṣo kiṃ kriyate /",
    "K01vinv05_u:1167": " bhagavatā bahupuṭī upānahā pratikṣiptā /",
    "K01vinv05_u:1168": " mama ca bahupuṭī eva saṃpannā ekapuṭīṃ kṛtvā dhārayiṣyāmi /",
    "K01vinv05_u:1169": " atha bhagavata etad abhavat* /",
    "K01vinv05_u:1170": " dāsyanti batāmī śrāddhā gṛhapatayaḥ śrāvakāṇāṃ bahupuṭī upānahā tasmād anujānāmi bahupuṭī upānahā āgārikavinirmuktena kṛtvā dhārayitavyā /",
    "K01vinv05_u:1171": " āyuṣmān upālī yāvat pṛcchati /",
    "K01vinv05_u:1172": " yad uktaṃ bhadanta bhagavatā bahupuṭī upānahā āgārikavinirmuktebhiḥ kṛtvā dhārayitavyā /",
    "K01vinv05_u:1173": " kiyatā bhadanta āgārikavinirmuktā vaktavyā /",
    "K01vinv05_u:1174": " antata upālin sapta vāṣṭa vā padāni parimuktāni bhavanti /",
    "K01vinv05_u:1175": " vaiśālyāṃ nidānam* /",
    "K01vinv05_u:1176": " tena khalu samayena vaiśālyāṃ evaṃrūpā upānahāḥ kriyante /",
    "K01vinv05_u:1177": " tadyathā hinihināyamānāḥ kiṇikiṇāyamānā meṇḍaviṣāṇikā bodhipaṭapatrakāḥ citropacitrāḥ paṃcakārṣāpaṇamūlyāḥ /",
    "K01vinv05_u:1178": " ṣaḍvargikair hi dṛṣṭo bhavati upānahā yāvat pidhāya te pārṣṇipādāṅguṣṭhena pāṭayitvā grīvāyāṃ mellayitvā gṛhṇantīdaṃ te dānaṃ cittālaṅkārāya",
    "K01vinv05_u:1179": " sāmantakena śabdo visṛtaḥ /",
    "K01vinv05_u:1180": " āryakā upānahāny evaṃrūpāṇi haranti /",
    "K01vinv05_u:1181": " ekāyuvatyā jāmātā āgataḥ /",
    "K01vinv05_u:1182": " tasya tayopānahā (MSV IV 207) dattā /",
    "K01vinv05_u:1183": " uktaś cāryā upānahāṃ haranti /",
    "K01vinv05_u:1184": " apramatto bhaviṣyasi yathā na harāpayasīti /",
    "K01vinv05_u:1185": " piṇḍapātikaḥ piṇḍapātaṃ praviśati /",
    "K01vinv05_u:1186": " tena dṛṣṭaḥ sa ekasmin gṛhe praviṣṭaḥ /",
    "K01vinv05_u:1187": " asāv api tatraiva praviṣṭaḥ /",
    "K01vinv05_u:1188": " sa tasmād gṛhān nirgatyāparaṃ gṛhaṃ praviṣṭaḥ /",
    "K01vinv05_u:1189": " piṇḍapātiko 'pi tatraiva praviṣṭaḥ /",
    "K01vinv05_u:1190": " sa kathayati /",
    "K01vinv05_u:1191": " ārya kasyārthe tvaṃ māṃ pṛṣṭhataḥ pṛṣṭhataḥ samanubaddhaḥ /",
    "K01vinv05_u:1192": " kim icchasy upānahām apahartum* /",
    "K01vinv05_u:1193": " bhadramukha nāhaṃ tavopānahām apaharāmi tv ahaṃ piṇḍapātaṃ praviśāmi /",
    "K01vinv05_u:1194": " sa kathayati /",
    "K01vinv05_u:1195": " ārya hara vā mā vāpi tu yuṣmākaṃ sāmantakena śabdo visṛtaḥ - āryakā upanāhā harantīti /",
    "K01vinv05_u:1196": " etat prakaraṇaṃ bhikṣavo bhagavata ārocayanti /",
    "K01vinv05_u:1197": " atha bhagavata etad abhavat* /",
    "K01vinv05_u:1198": " yaḥ kaścid ādīnava iha bhikṣava evaṃrūpām upānahāṃ dhārayanti hinihinikā iti vistaraḥ /",
    "K01vinv05_u:1199": " (91r = GBM 6.764) tasmān na bhikṣuṇā evaṃrūpā upānahā dhārayitavyā hinihinikā iti vistaraḥ /",
    "K01vinv05_u:1200": " bhikṣur imām evaṃrūpām upānahāṃ dhārayati sātisāro bhavati /",
    "K01vinv05_u:1201": " śrāvastyāṃ nidānam* /",
    "K01vinv05_u:1202": " tena khalu samayena bhikṣūṇām upānahābhiḥ pādapṛṣṭhe vraṇāni kṛtāni /",
    "K01vinv05_u:1203": " brāhmaṇagṛhapatibhir dṛṣṭāni /",
    "K01vinv05_u:1204": " kena yuṣmākaṃ vraṇāni kṛtāni /",
    "K01vinv05_u:1205": " upānahābhiḥ /",
    "K01vinv05_u:1206": " kiṃ na yūyaṃ tiryagbaddhā dhārayata /",
    "K01vinv05_u:1207": " bhagavatā nānujñātam* /",
    "K01vinv05_u:1208": " etat prakaraṇaṃ bhikṣavo bhagavata ārocayanti /",
    "K01vinv05_u:1209": " bhagavān āha /",
    "K01vinv05_u:1210": " tiryagbaddhikā dhārayitavyā /",
    "K01vinv05_u:1211": " gṛdhrakūṭa eva parvato rājagṛhe /",
    "K01vinv05_u:1212": " parvatam abhiruhatāṃ pādāṅguṣṭheṣu kṣatāni (MSV IV 208) bhavanti /",
    "K01vinv05_u:1213": " te brāhmaṇagṛhapatibhir dṛṣṭāḥ /",
    "K01vinv05_u:1214": " kena yuṣmākaṃ pādāṅguṣṭheṣu kṣatāni /",
    "K01vinv05_u:1215": " gṛdhrakūṭaparvatam abhiruhatām* /",
    "K01vinv05_u:1216": " na yūyaṃ puṭāpuṭīṃ dhārayata /",
    "K01vinv05_u:1217": " nānujñātaṃ bhagavatā /",
    "K01vinv05_u:1218": " etat prakaraṇaṃ bhikṣavo bhagavata ārocayanti /",
    "K01vinv05_u:1219": " bhagavān āha /",
    "K01vinv05_u:1220": " dhārayitavyā /",
    "K01vinv05_u:1221": " tatraivāvataratāṃ pārṣṇyā kṣatā bhavanti /",
    "K01vinv05_u:1222": " pūrvavad yāvad dhārayitavyā /",
    "K01vinv05_u:1223": " uddānam* /",
    "K01vinv05_u:1224": " nālāmbujā muṇḍapūlā pūlā haimavateṣu ca /",
    "K01vinv05_u:1225": " ṛkṣacarmam anujñātam ārā śastrī ca baddhikā //",
    "K01vinv05_u:1226": " śravastyāṃ nidānam* /",
    "K01vinv05_u:1227": " bhikṣūṇāṃ navena tṛṇena pādāḥ śūlitāḥ /",
    "K01vinv05_u:1228": " brāhmaṇagṛhapatayaḥ kathayanti /",
    "K01vinv05_u:1229": " kena yuṣmākaṃ pādāḥ śūlitāḥ /",
    "K01vinv05_u:1230": " navena tṛṇena /",
    "K01vinv05_u:1231": " yūyaṃ nālāmbujaṃ kiṃ na dhārayata /",
    "K01vinv05_u:1232": " nānujñātaṃ bhagavatā /",
    "K01vinv05_u:1233": " etat prakaraṇaṃ bhikṣavo bhagavata ārocayanti /",
    "K01vinv05_u:1234": " bhagavān āha /",
    "K01vinv05_u:1235": " nālāmbujā (MSV IV 209) dhārayitavyāḥ /",
    "K01vinv05_u:1236": " evaṃ vṛddhe tṛṇe muṇḍapūlā dhārayitavyāḥ /",
    "K01vinv05_u:1237": " pūlā haimavateṣu ca iti /",
    "K01vinv05_u:1238": " yadā virūḍhakena mohapuruṣeṇa kāpilavāstavaḥ śākyāḥ praghātitāḥ tatra kecid uttarāpathaṃ gatāḥ kecid yāvan naivālaṃ praviṣṭāḥ /",
    "K01vinv05_u:1239": " śrāvastīyā vaṇijo naivālaṃ gatāḥ /",
    "K01vinv05_u:1240": " tair vaṇijaḥ pṛṣṭāḥ /",
    "K01vinv05_u:1241": " āryānando jñātivatsalo nāsmākam avalokayatīti /",
    "K01vinv05_u:1242": " yāvat tais tasyārocitam* /",
    "K01vinv05_u:1243": " sa naivālaṃ praviṣṭaḥ /",
    "K01vinv05_u:1244": " tasya himena pādau sphuṭitau /",
    "K01vinv05_u:1245": " sa bhikṣubhir ucyate /",
    "K01vinv05_u:1246": " tava pādau kimartham idānīm īdṛśau /",
    "K01vinv05_u:1247": " himena /",
    "K01vinv05_u:1248": " te tava jñātayaḥ kiṃ kurvanti /",
    "K01vinv05_u:1249": " pūlāṃ dhārayanti /",
    "K01vinv05_u:1250": " tvaṃ kimarthaṃ na dhārayasi /",
    "K01vinv05_u:1251": " bhagavatā nānujñātam* /",
    "K01vinv05_u:1252": " etat prakaraṇaṃ bhikṣavo bhagavata ārocayanti /",
    "K01vinv05_u:1253": " bhagavān āha /",
    "K01vinv05_u:1254": " haimavateṣu janapadeṣu pūlā dhārayitavyāḥ /",
    "K01vinv05_u:1255": " āyuṣmān upālī buddhaṃ bhagavantaṃ pṛcchati /",
    "K01vinv05_u:1256": " yad uktaṃ bhadanta bhagavatā haimavateṣu janapadeṣu pūlā dhārayitavyā iti /",
    "K01vinv05_u:1257": " katame haimavatā janapadāḥ /",
    "K01vinv05_u:1258": " yatrodakasthālakaṃ śyāyati /",
    "K01vinv05_u:1259": " bhikṣor lubdhako 'bhiprasannaḥ /",
    "K01vinv05_u:1260": " tasya ṛkṣacarma saṃpannam* /",
    "K01vinv05_u:1261": " sa bhikṣor anuprayacchati /",
    "K01vinv05_u:1262": " sa na gṛhṇāti /",
    "K01vinv05_u:1263": " bhagavāṃś ca taṃ pradeśam anuprāptaḥ /",
    "K01vinv05_u:1264": " jānakā pṛcchakā buddhā bhagavantaḥ /",
    "K01vinv05_u:1265": " pṛcchati buddho bhagavān āyuṣmantam ānandam* /",
    "K01vinv05_u:1266": " kim eṣa ānanda bhikṣor lubdhakaḥ pṛṣṭhataḥ (MSV IV 210)",
    "K01vinv05_u:1267": " pṛṣṭhataḥ samanubaddhaḥ /",
    "K01vinv05_u:1268": " etat prakaraṇaṃ bhikṣavo bhagavata ārocayanti /",
    "K01vinv05_u:1269": " bhagavān āha /",
    "K01vinv05_u:1270": " durlabhā ānanda lubdhakasya śraddhā /",
    "K01vinv05_u:1271": " yadi śatasahasram api labhati sarvaṃ praghātayati /",
    "K01vinv05_u:1272": " tasmād yadi lubdhako rikṣacarmānuprayacchati (91v = GBM 6.765)",
    "K01vinv05_u:1273": " grahītavyam* /",
    "K01vinv05_u:1274": " gṛhītvā gandhakuṭidvāre prajñapayitavyaṃ pādānte vā /",
    "K01vinv05_u:1275": " sarvaṃ rikṣacarma cākṣuṣyaṃ svasti /",
    "K01vinv05_u:1276": " bhikṣor upānahāś chinnāḥ /",
    "K01vinv05_u:1277": " sa carmakārasakāśaṃ gacchati /",
    "K01vinv05_u:1278": " yāvad dīrghakālaṃ gatvā svabuddher vārayiṣyatīti /",
    "K01vinv05_u:1279": " so 'nyatamena bhikṣuṇā dṛṣṭaḥ /",
    "K01vinv05_u:1280": " yāvad asti mama kauśalaṃ yadi bhagavān anujānīyād granthayeyam* /",
    "K01vinv05_u:1281": " etat prakaraṇaṃ bhikṣavo bhagavata ārocayanti /",
    "K01vinv05_u:1282": " bhagavān āha /",
    "K01vinv05_u:1283": " yasya kauśalaṃ vidyate tena pratigupte pradeśe sthitvā granthayitavyam* /",
    "K01vinv05_u:1284": " sa kathayati /",
    "K01vinv05_u:1285": " bhagavatānujñātaḥ /",
    "K01vinv05_u:1286": " granthaye /",
    "K01vinv05_u:1287": " tatrārayā śastrakeṇa baddhikayā ca prayojanam* /",
    "K01vinv05_u:1288": " etat prakaraṇaṃ bhikṣavo bhagavata ārocayanti /",
    "K01vinv05_u:1289": " bhagavān āha /",
    "K01vinv05_u:1290": " tasmād anujānāmi bhikṣuṇā ārā śastrakaṃ baddhikā ca dhārayitavyāḥ /",
    "K01vinv05_u:1291": " carmavastu samāptam* /"
}