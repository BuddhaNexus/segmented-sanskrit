{
    "GE07bhgce__u:0": " dhṛtarāṣṭra uvāca",
    "GE07bhgce__u:1": " dharmakṣetre kurukṣetre samavetā yuyutsavaḥ",
    "GE07bhgce__u:2": " māmakāḥ pāṇḍavāś caiva kim akurvata saṃjaya",
    "GE07bhgce__u:3": " saṃjaya uvāca",
    "GE07bhgce__u:4": " dṛṣṭvā tu pāṇḍavānīkaṃ vyūḍhaṃ duryodhanas tadā",
    "GE07bhgce__u:5": " ācāryam upasaṃgamya rājā vacanam abravīt",
    "GE07bhgce__u:6": " paśyaitāṃ pāṇḍuputrāṇām ācārya mahatīṃ camūm",
    "GE07bhgce__u:7": " vyūḍhāṃ drupadaputreṇa tava śiṣyeṇa dhīmatā",
    "GE07bhgce__u:8": " atra śūrā maheṣvāsā bhīmārjunasamā yudhi",
    "GE07bhgce__u:9": " yuyudhāno virāṭaś ca drupadaś ca mahārathaḥ",
    "GE07bhgce__u:10": " dhṛṣṭaketuś cekitānaḥ kāśirājaś ca vīryavān",
    "GE07bhgce__u:11": " purujit kuntibhojaś ca śaibyaś ca narapuṃgavaḥ",
    "GE07bhgce__u:12": " yudhāmanyuś ca vikrānta uttamaujāś ca vīryavān",
    "GE07bhgce__u:13": " saubhadro draupadeyāś ca sarva eva mahārathāḥ",
    "GE07bhgce__u:14": " asmākaṃ tu viśiṣṭā ye tān nibodha dvijottama",
    "GE07bhgce__u:15": " nāyakā mama sainyasya saṃjñārthaṃ tān bravīmi te",
    "GE07bhgce__u:16": " bhavān bhīṣmaś ca karṇaś ca kṛpaś ca samitiṃjayaḥ",
    "GE07bhgce__u:17": " aśvatthāmā vikarṇaś ca saumadattis tathaiva ca",
    "GE07bhgce__u:18": " anye ca bahavaḥ śūrā madarthe tyaktajīvitāḥ",
    "GE07bhgce__u:19": " nānāśastrapraharaṇāḥ sarve yuddhaviśāradāḥ",
    "GE07bhgce__u:20": " aparyāptaṃ tad asmākaṃ balaṃ bhīṣmābhirakṣitam",
    "GE07bhgce__u:21": " paryāptaṃ tv idam eteṣāṃ balaṃ bhīmābhirakṣitam",
    "GE07bhgce__u:22": " ayaneṣu ca sarveṣu yathābhāgam avasthitāḥ",
    "GE07bhgce__u:23": " bhīṣmam evābhirakṣantu bhavantaḥ sarva eva hi",
    "GE07bhgce__u:24": " tasya saṃjanayan harṣaṃ kuruvṛddhaḥ pitāmahaḥ",
    "GE07bhgce__u:25": " siṃhanādaṃ vinadyoccaiḥ śaṅkhaṃ dadhmau pratāpavān",
    "GE07bhgce__u:26": " tataḥ śaṅkhāś ca bheryaś ca paṇavānakagomukhāḥ",
    "GE07bhgce__u:27": " sahasaivābhyahanyanta sa śabdas tumulo 'bhavat",
    "GE07bhgce__u:28": " tataḥ śvetair hayair yukte mahati syandane sthitau",
    "GE07bhgce__u:29": " mādhavaḥ pāṇḍavaś caiva divyau śaṅkhau pradadhmatuḥ",
    "GE07bhgce__u:30": " pāñcajanyaṃ hṛṣīkeśo devadattaṃ dhanaṃjayaḥ",
    "GE07bhgce__u:31": " pauṇḍraṃ dadhmau mahāśaṅkhaṃ bhīmakarmā vṛkodaraḥ",
    "GE07bhgce__u:32": " anantavijayaṃ rājā kuntīputro yudhiṣṭhiraḥ",
    "GE07bhgce__u:33": " nakulaḥ sahadevaś ca sughoṣamaṇipuṣpakau",
    "GE07bhgce__u:34": " kāśyaś ca parameṣvāsaḥ śikhaṇḍī ca mahārathaḥ",
    "GE07bhgce__u:35": " dhṛṣṭadyumno virāṭaś ca sātyakiś cāparājitaḥ",
    "GE07bhgce__u:36": " drupado draupadeyāś ca sarvaśaḥ pṛthivīpate",
    "GE07bhgce__u:37": " saubhadraś ca mahābāhuḥ śaṅkhān dadhmuḥ pṛthak pṛthak",
    "GE07bhgce__u:38": " sa ghoṣo dhārtarāṣṭrāṇāṃ hṛdayāni vyadārayat",
    "GE07bhgce__u:39": " nabhaś ca pṛthivīṃ caiva tumulo vyanunādayan",
    "GE07bhgce__u:40": " atha vyavasthitān dṛṣṭvā dhārtarāṣṭrān kapidhvajaḥ",
    "GE07bhgce__u:41": " pravṛtte śastrasaṃpāte dhanur udyamya pāṇḍavaḥ",
    "GE07bhgce__u:42": " hṛṣīkeśaṃ tadā vākyam idam āha mahīpate",
    "GE07bhgce__u:43": " senayor ubhayor madhye rathaṃ sthāpaya me 'cyuta",
    "GE07bhgce__u:44": " yāvad etān nirīkṣe 'haṃ yoddhukāmān avasthitān",
    "GE07bhgce__u:45": " kair mayā saha yoddhavyam asmin raṇasamudyame",
    "GE07bhgce__u:46": " yotsyamānān avekṣe 'haṃ ya ete 'tra samāgatāḥ",
    "GE07bhgce__u:47": " dhārtarāṣṭrasya durbuddher yuddhe priyacikīrṣavaḥ",
    "GE07bhgce__u:48": " evam ukto hṛṣīkeśo guḍākeśena bhārata",
    "GE07bhgce__u:49": " senayor ubhayor madhye sthāpayitvā rathottamam",
    "GE07bhgce__u:50": " bhīṣmadroṇapramukhataḥ sarveṣāṃ ca mahīkṣitām",
    "GE07bhgce__u:51": " uvāca pārtha paśyaitān samavetān kurūn iti",
    "GE07bhgce__u:52": " tatrāpaśyat sthitān pārthaḥ pitṝn atha pitāmahān",
    "GE07bhgce__u:53": " ācāryān mātulān bhrātṝn putrān pautrān sakhīṃs tathā",
    "GE07bhgce__u:54": " śvaśurān suhṛdaś caiva senayor ubhayor api",
    "GE07bhgce__u:55": " tān samīkṣya sa kaunteyaḥ sarvān bandhūn avasthitān",
    "GE07bhgce__u:56": " kṛpayā parayāviṣṭo viṣīdann idam abravīt",
    "GE07bhgce__u:57": " dṛṣṭvemān svajanān kṛṣṇa yuyutsūn samavasthitān",
    "GE07bhgce__u:58": " sīdanti mama gātrāṇi mukhaṃ ca pariśuṣyati",
    "GE07bhgce__u:59": " vepathuś ca śarīre me romaharṣaś ca jāyate",
    "GE07bhgce__u:60": " gāṇḍīvaṃ sraṃsate hastāt tvak caiva paridahyate",
    "GE07bhgce__u:61": " na ca śaknomy avasthātuṃ bhramatīva ca me manaḥ",
    "GE07bhgce__u:62": " nimittāni ca paśyāmi viparītāni keśava",
    "GE07bhgce__u:63": " na ca śreyo 'nupaśyāmi hatvā svajanam āhave",
    "GE07bhgce__u:64": " na kāṅkṣe vijayaṃ kṛṣṇa na ca rājyaṃ sukhāni ca",
    "GE07bhgce__u:65": " kiṃ no rājyena govinda kiṃ bhogair jīvitena vā",
    "GE07bhgce__u:66": " yeṣām arthe kāṅkṣitaṃ no rājyaṃ bhogāḥ sukhāni ca",
    "GE07bhgce__u:67": " ta ime 'vasthitā yuddhe prāṇāṃs tyaktvā dhanāni ca",
    "GE07bhgce__u:68": " ācāryāḥ pitaraḥ putrās tathaiva ca pitāmahāḥ",
    "GE07bhgce__u:69": " mātulāḥ śvaśurāḥ pautrāḥ syālāḥ saṃbandhinas tathā",
    "GE07bhgce__u:70": " etān na hantum icchāmi ghnato 'pi madhusūdana",
    "GE07bhgce__u:71": " api trailokyarājyasya hetoḥ kiṃ nu mahīkṛte",
    "GE07bhgce__u:72": " nihatya dhārtarāṣṭrān naḥ kā prītiḥ syāj janārdana",
    "GE07bhgce__u:73": " pāpam evāśrayed asmān hatvaitān ātatāyinaḥ",
    "GE07bhgce__u:74": " tasmān nārhā vayaṃ hantuṃ dhārtarāṣṭrān sabāndhavān",
    "GE07bhgce__u:75": " svajanaṃ hi kathaṃ hatvā sukhinaḥ syāma mādhava",
    "GE07bhgce__u:76": " yady apy ete na paśyanti lobhopahatacetasaḥ",
    "GE07bhgce__u:77": " kulakṣayakṛtaṃ doṣaṃ mitradrohe ca pātakam",
    "GE07bhgce__u:78": " kathaṃ na jñeyam asmābhiḥ pāpād asmān nivartitum",
    "GE07bhgce__u:79": " kulakṣayakṛtaṃ doṣaṃ prapaśyadbhir janārdana",
    "GE07bhgce__u:80": " kulakṣaye praṇaśyanti kuladharmāḥ sanātanāḥ",
    "GE07bhgce__u:81": " dharme naṣṭe kulaṃ kṛtsnam adharmo 'bhibhavaty uta",
    "GE07bhgce__u:82": " adharmābhibhavāt kṛṣṇa praduṣyanti kulastriyaḥ",
    "GE07bhgce__u:83": " strīṣu duṣṭāsu vārṣṇeya jāyate varṇasaṃkaraḥ",
    "GE07bhgce__u:84": " saṃkaro narakāyaiva kulaghnānāṃ kulasya ca",
    "GE07bhgce__u:85": " patanti pitaro hy eṣāṃ luptapiṇḍodakakriyāḥ",
    "GE07bhgce__u:86": " doṣair etaiḥ kulaghnānāṃ varṇasaṃkarakārakaiḥ",
    "GE07bhgce__u:87": " utsādyante jātidharmāḥ kuladharmāś ca śāśvatāḥ",
    "GE07bhgce__u:88": " utsannakuladharmāṇāṃ manuṣyāṇāṃ janārdana",
    "GE07bhgce__u:89": " narake niyataṃ vāso bhavatīty anuśuśruma",
    "GE07bhgce__u:90": " aho bata mahat pāpaṃ kartuṃ vyavasitā vayam",
    "GE07bhgce__u:91": " yad rājyasukhalobhena hantuṃ svajanam udyatāḥ",
    "GE07bhgce__u:92": " yadi mām apratīkāram aśastraṃ śastrapāṇayaḥ",
    "GE07bhgce__u:93": " dhārtarāṣṭrā raṇe hanyus tan me kṣemataraṃ bhavet",
    "GE07bhgce__u:94": " evam uktvārjunaḥ saṃkhye rathopastha upāviśat",
    "GE07bhgce__u:95": " visṛjya saśaraṃ cāpaṃ śokasaṃvignamānasaḥ",
    "GE07bhgce__u:96": " saṃjaya uvāca",
    "GE07bhgce__u:97": " taṃ tathā kṛpayāviṣṭam aśrupūrṇākulekṣaṇam",
    "GE07bhgce__u:98": " viṣīdantam idaṃ vākyam uvāca madhusūdanaḥ",
    "GE07bhgce__u:99": " śrībhagavān uvāca",
    "GE07bhgce__u:100": " kutas tvā kaśmalam idaṃ viṣame samupasthitam",
    "GE07bhgce__u:101": " anāryajuṣṭam asvargyam akīrtikaram arjuna",
    "GE07bhgce__u:102": " klaibyaṃ mā sma gamaḥ pārtha naitat tvayy upapadyate",
    "GE07bhgce__u:103": " kṣudraṃ hṛdayadaurbalyaṃ tyaktvottiṣṭha paraṃtapa",
    "GE07bhgce__u:104": " arjuna uvāca",
    "GE07bhgce__u:105": " kathaṃ bhīṣmam ahaṃ saṃkhye droṇaṃ ca madhusūdana",
    "GE07bhgce__u:106": " iṣubhiḥ pratiyotsyāmi pūjārhāv arisūdana",
    "GE07bhgce__u:107": " gurūn ahatvā hi mahānubhāvāñ;",
    "GE07bhgce__u:108": " śreyo bhoktuṃ bhaikṣam apīha loke",
    "GE07bhgce__u:109": " hatvārthakāmāṃs tu gurūn ihaiva;",
    "GE07bhgce__u:110": " bhuñjīya bhogān rudhirapradigdhān",
    "GE07bhgce__u:111": " na caitad vidmaḥ kataran no garīyo;",
    "GE07bhgce__u:112": " yad vā jayema yadi vā no jayeyuḥ",
    "GE07bhgce__u:113": " yān eva hatvā na jijīviṣāmas;",
    "GE07bhgce__u:114": " te 'vasthitāḥ pramukhe dhārtarāṣṭrāḥ",
    "GE07bhgce__u:115": " kārpaṇyadoṣopahatasvabhāvaḥ;",
    "GE07bhgce__u:116": " pṛcchāmi tvāṃ dharmasaṃmūḍhacetāḥ",
    "GE07bhgce__u:117": " yac chreyaḥ syān niścitaṃ brūhi tan me;",
    "GE07bhgce__u:118": " śiṣyas te 'haṃ śādhi māṃ tvāṃ prapannam",
    "GE07bhgce__u:119": " na hi prapaśyāmi mamāpanudyād;",
    "GE07bhgce__u:120": " yac chokam ucchoṣaṇam indriyāṇām",
    "GE07bhgce__u:121": " avāpya bhūmāv asapatnam ṛddhaṃ;",
    "GE07bhgce__u:122": " rājyaṃ surāṇām api cādhipatyam",
    "GE07bhgce__u:123": " saṃjaya uvāca",
    "GE07bhgce__u:124": " evam uktvā hṛṣīkeśaṃ guḍākeśaḥ paraṃtapa",
    "GE07bhgce__u:125": " na yotsya iti govindam uktvā tūṣṇīṃ babhūva ha",
    "GE07bhgce__u:126": " tam uvāca hṛṣīkeśaḥ prahasann iva bhārata",
    "GE07bhgce__u:127": " senayor ubhayor madhye viṣīdantam idaṃ vacaḥ",
    "GE07bhgce__u:128": " śrībhagavān uvāca",
    "GE07bhgce__u:129": " aśocyān anvaśocas tvaṃ prajñāvādāṃś ca bhāṣase",
    "GE07bhgce__u:130": " gatāsūn agatāsūṃś ca nānuśocanti paṇḍitāḥ",
    "GE07bhgce__u:131": " na tv evāhaṃ jātu nāsaṃ na tvaṃ neme janādhipāḥ",
    "GE07bhgce__u:132": " na caiva na bhaviṣyāmaḥ sarve vayam ataḥ param",
    "GE07bhgce__u:133": " dehino 'smin yathā dehe kaumāraṃ yauvanaṃ jarā",
    "GE07bhgce__u:134": " tathā dehāntaraprāptir dhīras tatra na muhyati",
    "GE07bhgce__u:135": " mātrāsparśās tu kaunteya śītoṣṇasukhaduḥkhadāḥ",
    "GE07bhgce__u:136": " āgamāpāyino 'nityās tāṃs titikṣasva bhārata",
    "GE07bhgce__u:137": " yaṃ hi na vyathayanty ete puruṣaṃ puruṣarṣabha",
    "GE07bhgce__u:138": " samaduḥkhasukhaṃ dhīraṃ so 'mṛtatvāya kalpate",
    "GE07bhgce__u:139": " nāsato vidyate bhāvo nābhāvo vidyate sataḥ",
    "GE07bhgce__u:140": " ubhayor api dṛṣṭo 'ntas tv anayos tattvadarśibhiḥ",
    "GE07bhgce__u:141": " avināśi tu tad viddhi yena sarvam idaṃ tatam",
    "GE07bhgce__u:142": " vināśam avyayasyāsya na kaś cit kartum arhati",
    "GE07bhgce__u:143": " antavanta ime dehā nityasyoktāḥ śarīriṇaḥ",
    "GE07bhgce__u:144": " anāśino 'prameyasya tasmād yudhyasva bhārata",
    "GE07bhgce__u:145": " ya enaṃ vetti hantāraṃ yaś cainaṃ manyate hatam",
    "GE07bhgce__u:146": " ubhau tau na vijānīto nāyaṃ hanti na hanyate",
    "GE07bhgce__u:147": " na jāyate mriyate vā kadā cin;",
    "GE07bhgce__u:148": " nāyaṃ bhūtvā bhavitā vā na bhūyaḥ",
    "GE07bhgce__u:149": " ajo nityaḥ śāśvato 'yaṃ purāṇo;",
    "GE07bhgce__u:150": " na hanyate hanyamāne śarīre",
    "GE07bhgce__u:151": " vedāvināśinaṃ nityaṃ ya enam ajam avyayam",
    "GE07bhgce__u:152": " kathaṃ sa puruṣaḥ pārtha kaṃ ghātayati hanti kam",
    "GE07bhgce__u:153": " vāsāṃsi jīrṇāni yathā vihāya;",
    "GE07bhgce__u:154": " navāni gṛhṇāti naro 'parāṇi",
    "GE07bhgce__u:155": " tathā śarīrāṇi vihāya jīrṇāny;",
    "GE07bhgce__u:156": " anyāni saṃyāti navāni dehī",
    "GE07bhgce__u:157": " nainaṃ chindanti śastrāṇi nainaṃ dahati pāvakaḥ",
    "GE07bhgce__u:158": " na cainaṃ kledayanty āpo na śoṣayati mārutaḥ",
    "GE07bhgce__u:159": " acchedyo 'yam adāhyo 'yam akledyo 'śoṣya eva ca",
    "GE07bhgce__u:160": " nityaḥ sarvagataḥ sthāṇur acalo 'yaṃ sanātanaḥ",
    "GE07bhgce__u:161": " avyakto 'yam acintyo 'yam avikāryo 'yam ucyate",
    "GE07bhgce__u:162": " tasmād evaṃ viditvainaṃ nānuśocitum arhasi",
    "GE07bhgce__u:163": " atha cainaṃ nityajātaṃ nityaṃ vā manyase mṛtam",
    "GE07bhgce__u:164": " tathāpi tvaṃ mahābāho nainaṃ śocitum arhasi",
    "GE07bhgce__u:165": " jātasya hi dhruvo mṛtyur dhruvaṃ janma mṛtasya ca",
    "GE07bhgce__u:166": " tasmād aparihārye 'rthe na tvaṃ śocitum arhasi",
    "GE07bhgce__u:167": " avyaktādīni bhūtāni vyaktamadhyāni bhārata",
    "GE07bhgce__u:168": " avyaktanidhanāny eva tatra kā paridevanā",
    "GE07bhgce__u:169": " āścaryavat paśyati kaś cid enam;",
    "GE07bhgce__u:170": " āścaryavad vadati tathaiva cānyaḥ",
    "GE07bhgce__u:171": " āścaryavac cainam anyaḥ śṛṇoti;",
    "GE07bhgce__u:172": " śrutvāpy enaṃ veda na caiva kaś cit",
    "GE07bhgce__u:173": " dehī nityam avadhyo 'yaṃ dehe sarvasya bhārata",
    "GE07bhgce__u:174": " tasmāt sarvāṇi bhūtāni na tvaṃ śocitum arhasi",
    "GE07bhgce__u:175": " svadharmam api cāvekṣya na vikampitum arhasi",
    "GE07bhgce__u:176": " dharmyād dhi yuddhāc chreyo 'nyat kṣatriyasya na vidyate",
    "GE07bhgce__u:177": " yadṛcchayā copapannaṃ svargadvāram apāvṛtam",
    "GE07bhgce__u:178": " sukhinaḥ kṣatriyāḥ pārtha labhante yuddham īdṛśam",
    "GE07bhgce__u:179": " atha cet tvam imaṃ dharmyaṃ saṃgrāmaṃ na kariṣyasi",
    "GE07bhgce__u:180": " tataḥ svadharmaṃ kīrtiṃ ca hitvā pāpam avāpsyasi",
    "GE07bhgce__u:181": " akīrtiṃ cāpi bhūtāni kathayiṣyanti te 'vyayām",
    "GE07bhgce__u:182": " saṃbhāvitasya cākīrtir maraṇād atiricyate",
    "GE07bhgce__u:183": " bhayād raṇād uparataṃ maṃsyante tvāṃ mahārathāḥ",
    "GE07bhgce__u:184": " yeṣāṃ ca tvaṃ bahumato bhūtvā yāsyasi lāghavam",
    "GE07bhgce__u:185": " avācyavādāṃś ca bahūn vadiṣyanti tavāhitāḥ",
    "GE07bhgce__u:186": " nindantas tava sāmarthyaṃ tato duḥkhataraṃ nu kim",
    "GE07bhgce__u:187": " hato vā prāpsyasi svargaṃ jitvā vā bhokṣyase mahīm",
    "GE07bhgce__u:188": " tasmād uttiṣṭha kaunteya yuddhāya kṛtaniścayaḥ",
    "GE07bhgce__u:189": " sukhaduḥkhe same kṛtvā lābhālābhau jayājayau",
    "GE07bhgce__u:190": " tato yuddhāya yujyasva naivaṃ pāpam avāpsyasi",
    "GE07bhgce__u:191": " eṣā te 'bhihitā sāṃkhye buddhir yoge tv imāṃ śṛṇu",
    "GE07bhgce__u:192": " buddhyā yukto yayā pārtha karmabandhaṃ prahāsyasi",
    "GE07bhgce__u:193": " nehābhikramanāśo 'sti pratyavāyo na vidyate",
    "GE07bhgce__u:194": " svalpam apy asya dharmasya trāyate mahato bhayāt",
    "GE07bhgce__u:195": " vyavasāyātmikā buddhir ekeha kurunandana",
    "GE07bhgce__u:196": " bahuśākhā hy anantāś ca buddhayo 'vyavasāyinām",
    "GE07bhgce__u:197": " yām imāṃ puṣpitāṃ vācaṃ pravadanty avipaścitaḥ",
    "GE07bhgce__u:198": " vedavādaratāḥ pārtha nānyad astīti vādinaḥ",
    "GE07bhgce__u:199": " kāmātmānaḥ svargaparā janmakarmaphalapradām",
    "GE07bhgce__u:200": " kriyāviśeṣabahulāṃ bhogaiśvaryagatiṃ prati",
    "GE07bhgce__u:201": " bhogaiśvaryaprasaktānāṃ tayāpahṛtacetasām",
    "GE07bhgce__u:202": " vyavasāyātmikā buddhiḥ samādhau na vidhīyate",
    "GE07bhgce__u:203": " traiguṇyaviṣayā vedā nistraiguṇyo bhavārjuna",
    "GE07bhgce__u:204": " nirdvaṃdvo nityasattvastho niryogakṣema ātmavān",
    "GE07bhgce__u:205": " yāvān artha udapāne sarvataḥ saṃplutodake",
    "GE07bhgce__u:206": " tāvān sarveṣu vedeṣu brāhmaṇasya vijānataḥ",
    "GE07bhgce__u:207": " karmaṇy evādhikāras te mā phaleṣu kadā cana",
    "GE07bhgce__u:208": " mā karmaphalahetur bhūr mā te saṅgo 'stv akarmaṇi",
    "GE07bhgce__u:209": " yogasthaḥ kuru karmāṇi saṅgaṃ tyaktvā dhanaṃjaya",
    "GE07bhgce__u:210": " siddhyasiddhyoḥ samo bhūtvā samatvaṃ yoga ucyate",
    "GE07bhgce__u:211": " dūreṇa hy avaraṃ karma buddhiyogād dhanaṃjaya",
    "GE07bhgce__u:212": " buddhau śaraṇam anviccha kṛpaṇāḥ phalahetavaḥ",
    "GE07bhgce__u:213": " buddhiyukto jahātīha ubhe sukṛtaduṣkṛte",
    "GE07bhgce__u:214": " tasmād yogāya yujyasva yogaḥ karmasu kauśalam",
    "GE07bhgce__u:215": " karmajaṃ buddhiyuktā hi phalaṃ tyaktvā manīṣiṇaḥ",
    "GE07bhgce__u:216": " janmabandhavinirmuktāḥ padaṃ gacchanty anāmayam",
    "GE07bhgce__u:217": " yadā te mohakalilaṃ buddhir vyatitariṣyati",
    "GE07bhgce__u:218": " tadā gantāsi nirvedaṃ śrotavyasya śrutasya ca",
    "GE07bhgce__u:219": " śrutivipratipannā te yadā sthāsyati niścalā",
    "GE07bhgce__u:220": " samādhāv acalā buddhis tadā yogam avāpsyasi",
    "GE07bhgce__u:221": " arjuna uvāca",
    "GE07bhgce__u:222": " sthitaprajñasya kā bhāṣā samādhisthasya keśava",
    "GE07bhgce__u:223": " sthitadhīḥ kiṃ prabhāṣeta kim āsīta vrajeta kim",
    "GE07bhgce__u:224": " śrībhagavān uvāca",
    "GE07bhgce__u:225": " prajahāti yadā kāmān sarvān pārtha manogatān",
    "GE07bhgce__u:226": " ātmany evātmanā tuṣṭaḥ sthitaprajñas tadocyate",
    "GE07bhgce__u:227": " duḥkheṣv anudvignamanāḥ sukheṣu vigataspṛhaḥ",
    "GE07bhgce__u:228": " vītarāgabhayakrodhaḥ sthitadhīr munir ucyate",
    "GE07bhgce__u:229": " yaḥ sarvatrānabhisnehas tat tat prāpya śubhāśubham",
    "GE07bhgce__u:230": " nābhinandati na dveṣṭi tasya prajñā pratiṣṭhitā",
    "GE07bhgce__u:231": " yadā saṃharate cāyaṃ kūrmo 'ṅgānīva sarvaśaḥ",
    "GE07bhgce__u:232": " indriyāṇīndriyārthebhyas tasya prajñā pratiṣṭhitā",
    "GE07bhgce__u:233": " viṣayā vinivartante nirāhārasya dehinaḥ",
    "GE07bhgce__u:234": " rasavarjaṃ raso 'py asya paraṃ dṛṣṭvā nivartate",
    "GE07bhgce__u:235": " yatato hy api kaunteya puruṣasya vipaścitaḥ",
    "GE07bhgce__u:236": " indriyāṇi pramāthīni haranti prasabhaṃ manaḥ",
    "GE07bhgce__u:237": " tāni sarvāṇi saṃyamya yukta āsīta matparaḥ",
    "GE07bhgce__u:238": " vaśe hi yasyendriyāṇi tasya prajñā pratiṣṭhitā",
    "GE07bhgce__u:239": " dhyāyato viṣayān puṃsaḥ saṅgas teṣūpajāyate",
    "GE07bhgce__u:240": " saṅgāt saṃjāyate kāmaḥ kāmāt krodho 'bhijāyate",
    "GE07bhgce__u:241": " krodhād bhavati saṃmohaḥ saṃmohāt smṛtivibhramaḥ",
    "GE07bhgce__u:242": " smṛtibhraṃśād buddhināśo buddhināśāt praṇaśyati",
    "GE07bhgce__u:243": " rāgadveṣaviyuktais tu viṣayān indriyaiś caran",
    "GE07bhgce__u:244": " ātmavaśyair vidheyātmā prasādam adhigacchati",
    "GE07bhgce__u:245": " prasāde sarvaduḥkhānāṃ hānir asyopajāyate",
    "GE07bhgce__u:246": " prasannacetaso hy āśu buddhiḥ paryavatiṣṭhate",
    "GE07bhgce__u:247": " nāsti buddhir ayuktasya na cāyuktasya bhāvanā",
    "GE07bhgce__u:248": " na cābhāvayataḥ śāntir aśāntasya kutaḥ sukham",
    "GE07bhgce__u:249": " indriyāṇāṃ hi caratāṃ yan mano 'nuvidhīyate",
    "GE07bhgce__u:250": " tad asya harati prajñāṃ vāyur nāvam ivāmbhasi",
    "GE07bhgce__u:251": " tasmād yasya mahābāho nigṛhītāni sarvaśaḥ",
    "GE07bhgce__u:252": " indriyāṇīndriyārthebhyas tasya prajñā pratiṣṭhitā",
    "GE07bhgce__u:253": " yā niśā sarvabhūtānāṃ tasyāṃ jāgarti saṃyamī",
    "GE07bhgce__u:254": " yasyāṃ jāgrati bhūtāni sā niśā paśyato muneḥ",
    "GE07bhgce__u:255": " āpūryamāṇam acalapratiṣṭhaṃ;",
    "GE07bhgce__u:256": " samudram āpaḥ praviśanti yadvat",
    "GE07bhgce__u:257": " tadvat kāmā yaṃ praviśanti sarve;",
    "GE07bhgce__u:258": " sa śāntim āpnoti na kāmakāmī",
    "GE07bhgce__u:259": " vihāya kāmān yaḥ sarvān pumāṃś carati niḥspṛhaḥ",
    "GE07bhgce__u:260": " nirmamo nirahaṃkāraḥ sa śāntim adhigacchati",
    "GE07bhgce__u:261": " eṣā brāhmī sthitiḥ pārtha naināṃ prāpya vimuhyati",
    "GE07bhgce__u:262": " sthitvāsyām antakāle 'pi brahmanirvāṇam ṛcchati",
    "GE07bhgce__u:263": " arjuna uvāca",
    "GE07bhgce__u:264": " jyāyasī cet karmaṇas te matā buddhir janārdana",
    "GE07bhgce__u:265": " tat kiṃ karmaṇi ghore māṃ niyojayasi keśava",
    "GE07bhgce__u:266": " vyāmiśreṇaiva vākyena buddhiṃ mohayasīva me",
    "GE07bhgce__u:267": " tad ekaṃ vada niścitya yena śreyo 'ham āpnuyām",
    "GE07bhgce__u:268": " śrībhagavān uvāca",
    "GE07bhgce__u:269": " loke 'smin dvividhā niṣṭhā purā proktā mayānagha",
    "GE07bhgce__u:270": " jñānayogena sāṃkhyānāṃ karmayogena yoginām",
    "GE07bhgce__u:271": " na karmaṇām anārambhān naiṣkarmyaṃ puruṣo 'śnute",
    "GE07bhgce__u:272": " na ca saṃnyasanād eva siddhiṃ samadhigacchati",
    "GE07bhgce__u:273": " na hi kaś cit kṣaṇam api jātu tiṣṭhaty akarmakṛt",
    "GE07bhgce__u:274": " kāryate hy avaśaḥ karma sarvaḥ prakṛtijair guṇaiḥ",
    "GE07bhgce__u:275": " karmendriyāṇi saṃyamya ya āste manasā smaran",
    "GE07bhgce__u:276": " indriyārthān vimūḍhātmā mithyācāraḥ sa ucyate",
    "GE07bhgce__u:277": " yas tv indriyāṇi manasā niyamyārabhate 'rjuna",
    "GE07bhgce__u:278": " karmendriyaiḥ karmayogam asaktaḥ sa viśiṣyate",
    "GE07bhgce__u:279": " niyataṃ kuru karma tvaṃ karma jyāyo hy akarmaṇaḥ",
    "GE07bhgce__u:280": " śarīrayātrāpi ca te na prasidhyed akarmaṇaḥ",
    "GE07bhgce__u:281": " yajñārthāt karmaṇo 'nyatra loko 'yaṃ karmabandhanaḥ",
    "GE07bhgce__u:282": " tadarthaṃ karma kaunteya muktasaṅgaḥ samācara",
    "GE07bhgce__u:283": " sahayajñāḥ prajāḥ sṛṣṭvā purovāca prajāpatiḥ",
    "GE07bhgce__u:284": " anena prasaviṣyadhvam eṣa vo 'stv iṣṭakāmadhuk",
    "GE07bhgce__u:285": " devān bhāvayatānena te devā bhāvayantu vaḥ",
    "GE07bhgce__u:286": " parasparaṃ bhāvayantaḥ śreyaḥ param avāpsyatha",
    "GE07bhgce__u:287": " iṣṭān bhogān hi vo devā dāsyante yajñabhāvitāḥ",
    "GE07bhgce__u:288": " tair dattān apradāyaibhyo yo bhuṅkte stena eva saḥ",
    "GE07bhgce__u:289": " yajñaśiṣṭāśinaḥ santo mucyante sarvakilbiṣaiḥ",
    "GE07bhgce__u:290": " bhuñjate te tv aghaṃ pāpā ye pacanty ātmakāraṇāt",
    "GE07bhgce__u:291": " annād bhavanti bhūtāni parjanyād annasaṃbhavaḥ",
    "GE07bhgce__u:292": " yajñād bhavati parjanyo yajñaḥ karmasamudbhavaḥ",
    "GE07bhgce__u:293": " karma brahmodbhavaṃ viddhi brahmākṣarasamudbhavam",
    "GE07bhgce__u:294": " tasmāt sarvagataṃ brahma nityaṃ yajñe pratiṣṭhitam",
    "GE07bhgce__u:295": " evaṃ pravartitaṃ cakraṃ nānuvartayatīha yaḥ",
    "GE07bhgce__u:296": " aghāyur indriyārāmo moghaṃ pārtha sa jīvati",
    "GE07bhgce__u:297": " yas tv ātmaratir eva syād ātmatṛptaś ca mānavaḥ",
    "GE07bhgce__u:298": " ātmany eva ca saṃtuṣṭas tasya kāryaṃ na vidyate",
    "GE07bhgce__u:299": " naiva tasya kṛtenārtho nākṛteneha kaś cana",
    "GE07bhgce__u:300": " na cāsya sarvabhūteṣu kaś cid arthavyapāśrayaḥ",
    "GE07bhgce__u:301": " tasmād asaktaḥ satataṃ kāryaṃ karma samācara",
    "GE07bhgce__u:302": " asakto hy ācaran karma param āpnoti pūruṣaḥ",
    "GE07bhgce__u:303": " karmaṇaiva hi saṃsiddhim āsthitā janakādayaḥ",
    "GE07bhgce__u:304": " lokasaṃgraham evāpi saṃpaśyan kartum arhasi",
    "GE07bhgce__u:305": " yad yad ācarati śreṣṭhas tat tad evetaro janaḥ",
    "GE07bhgce__u:306": " sa yat pramāṇaṃ kurute lokas tad anuvartate",
    "GE07bhgce__u:307": " na me pārthāsti kartavyaṃ triṣu lokeṣu kiṃ cana",
    "GE07bhgce__u:308": " nānavāptam avāptavyaṃ varta eva ca karmaṇi",
    "GE07bhgce__u:309": " yadi hy ahaṃ na varteyaṃ jātu karmaṇy atandritaḥ",
    "GE07bhgce__u:310": " mama vartmānuvartante manuṣyāḥ pārtha sarvaśaḥ",
    "GE07bhgce__u:311": " utsīdeyur ime lokā na kuryāṃ karma ced aham",
    "GE07bhgce__u:312": " saṃkarasya ca kartā syām upahanyām imāḥ prajāḥ",
    "GE07bhgce__u:313": " saktāḥ karmaṇy avidvāṃso yathā kurvanti bhārata",
    "GE07bhgce__u:314": " kuryād vidvāṃs tathāsaktaś cikīrṣur lokasaṃgraham",
    "GE07bhgce__u:315": " na buddhibhedaṃ janayed ajñānāṃ karmasaṅginām",
    "GE07bhgce__u:316": " joṣayet sarvakarmāṇi vidvān yuktaḥ samācaran",
    "GE07bhgce__u:317": " prakṛteḥ kriyamāṇāni guṇaiḥ karmāṇi sarvaśaḥ",
    "GE07bhgce__u:318": " ahaṃkāravimūḍhātmā kartāham iti manyate",
    "GE07bhgce__u:319": " tattvavit tu mahābāho guṇakarmavibhāgayoḥ",
    "GE07bhgce__u:320": " guṇā guṇeṣu vartanta iti matvā na sajjate",
    "GE07bhgce__u:321": " prakṛter guṇasaṃmūḍhāḥ sajjante guṇakarmasu",
    "GE07bhgce__u:322": " tān akṛtsnavido mandān kṛtsnavin na vicālayet",
    "GE07bhgce__u:323": " mayi sarvāṇi karmāṇi saṃnyasyādhyātmacetasā",
    "GE07bhgce__u:324": " nirāśīr nirmamo bhūtvā yudhyasva vigatajvaraḥ",
    "GE07bhgce__u:325": " ye me matam idaṃ nityam anutiṣṭhanti mānavāḥ",
    "GE07bhgce__u:326": " śraddhāvanto 'nasūyanto mucyante te 'pi karmabhiḥ",
    "GE07bhgce__u:327": " ye tv etad abhyasūyanto nānutiṣṭhanti me matam",
    "GE07bhgce__u:328": " sarvajñānavimūḍhāṃs tān viddhi naṣṭān acetasaḥ",
    "GE07bhgce__u:329": " sadṛśaṃ ceṣṭate svasyāḥ prakṛter jñānavān api",
    "GE07bhgce__u:330": " prakṛtiṃ yānti bhūtāni nigrahaḥ kiṃ kariṣyati",
    "GE07bhgce__u:331": " indriyasyendriyasyārthe rāgadveṣau vyavasthitau",
    "GE07bhgce__u:332": " tayor na vaśam āgacchet tau hy asya paripanthinau",
    "GE07bhgce__u:333": " śreyān svadharmo viguṇaḥ paradharmāt svanuṣṭhitāt",
    "GE07bhgce__u:334": " svadharme nidhanaṃ śreyaḥ paradharmo bhayāvahaḥ",
    "GE07bhgce__u:335": " arjuna uvāca",
    "GE07bhgce__u:336": " atha kena prayukto 'yaṃ pāpaṃ carati pūruṣaḥ",
    "GE07bhgce__u:337": " anicchann api vārṣṇeya balād iva niyojitaḥ",
    "GE07bhgce__u:338": " śrībhagavān uvāca",
    "GE07bhgce__u:339": " kāma eṣa krodha eṣa rajoguṇasamudbhavaḥ",
    "GE07bhgce__u:340": " mahāśano mahāpāpmā viddhy enam iha vairiṇam",
    "GE07bhgce__u:341": " dhūmenāvriyate vahnir yathādarśo malena ca",
    "GE07bhgce__u:342": " yatholbenāvṛto garbhas tathā tenedam āvṛtam",
    "GE07bhgce__u:343": " āvṛtaṃ jñānam etena jñānino nityavairiṇā",
    "GE07bhgce__u:344": " kāmarūpeṇa kaunteya duṣpūreṇānalena ca",
    "GE07bhgce__u:345": " indriyāṇi mano buddhir asyādhiṣṭhānam ucyate",
    "GE07bhgce__u:346": " etair vimohayaty eṣa jñānam āvṛtya dehinam",
    "GE07bhgce__u:347": " tasmāt tvam indriyāṇy ādau niyamya bharatarṣabha",
    "GE07bhgce__u:348": " pāpmānaṃ prajahihy enaṃ jñānavijñānanāśanam",
    "GE07bhgce__u:349": " indriyāṇi parāṇy āhur indriyebhyaḥ paraṃ manaḥ",
    "GE07bhgce__u:350": " manasas tu parā buddhir yo buddheḥ paratas tu saḥ",
    "GE07bhgce__u:351": " evaṃ buddheḥ paraṃ buddhvā saṃstabhyātmānam ātmanā",
    "GE07bhgce__u:352": " jahi śatruṃ mahābāho kāmarūpaṃ durāsadam",
    "GE07bhgce__u:353": " śrībhagavān uvāca",
    "GE07bhgce__u:354": " imaṃ vivasvate yogaṃ proktavān aham avyayam",
    "GE07bhgce__u:355": " vivasvān manave prāha manur ikṣvākave 'bravīt",
    "GE07bhgce__u:356": " evaṃ paraṃparāprāptam imaṃ rājarṣayo viduḥ",
    "GE07bhgce__u:357": " sa kāleneha mahatā yogo naṣṭaḥ paraṃtapa",
    "GE07bhgce__u:358": " sa evāyaṃ mayā te 'dya yogaḥ proktaḥ purātanaḥ",
    "GE07bhgce__u:359": " bhakto 'si me sakhā ceti rahasyaṃ hy etad uttamam",
    "GE07bhgce__u:360": " arjuna uvāca",
    "GE07bhgce__u:361": " aparaṃ bhavato janma paraṃ janma vivasvataḥ",
    "GE07bhgce__u:362": " katham etad vijānīyāṃ tvam ādau proktavān iti",
    "GE07bhgce__u:363": " śrībhagavān uvāca",
    "GE07bhgce__u:364": " bahūni me vyatītāni janmāni tava cārjuna",
    "GE07bhgce__u:365": " tāny ahaṃ veda sarvāṇi na tvaṃ vettha paraṃtapa",
    "GE07bhgce__u:366": " ajo 'pi sann avyayātmā bhūtānām īśvaro 'pi san",
    "GE07bhgce__u:367": " prakṛtiṃ svām adhiṣṭhāya saṃbhavāmy ātmamāyayā",
    "GE07bhgce__u:368": " yadā yadā hi dharmasya glānir bhavati bhārata",
    "GE07bhgce__u:369": " abhyutthānam adharmasya tadātmānaṃ sṛjāmy aham",
    "GE07bhgce__u:370": " paritrāṇāya sādhūnāṃ vināśāya ca duṣkṛtām",
    "GE07bhgce__u:371": " dharmasaṃsthāpanārthāya saṃbhavāmi yuge yuge",
    "GE07bhgce__u:372": " janma karma ca me divyam evaṃ yo vetti tattvataḥ",
    "GE07bhgce__u:373": " tyaktvā dehaṃ punarjanma naiti mām eti so 'rjuna",
    "GE07bhgce__u:374": " vītarāgabhayakrodhā manmayā mām upāśritāḥ",
    "GE07bhgce__u:375": " bahavo jñānatapasā pūtā madbhāvam āgatāḥ",
    "GE07bhgce__u:376": " ye yathā māṃ prapadyante tāṃs tathaiva bhajāmy aham",
    "GE07bhgce__u:377": " mama vartmānuvartante manuṣyāḥ pārtha sarvaśaḥ",
    "GE07bhgce__u:378": " kāṅkṣantaḥ karmaṇāṃ siddhiṃ yajanta iha devatāḥ",
    "GE07bhgce__u:379": " kṣipraṃ hi mānuṣe loke siddhir bhavati karmajā",
    "GE07bhgce__u:380": " cāturvarṇyaṃ mayā sṛṣṭaṃ guṇakarmavibhāgaśaḥ",
    "GE07bhgce__u:381": " tasya kartāram api māṃ viddhy akartāram avyayam",
    "GE07bhgce__u:382": " na māṃ karmāṇi limpanti na me karmaphale spṛhā",
    "GE07bhgce__u:383": " iti māṃ yo 'bhijānāti karmabhir na sa badhyate",
    "GE07bhgce__u:384": " evaṃ jñātvā kṛtaṃ karma pūrvair api mumukṣubhiḥ",
    "GE07bhgce__u:385": " kuru karmaiva tasmāt tvaṃ pūrvaiḥ pūrvataraṃ kṛtam",
    "GE07bhgce__u:386": " kiṃ karma kim akarmeti kavayo 'py atra mohitāḥ",
    "GE07bhgce__u:387": " tat te karma pravakṣyāmi yaj jñātvā mokṣyase 'śubhāt",
    "GE07bhgce__u:388": " karmaṇo hy api boddhavyaṃ boddhavyaṃ ca vikarmaṇaḥ",
    "GE07bhgce__u:389": " akarmaṇaś ca boddhavyaṃ gahanā karmaṇo gatiḥ",
    "GE07bhgce__u:390": " karmaṇy akarma yaḥ paśyed akarmaṇi ca karma yaḥ",
    "GE07bhgce__u:391": " sa buddhimān manuṣyeṣu sa yuktaḥ kṛtsnakarmakṛt",
    "GE07bhgce__u:392": " yasya sarve samārambhāḥ kāmasaṃkalpavarjitāḥ",
    "GE07bhgce__u:393": " jñānāgnidagdhakarmāṇaṃ tam āhuḥ paṇḍitaṃ budhāḥ",
    "GE07bhgce__u:394": " tyaktvā karmaphalāsaṅgaṃ nityatṛpto nirāśrayaḥ",
    "GE07bhgce__u:395": " karmaṇy abhipravṛtto 'pi naiva kiṃ cit karoti saḥ",
    "GE07bhgce__u:396": " nirāśīr yatacittātmā tyaktasarvaparigrahaḥ",
    "GE07bhgce__u:397": " śārīraṃ kevalaṃ karma kurvan nāpnoti kilbiṣam",
    "GE07bhgce__u:398": " yadṛcchālābhasaṃtuṣṭo dvaṃdvātīto vimatsaraḥ",
    "GE07bhgce__u:399": " samaḥ siddhāv asiddhau ca kṛtvāpi na nibadhyate",
    "GE07bhgce__u:400": " gatasaṅgasya muktasya jñānāvasthitacetasaḥ",
    "GE07bhgce__u:401": " yajñāyācarataḥ karma samagraṃ pravilīyate",
    "GE07bhgce__u:402": " brahmārpaṇaṃ brahmahavir brahmāgnau brahmaṇā hutam",
    "GE07bhgce__u:403": " brahmaiva tena gantavyaṃ brahmakarmasamādhinā",
    "GE07bhgce__u:404": " daivam evāpare yajñaṃ yoginaḥ paryupāsate",
    "GE07bhgce__u:405": " brahmāgnāv apare yajñaṃ yajñenaivopajuhvati",
    "GE07bhgce__u:406": " śrotrādīnīndriyāṇy anye saṃyamāgniṣu juhvati",
    "GE07bhgce__u:407": " śabdādīn viṣayān anya indriyāgniṣu juhvati",
    "GE07bhgce__u:408": " sarvāṇīndriyakarmāṇi prāṇakarmāṇi cāpare",
    "GE07bhgce__u:409": " ātmasaṃyamayogāgnau juhvati jñānadīpite",
    "GE07bhgce__u:410": " dravyayajñās tapoyajñā yogayajñās tathāpare",
    "GE07bhgce__u:411": " svādhyāyajñānayajñāś ca yatayaḥ saṃśitavratāḥ",
    "GE07bhgce__u:412": " apāne juhvati prāṇaṃ prāṇe 'pānaṃ tathāpare",
    "GE07bhgce__u:413": " prāṇāpānagatī ruddhvā prāṇāyāmaparāyaṇāḥ",
    "GE07bhgce__u:414": " apare niyatāhārāḥ prāṇān prāṇeṣu juhvati",
    "GE07bhgce__u:415": " sarve 'py ete yajñavido yajñakṣapitakalmaṣāḥ",
    "GE07bhgce__u:416": " yajñaśiṣṭāmṛtabhujo yānti brahma sanātanam",
    "GE07bhgce__u:417": " nāyaṃ loko 'sty ayajñasya kuto 'nyaḥ kurusattama",
    "GE07bhgce__u:418": " evaṃ bahuvidhā yajñā vitatā brahmaṇo mukhe",
    "GE07bhgce__u:419": " karmajān viddhi tān sarvān evaṃ jñātvā vimokṣyase",
    "GE07bhgce__u:420": " śreyān dravyamayād yajñāj jñānayajñaḥ paraṃtapa",
    "GE07bhgce__u:421": " sarvaṃ karmākhilaṃ pārtha jñāne parisamāpyate",
    "GE07bhgce__u:422": " tad viddhi praṇipātena paripraśnena sevayā",
    "GE07bhgce__u:423": " upadekṣyanti te jñānaṃ jñāninas tattvadarśinaḥ",
    "GE07bhgce__u:424": " yaj jñātvā na punar moham evaṃ yāsyasi pāṇḍava",
    "GE07bhgce__u:425": " yena bhūtāny aśeṣeṇa drakṣyasy ātmany atho mayi",
    "GE07bhgce__u:426": " api ced asi pāpebhyaḥ sarvebhyaḥ pāpakṛttamaḥ",
    "GE07bhgce__u:427": " sarvaṃ jñānaplavenaiva vṛjinaṃ saṃtariṣyasi",
    "GE07bhgce__u:428": " yathaidhāṃsi samiddho 'gnir bhasmasāt kurute 'rjuna",
    "GE07bhgce__u:429": " jñānāgniḥ sarvakarmāṇi bhasmasāt kurute tathā",
    "GE07bhgce__u:430": " na hi jñānena sadṛśaṃ pavitram iha vidyate",
    "GE07bhgce__u:431": " tat svayaṃ yogasaṃsiddhaḥ kālenātmani vindati",
    "GE07bhgce__u:432": " śraddhāvāṃl labhate jñānaṃ tatparaḥ saṃyatendriyaḥ",
    "GE07bhgce__u:433": " jñānaṃ labdhvā parāṃ śāntim acireṇādhigacchati",
    "GE07bhgce__u:434": " ajñaś cāśraddadhānaś ca saṃśayātmā vinaśyati",
    "GE07bhgce__u:435": " nāyaṃ loko 'sti na paro na sukhaṃ saṃśayātmanaḥ",
    "GE07bhgce__u:436": " yogasaṃnyastakarmāṇaṃ jñānasaṃchinnasaṃśayam",
    "GE07bhgce__u:437": " ātmavantaṃ na karmāṇi nibadhnanti dhanaṃjaya",
    "GE07bhgce__u:438": " tasmād ajñānasaṃbhūtaṃ hṛtsthaṃ jñānāsinātmanaḥ",
    "GE07bhgce__u:439": " chittvainaṃ saṃśayaṃ yogam ātiṣṭhottiṣṭha bhārata",
    "GE07bhgce__u:440": " arjuna uvāca",
    "GE07bhgce__u:441": " saṃnyāsaṃ karmaṇāṃ kṛṣṇa punar yogaṃ ca śaṃsasi",
    "GE07bhgce__u:442": " yac chreya etayor ekaṃ tan me brūhi suniścitam",
    "GE07bhgce__u:443": " śrībhagavān uvāca",
    "GE07bhgce__u:444": " saṃnyāsaḥ karmayogaś ca niḥśreyasakarāv ubhau",
    "GE07bhgce__u:445": " tayos tu karmasaṃnyāsāt karmayogo viśiṣyate",
    "GE07bhgce__u:446": " jñeyaḥ sa nityasaṃnyāsī yo na dveṣṭi na kāṅkṣati",
    "GE07bhgce__u:447": " nirdvaṃdvo hi mahābāho sukhaṃ bandhāt pramucyate",
    "GE07bhgce__u:448": " sāṃkhyayogau pṛthag bālāḥ pravadanti na paṇḍitāḥ",
    "GE07bhgce__u:449": " ekam apy āsthitaḥ samyag ubhayor vindate phalam",
    "GE07bhgce__u:450": " yat sāṃkhyaiḥ prāpyate sthānaṃ tad yogair api gamyate",
    "GE07bhgce__u:451": " ekaṃ sāṃkhyaṃ ca yogaṃ ca yaḥ paśyati sa paśyati",
    "GE07bhgce__u:452": " saṃnyāsas tu mahābāho duḥkham āptum ayogataḥ",
    "GE07bhgce__u:453": " yogayukto munir brahma nacireṇādhigacchati",
    "GE07bhgce__u:454": " yogayukto viśuddhātmā vijitātmā jitendriyaḥ",
    "GE07bhgce__u:455": " sarvabhūtātmabhūtātmā kurvann api na lipyate",
    "GE07bhgce__u:456": " naiva kiṃ cit karomīti yukto manyeta tattvavit",
    "GE07bhgce__u:457": " paśyañ śṛṇvan spṛśañ jighrann aśnan gacchan svapañ śvasan",
    "GE07bhgce__u:458": " pralapan visṛjan gṛhṇann unmiṣan nimiṣann api",
    "GE07bhgce__u:459": " indriyāṇīndriyārtheṣu vartanta iti dhārayan",
    "GE07bhgce__u:460": " brahmaṇy ādhāya karmāṇi saṅgaṃ tyaktvā karoti yaḥ",
    "GE07bhgce__u:461": " lipyate na sa pāpena padmapatram ivāmbhasā",
    "GE07bhgce__u:462": " kāyena manasā buddhyā kevalair indriyair api",
    "GE07bhgce__u:463": " yoginaḥ karma kurvanti saṅgaṃ tyaktvātmaśuddhaye",
    "GE07bhgce__u:464": " yuktaḥ karmaphalaṃ tyaktvā śāntim āpnoti naiṣṭhikīm",
    "GE07bhgce__u:465": " ayuktaḥ kāmakāreṇa phale sakto nibadhyate",
    "GE07bhgce__u:466": " sarvakarmāṇi manasā saṃnyasyāste sukhaṃ vaśī",
    "GE07bhgce__u:467": " navadvāre pure dehī naiva kurvan na kārayan",
    "GE07bhgce__u:468": " na kartṛtvaṃ na karmāṇi lokasya sṛjati prabhuḥ",
    "GE07bhgce__u:469": " na karmaphalasaṃyogaṃ svabhāvas tu pravartate",
    "GE07bhgce__u:470": " nādatte kasya cit pāpaṃ na caiva sukṛtaṃ vibhuḥ",
    "GE07bhgce__u:471": " ajñānenāvṛtaṃ jñānaṃ tena muhyanti jantavaḥ",
    "GE07bhgce__u:472": " jñānena tu tad ajñānaṃ yeṣāṃ nāśitam ātmanaḥ",
    "GE07bhgce__u:473": " teṣām ādityavaj jñānaṃ prakāśayati tatparam",
    "GE07bhgce__u:474": " tadbuddhayas tadātmānas tanniṣṭhās tatparāyaṇāḥ",
    "GE07bhgce__u:475": " gacchanty apunarāvṛttiṃ jñānanirdhūtakalmaṣāḥ",
    "GE07bhgce__u:476": " vidyāvinayasaṃpanne brāhmaṇe gavi hastini",
    "GE07bhgce__u:477": " śuni caiva śvapāke ca paṇḍitāḥ samadarśinaḥ",
    "GE07bhgce__u:478": " ihaiva tair jitaḥ sargo yeṣāṃ sāmye sthitaṃ manaḥ",
    "GE07bhgce__u:479": " nirdoṣaṃ hi samaṃ brahma tasmād brahmaṇi te sthitāḥ",
    "GE07bhgce__u:480": " na prahṛṣyet priyaṃ prāpya nodvijet prāpya cāpriyam",
    "GE07bhgce__u:481": " sthirabuddhir asaṃmūḍho brahmavid brahmaṇi sthitaḥ",
    "GE07bhgce__u:482": " bāhyasparśeṣv asaktātmā vindaty ātmani yat sukham",
    "GE07bhgce__u:483": " sa brahmayogayuktātmā sukham akṣayam aśnute",
    "GE07bhgce__u:484": " ye hi saṃsparśajā bhogā duḥkhayonaya eva te",
    "GE07bhgce__u:485": " ādyantavantaḥ kaunteya na teṣu ramate budhaḥ",
    "GE07bhgce__u:486": " śaknotīhaiva yaḥ soḍhuṃ prāk śarīravimokṣaṇāt",
    "GE07bhgce__u:487": " kāmakrodhodbhavaṃ vegaṃ sa yuktaḥ sa sukhī naraḥ",
    "GE07bhgce__u:488": " yo 'ntaḥsukho 'ntarārāmas tathāntarjyotir eva yaḥ",
    "GE07bhgce__u:489": " sa yogī brahmanirvāṇaṃ brahmabhūto 'dhigacchati",
    "GE07bhgce__u:490": " labhante brahmanirvāṇam ṛṣayaḥ kṣīṇakalmaṣāḥ",
    "GE07bhgce__u:491": " chinnadvaidhā yatātmānaḥ sarvabhūtahite ratāḥ",
    "GE07bhgce__u:492": " kāmakrodhaviyuktānāṃ yatīnāṃ yatacetasām",
    "GE07bhgce__u:493": " abhito brahmanirvāṇaṃ vartate viditātmanām",
    "GE07bhgce__u:494": " sparśān kṛtvā bahir bāhyāṃś cakṣuś caivāntare bhruvoḥ",
    "GE07bhgce__u:495": " prāṇāpānau samau kṛtvā nāsābhyantaracāriṇau",
    "GE07bhgce__u:496": " yatendriyamanobuddhir munir mokṣaparāyaṇaḥ",
    "GE07bhgce__u:497": " vigatecchābhayakrodho yaḥ sadā mukta eva saḥ",
    "GE07bhgce__u:498": " bhoktāraṃ yajñatapasāṃ sarvalokamaheśvaram",
    "GE07bhgce__u:499": " suhṛdaṃ sarvabhūtānāṃ jñātvā māṃ śāntim ṛcchati",
    "GE07bhgce__u:500": " śrībhagavān uvāca",
    "GE07bhgce__u:501": " anāśritaḥ karmaphalaṃ kāryaṃ karma karoti yaḥ",
    "GE07bhgce__u:502": " sa saṃnyāsī ca yogī ca na niragnir na cākriyaḥ",
    "GE07bhgce__u:503": " yaṃ saṃnyāsam iti prāhur yogaṃ taṃ viddhi pāṇḍava",
    "GE07bhgce__u:504": " na hy asaṃnyastasaṃkalpo yogī bhavati kaś cana",
    "GE07bhgce__u:505": " ārurukṣor muner yogaṃ karma kāraṇam ucyate",
    "GE07bhgce__u:506": " yogārūḍhasya tasyaiva śamaḥ kāraṇam ucyate",
    "GE07bhgce__u:507": " yadā hi nendriyārtheṣu na karmasv anuṣajjate",
    "GE07bhgce__u:508": " sarvasaṃkalpasaṃnyāsī yogārūḍhas tadocyate",
    "GE07bhgce__u:509": " uddhared ātmanātmānaṃ nātmānam avasādayet",
    "GE07bhgce__u:510": " ātmaiva hy ātmano bandhur ātmaiva ripur ātmanaḥ",
    "GE07bhgce__u:511": " bandhur ātmātmanas tasya yenātmaivātmanā jitaḥ",
    "GE07bhgce__u:512": " anātmanas tu śatrutve vartetātmaiva śatruvat",
    "GE07bhgce__u:513": " jitātmanaḥ praśāntasya paramātmā samāhitaḥ",
    "GE07bhgce__u:514": " śītoṣṇasukhaduḥkheṣu tathā mānāvamānayoḥ",
    "GE07bhgce__u:515": " jñānavijñānatṛptātmā kūṭastho vijitendriyaḥ",
    "GE07bhgce__u:516": " yukta ity ucyate yogī samaloṣṭāśmakāñcanaḥ",
    "GE07bhgce__u:517": " suhṛnmitrāryudāsīnamadhyasthadveṣyabandhuṣu",
    "GE07bhgce__u:518": " sādhuṣv api ca pāpeṣu samabuddhir viśiṣyate",
    "GE07bhgce__u:519": " yogī yuñjīta satatam ātmānaṃ rahasi sthitaḥ",
    "GE07bhgce__u:520": " ekākī yatacittātmā nirāśīr aparigrahaḥ",
    "GE07bhgce__u:521": " śucau deśe pratiṣṭhāpya sthiram āsanam ātmanaḥ",
    "GE07bhgce__u:522": " nātyucchritaṃ nātinīcaṃ cailājinakuśottaram",
    "GE07bhgce__u:523": " tatraikāgraṃ manaḥ kṛtvā yatacittendriyakriyaḥ",
    "GE07bhgce__u:524": " upaviśyāsane yuñjyād yogam ātmaviśuddhaye",
    "GE07bhgce__u:525": " samaṃ kāyaśirogrīvaṃ dhārayann acalaṃ sthiraḥ",
    "GE07bhgce__u:526": " saṃprekṣya nāsikāgraṃ svaṃ diśaś cānavalokayan",
    "GE07bhgce__u:527": " praśāntātmā vigatabhīr brahmacārivrate sthitaḥ",
    "GE07bhgce__u:528": " manaḥ saṃyamya maccitto yukta āsīta matparaḥ",
    "GE07bhgce__u:529": " yuñjann evaṃ sadātmānaṃ yogī niyatamānasaḥ",
    "GE07bhgce__u:530": " śāntiṃ nirvāṇaparamāṃ matsaṃsthām adhigacchati",
    "GE07bhgce__u:531": " nātyaśnatas tu yogo 'sti na caikāntam anaśnataḥ",
    "GE07bhgce__u:532": " na cātisvapnaśīlasya jāgrato naiva cārjuna",
    "GE07bhgce__u:533": " yuktāhāravihārasya yuktaceṣṭasya karmasu",
    "GE07bhgce__u:534": " yuktasvapnāvabodhasya yogo bhavati duḥkhahā",
    "GE07bhgce__u:535": " yadā viniyataṃ cittam ātmany evāvatiṣṭhate",
    "GE07bhgce__u:536": " niḥspṛhaḥ sarvakāmebhyo yukta ity ucyate tadā",
    "GE07bhgce__u:537": " yathā dīpo nivātastho neṅgate sopamā smṛtā",
    "GE07bhgce__u:538": " yogino yatacittasya yuñjato yogam ātmanaḥ",
    "GE07bhgce__u:539": " yatroparamate cittaṃ niruddhaṃ yogasevayā",
    "GE07bhgce__u:540": " yatra caivātmanātmānaṃ paśyann ātmani tuṣyati",
    "GE07bhgce__u:541": " sukham ātyantikaṃ yat tad buddhigrāhyam atīndriyam",
    "GE07bhgce__u:542": " vetti yatra na caivāyaṃ sthitaś calati tattvataḥ",
    "GE07bhgce__u:543": " yaṃ labdhvā cāparaṃ lābhaṃ manyate nādhikaṃ tataḥ",
    "GE07bhgce__u:544": " yasmin sthito na duḥkhena guruṇāpi vicālyate",
    "GE07bhgce__u:545": " taṃ vidyād duḥkhasaṃyogaviyogaṃ yogasaṃjñitam",
    "GE07bhgce__u:546": " sa niścayena yoktavyo yogo 'nirviṇṇacetasā",
    "GE07bhgce__u:547": " saṃkalpaprabhavān kāmāṃs tyaktvā sarvān aśeṣataḥ",
    "GE07bhgce__u:548": " manasaivendriyagrāmaṃ viniyamya samantataḥ",
    "GE07bhgce__u:549": " śanaiḥ śanair uparamed buddhyā dhṛtigṛhītayā",
    "GE07bhgce__u:550": " ātmasaṃsthaṃ manaḥ kṛtvā na kiṃ cid api cintayet",
    "GE07bhgce__u:551": " yato yato niścarati manaś cañcalam asthiram",
    "GE07bhgce__u:552": " tatas tato niyamyaitad ātmany eva vaśaṃ nayet",
    "GE07bhgce__u:553": " praśāntamanasaṃ hy enaṃ yoginaṃ sukham uttamam",
    "GE07bhgce__u:554": " upaiti śāntarajasaṃ brahmabhūtam akalmaṣam",
    "GE07bhgce__u:555": " yuñjann evaṃ sadātmānaṃ yogī vigatakalmaṣaḥ",
    "GE07bhgce__u:556": " sukhena brahmasaṃsparśam atyantaṃ sukham aśnute",
    "GE07bhgce__u:557": " sarvabhūtastham ātmānaṃ sarvabhūtāni cātmani",
    "GE07bhgce__u:558": " īkṣate yogayuktātmā sarvatra samadarśanaḥ",
    "GE07bhgce__u:559": " yo māṃ paśyati sarvatra sarvaṃ ca mayi paśyati",
    "GE07bhgce__u:560": " tasyāhaṃ na praṇaśyāmi sa ca me na praṇaśyati",
    "GE07bhgce__u:561": " sarvabhūtasthitaṃ yo māṃ bhajaty ekatvam āsthitaḥ",
    "GE07bhgce__u:562": " sarvathā vartamāno 'pi sa yogī mayi vartate",
    "GE07bhgce__u:563": " ātmaupamyena sarvatra samaṃ paśyati yo 'rjuna",
    "GE07bhgce__u:564": " sukhaṃ vā yadi vā duḥkhaṃ sa yogī paramo mataḥ",
    "GE07bhgce__u:565": " arjuna uvāca",
    "GE07bhgce__u:566": " yo 'yaṃ yogas tvayā proktaḥ sāmyena madhusūdana",
    "GE07bhgce__u:567": " etasyāhaṃ na paśyāmi cañcalatvāt sthitiṃ sthirām",
    "GE07bhgce__u:568": " cañcalaṃ hi manaḥ kṛṣṇa pramāthi balavad dṛḍham",
    "GE07bhgce__u:569": " tasyāhaṃ nigrahaṃ manye vāyor iva suduṣkaram",
    "GE07bhgce__u:570": " śrībhagavān uvāca",
    "GE07bhgce__u:571": " asaṃśayaṃ mahābāho mano durnigrahaṃ calam",
    "GE07bhgce__u:572": " abhyāsena tu kaunteya vairāgyeṇa ca gṛhyate",
    "GE07bhgce__u:573": " asaṃyatātmanā yogo duṣprāpa iti me matiḥ",
    "GE07bhgce__u:574": " vaśyātmanā tu yatatā śakyo 'vāptum upāyataḥ",
    "GE07bhgce__u:575": " arjuna uvāca",
    "GE07bhgce__u:576": " ayatiḥ śraddhayopeto yogāc calitamānasaḥ",
    "GE07bhgce__u:577": " aprāpya yogasaṃsiddhiṃ kāṃ gatiṃ kṛṣṇa gacchati",
    "GE07bhgce__u:578": " kaccin nobhayavibhraṣṭaś chinnābhram iva naśyati",
    "GE07bhgce__u:579": " apratiṣṭho mahābāho vimūḍho brahmaṇaḥ pathi",
    "GE07bhgce__u:580": " etan me saṃśayaṃ kṛṣṇa chettum arhasy aśeṣataḥ",
    "GE07bhgce__u:581": " tvad anyaḥ saṃśayasyāsya chettā na hy upapadyate",
    "GE07bhgce__u:582": " śrībhagavān uvāca",
    "GE07bhgce__u:583": " pārtha naiveha nāmutra vināśas tasya vidyate",
    "GE07bhgce__u:584": " na hi kalyāṇakṛt kaś cid durgatiṃ tāta gacchati",
    "GE07bhgce__u:585": " prāpya puṇyakṛtāṃl lokān uṣitvā śāśvatīḥ samāḥ",
    "GE07bhgce__u:586": " śucīnāṃ śrīmatāṃ gehe yogabhraṣṭo 'bhijāyate",
    "GE07bhgce__u:587": " atha vā yoginām eva kule bhavati dhīmatām",
    "GE07bhgce__u:588": " etad dhi durlabhataraṃ loke janma yad īdṛśam",
    "GE07bhgce__u:589": " tatra taṃ buddhisaṃyogaṃ labhate paurvadehikam",
    "GE07bhgce__u:590": " yatate ca tato bhūyaḥ saṃsiddhau kurunandana",
    "GE07bhgce__u:591": " pūrvābhyāsena tenaiva hriyate hy avaśo 'pi saḥ",
    "GE07bhgce__u:592": " jijñāsur api yogasya śabdabrahmātivartate",
    "GE07bhgce__u:593": " prayatnād yatamānas tu yogī saṃśuddhakilbiṣaḥ",
    "GE07bhgce__u:594": " anekajanmasaṃsiddhas tato yāti parāṃ gatim",
    "GE07bhgce__u:595": " tapasvibhyo 'dhiko yogī jñānibhyo 'pi mato 'dhikaḥ",
    "GE07bhgce__u:596": " karmibhyaś cādhiko yogī tasmād yogī bhavārjuna",
    "GE07bhgce__u:597": " yoginām api sarveṣāṃ madgatenāntarātmanā",
    "GE07bhgce__u:598": " śraddhāvān bhajate yo māṃ sa me yuktatamo mataḥ",
    "GE07bhgce__u:599": " śrībhagavān uvāca",
    "GE07bhgce__u:600": " mayy āsaktamanāḥ pārtha yogaṃ yuñjan madāśrayaḥ",
    "GE07bhgce__u:601": " asaṃśayaṃ samagraṃ māṃ yathā jñāsyasi tac chṛṇu",
    "GE07bhgce__u:602": " jñānaṃ te 'haṃ savijñānam idaṃ vakṣyāmy aśeṣataḥ",
    "GE07bhgce__u:603": " yaj jñātvā neha bhūyo 'nyaj jñātavyam avaśiṣyate",
    "GE07bhgce__u:604": " manuṣyāṇāṃ sahasreṣu kaś cid yatati siddhaye",
    "GE07bhgce__u:605": " yatatām api siddhānāṃ kaś cin māṃ vetti tattvataḥ",
    "GE07bhgce__u:606": " bhūmir āpo 'nalo vāyuḥ khaṃ mano buddhir eva ca",
    "GE07bhgce__u:607": " ahaṃkāra itīyaṃ me bhinnā prakṛtir aṣṭadhā",
    "GE07bhgce__u:608": " apareyam itas tv anyāṃ prakṛtiṃ viddhi me parām",
    "GE07bhgce__u:609": " jīvabhūtāṃ mahābāho yayedaṃ dhāryate jagat",
    "GE07bhgce__u:610": " etadyonīni bhūtāni sarvāṇīty upadhāraya",
    "GE07bhgce__u:611": " ahaṃ kṛtsnasya jagataḥ prabhavaḥ pralayas tathā",
    "GE07bhgce__u:612": " mattaḥ parataraṃ nānyat kiṃ cid asti dhanaṃjaya",
    "GE07bhgce__u:613": " mayi sarvam idaṃ protaṃ sūtre maṇigaṇā iva",
    "GE07bhgce__u:614": " raso 'ham apsu kaunteya prabhāsmi śaśisūryayoḥ",
    "GE07bhgce__u:615": " praṇavaḥ sarvavedeṣu śabdaḥ khe pauruṣaṃ nṛṣu",
    "GE07bhgce__u:616": " puṇyo gandhaḥ pṛthivyāṃ ca tejaś cāsmi vibhāvasau",
    "GE07bhgce__u:617": " jīvanaṃ sarvabhūteṣu tapaś cāsmi tapasviṣu",
    "GE07bhgce__u:618": " bījaṃ māṃ sarvabhūtānāṃ viddhi pārtha sanātanam",
    "GE07bhgce__u:619": " buddhir buddhimatām asmi tejas tejasvinām aham",
    "GE07bhgce__u:620": " balaṃ balavatāṃ cāhaṃ kāmarāgavivarjitam",
    "GE07bhgce__u:621": " dharmāviruddho bhūteṣu kāmo 'smi bharatarṣabha",
    "GE07bhgce__u:622": " ye caiva sāttvikā bhāvā rājasās tāmasāś ca ye",
    "GE07bhgce__u:623": " matta eveti tān viddhi na tv ahaṃ teṣu te mayi",
    "GE07bhgce__u:624": " tribhir guṇamayair bhāvair ebhiḥ sarvam idaṃ jagat",
    "GE07bhgce__u:625": " mohitaṃ nābhijānāti mām ebhyaḥ param avyayam",
    "GE07bhgce__u:626": " daivī hy eṣā guṇamayī mama māyā duratyayā",
    "GE07bhgce__u:627": " mām eva ye prapadyante māyām etāṃ taranti te",
    "GE07bhgce__u:628": " na māṃ duṣkṛtino mūḍhāḥ prapadyante narādhamāḥ",
    "GE07bhgce__u:629": " māyayāpahṛtajñānā āsuraṃ bhāvam āśritāḥ",
    "GE07bhgce__u:630": " caturvidhā bhajante māṃ janāḥ sukṛtino 'rjuna",
    "GE07bhgce__u:631": " ārto jijñāsur arthārthī jñānī ca bharatarṣabha",
    "GE07bhgce__u:632": " teṣāṃ jñānī nityayukta ekabhaktir viśiṣyate",
    "GE07bhgce__u:633": " priyo hi jñānino 'tyartham ahaṃ sa ca mama priyaḥ",
    "GE07bhgce__u:634": " udārāḥ sarva evaite jñānī tv ātmaiva me matam",
    "GE07bhgce__u:635": " āsthitaḥ sa hi yuktātmā mām evānuttamāṃ gatim",
    "GE07bhgce__u:636": " bahūnāṃ janmanām ante jñānavān māṃ prapadyate",
    "GE07bhgce__u:637": " vāsudevaḥ sarvam iti sa mahātmā sudurlabhaḥ",
    "GE07bhgce__u:638": " kāmais tais tair hṛtajñānāḥ prapadyante 'nyadevatāḥ",
    "GE07bhgce__u:639": " taṃ taṃ niyamam āsthāya prakṛtyā niyatāḥ svayā",
    "GE07bhgce__u:640": " yo yo yāṃ yāṃ tanuṃ bhaktaḥ śraddhayārcitum icchati",
    "GE07bhgce__u:641": " tasya tasyācalāṃ śraddhāṃ tām eva vidadhāmy aham",
    "GE07bhgce__u:642": " sa tayā śraddhayā yuktas tasyā rādhanam īhate",
    "GE07bhgce__u:643": " labhate ca tataḥ kāmān mayaiva vihitān hi tān",
    "GE07bhgce__u:644": " antavat tu phalaṃ teṣāṃ tad bhavaty alpamedhasām",
    "GE07bhgce__u:645": " devān devayajo yānti madbhaktā yānti mām api",
    "GE07bhgce__u:646": " avyaktaṃ vyaktim āpannaṃ manyante mām abuddhayaḥ",
    "GE07bhgce__u:647": " paraṃ bhāvam ajānanto mamāvyayam anuttamam",
    "GE07bhgce__u:648": " nāhaṃ prakāśaḥ sarvasya yogamāyāsamāvṛtaḥ",
    "GE07bhgce__u:649": " mūḍho 'yaṃ nābhijānāti loko mām ajam avyayam",
    "GE07bhgce__u:650": " vedāhaṃ samatītāni vartamānāni cārjuna",
    "GE07bhgce__u:651": " bhaviṣyāṇi ca bhūtāni māṃ tu veda na kaś cana",
    "GE07bhgce__u:652": " icchādveṣasamutthena dvaṃdvamohena bhārata",
    "GE07bhgce__u:653": " sarvabhūtāni saṃmohaṃ sarge yānti paraṃtapa",
    "GE07bhgce__u:654": " yeṣāṃ tv antagataṃ pāpaṃ janānāṃ puṇyakarmaṇām",
    "GE07bhgce__u:655": " te dvaṃdvamohanirmuktā bhajante māṃ dṛḍhavratāḥ",
    "GE07bhgce__u:656": " jarāmaraṇamokṣāya mām āśritya yatanti ye",
    "GE07bhgce__u:657": " te brahma tad viduḥ kṛtsnam adhyātmaṃ karma cākhilam",
    "GE07bhgce__u:658": " sādhibhūtādhidaivaṃ māṃ sādhiyajñaṃ ca ye viduḥ",
    "GE07bhgce__u:659": " prayāṇakāle 'pi ca māṃ te vidur yuktacetasaḥ",
    "GE07bhgce__u:660": " arjuna uvāca",
    "GE07bhgce__u:661": " kiṃ tad brahma kim adhyātmaṃ kiṃ karma puruṣottama",
    "GE07bhgce__u:662": " adhibhūtaṃ ca kiṃ proktam adhidaivaṃ kim ucyate",
    "GE07bhgce__u:663": " adhiyajñaḥ kathaṃ ko 'tra dehe 'smin madhusūdana",
    "GE07bhgce__u:664": " prayāṇakāle ca kathaṃ jñeyo 'si niyatātmabhiḥ",
    "GE07bhgce__u:665": " śrībhagavān uvāca",
    "GE07bhgce__u:666": " akṣaraṃ brahma paramaṃ svabhāvo 'dhyātmam ucyate",
    "GE07bhgce__u:667": " bhūtabhāvodbhavakaro visargaḥ karmasaṃjñitaḥ",
    "GE07bhgce__u:668": " adhibhūtaṃ kṣaro bhāvaḥ puruṣaś cādhidaivatam",
    "GE07bhgce__u:669": " adhiyajño 'ham evātra dehe dehabhṛtāṃ vara",
    "GE07bhgce__u:670": " antakāle ca mām eva smaran muktvā kalevaram",
    "GE07bhgce__u:671": " yaḥ prayāti sa madbhāvaṃ yāti nāsty atra saṃśayaḥ",
    "GE07bhgce__u:672": " yaṃ yaṃ vāpi smaran bhāvaṃ tyajaty ante kalevaram",
    "GE07bhgce__u:673": " taṃ tam evaiti kaunteya sadā tadbhāvabhāvitaḥ",
    "GE07bhgce__u:674": " tasmāt sarveṣu kāleṣu mām anusmara yudhya ca",
    "GE07bhgce__u:675": " mayy arpitamanobuddhir mām evaiṣyasy asaṃśayaḥ",
    "GE07bhgce__u:676": " abhyāsayogayuktena cetasā nānyagāminā",
    "GE07bhgce__u:677": " paramaṃ puruṣaṃ divyaṃ yāti pārthānucintayan",
    "GE07bhgce__u:678": " kaviṃ purāṇam anuśāsitāram;",
    "GE07bhgce__u:679": " aṇor aṇīyāṃsam anusmared yaḥ",
    "GE07bhgce__u:680": " sarvasya dhātāram acintyarūpam;",
    "GE07bhgce__u:681": " ādityavarṇaṃ tamasaḥ parastāt",
    "GE07bhgce__u:682": " prayāṇakāle manasācalena;",
    "GE07bhgce__u:683": " bhaktyā yukto yogabalena caiva",
    "GE07bhgce__u:684": " bhruvor madhye prāṇam āveśya samyak;",
    "GE07bhgce__u:685": " sa taṃ paraṃ puruṣam upaiti divyam",
    "GE07bhgce__u:686": " yad akṣaraṃ vedavido vadanti;",
    "GE07bhgce__u:687": " viśanti yad yatayo vītarāgāḥ",
    "GE07bhgce__u:688": " yad icchanto brahmacaryaṃ caranti;",
    "GE07bhgce__u:689": " tat te padaṃ saṃgraheṇa pravakṣye",
    "GE07bhgce__u:690": " sarvadvārāṇi saṃyamya mano hṛdi nirudhya ca",
    "GE07bhgce__u:691": " mūrdhny ādhāyātmanaḥ prāṇam āsthito yogadhāraṇām",
    "GE07bhgce__u:692": " om ity ekākṣaraṃ brahma vyāharan mām anusmaran",
    "GE07bhgce__u:693": " yaḥ prayāti tyajan dehaṃ sa yāti paramāṃ gatim",
    "GE07bhgce__u:694": " ananyacetāḥ satataṃ yo māṃ smarati nityaśaḥ",
    "GE07bhgce__u:695": " tasyāhaṃ sulabhaḥ pārtha nityayuktasya yoginaḥ",
    "GE07bhgce__u:696": " mām upetya punarjanma duḥkhālayam aśāśvatam",
    "GE07bhgce__u:697": " nāpnuvanti mahātmānaḥ saṃsiddhiṃ paramāṃ gatāḥ",
    "GE07bhgce__u:698": " ā brahmabhuvanāl lokāḥ punarāvartino 'rjuna",
    "GE07bhgce__u:699": " mām upetya tu kaunteya punarjanma na vidyate",
    "GE07bhgce__u:700": " sahasrayugaparyantam ahar yad brahmaṇo viduḥ",
    "GE07bhgce__u:701": " rātriṃ yugasahasrāntāṃ te 'horātravido janāḥ",
    "GE07bhgce__u:702": " avyaktād vyaktayaḥ sarvāḥ prabhavanty aharāgame",
    "GE07bhgce__u:703": " rātryāgame pralīyante tatraivāvyaktasaṃjñake",
    "GE07bhgce__u:704": " bhūtagrāmaḥ sa evāyaṃ bhūtvā bhūtvā pralīyate",
    "GE07bhgce__u:705": " rātryāgame 'vaśaḥ pārtha prabhavaty aharāgame",
    "GE07bhgce__u:706": " paras tasmāt tu bhāvo 'nyo 'vyakto 'vyaktāt sanātanaḥ",
    "GE07bhgce__u:707": " yaḥ sa sarveṣu bhūteṣu naśyatsu na vinaśyati",
    "GE07bhgce__u:708": " avyakto 'kṣara ity uktas tam āhuḥ paramāṃ gatim",
    "GE07bhgce__u:709": " yaṃ prāpya na nivartante tad dhāma paramaṃ mama",
    "GE07bhgce__u:710": " puruṣaḥ sa paraḥ pārtha bhaktyā labhyas tv ananyayā",
    "GE07bhgce__u:711": " yasyāntaḥsthāni bhūtāni yena sarvam idaṃ tatam",
    "GE07bhgce__u:712": " yatra kāle tv anāvṛttim āvṛttiṃ caiva yoginaḥ",
    "GE07bhgce__u:713": " prayātā yānti taṃ kālaṃ vakṣyāmi bharatarṣabha",
    "GE07bhgce__u:714": " agnir jyotir ahaḥ śuklaḥ ṣaṇmāsā uttarāyaṇam",
    "GE07bhgce__u:715": " tatra prayātā gacchanti brahma brahmavido janāḥ",
    "GE07bhgce__u:716": " dhūmo rātris tathā kṛṣṇaḥ ṣaṇmāsā dakṣiṇāyanam",
    "GE07bhgce__u:717": " tatra cāndramasaṃ jyotir yogī prāpya nivartate",
    "GE07bhgce__u:718": " śuklakṛṣṇe gatī hy ete jagataḥ śāśvate mate",
    "GE07bhgce__u:719": " ekayā yāty anāvṛttim anyayāvartate punaḥ",
    "GE07bhgce__u:720": " naite sṛtī pārtha jānan yogī muhyati kaś cana",
    "GE07bhgce__u:721": " tasmāt sarveṣu kāleṣu yogayukto bhavārjuna",
    "GE07bhgce__u:722": " vedeṣu yajñeṣu tapaḥsu caiva;",
    "GE07bhgce__u:723": " dāneṣu yat puṇyaphalaṃ pradiṣṭam",
    "GE07bhgce__u:724": " atyeti tat sarvam idaṃ viditvā;",
    "GE07bhgce__u:725": " yogī paraṃ sthānam upaiti cādyam",
    "GE07bhgce__u:726": " śrībhagavān uvāca",
    "GE07bhgce__u:727": " idaṃ tu te guhyatamaṃ pravakṣyāmy anasūyave",
    "GE07bhgce__u:728": " jñānaṃ vijñānasahitaṃ yaj jñātvā mokṣyase 'śubhāt",
    "GE07bhgce__u:729": " rājavidyā rājaguhyaṃ pavitram idam uttamam",
    "GE07bhgce__u:730": " pratyakṣāvagamaṃ dharmyaṃ susukhaṃ kartum avyayam",
    "GE07bhgce__u:731": " aśraddadhānāḥ puruṣā dharmasyāsya paraṃtapa",
    "GE07bhgce__u:732": " aprāpya māṃ nivartante mṛtyusaṃsāravartmani",
    "GE07bhgce__u:733": " mayā tatam idaṃ sarvaṃ jagad avyaktamūrtinā",
    "GE07bhgce__u:734": " matsthāni sarvabhūtāni na cāhaṃ teṣv avasthitaḥ",
    "GE07bhgce__u:735": " na ca matsthāni bhūtāni paśya me yogam aiśvaram",
    "GE07bhgce__u:736": " bhūtabhṛn na ca bhūtastho mamātmā bhūtabhāvanaḥ",
    "GE07bhgce__u:737": " yathākāśasthito nityaṃ vāyuḥ sarvatrago mahān",
    "GE07bhgce__u:738": " tathā sarvāṇi bhūtāni matsthānīty upadhāraya",
    "GE07bhgce__u:739": " sarvabhūtāni kaunteya prakṛtiṃ yānti māmikām",
    "GE07bhgce__u:740": " kalpakṣaye punas tāni kalpādau visṛjāmy aham",
    "GE07bhgce__u:741": " prakṛtiṃ svām avaṣṭabhya visṛjāmi punaḥ punaḥ",
    "GE07bhgce__u:742": " bhūtagrāmam imaṃ kṛtsnam avaśaṃ prakṛter vaśāt",
    "GE07bhgce__u:743": " na ca māṃ tāni karmāṇi nibadhnanti dhanaṃjaya",
    "GE07bhgce__u:744": " udāsīnavad āsīnam asaktaṃ teṣu karmasu",
    "GE07bhgce__u:745": " mayādhyakṣeṇa prakṛtiḥ sūyate sacarācaram",
    "GE07bhgce__u:746": " hetunānena kaunteya jagad viparivartate",
    "GE07bhgce__u:747": " avajānanti māṃ mūḍhā mānuṣīṃ tanum āśritam",
    "GE07bhgce__u:748": " paraṃ bhāvam ajānanto mama bhūtamaheśvaram",
    "GE07bhgce__u:749": " moghāśā moghakarmāṇo moghajñānā vicetasaḥ",
    "GE07bhgce__u:750": " rākṣasīm āsurīṃ caiva prakṛtiṃ mohinīṃ śritāḥ",
    "GE07bhgce__u:751": " mahātmānas tu māṃ pārtha daivīṃ prakṛtim āśritāḥ",
    "GE07bhgce__u:752": " bhajanty ananyamanaso jñātvā bhūtādim avyayam",
    "GE07bhgce__u:753": " satataṃ kīrtayanto māṃ yatantaś ca dṛḍhavratāḥ",
    "GE07bhgce__u:754": " namasyantaś ca māṃ bhaktyā nityayuktā upāsate",
    "GE07bhgce__u:755": " jñānayajñena cāpy anye yajanto mām upāsate",
    "GE07bhgce__u:756": " ekatvena pṛthaktvena bahudhā viśvatomukham",
    "GE07bhgce__u:757": " ahaṃ kratur ahaṃ yajñaḥ svadhāham aham auṣadham",
    "GE07bhgce__u:758": " mantro 'ham aham evājyam aham agnir ahaṃ hutam",
    "GE07bhgce__u:759": " pitāham asya jagato mātā dhātā pitāmahaḥ",
    "GE07bhgce__u:760": " vedyaṃ pavitram oṃkāra ṛk sāma yajur eva ca",
    "GE07bhgce__u:761": " gatir bhartā prabhuḥ sākṣī nivāsaḥ śaraṇaṃ suhṛt",
    "GE07bhgce__u:762": " prabhavaḥ pralayaḥ sthānaṃ nidhānaṃ bījam avyayam",
    "GE07bhgce__u:763": " tapāmy aham ahaṃ varṣaṃ nigṛhṇāmy utsṛjāmi ca",
    "GE07bhgce__u:764": " amṛtaṃ caiva mṛtyuś ca sad asac cāham arjuna",
    "GE07bhgce__u:765": " traividyā māṃ somapāḥ pūtapāpā;",
    "GE07bhgce__u:766": " yajñair iṣṭvā svargatiṃ prārthayante",
    "GE07bhgce__u:767": " te puṇyam āsādya surendralokam;",
    "GE07bhgce__u:768": " aśnanti divyān divi devabhogān",
    "GE07bhgce__u:769": " te taṃ bhuktvā svargalokaṃ viśālaṃ;",
    "GE07bhgce__u:770": " kṣīṇe puṇye martyalokaṃ viśanti",
    "GE07bhgce__u:771": " evaṃ trayīdharmam anuprapannā;",
    "GE07bhgce__u:772": " gatāgataṃ kāmakāmā labhante",
    "GE07bhgce__u:773": " ananyāś cintayanto māṃ ye janāḥ paryupāsate",
    "GE07bhgce__u:774": " teṣāṃ nityābhiyuktānāṃ yogakṣemaṃ vahāmy aham",
    "GE07bhgce__u:775": " ye 'py anyadevatā bhaktā yajante śraddhayānvitāḥ",
    "GE07bhgce__u:776": " te 'pi mām eva kaunteya yajanty avidhipūrvakam",
    "GE07bhgce__u:777": " ahaṃ hi sarvayajñānāṃ bhoktā ca prabhur eva ca",
    "GE07bhgce__u:778": " na tu mām abhijānanti tattvenātaś cyavanti te",
    "GE07bhgce__u:779": " yānti devavratā devān pitṝn yānti pitṛvratāḥ",
    "GE07bhgce__u:780": " bhūtāni yānti bhūtejyā yānti madyājino 'pi mām",
    "GE07bhgce__u:781": " patraṃ puṣpaṃ phalaṃ toyaṃ yo me bhaktyā prayacchati",
    "GE07bhgce__u:782": " tad ahaṃ bhaktyupahṛtam aśnāmi prayatātmanaḥ",
    "GE07bhgce__u:783": " yat karoṣi yad aśnāsi yaj juhoṣi dadāsi yat",
    "GE07bhgce__u:784": " yat tapasyasi kaunteya tat kuruṣva madarpaṇam",
    "GE07bhgce__u:785": " śubhāśubhaphalair evaṃ mokṣyase karmabandhanaiḥ",
    "GE07bhgce__u:786": " saṃnyāsayogayuktātmā vimukto mām upaiṣyasi",
    "GE07bhgce__u:787": " samo 'haṃ sarvabhūteṣu na me dveṣyo 'sti na priyaḥ",
    "GE07bhgce__u:788": " ye bhajanti tu māṃ bhaktyā mayi te teṣu cāpy aham",
    "GE07bhgce__u:789": " api cet sudurācāro bhajate mām ananyabhāk",
    "GE07bhgce__u:790": " sādhur eva sa mantavyaḥ samyag vyavasito hi saḥ",
    "GE07bhgce__u:791": " kṣipraṃ bhavati dharmātmā śaśvacchāntiṃ nigacchati",
    "GE07bhgce__u:792": " kaunteya pratijānīhi na me bhaktaḥ praṇaśyati",
    "GE07bhgce__u:793": " māṃ hi pārtha vyapāśritya ye 'pi syuḥ pāpayonayaḥ",
    "GE07bhgce__u:794": " striyo vaiśyās tathā śūdrās te 'pi yānti parāṃ gatim",
    "GE07bhgce__u:795": " kiṃ punar brāhmaṇāḥ puṇyā bhaktā rājarṣayas tathā",
    "GE07bhgce__u:796": " anityam asukhaṃ lokam imaṃ prāpya bhajasva mām",
    "GE07bhgce__u:797": " manmanā bhava madbhakto madyājī māṃ namaskuru",
    "GE07bhgce__u:798": " mām evaiṣyasi yuktvaivam ātmānaṃ matparāyaṇaḥ",
    "GE07bhgce__u:799": " śrībhagavān uvāca",
    "GE07bhgce__u:800": " bhūya eva mahābāho śṛṇu me paramaṃ vacaḥ",
    "GE07bhgce__u:801": " yat te 'haṃ prīyamāṇāya vakṣyāmi hitakāmyayā",
    "GE07bhgce__u:802": " na me viduḥ suragaṇāḥ prabhavaṃ na maharṣayaḥ",
    "GE07bhgce__u:803": " aham ādir hi devānāṃ maharṣīṇāṃ ca sarvaśaḥ",
    "GE07bhgce__u:804": " yo mām ajam anādiṃ ca vetti lokamaheśvaram",
    "GE07bhgce__u:805": " asaṃmūḍhaḥ sa martyeṣu sarvapāpaiḥ pramucyate",
    "GE07bhgce__u:806": " buddhir jñānam asaṃmohaḥ kṣamā satyaṃ damaḥ śamaḥ",
    "GE07bhgce__u:807": " sukhaṃ duḥkhaṃ bhavo 'bhāvo bhayaṃ cābhayam eva ca",
    "GE07bhgce__u:808": " ahiṃsā samatā tuṣṭis tapo dānaṃ yaśo 'yaśaḥ",
    "GE07bhgce__u:809": " bhavanti bhāvā bhūtānāṃ matta eva pṛthagvidhāḥ",
    "GE07bhgce__u:810": " maharṣayaḥ sapta pūrve catvāro manavas tathā",
    "GE07bhgce__u:811": " madbhāvā mānasā jātā yeṣāṃ loka imāḥ prajāḥ",
    "GE07bhgce__u:812": " etāṃ vibhūtiṃ yogaṃ ca mama yo vetti tattvataḥ",
    "GE07bhgce__u:813": " so 'vikampena yogena yujyate nātra saṃśayaḥ",
    "GE07bhgce__u:814": " ahaṃ sarvasya prabhavo mattaḥ sarvaṃ pravartate",
    "GE07bhgce__u:815": " iti matvā bhajante māṃ budhā bhāvasamanvitāḥ",
    "GE07bhgce__u:816": " maccittā madgataprāṇā bodhayantaḥ parasparam",
    "GE07bhgce__u:817": " kathayantaś ca māṃ nityaṃ tuṣyanti ca ramanti ca",
    "GE07bhgce__u:818": " teṣāṃ satatayuktānāṃ bhajatāṃ prītipūrvakam",
    "GE07bhgce__u:819": " dadāmi buddhiyogaṃ taṃ yena mām upayānti te",
    "GE07bhgce__u:820": " teṣām evānukampārtham aham ajñānajaṃ tamaḥ",
    "GE07bhgce__u:821": " nāśayāmy ātmabhāvastho jñānadīpena bhāsvatā",
    "GE07bhgce__u:822": " arjuna uvāca",
    "GE07bhgce__u:823": " paraṃ brahma paraṃ dhāma pavitraṃ paramaṃ bhavān",
    "GE07bhgce__u:824": " puruṣaṃ śāśvataṃ divyam ādidevam ajaṃ vibhum",
    "GE07bhgce__u:825": " āhus tvām ṛṣayaḥ sarve devarṣir nāradas tathā",
    "GE07bhgce__u:826": " asito devalo vyāsaḥ svayaṃ caiva bravīṣi me",
    "GE07bhgce__u:827": " sarvam etad ṛtaṃ manye yan māṃ vadasi keśava",
    "GE07bhgce__u:828": " na hi te bhagavan vyaktiṃ vidur devā na dānavāḥ",
    "GE07bhgce__u:829": " svayam evātmanātmānaṃ vettha tvaṃ puruṣottama",
    "GE07bhgce__u:830": " bhūtabhāvana bhūteśa devadeva jagatpate",
    "GE07bhgce__u:831": " vaktum arhasy aśeṣeṇa divyā hy ātmavibhūtayaḥ",
    "GE07bhgce__u:832": " yābhir vibhūtibhir lokān imāṃs tvaṃ vyāpya tiṣṭhasi",
    "GE07bhgce__u:833": " kathaṃ vidyām ahaṃ yogiṃs tvāṃ sadā paricintayan",
    "GE07bhgce__u:834": " keṣu keṣu ca bhāveṣu cintyo 'si bhagavan mayā",
    "GE07bhgce__u:835": " vistareṇātmano yogaṃ vibhūtiṃ ca janārdana",
    "GE07bhgce__u:836": " bhūyaḥ kathaya tṛptir hi śṛṇvato nāsti me 'mṛtam",
    "GE07bhgce__u:837": " śrībhagavān uvāca",
    "GE07bhgce__u:838": " hanta te kathayiṣyāmi divyā hy ātmavibhūtayaḥ",
    "GE07bhgce__u:839": " prādhānyataḥ kuruśreṣṭha nāsty anto vistarasya me",
    "GE07bhgce__u:840": " aham ātmā guḍākeśa sarvabhūtāśayasthitaḥ",
    "GE07bhgce__u:841": " aham ādiś ca madhyaṃ ca bhūtānām anta eva ca",
    "GE07bhgce__u:842": " ādityānām ahaṃ viṣṇur jyotiṣāṃ ravir aṃśumān",
    "GE07bhgce__u:843": " marīcir marutām asmi nakṣatrāṇām ahaṃ śaśī",
    "GE07bhgce__u:844": " vedānāṃ sāmavedo 'smi devānām asmi vāsavaḥ",
    "GE07bhgce__u:845": " indriyāṇāṃ manaś cāsmi bhūtānām asmi cetanā",
    "GE07bhgce__u:846": " rudrāṇāṃ śaṃkaraś cāsmi vitteśo yakṣarakṣasām",
    "GE07bhgce__u:847": " vasūnāṃ pāvakaś cāsmi meruḥ śikhariṇām aham",
    "GE07bhgce__u:848": " purodhasāṃ ca mukhyaṃ māṃ viddhi pārtha bṛhaspatim",
    "GE07bhgce__u:849": " senānīnām ahaṃ skandaḥ sarasām asmi sāgaraḥ",
    "GE07bhgce__u:850": " maharṣīṇāṃ bhṛgur ahaṃ girām asmy ekam akṣaram",
    "GE07bhgce__u:851": " yajñānāṃ japayajño 'smi sthāvarāṇāṃ himālayaḥ",
    "GE07bhgce__u:852": " aśvatthaḥ sarvavṛkṣāṇāṃ devarṣīṇāṃ ca nāradaḥ",
    "GE07bhgce__u:853": " gandharvāṇāṃ citrarathaḥ siddhānāṃ kapilo muniḥ",
    "GE07bhgce__u:854": " uccaiḥśravasam aśvānāṃ viddhi mām amṛtodbhavam",
    "GE07bhgce__u:855": " airāvataṃ gajendrāṇāṃ narāṇāṃ ca narādhipam",
    "GE07bhgce__u:856": " āyudhānām ahaṃ vajraṃ dhenūnām asmi kāmadhuk",
    "GE07bhgce__u:857": " prajanaś cāsmi kandarpaḥ sarpāṇām asmi vāsukiḥ",
    "GE07bhgce__u:858": " anantaś cāsmi nāgānāṃ varuṇo yādasām aham",
    "GE07bhgce__u:859": " pitṝṇām aryamā cāsmi yamaḥ saṃyamatām aham",
    "GE07bhgce__u:860": " prahlādaś cāsmi daityānāṃ kālaḥ kalayatām aham",
    "GE07bhgce__u:861": " mṛgāṇāṃ ca mṛgendro 'haṃ vainateyaś ca pakṣiṇām",
    "GE07bhgce__u:862": " pavanaḥ pavatām asmi rāmaḥ śastrabhṛtām aham",
    "GE07bhgce__u:863": " jhaṣāṇāṃ makaraś cāsmi srotasām asmi jāhnavī",
    "GE07bhgce__u:864": " sargāṇām ādir antaś ca madhyaṃ caivāham arjuna",
    "GE07bhgce__u:865": " adhyātmavidyā vidyānāṃ vādaḥ pravadatām aham",
    "GE07bhgce__u:866": " akṣarāṇām akāro 'smi dvaṃdvaḥ sāmāsikasya ca",
    "GE07bhgce__u:867": " aham evākṣayaḥ kālo dhātāhaṃ viśvatomukhaḥ",
    "GE07bhgce__u:868": " mṛtyuḥ sarvaharaś cāham udbhavaś ca bhaviṣyatām",
    "GE07bhgce__u:869": " kīrtiḥ śrīr vāk ca nārīṇāṃ smṛtir medhā dhṛtiḥ kṣamā",
    "GE07bhgce__u:870": " bṛhatsāma tathā sāmnāṃ gāyatrī chandasām aham",
    "GE07bhgce__u:871": " māsānāṃ mārgaśīrṣo 'ham ṛtūnāṃ kusumākaraḥ",
    "GE07bhgce__u:872": " dyūtaṃ chalayatām asmi tejas tejasvinām aham",
    "GE07bhgce__u:873": " jayo 'smi vyavasāyo 'smi sattvaṃ sattvavatām aham",
    "GE07bhgce__u:874": " vṛṣṇīnāṃ vāsudevo 'smi pāṇḍavānāṃ dhanaṃjayaḥ",
    "GE07bhgce__u:875": " munīnām apy ahaṃ vyāsaḥ kavīnām uśanā kaviḥ",
    "GE07bhgce__u:876": " daṇḍo damayatām asmi nītir asmi jigīṣatām",
    "GE07bhgce__u:877": " maunaṃ caivāsmi guhyānāṃ jñānaṃ jñānavatām aham",
    "GE07bhgce__u:878": " yac cāpi sarvabhūtānāṃ bījaṃ tad aham arjuna",
    "GE07bhgce__u:879": " na tad asti vinā yat syān mayā bhūtaṃ carācaram",
    "GE07bhgce__u:880": " nānto 'sti mama divyānāṃ vibhūtīnāṃ paraṃtapa",
    "GE07bhgce__u:881": " eṣa tūddeśataḥ prokto vibhūter vistaro mayā",
    "GE07bhgce__u:882": " yad yad vibhūtimat sattvaṃ śrīmad ūrjitam eva vā",
    "GE07bhgce__u:883": " tat tad evāvagaccha tvaṃ mama tejoṃśasaṃbhavam",
    "GE07bhgce__u:884": " atha vā bahunaitena kiṃ jñātena tavārjuna",
    "GE07bhgce__u:885": " viṣṭabhyāham idaṃ kṛtsnam ekāṃśena sthito jagat",
    "GE07bhgce__u:886": " arjuna uvāca",
    "GE07bhgce__u:887": " madanugrahāya paramaṃ guhyam adhyātmasaṃjñitam",
    "GE07bhgce__u:888": " yat tvayoktaṃ vacas tena moho 'yaṃ vigato mama",
    "GE07bhgce__u:889": " bhavāpyayau hi bhūtānāṃ śrutau vistaraśo mayā",
    "GE07bhgce__u:890": " tvattaḥ kamalapatrākṣa māhātmyam api cāvyayam",
    "GE07bhgce__u:891": " evam etad yathāttha tvam ātmānaṃ parameśvara",
    "GE07bhgce__u:892": " draṣṭum icchāmi te rūpam aiśvaraṃ puruṣottama",
    "GE07bhgce__u:893": " manyase yadi tac chakyaṃ mayā draṣṭum iti prabho",
    "GE07bhgce__u:894": " yogeśvara tato me tvaṃ darśayātmānam avyayam",
    "GE07bhgce__u:895": " śrībhagavān uvāca",
    "GE07bhgce__u:896": " paśya me pārtha rūpāṇi śataśo 'tha sahasraśaḥ",
    "GE07bhgce__u:897": " nānāvidhāni divyāni nānāvarṇākṛtīni ca",
    "GE07bhgce__u:898": " paśyādityān vasūn rudrān aśvinau marutas tathā",
    "GE07bhgce__u:899": " bahūny adṛṣṭapūrvāṇi paśyāścaryāṇi bhārata",
    "GE07bhgce__u:900": " ihaikasthaṃ jagat kṛtsnaṃ paśyādya sacarācaram",
    "GE07bhgce__u:901": " mama dehe guḍākeśa yac cānyad draṣṭum icchasi",
    "GE07bhgce__u:902": " na tu māṃ śakyase draṣṭum anenaiva svacakṣuṣā",
    "GE07bhgce__u:903": " divyaṃ dadāmi te cakṣuḥ paśya me yogam aiśvaram",
    "GE07bhgce__u:904": " saṃjaya uvāca",
    "GE07bhgce__u:905": " evam uktvā tato rājan mahāyogeśvaro hariḥ",
    "GE07bhgce__u:906": " darśayām āsa pārthāya paramaṃ rūpam aiśvaram",
    "GE07bhgce__u:907": " anekavaktranayanam anekādbhutadarśanam",
    "GE07bhgce__u:908": " anekadivyābharaṇaṃ divyānekodyatāyudham",
    "GE07bhgce__u:909": " divyamālyāmbaradharaṃ divyagandhānulepanam",
    "GE07bhgce__u:910": " sarvāścaryamayaṃ devam anantaṃ viśvatomukham",
    "GE07bhgce__u:911": " divi sūryasahasrasya bhaved yugapad utthitā",
    "GE07bhgce__u:912": " yadi bhāḥ sadṛśī sā syād bhāsas tasya mahātmanaḥ",
    "GE07bhgce__u:913": " tatraikasthaṃ jagat kṛtsnaṃ pravibhaktam anekadhā",
    "GE07bhgce__u:914": " apaśyad devadevasya śarīre pāṇḍavas tadā",
    "GE07bhgce__u:915": " tataḥ sa vismayāviṣṭo hṛṣṭaromā dhanaṃjayaḥ",
    "GE07bhgce__u:916": " praṇamya śirasā devaṃ kṛtāñjalir abhāṣata",
    "GE07bhgce__u:917": " arjuna uvāca",
    "GE07bhgce__u:918": " paśyāmi devāṃs tava deva dehe;",
    "GE07bhgce__u:919": " sarvāṃs tathā bhūtaviśeṣasaṃghān",
    "GE07bhgce__u:920": " brahmāṇam īśaṃ kamalāsanastham;",
    "GE07bhgce__u:921": " ṛṣīṃś ca sarvān uragāṃś ca divyān",
    "GE07bhgce__u:922": " anekabāhūdaravaktranetraṃ;",
    "GE07bhgce__u:923": " paśyāmi tvā sarvato 'nantarūpam",
    "GE07bhgce__u:924": " nāntaṃ na madhyaṃ na punas tavādiṃ;",
    "GE07bhgce__u:925": " paśyāmi viśveśvara viśvarūpa",
    "GE07bhgce__u:926": " kirīṭinaṃ gadinaṃ cakriṇaṃ ca;",
    "GE07bhgce__u:927": " tejorāśiṃ sarvato dīptimantam",
    "GE07bhgce__u:928": " paśyāmi tvāṃ durnirīkṣyaṃ samantād;",
    "GE07bhgce__u:929": " dīptānalārkadyutim aprameyam",
    "GE07bhgce__u:930": " tvam akṣaraṃ paramaṃ veditavyaṃ;",
    "GE07bhgce__u:931": " tvam asya viśvasya paraṃ nidhānam",
    "GE07bhgce__u:932": " tvam avyayaḥ śāśvatadharmagoptā;",
    "GE07bhgce__u:933": " sanātanas tvaṃ puruṣo mato me",
    "GE07bhgce__u:934": " anādimadhyāntam anantavīryam;",
    "GE07bhgce__u:935": " anantabāhuṃ śaśisūryanetram",
    "GE07bhgce__u:936": " paśyāmi tvāṃ dīptahutāśavaktraṃ;",
    "GE07bhgce__u:937": " svatejasā viśvam idaṃ tapantam",
    "GE07bhgce__u:938": " dyāvāpṛthivyor idam antaraṃ hi;",
    "GE07bhgce__u:939": " vyāptaṃ tvayaikena diśaś ca sarvāḥ",
    "GE07bhgce__u:940": " dṛṣṭvādbhutaṃ rūpam idaṃ tavograṃ;",
    "GE07bhgce__u:941": " lokatrayaṃ pravyathitaṃ mahātman",
    "GE07bhgce__u:942": " amī hi tvā surasaṃghā viśanti;",
    "GE07bhgce__u:943": " ke cid bhītāḥ prāñjalayo gṛṇanti",
    "GE07bhgce__u:944": " svastīty uktvā maharṣisiddhasaṃghāḥ;",
    "GE07bhgce__u:945": " stuvanti tvāṃ stutibhiḥ puṣkalābhiḥ",
    "GE07bhgce__u:946": " rudrādityā vasavo ye ca sādhyā;",
    "GE07bhgce__u:947": " viśve 'śvinau marutaś coṣmapāś ca",
    "GE07bhgce__u:948": " gandharvayakṣāsurasiddhasaṃghā;",
    "GE07bhgce__u:949": " vīkṣante tvā vismitāś caiva sarve",
    "GE07bhgce__u:950": " rūpaṃ mahat te bahuvaktranetraṃ;",
    "GE07bhgce__u:951": " mahābāho bahubāhūrupādam",
    "GE07bhgce__u:952": " bahūdaraṃ bahudaṃṣṭrākarālaṃ;",
    "GE07bhgce__u:953": " dṛṣṭvā lokāḥ pravyathitās tathāham",
    "GE07bhgce__u:954": " nabhaḥspṛśaṃ dīptam anekavarṇaṃ;",
    "GE07bhgce__u:955": " vyāttānanaṃ dīptaviśālanetram",
    "GE07bhgce__u:956": " dṛṣṭvā hi tvāṃ pravyathitāntarātmā;",
    "GE07bhgce__u:957": " dhṛtiṃ na vindāmi śamaṃ ca viṣṇo",
    "GE07bhgce__u:958": " daṃṣṭrākarālāni ca te mukhāni;",
    "GE07bhgce__u:959": " dṛṣṭvaiva kālānalasaṃnibhāni",
    "GE07bhgce__u:960": " diśo na jāne na labhe ca śarma;",
    "GE07bhgce__u:961": " prasīda deveśa jagannivāsa",
    "GE07bhgce__u:962": " amī ca tvāṃ dhṛtarāṣṭrasya putrāḥ;",
    "GE07bhgce__u:963": " sarve sahaivāvanipālasaṃghaiḥ",
    "GE07bhgce__u:964": " bhīṣmo droṇaḥ sūtaputras tathāsau;",
    "GE07bhgce__u:965": " sahāsmadīyair api yodhamukhyaiḥ",
    "GE07bhgce__u:966": " vaktrāṇi te tvaramāṇā viśanti;",
    "GE07bhgce__u:967": " daṃṣṭrākarālāni bhayānakāni",
    "GE07bhgce__u:968": " ke cid vilagnā daśanāntareṣu;",
    "GE07bhgce__u:969": " saṃdṛśyante cūrṇitair uttamāṅgaiḥ",
    "GE07bhgce__u:970": " yathā nadīnāṃ bahavo 'mbuvegāḥ;",
    "GE07bhgce__u:971": " samudram evābhimukhā dravanti",
    "GE07bhgce__u:972": " tathā tavāmī naralokavīrā;",
    "GE07bhgce__u:973": " viśanti vaktrāṇy abhivijvalanti",
    "GE07bhgce__u:974": " yathā pradīptaṃ jvalanaṃ pataṃgā;",
    "GE07bhgce__u:975": " viśanti nāśāya samṛddhavegāḥ",
    "GE07bhgce__u:976": " tathaiva nāśāya viśanti lokās;",
    "GE07bhgce__u:977": " tavāpi vaktrāṇi samṛddhavegāḥ",
    "GE07bhgce__u:978": " lelihyase grasamānaḥ samantāl;",
    "GE07bhgce__u:979": " lokān samagrān vadanair jvaladbhiḥ",
    "GE07bhgce__u:980": " tejobhir āpūrya jagat samagraṃ;",
    "GE07bhgce__u:981": " bhāsas tavogrāḥ pratapanti viṣṇo",
    "GE07bhgce__u:982": " ākhyāhi me ko bhavān ugrarūpo;",
    "GE07bhgce__u:983": " namo 'stu te devavara prasīda",
    "GE07bhgce__u:984": " vijñātum icchāmi bhavantam ādyaṃ;",
    "GE07bhgce__u:985": " na hi prajānāmi tava pravṛttim",
    "GE07bhgce__u:986": " śrībhagavān uvāca",
    "GE07bhgce__u:987": " kālo 'smi lokakṣayakṛt pravṛddho;",
    "GE07bhgce__u:988": " lokān samāhartum iha pravṛttaḥ",
    "GE07bhgce__u:989": " ṛte 'pi tvā na bhaviṣyanti sarve;",
    "GE07bhgce__u:990": " ye 'vasthitāḥ pratyanīkeṣu yodhāḥ",
    "GE07bhgce__u:991": " tasmāt tvam uttiṣṭha yaśo labhasva;",
    "GE07bhgce__u:992": " jitvā śatrūn bhuṅkṣva rājyaṃ samṛddham",
    "GE07bhgce__u:993": " mayaivaite nihatāḥ pūrvam eva;",
    "GE07bhgce__u:994": " nimittamātraṃ bhava savyasācin",
    "GE07bhgce__u:995": " droṇaṃ ca bhīṣmaṃ ca jayadrathaṃ ca;",
    "GE07bhgce__u:996": " karṇaṃ tathānyān api yodhavīrān",
    "GE07bhgce__u:997": " mayā hatāṃs tvaṃ jahi mā vyathiṣṭhā;",
    "GE07bhgce__u:998": " yudhyasva jetāsi raṇe sapatnān",
    "GE07bhgce__u:999": " saṃjaya uvāca",
    "GE07bhgce__u:1000": " etac chrutvā vacanaṃ keśavasya;",
    "GE07bhgce__u:1001": " kṛtāñjalir vepamānaḥ kirīṭī",
    "GE07bhgce__u:1002": " namaskṛtvā bhūya evāha kṛṣṇaṃ;",
    "GE07bhgce__u:1003": " sagadgadaṃ bhītabhītaḥ praṇamya",
    "GE07bhgce__u:1004": " arjuna uvāca",
    "GE07bhgce__u:1005": " sthāne hṛṣīkeśa tava prakīrtyā;",
    "GE07bhgce__u:1006": " jagat prahṛṣyaty anurajyate ca",
    "GE07bhgce__u:1007": " rakṣāṃsi bhītāni diśo dravanti;",
    "GE07bhgce__u:1008": " sarve namasyanti ca siddhasaṃghāḥ",
    "GE07bhgce__u:1009": " kasmāc ca te na nameran mahātman;",
    "GE07bhgce__u:1010": " garīyase brahmaṇo 'py ādikartre",
    "GE07bhgce__u:1011": " ananta deveśa jagannivāsa;",
    "GE07bhgce__u:1012": " tvam akṣaraṃ sad asat tatparaṃ yat",
    "GE07bhgce__u:1013": " tvam ādidevaḥ puruṣaḥ purāṇas;",
    "GE07bhgce__u:1014": " tvam asya viśvasya paraṃ nidhānam",
    "GE07bhgce__u:1015": " vettāsi vedyaṃ ca paraṃ ca dhāma;",
    "GE07bhgce__u:1016": " tvayā tataṃ viśvam anantarūpa",
    "GE07bhgce__u:1017": " vāyur yamo 'gnir varuṇaḥ śaśāṅkaḥ;",
    "GE07bhgce__u:1018": " prajāpatis tvaṃ prapitāmahaś ca",
    "GE07bhgce__u:1019": " namo namas te 'stu sahasrakṛtvaḥ;",
    "GE07bhgce__u:1020": " punaś ca bhūyo 'pi namo namas te",
    "GE07bhgce__u:1021": " namaḥ purastād atha pṛṣṭhatas te;",
    "GE07bhgce__u:1022": " namo 'stu te sarvata eva sarva",
    "GE07bhgce__u:1023": " anantavīryāmitavikramas tvaṃ;",
    "GE07bhgce__u:1024": " sarvaṃ samāpnoṣi tato 'si sarvaḥ",
    "GE07bhgce__u:1025": " sakheti matvā prasabhaṃ yad uktaṃ;",
    "GE07bhgce__u:1026": " he kṛṣṇa he yādava he sakheti",
    "GE07bhgce__u:1027": " ajānatā mahimānaṃ tavedaṃ;",
    "GE07bhgce__u:1028": " mayā pramādāt praṇayena vāpi",
    "GE07bhgce__u:1029": " yac cāvahāsārtham asatkṛto 'si;",
    "GE07bhgce__u:1030": " vihāraśayyāsanabhojaneṣu",
    "GE07bhgce__u:1031": " eko 'tha vāpy acyuta tatsamakṣaṃ;",
    "GE07bhgce__u:1032": " tat kṣāmaye tvām aham aprameyam",
    "GE07bhgce__u:1033": " pitāsi lokasya carācarasya;",
    "GE07bhgce__u:1034": " tvam asya pūjyaś ca gurur garīyān",
    "GE07bhgce__u:1035": " na tvatsamo 'sty abhyadhikaḥ kuto 'nyo;",
    "GE07bhgce__u:1036": " lokatraye 'py apratimaprabhāva",
    "GE07bhgce__u:1037": " tasmāt praṇamya praṇidhāya kāyaṃ;",
    "GE07bhgce__u:1038": " prasādaye tvām aham īśam īḍyam",
    "GE07bhgce__u:1039": " piteva putrasya sakheva sakhyuḥ;",
    "GE07bhgce__u:1040": " priyaḥ priyāyārhasi deva soḍhum",
    "GE07bhgce__u:1041": " adṛṣṭapūrvaṃ hṛṣito 'smi dṛṣṭvā;",
    "GE07bhgce__u:1042": " bhayena ca pravyathitaṃ mano me",
    "GE07bhgce__u:1043": " tad eva me darśaya deva rūpaṃ;",
    "GE07bhgce__u:1044": " prasīda deveśa jagannivāsa",
    "GE07bhgce__u:1045": " kirīṭinaṃ gadinaṃ cakrahastam;",
    "GE07bhgce__u:1046": " icchāmi tvāṃ draṣṭum ahaṃ tathaiva",
    "GE07bhgce__u:1047": " tenaiva rūpeṇa caturbhujena;",
    "GE07bhgce__u:1048": " sahasrabāho bhava viśvamūrte",
    "GE07bhgce__u:1049": " śrībhagavān uvāca",
    "GE07bhgce__u:1050": " mayā prasannena tavārjunedaṃ;",
    "GE07bhgce__u:1051": " rūpaṃ paraṃ darśitam ātmayogāt",
    "GE07bhgce__u:1052": " tejomayaṃ viśvam anantam ādyaṃ;",
    "GE07bhgce__u:1053": " yan me tvad anyena na dṛṣṭapūrvam",
    "GE07bhgce__u:1054": " na vedayajñādhyayanair na dānair;",
    "GE07bhgce__u:1055": " na ca kriyābhir na tapobhir ugraiḥ",
    "GE07bhgce__u:1056": " evaṃrūpaḥ śakya ahaṃ nṛloke;",
    "GE07bhgce__u:1057": " draṣṭuṃ tvad anyena kurupravīra",
    "GE07bhgce__u:1058": " mā te vyathā mā ca vimūḍhabhāvo;",
    "GE07bhgce__u:1059": " dṛṣṭvā rūpaṃ ghoram īdṛṅ mamedam",
    "GE07bhgce__u:1060": " vyapetabhīḥ prītamanāḥ punas tvaṃ;",
    "GE07bhgce__u:1061": " tad eva me rūpam idaṃ prapaśya",
    "GE07bhgce__u:1062": " saṃjaya uvāca",
    "GE07bhgce__u:1063": " ity arjunaṃ vāsudevas tathoktvā;",
    "GE07bhgce__u:1064": " svakaṃ rūpaṃ darśayām āsa bhūyaḥ",
    "GE07bhgce__u:1065": " āśvāsayām āsa ca bhītam enaṃ;",
    "GE07bhgce__u:1066": " bhūtvā punaḥ saumyavapur mahātmā",
    "GE07bhgce__u:1067": " arjuna uvāca",
    "GE07bhgce__u:1068": " dṛṣṭvedaṃ mānuṣaṃ rūpaṃ tava saumyaṃ janārdana",
    "GE07bhgce__u:1069": " idānīm asmi saṃvṛttaḥ sacetāḥ prakṛtiṃ gataḥ",
    "GE07bhgce__u:1070": " śrībhagavān uvāca",
    "GE07bhgce__u:1071": " sudurdarśam idaṃ rūpaṃ dṛṣṭavān asi yan mama",
    "GE07bhgce__u:1072": " devā apy asya rūpasya nityaṃ darśanakāṅkṣiṇaḥ",
    "GE07bhgce__u:1073": " nāhaṃ vedair na tapasā na dānena na cejyayā",
    "GE07bhgce__u:1074": " śakya evaṃvidho draṣṭuṃ dṛṣṭavān asi māṃ yathā",
    "GE07bhgce__u:1075": " bhaktyā tv ananyayā śakya aham evaṃvidho 'rjuna",
    "GE07bhgce__u:1076": " jñātuṃ draṣṭuṃ ca tattvena praveṣṭuṃ ca paraṃtapa",
    "GE07bhgce__u:1077": " matkarmakṛn matparamo madbhaktaḥ saṅgavarjitaḥ",
    "GE07bhgce__u:1078": " nirvairaḥ sarvabhūteṣu yaḥ sa mām eti pāṇḍava",
    "GE07bhgce__u:1079": " arjuna uvāca",
    "GE07bhgce__u:1080": " evaṃ satatayuktā ye bhaktās tvāṃ paryupāsate",
    "GE07bhgce__u:1081": " ye cāpy akṣaram avyaktaṃ teṣāṃ ke yogavittamāḥ",
    "GE07bhgce__u:1082": " śrībhagavān uvāca",
    "GE07bhgce__u:1083": " mayy āveśya mano ye māṃ nityayuktā upāsate",
    "GE07bhgce__u:1084": " śraddhayā parayopetās te me yuktatamā matāḥ",
    "GE07bhgce__u:1085": " ye tv akṣaram anirdeśyam avyaktaṃ paryupāsate",
    "GE07bhgce__u:1086": " sarvatragam acintyaṃ ca kūṭastham acalaṃ dhruvam",
    "GE07bhgce__u:1087": " saṃniyamyendriyagrāmaṃ sarvatra samabuddhayaḥ",
    "GE07bhgce__u:1088": " te prāpnuvanti mām eva sarvabhūtahite ratāḥ",
    "GE07bhgce__u:1089": " kleśo 'dhikataras teṣām avyaktāsaktacetasām",
    "GE07bhgce__u:1090": " avyaktā hi gatir duḥkhaṃ dehavadbhir avāpyate",
    "GE07bhgce__u:1091": " ye tu sarvāṇi karmāṇi mayi saṃnyasya matparāḥ",
    "GE07bhgce__u:1092": " ananyenaiva yogena māṃ dhyāyanta upāsate",
    "GE07bhgce__u:1093": " teṣām ahaṃ samuddhartā mṛtyusaṃsārasāgarāt",
    "GE07bhgce__u:1094": " bhavāmi nacirāt pārtha mayy āveśitacetasām",
    "GE07bhgce__u:1095": " mayy eva mana ādhatsva mayi buddhiṃ niveśaya",
    "GE07bhgce__u:1096": " nivasiṣyasi mayy eva ata ūrdhvaṃ na saṃśayaḥ",
    "GE07bhgce__u:1097": " atha cittaṃ samādhātuṃ na śaknoṣi mayi sthiram",
    "GE07bhgce__u:1098": " abhyāsayogena tato mām icchāptuṃ dhanaṃjaya",
    "GE07bhgce__u:1099": " abhyāse 'py asamartho 'si matkarmaparamo bhava",
    "GE07bhgce__u:1100": " madartham api karmāṇi kurvan siddhim avāpsyasi",
    "GE07bhgce__u:1101": " athaitad apy aśakto 'si kartuṃ madyogam āśritaḥ",
    "GE07bhgce__u:1102": " sarvakarmaphalatyāgaṃ tataḥ kuru yatātmavān",
    "GE07bhgce__u:1103": " śreyo hi jñānam abhyāsāj jñānād dhyānaṃ viśiṣyate",
    "GE07bhgce__u:1104": " dhyānāt karmaphalatyāgas tyāgāc chāntir anantaram",
    "GE07bhgce__u:1105": " adveṣṭā sarvabhūtānāṃ maitraḥ karuṇa eva ca",
    "GE07bhgce__u:1106": " nirmamo nirahaṃkāraḥ samaduḥkhasukhaḥ kṣamī",
    "GE07bhgce__u:1107": " saṃtuṣṭaḥ satataṃ yogī yatātmā dṛḍhaniścayaḥ",
    "GE07bhgce__u:1108": " mayy arpitamanobuddhir yo madbhaktaḥ sa me priyaḥ",
    "GE07bhgce__u:1109": " yasmān nodvijate loko lokān nodvijate ca yaḥ",
    "GE07bhgce__u:1110": " harṣāmarṣabhayodvegair mukto yaḥ sa ca me priyaḥ",
    "GE07bhgce__u:1111": " anapekṣaḥ śucir dakṣa udāsīno gatavyathaḥ",
    "GE07bhgce__u:1112": " sarvārambhaparityāgī yo madbhaktaḥ sa me priyaḥ",
    "GE07bhgce__u:1113": " yo na hṛṣyati na dveṣṭi na śocati na kāṅkṣati",
    "GE07bhgce__u:1114": " śubhāśubhaparityāgī bhaktimān yaḥ sa me priyaḥ",
    "GE07bhgce__u:1115": " samaḥ śatrau ca mitre ca tathā mānāvamānayoḥ",
    "GE07bhgce__u:1116": " śītoṣṇasukhaduḥkheṣu samaḥ saṅgavivarjitaḥ",
    "GE07bhgce__u:1117": " tulyanindāstutir maunī saṃtuṣṭo yena kena cit",
    "GE07bhgce__u:1118": " aniketaḥ sthiramatir bhaktimān me priyo naraḥ",
    "GE07bhgce__u:1119": " ye tu dharmyāmṛtam idaṃ yathoktaṃ paryupāsate",
    "GE07bhgce__u:1120": " śraddadhānā matparamā bhaktās te 'tīva me priyāḥ",
    "GE07bhgce__u:1121": " śrībhagavān uvāca",
    "GE07bhgce__u:1122": " idaṃ śarīraṃ kaunteya kṣetram ity abhidhīyate",
    "GE07bhgce__u:1123": " etad yo vetti taṃ prāhuḥ kṣetrajña iti tadvidaḥ",
    "GE07bhgce__u:1124": " kṣetrajñaṃ cāpi māṃ viddhi sarvakṣetreṣu bhārata",
    "GE07bhgce__u:1125": " kṣetrakṣetrajñayor jñānaṃ yat taj jñānaṃ mataṃ mama",
    "GE07bhgce__u:1126": " tat kṣetraṃ yac ca yādṛk ca yadvikāri yataś ca yat",
    "GE07bhgce__u:1127": " sa ca yo yatprabhāvaś ca tat samāsena me śṛṇu",
    "GE07bhgce__u:1128": " ṛṣibhir bahudhā gītaṃ chandobhir vividhaiḥ pṛthak",
    "GE07bhgce__u:1129": " brahmasūtrapadaiś caiva hetumadbhir viniścitaiḥ",
    "GE07bhgce__u:1130": " mahābhūtāny ahaṃkāro buddhir avyaktam eva ca",
    "GE07bhgce__u:1131": " indriyāṇi daśaikaṃ ca pañca cendriyagocarāḥ",
    "GE07bhgce__u:1132": " icchā dveṣaḥ sukhaṃ duḥkhaṃ saṃghātaś cetanā dhṛtiḥ",
    "GE07bhgce__u:1133": " etat kṣetraṃ samāsena savikāram udāhṛtam",
    "GE07bhgce__u:1134": " amānitvam adambhitvam ahiṃsā kṣāntir ārjavam",
    "GE07bhgce__u:1135": " ācāryopāsanaṃ śaucaṃ sthairyam ātmavinigrahaḥ",
    "GE07bhgce__u:1136": " indriyārtheṣu vairāgyam anahaṃkāra eva ca",
    "GE07bhgce__u:1137": " janmamṛtyujarāvyādhiduḥkhadoṣānudarśanam",
    "GE07bhgce__u:1138": " asaktir anabhiṣvaṅgaḥ putradāragṛhādiṣu",
    "GE07bhgce__u:1139": " nityaṃ ca samacittatvam iṣṭāniṣṭopapattiṣu",
    "GE07bhgce__u:1140": " mayi cānanyayogena bhaktir avyabhicāriṇī",
    "GE07bhgce__u:1141": " viviktadeśasevitvam aratir janasaṃsadi",
    "GE07bhgce__u:1142": " adhyātmajñānanityatvaṃ tattvajñānārthadarśanam",
    "GE07bhgce__u:1143": " etaj jñānam iti proktam ajñānaṃ yad ato 'nyathā",
    "GE07bhgce__u:1144": " jñeyaṃ yat tat pravakṣyāmi yaj jñātvāmṛtam aśnute",
    "GE07bhgce__u:1145": " anādimat paraṃ brahma na sat tan nāsad ucyate",
    "GE07bhgce__u:1146": " sarvataḥpāṇipādaṃ tat sarvatokṣiśiromukham",
    "GE07bhgce__u:1147": " sarvataḥśrutimal loke sarvam āvṛtya tiṣṭhati",
    "GE07bhgce__u:1148": " sarvendriyaguṇābhāsaṃ sarvendriyavivarjitam",
    "GE07bhgce__u:1149": " asaktaṃ sarvabhṛc caiva nirguṇaṃ guṇabhoktṛ ca",
    "GE07bhgce__u:1150": " bahir antaś ca bhūtānām acaraṃ caram eva ca",
    "GE07bhgce__u:1151": " sūkṣmatvāt tad avijñeyaṃ dūrasthaṃ cāntike ca tat",
    "GE07bhgce__u:1152": " avibhaktaṃ ca bhūteṣu vibhaktam iva ca sthitam",
    "GE07bhgce__u:1153": " bhūtabhartṛ ca taj jñeyaṃ grasiṣṇu prabhaviṣṇu ca",
    "GE07bhgce__u:1154": " jyotiṣām api taj jyotis tamasaḥ param ucyate",
    "GE07bhgce__u:1155": " jñānaṃ jñeyaṃ jñānagamyaṃ hṛdi sarvasya viṣṭhitam",
    "GE07bhgce__u:1156": " iti kṣetraṃ tathā jñānaṃ jñeyaṃ coktaṃ samāsataḥ",
    "GE07bhgce__u:1157": " madbhakta etad vijñāya madbhāvāyopapadyate",
    "GE07bhgce__u:1158": " prakṛtiṃ puruṣaṃ caiva viddhy anādī ubhāv api",
    "GE07bhgce__u:1159": " vikārāṃś ca guṇāṃś caiva viddhi prakṛtisaṃbhavān",
    "GE07bhgce__u:1160": " kāryakāraṇakartṛtve hetuḥ prakṛtir ucyate",
    "GE07bhgce__u:1161": " puruṣaḥ sukhaduḥkhānāṃ bhoktṛtve hetur ucyate",
    "GE07bhgce__u:1162": " puruṣaḥ prakṛtistho hi bhuṅkte prakṛtijān guṇān",
    "GE07bhgce__u:1163": " kāraṇaṃ guṇasaṅgo 'sya sadasadyonijanmasu",
    "GE07bhgce__u:1164": " upadraṣṭānumantā ca bhartā bhoktā maheśvaraḥ",
    "GE07bhgce__u:1165": " paramātmeti cāpy ukto dehe 'smin puruṣaḥ paraḥ",
    "GE07bhgce__u:1166": " ya evaṃ vetti puruṣaṃ prakṛtiṃ ca guṇaiḥ saha",
    "GE07bhgce__u:1167": " sarvathā vartamāno 'pi na sa bhūyo 'bhijāyate",
    "GE07bhgce__u:1168": " dhyānenātmani paśyanti ke cid ātmānam ātmanā",
    "GE07bhgce__u:1169": " anye sāṃkhyena yogena karmayogena cāpare",
    "GE07bhgce__u:1170": " anye tv evam ajānantaḥ śrutvānyebhya upāsate",
    "GE07bhgce__u:1171": " te 'pi cātitaranty eva mṛtyuṃ śrutiparāyaṇāḥ",
    "GE07bhgce__u:1172": " yāvat saṃjāyate kiṃ cit sattvaṃ sthāvarajaṅgamam",
    "GE07bhgce__u:1173": " kṣetrakṣetrajñasaṃyogāt tad viddhi bharatarṣabha",
    "GE07bhgce__u:1174": " samaṃ sarveṣu bhūteṣu tiṣṭhantaṃ parameśvaram",
    "GE07bhgce__u:1175": " vinaśyatsv avinaśyantaṃ yaḥ paśyati sa paśyati",
    "GE07bhgce__u:1176": " samaṃ paśyan hi sarvatra samavasthitam īśvaram",
    "GE07bhgce__u:1177": " na hinasty ātmanātmānaṃ tato yāti parāṃ gatim",
    "GE07bhgce__u:1178": " prakṛtyaiva ca karmāṇi kriyamāṇāni sarvaśaḥ",
    "GE07bhgce__u:1179": " yaḥ paśyati tathātmānam akartāraṃ sa paśyati",
    "GE07bhgce__u:1180": " yadā bhūtapṛthagbhāvam ekastham anupaśyati",
    "GE07bhgce__u:1181": " tata eva ca vistāraṃ brahma saṃpadyate tadā",
    "GE07bhgce__u:1182": " anāditvān nirguṇatvāt paramātmāyam avyayaḥ",
    "GE07bhgce__u:1183": " śarīrastho 'pi kaunteya na karoti na lipyate",
    "GE07bhgce__u:1184": " yathā sarvagataṃ saukṣmyād ākāśaṃ nopalipyate",
    "GE07bhgce__u:1185": " sarvatrāvasthito dehe tathātmā nopalipyate",
    "GE07bhgce__u:1186": " yathā prakāśayaty ekaḥ kṛtsnaṃ lokam imaṃ raviḥ",
    "GE07bhgce__u:1187": " kṣetraṃ kṣetrī tathā kṛtsnaṃ prakāśayati bhārata",
    "GE07bhgce__u:1188": " kṣetrakṣetrajñayor evam antaraṃ jñānacakṣuṣā",
    "GE07bhgce__u:1189": " bhūtaprakṛtimokṣaṃ ca ye vidur yānti te param",
    "GE07bhgce__u:1190": " śrībhagavān uvāca",
    "GE07bhgce__u:1191": " paraṃ bhūyaḥ pravakṣyāmi jñānānāṃ jñānam uttamam",
    "GE07bhgce__u:1192": " yaj jñātvā munayaḥ sarve parāṃ siddhim ito gatāḥ",
    "GE07bhgce__u:1193": " idaṃ jñānam upāśritya mama sādharmyam āgatāḥ",
    "GE07bhgce__u:1194": " sarge 'pi nopajāyante pralaye na vyathanti ca",
    "GE07bhgce__u:1195": " mama yonir mahad brahma tasmin garbhaṃ dadhāmy aham",
    "GE07bhgce__u:1196": " saṃbhavaḥ sarvabhūtānāṃ tato bhavati bhārata",
    "GE07bhgce__u:1197": " sarvayoniṣu kaunteya mūrtayaḥ saṃbhavanti yāḥ",
    "GE07bhgce__u:1198": " tāsāṃ brahma mahad yonir ahaṃ bījapradaḥ pitā",
    "GE07bhgce__u:1199": " sattvaṃ rajas tama iti guṇāḥ prakṛtisaṃbhavāḥ",
    "GE07bhgce__u:1200": " nibadhnanti mahābāho dehe dehinam avyayam",
    "GE07bhgce__u:1201": " tatra sattvaṃ nirmalatvāt prakāśakam anāmayam",
    "GE07bhgce__u:1202": " sukhasaṅgena badhnāti jñānasaṅgena cānagha",
    "GE07bhgce__u:1203": " rajo rāgātmakaṃ viddhi tṛṣṇāsaṅgasamudbhavam",
    "GE07bhgce__u:1204": " tan nibadhnāti kaunteya karmasaṅgena dehinam",
    "GE07bhgce__u:1205": " tamas tv ajñānajaṃ viddhi mohanaṃ sarvadehinām",
    "GE07bhgce__u:1206": " pramādālasyanidrābhis tan nibadhnāti bhārata",
    "GE07bhgce__u:1207": " sattvaṃ sukhe sañjayati rajaḥ karmaṇi bhārata",
    "GE07bhgce__u:1208": " jñānam āvṛtya tu tamaḥ pramāde sañjayaty uta",
    "GE07bhgce__u:1209": " rajas tamaś cābhibhūya sattvaṃ bhavati bhārata",
    "GE07bhgce__u:1210": " rajaḥ sattvaṃ tamaś caiva tamaḥ sattvaṃ rajas tathā",
    "GE07bhgce__u:1211": " sarvadvāreṣu dehe 'smin prakāśa upajāyate",
    "GE07bhgce__u:1212": " jñānaṃ yadā tadā vidyād vivṛddhaṃ sattvam ity uta",
    "GE07bhgce__u:1213": " lobhaḥ pravṛttir ārambhaḥ karmaṇām aśamaḥ spṛhā",
    "GE07bhgce__u:1214": " rajasy etāni jāyante vivṛddhe bharatarṣabha",
    "GE07bhgce__u:1215": " aprakāśo 'pravṛttiś ca pramādo moha eva ca",
    "GE07bhgce__u:1216": " tamasy etāni jāyante vivṛddhe kurunandana",
    "GE07bhgce__u:1217": " yadā sattve pravṛddhe tu pralayaṃ yāti dehabhṛt",
    "GE07bhgce__u:1218": " tadottamavidāṃ lokān amalān pratipadyate",
    "GE07bhgce__u:1219": " rajasi pralayaṃ gatvā karmasaṅgiṣu jāyate",
    "GE07bhgce__u:1220": " tathā pralīnas tamasi mūḍhayoniṣu jāyate",
    "GE07bhgce__u:1221": " karmaṇaḥ sukṛtasyāhuḥ sāttvikaṃ nirmalaṃ phalam",
    "GE07bhgce__u:1222": " rajasas tu phalaṃ duḥkham ajñānaṃ tamasaḥ phalam",
    "GE07bhgce__u:1223": " sattvāt saṃjāyate jñānaṃ rajaso lobha eva ca",
    "GE07bhgce__u:1224": " pramādamohau tamaso bhavato 'jñānam eva ca",
    "GE07bhgce__u:1225": " ūrdhvaṃ gacchanti sattvasthā madhye tiṣṭhanti rājasāḥ",
    "GE07bhgce__u:1226": " jaghanyaguṇavṛttasthā adho gacchanti tāmasāḥ",
    "GE07bhgce__u:1227": " nānyaṃ guṇebhyaḥ kartāraṃ yadā draṣṭānupaśyati",
    "GE07bhgce__u:1228": " guṇebhyaś ca paraṃ vetti madbhāvaṃ so 'dhigacchati",
    "GE07bhgce__u:1229": " guṇān etān atītya trīn dehī dehasamudbhavān",
    "GE07bhgce__u:1230": " janmamṛtyujarāduḥkhair vimukto 'mṛtam aśnute",
    "GE07bhgce__u:1231": " arjuna uvāca",
    "GE07bhgce__u:1232": " kair liṅgais trīn guṇān etān atīto bhavati prabho",
    "GE07bhgce__u:1233": " kimācāraḥ kathaṃ caitāṃs trīn guṇān ativartate",
    "GE07bhgce__u:1234": " śrībhagavān uvāca",
    "GE07bhgce__u:1235": " prakāśaṃ ca pravṛttiṃ ca moham eva ca pāṇḍava",
    "GE07bhgce__u:1236": " na dveṣṭi saṃpravṛttāni na nivṛttāni kāṅkṣati",
    "GE07bhgce__u:1237": " udāsīnavad āsīno guṇair yo na vicālyate",
    "GE07bhgce__u:1238": " guṇā vartanta ity eva yo 'vatiṣṭhati neṅgate",
    "GE07bhgce__u:1239": " samaduḥkhasukhaḥ svasthaḥ samaloṣṭāśmakāñcanaḥ",
    "GE07bhgce__u:1240": " tulyapriyāpriyo dhīras tulyanindātmasaṃstutiḥ",
    "GE07bhgce__u:1241": " mānāvamānayos tulyas tulyo mitrāripakṣayoḥ",
    "GE07bhgce__u:1242": " sarvārambhaparityāgī guṇātītaḥ sa ucyate",
    "GE07bhgce__u:1243": " māṃ ca yo 'vyabhicāreṇa bhaktiyogena sevate",
    "GE07bhgce__u:1244": " sa guṇān samatītyaitān brahmabhūyāya kalpate",
    "GE07bhgce__u:1245": " brahmaṇo hi pratiṣṭhāham amṛtasyāvyayasya ca",
    "GE07bhgce__u:1246": " śāśvatasya ca dharmasya sukhasyaikāntikasya ca",
    "GE07bhgce__u:1247": " śrībhagavān uvāca",
    "GE07bhgce__u:1248": " ūrdhvamūlam adhaḥśākham aśvatthaṃ prāhur avyayam",
    "GE07bhgce__u:1249": " chandāṃsi yasya parṇāni yas taṃ veda sa vedavit",
    "GE07bhgce__u:1250": " adhaś cordhvaṃ prasṛtās tasya śākhā;",
    "GE07bhgce__u:1251": " guṇapravṛddhā viṣayapravālāḥ",
    "GE07bhgce__u:1252": " adhaś ca mūlāny anusaṃtatāni;",
    "GE07bhgce__u:1253": " karmānubandhīni manuṣyaloke",
    "GE07bhgce__u:1254": " na rūpam asyeha tathopalabhyate;",
    "GE07bhgce__u:1255": " nānto na cādir na ca saṃpratiṣṭhā",
    "GE07bhgce__u:1256": " aśvattham enaṃ suvirūḍhamūlam;",
    "GE07bhgce__u:1257": " asaṅgaśastreṇa dṛḍhena chittvā",
    "GE07bhgce__u:1258": " tataḥ padaṃ tatparimārgitavyaṃ;",
    "GE07bhgce__u:1259": " yasmin gatā na nivartanti bhūyaḥ",
    "GE07bhgce__u:1260": " tam eva cādyaṃ puruṣaṃ prapadye;",
    "GE07bhgce__u:1261": " yataḥ pravṛttiḥ prasṛtā purāṇī",
    "GE07bhgce__u:1262": " nirmānamohā jitasaṅgadoṣā;",
    "GE07bhgce__u:1263": " adhyātmanityā vinivṛttakāmāḥ",
    "GE07bhgce__u:1264": " dvaṃdvair vimuktāḥ sukhaduḥkhasaṃjñair;",
    "GE07bhgce__u:1265": " gacchanty amūḍhāḥ padam avyayaṃ tat",
    "GE07bhgce__u:1266": " na tad bhāsayate sūryo na śaśāṅko na pāvakaḥ",
    "GE07bhgce__u:1267": " yad gatvā na nivartante tad dhāma paramaṃ mama",
    "GE07bhgce__u:1268": " mamaivāṃśo jīvaloke jīvabhūtaḥ sanātanaḥ",
    "GE07bhgce__u:1269": " manaḥṣaṣṭhānīndriyāṇi prakṛtisthāni karṣati",
    "GE07bhgce__u:1270": " śarīraṃ yad avāpnoti yac cāpy utkrāmatīśvaraḥ",
    "GE07bhgce__u:1271": " gṛhītvaitāni saṃyāti vāyur gandhān ivāśayāt",
    "GE07bhgce__u:1272": " śrotraṃ cakṣuḥ sparśanaṃ ca rasanaṃ ghrāṇam eva ca",
    "GE07bhgce__u:1273": " adhiṣṭhāya manaś cāyaṃ viṣayān upasevate",
    "GE07bhgce__u:1274": " utkrāmantaṃ sthitaṃ vāpi bhuñjānaṃ vā guṇānvitam",
    "GE07bhgce__u:1275": " vimūḍhā nānupaśyanti paśyanti jñānacakṣuṣaḥ",
    "GE07bhgce__u:1276": " yatanto yoginaś cainaṃ paśyanty ātmany avasthitam",
    "GE07bhgce__u:1277": " yatanto 'py akṛtātmāno nainaṃ paśyanty acetasaḥ",
    "GE07bhgce__u:1278": " yad ādityagataṃ tejo jagad bhāsayate 'khilam",
    "GE07bhgce__u:1279": " yac candramasi yac cāgnau tat tejo viddhi māmakam",
    "GE07bhgce__u:1280": " gām āviśya ca bhūtāni dhārayāmy aham ojasā",
    "GE07bhgce__u:1281": " puṣṇāmi cauṣadhīḥ sarvāḥ somo bhūtvā rasātmakaḥ",
    "GE07bhgce__u:1282": " ahaṃ vaiśvānaro bhūtvā prāṇināṃ deham āśritaḥ",
    "GE07bhgce__u:1283": " prāṇāpānasamāyuktaḥ pacāmy annaṃ caturvidham",
    "GE07bhgce__u:1284": " sarvasya cāhaṃ hṛdi saṃniviṣṭo;",
    "GE07bhgce__u:1285": " mattaḥ smṛtir jñānam apohanaṃ ca",
    "GE07bhgce__u:1286": " vedaiś ca sarvair aham eva vedyo;",
    "GE07bhgce__u:1287": " vedāntakṛd vedavid eva cāham",
    "GE07bhgce__u:1288": " dvāv imau puruṣau loke kṣaraś cākṣara eva ca",
    "GE07bhgce__u:1289": " kṣaraḥ sarvāṇi bhūtāni kūṭastho 'kṣara ucyate",
    "GE07bhgce__u:1290": " uttamaḥ puruṣas tv anyaḥ paramātmety udāhṛtaḥ",
    "GE07bhgce__u:1291": " yo lokatrayam āviśya bibharty avyaya īśvaraḥ",
    "GE07bhgce__u:1292": " yasmāt kṣaram atīto 'ham akṣarād api cottamaḥ",
    "GE07bhgce__u:1293": " ato 'smi loke vede ca prathitaḥ puruṣottamaḥ",
    "GE07bhgce__u:1294": " yo mām evam asaṃmūḍho jānāti puruṣottamam",
    "GE07bhgce__u:1295": " sa sarvavid bhajati māṃ sarvabhāvena bhārata",
    "GE07bhgce__u:1296": " iti guhyatamaṃ śāstram idam uktaṃ mayānagha",
    "GE07bhgce__u:1297": " etad buddhvā buddhimān syāt kṛtakṛtyaś ca bhārata",
    "GE07bhgce__u:1298": " śrībhagavān uvāca",
    "GE07bhgce__u:1299": " abhayaṃ sattvasaṃśuddhir jñānayogavyavasthitiḥ",
    "GE07bhgce__u:1300": " dānaṃ damaś ca yajñaś ca svādhyāyas tapa ārjavam",
    "GE07bhgce__u:1301": " ahiṃsā satyam akrodhas tyāgaḥ śāntir apaiśunam",
    "GE07bhgce__u:1302": " dayā bhūteṣv aloluptvaṃ mārdavaṃ hrīr acāpalam",
    "GE07bhgce__u:1303": " tejaḥ kṣamā dhṛtiḥ śaucam adroho nātimānitā",
    "GE07bhgce__u:1304": " bhavanti saṃpadaṃ daivīm abhijātasya bhārata",
    "GE07bhgce__u:1305": " dambho darpo 'timānaś ca krodhaḥ pāruṣyam eva ca",
    "GE07bhgce__u:1306": " ajñānaṃ cābhijātasya pārtha saṃpadam āsurīm",
    "GE07bhgce__u:1307": " daivī saṃpad vimokṣāya nibandhāyāsurī matā",
    "GE07bhgce__u:1308": " mā śucaḥ saṃpadaṃ daivīm abhijāto 'si pāṇḍava",
    "GE07bhgce__u:1309": " dvau bhūtasargau loke 'smin daiva āsura eva ca",
    "GE07bhgce__u:1310": " daivo vistaraśaḥ prokta āsuraṃ pārtha me śṛṇu",
    "GE07bhgce__u:1311": " pravṛttiṃ ca nivṛttiṃ ca janā na vidur āsurāḥ",
    "GE07bhgce__u:1312": " na śaucaṃ nāpi cācāro na satyaṃ teṣu vidyate",
    "GE07bhgce__u:1313": " asatyam apratiṣṭhaṃ te jagad āhur anīśvaram",
    "GE07bhgce__u:1314": " aparasparasaṃbhūtaṃ kim anyat kāmahaitukam",
    "GE07bhgce__u:1315": " etāṃ dṛṣṭim avaṣṭabhya naṣṭātmāno 'lpabuddhayaḥ",
    "GE07bhgce__u:1316": " prabhavanty ugrakarmāṇaḥ kṣayāya jagato 'hitāḥ",
    "GE07bhgce__u:1317": " kāmam āśritya duṣpūraṃ dambhamānamadānvitāḥ",
    "GE07bhgce__u:1318": " mohād gṛhītvāsadgrāhān pravartante 'śucivratāḥ",
    "GE07bhgce__u:1319": " cintām aparimeyāṃ ca pralayāntām upāśritāḥ",
    "GE07bhgce__u:1320": " kāmopabhogaparamā etāvad iti niścitāḥ",
    "GE07bhgce__u:1321": " āśāpāśaśatair baddhāḥ kāmakrodhaparāyaṇāḥ",
    "GE07bhgce__u:1322": " īhante kāmabhogārtham anyāyenārthasaṃcayān",
    "GE07bhgce__u:1323": " idam adya mayā labdham idaṃ prāpsye manoratham",
    "GE07bhgce__u:1324": " idam astīdam api me bhaviṣyati punar dhanam",
    "GE07bhgce__u:1325": " asau mayā hataḥ śatrur haniṣye cāparān api",
    "GE07bhgce__u:1326": " īśvaro 'ham ahaṃ bhogī siddho 'haṃ balavān sukhī",
    "GE07bhgce__u:1327": " āḍhyo 'bhijanavān asmi ko 'nyo 'sti sadṛśo mayā",
    "GE07bhgce__u:1328": " yakṣye dāsyāmi modiṣya ity ajñānavimohitāḥ",
    "GE07bhgce__u:1329": " anekacittavibhrāntā mohajālasamāvṛtāḥ",
    "GE07bhgce__u:1330": " prasaktāḥ kāmabhogeṣu patanti narake 'śucau",
    "GE07bhgce__u:1331": " ātmasaṃbhāvitāḥ stabdhā dhanamānamadānvitāḥ",
    "GE07bhgce__u:1332": " yajante nāmayajñais te dambhenāvidhipūrvakam",
    "GE07bhgce__u:1333": " ahaṃkāraṃ balaṃ darpaṃ kāmaṃ krodhaṃ ca saṃśritāḥ",
    "GE07bhgce__u:1334": " mām ātmaparadeheṣu pradviṣanto 'bhyasūyakāḥ",
    "GE07bhgce__u:1335": " tān ahaṃ dviṣataḥ krūrān saṃsāreṣu narādhamān",
    "GE07bhgce__u:1336": " kṣipāmy ajasram aśubhān āsurīṣv eva yoniṣu",
    "GE07bhgce__u:1337": " āsurīṃ yonim āpannā mūḍhā janmani janmani",
    "GE07bhgce__u:1338": " mām aprāpyaiva kaunteya tato yānty adhamāṃ gatim",
    "GE07bhgce__u:1339": " trividhaṃ narakasyedaṃ dvāraṃ nāśanam ātmanaḥ",
    "GE07bhgce__u:1340": " kāmaḥ krodhas tathā lobhas tasmād etat trayaṃ tyajet",
    "GE07bhgce__u:1341": " etair vimuktaḥ kaunteya tamodvārais tribhir naraḥ",
    "GE07bhgce__u:1342": " ācaraty ātmanaḥ śreyas tato yāti parāṃ gatim",
    "GE07bhgce__u:1343": " yaḥ śāstravidhim utsṛjya vartate kāmakārataḥ",
    "GE07bhgce__u:1344": " na sa siddhim avāpnoti na sukhaṃ na parāṃ gatim",
    "GE07bhgce__u:1345": " tasmāc chāstraṃ pramāṇaṃ te kāryākāryavyavasthitau",
    "GE07bhgce__u:1346": " jñātvā śāstravidhānoktaṃ karma kartum ihārhasi",
    "GE07bhgce__u:1347": " arjuna uvāca",
    "GE07bhgce__u:1348": " ye śāstravidhim utsṛjya yajante śraddhayānvitāḥ",
    "GE07bhgce__u:1349": " teṣāṃ niṣṭhā tu kā kṛṣṇa sattvam āho rajas tamaḥ",
    "GE07bhgce__u:1350": " śrībhagavān uvāca",
    "GE07bhgce__u:1351": " trividhā bhavati śraddhā dehināṃ sā svabhāvajā",
    "GE07bhgce__u:1352": " sāttvikī rājasī caiva tāmasī ceti tāṃ śṛṇu",
    "GE07bhgce__u:1353": " sattvānurūpā sarvasya śraddhā bhavati bhārata",
    "GE07bhgce__u:1354": " śraddhāmayo 'yaṃ puruṣo yo yacchraddhaḥ sa eva saḥ",
    "GE07bhgce__u:1355": " yajante sāttvikā devān yakṣarakṣāṃsi rājasāḥ",
    "GE07bhgce__u:1356": " pretān bhūtagaṇāṃś cānye yajante tāmasā janāḥ",
    "GE07bhgce__u:1357": " aśāstravihitaṃ ghoraṃ tapyante ye tapo janāḥ",
    "GE07bhgce__u:1358": " dambhāhaṃkārasaṃyuktāḥ kāmarāgabalānvitāḥ",
    "GE07bhgce__u:1359": " karśayantaḥ śarīrasthaṃ bhūtagrāmam acetasaḥ",
    "GE07bhgce__u:1360": " māṃ caivāntaḥśarīrasthaṃ tān viddhy āsuraniścayān",
    "GE07bhgce__u:1361": " āhāras tv api sarvasya trividho bhavati priyaḥ",
    "GE07bhgce__u:1362": " yajñas tapas tathā dānaṃ teṣāṃ bhedam imaṃ śṛṇu",
    "GE07bhgce__u:1363": " āyuḥsattvabalārogyasukhaprītivivardhanāḥ",
    "GE07bhgce__u:1364": " rasyāḥ snigdhāḥ sthirā hṛdyā āhārāḥ sāttvikapriyāḥ",
    "GE07bhgce__u:1365": " kaṭvamlalavaṇātyuṣṇatīkṣṇarūkṣavidāhinaḥ",
    "GE07bhgce__u:1366": " āhārā rājasasyeṣṭā duḥkhaśokāmayapradāḥ",
    "GE07bhgce__u:1367": " yātayāmaṃ gatarasaṃ pūti paryuṣitaṃ ca yat",
    "GE07bhgce__u:1368": " ucchiṣṭam api cāmedhyaṃ bhojanaṃ tāmasapriyam",
    "GE07bhgce__u:1369": " aphalākāṅkṣibhir yajño vidhidṛṣṭo ya ijyate",
    "GE07bhgce__u:1370": " yaṣṭavyam eveti manaḥ samādhāya sa sāttvikaḥ",
    "GE07bhgce__u:1371": " abhisaṃdhāya tu phalaṃ dambhārtham api caiva yat",
    "GE07bhgce__u:1372": " ijyate bharataśreṣṭha taṃ yajñaṃ viddhi rājasam",
    "GE07bhgce__u:1373": " vidhihīnam asṛṣṭānnaṃ mantrahīnam adakṣiṇam",
    "GE07bhgce__u:1374": " śraddhāvirahitaṃ yajñaṃ tāmasaṃ paricakṣate",
    "GE07bhgce__u:1375": " devadvijaguruprājñapūjanaṃ śaucam ārjavam",
    "GE07bhgce__u:1376": " brahmacaryam ahiṃsā ca śārīraṃ tapa ucyate",
    "GE07bhgce__u:1377": " anudvegakaraṃ vākyaṃ satyaṃ priyahitaṃ ca yat",
    "GE07bhgce__u:1378": " svādhyāyābhyasanaṃ caiva vāṅmayaṃ tapa ucyate",
    "GE07bhgce__u:1379": " manaḥprasādaḥ saumyatvaṃ maunam ātmavinigrahaḥ",
    "GE07bhgce__u:1380": " bhāvasaṃśuddhir ity etat tapo mānasam ucyate",
    "GE07bhgce__u:1381": " śraddhayā parayā taptaṃ tapas tat trividhaṃ naraiḥ",
    "GE07bhgce__u:1382": " aphalākāṅkṣibhir yuktaiḥ sāttvikaṃ paricakṣate",
    "GE07bhgce__u:1383": " satkāramānapūjārthaṃ tapo dambhena caiva yat",
    "GE07bhgce__u:1384": " kriyate tad iha proktaṃ rājasaṃ calam adhruvam",
    "GE07bhgce__u:1385": " mūḍhagrāheṇātmano yat pīḍayā kriyate tapaḥ",
    "GE07bhgce__u:1386": " parasyotsādanārthaṃ vā tat tāmasam udāhṛtam",
    "GE07bhgce__u:1387": " dātavyam iti yad dānaṃ dīyate 'nupakāriṇe",
    "GE07bhgce__u:1388": " deśe kāle ca pātre ca tad dānaṃ sāttvikaṃ smṛtam",
    "GE07bhgce__u:1389": " yat tu pratyupakārārthaṃ phalam uddiśya vā punaḥ",
    "GE07bhgce__u:1390": " dīyate ca parikliṣṭaṃ tad dānaṃ rājasaṃ smṛtam",
    "GE07bhgce__u:1391": " adeśakāle yad dānam apātrebhyaś ca dīyate",
    "GE07bhgce__u:1392": " asatkṛtam avajñātaṃ tat tāmasam udāhṛtam",
    "GE07bhgce__u:1393": " oṃ tat sad iti nirdeśo brahmaṇas trividhaḥ smṛtaḥ",
    "GE07bhgce__u:1394": " brāhmaṇās tena vedāś ca yajñāś ca vihitāḥ purā",
    "GE07bhgce__u:1395": " tasmād om ity udāhṛtya yajñadānatapaḥkriyāḥ",
    "GE07bhgce__u:1396": " pravartante vidhānoktāḥ satataṃ brahmavādinām",
    "GE07bhgce__u:1397": " tad ity anabhisaṃdhāya phalaṃ yajñatapaḥkriyāḥ",
    "GE07bhgce__u:1398": " dānakriyāś ca vividhāḥ kriyante mokṣakāṅkṣibhiḥ",
    "GE07bhgce__u:1399": " sadbhāve sādhubhāve ca sad ity etat prayujyate",
    "GE07bhgce__u:1400": " praśaste karmaṇi tathā sacchabdaḥ pārtha yujyate",
    "GE07bhgce__u:1401": " yajñe tapasi dāne ca sthitiḥ sad iti cocyate",
    "GE07bhgce__u:1402": " karma caiva tadarthīyaṃ sad ity evābhidhīyate",
    "GE07bhgce__u:1403": " aśraddhayā hutaṃ dattaṃ tapas taptaṃ kṛtaṃ ca yat",
    "GE07bhgce__u:1404": " asad ity ucyate pārtha na ca tat pretya no iha",
    "GE07bhgce__u:1405": " arjuna uvāca",
    "GE07bhgce__u:1406": " saṃnyāsasya mahābāho tattvam icchāmi veditum",
    "GE07bhgce__u:1407": " tyāgasya ca hṛṣīkeśa pṛthak keśiniṣūdana",
    "GE07bhgce__u:1408": " śrībhagavān uvāca",
    "GE07bhgce__u:1409": " kāmyānāṃ karmaṇāṃ nyāsaṃ saṃnyāsaṃ kavayo viduḥ",
    "GE07bhgce__u:1410": " sarvakarmaphalatyāgaṃ prāhus tyāgaṃ vicakṣaṇāḥ",
    "GE07bhgce__u:1411": " tyājyaṃ doṣavad ity eke karma prāhur manīṣiṇaḥ",
    "GE07bhgce__u:1412": " yajñadānatapaḥkarma na tyājyam iti cāpare",
    "GE07bhgce__u:1413": " niścayaṃ śṛṇu me tatra tyāge bharatasattama",
    "GE07bhgce__u:1414": " tyāgo hi puruṣavyāghra trividhaḥ saṃprakīrtitaḥ",
    "GE07bhgce__u:1415": " yajñadānatapaḥkarma na tyājyaṃ kāryam eva tat",
    "GE07bhgce__u:1416": " yajño dānaṃ tapaś caiva pāvanāni manīṣiṇām",
    "GE07bhgce__u:1417": " etāny api tu karmāṇi saṅgaṃ tyaktvā phalāni ca",
    "GE07bhgce__u:1418": " kartavyānīti me pārtha niścitaṃ matam uttamam",
    "GE07bhgce__u:1419": " niyatasya tu saṃnyāsaḥ karmaṇo nopapadyate",
    "GE07bhgce__u:1420": " mohāt tasya parityāgas tāmasaḥ parikīrtitaḥ",
    "GE07bhgce__u:1421": " duḥkham ity eva yat karma kāyakleśabhayāt tyajet",
    "GE07bhgce__u:1422": " sa kṛtvā rājasaṃ tyāgaṃ naiva tyāgaphalaṃ labhet",
    "GE07bhgce__u:1423": " kāryam ity eva yat karma niyataṃ kriyate 'rjuna",
    "GE07bhgce__u:1424": " saṅgaṃ tyaktvā phalaṃ caiva sa tyāgaḥ sāttviko mataḥ",
    "GE07bhgce__u:1425": " na dveṣṭy akuśalaṃ karma kuśale nānuṣajjate",
    "GE07bhgce__u:1426": " tyāgī sattvasamāviṣṭo medhāvī chinnasaṃśayaḥ",
    "GE07bhgce__u:1427": " na hi dehabhṛtā śakyaṃ tyaktuṃ karmāṇy aśeṣataḥ",
    "GE07bhgce__u:1428": " yas tu karmaphalatyāgī sa tyāgīty abhidhīyate",
    "GE07bhgce__u:1429": " aniṣṭam iṣṭaṃ miśraṃ ca trividhaṃ karmaṇaḥ phalam",
    "GE07bhgce__u:1430": " bhavaty atyāgināṃ pretya na tu saṃnyāsināṃ kva cit",
    "GE07bhgce__u:1431": " pañcaitāni mahābāho kāraṇāni nibodha me",
    "GE07bhgce__u:1432": " sāṃkhye kṛtānte proktāni siddhaye sarvakarmaṇām",
    "GE07bhgce__u:1433": " adhiṣṭhānaṃ tathā kartā karaṇaṃ ca pṛthagvidham",
    "GE07bhgce__u:1434": " vividhāś ca pṛthakceṣṭā daivaṃ caivātra pañcamam",
    "GE07bhgce__u:1435": " śarīravāṅmanobhir yat karma prārabhate naraḥ",
    "GE07bhgce__u:1436": " nyāyyaṃ vā viparītaṃ vā pañcaite tasya hetavaḥ",
    "GE07bhgce__u:1437": " tatraivaṃ sati kartāram ātmānaṃ kevalaṃ tu yaḥ",
    "GE07bhgce__u:1438": " paśyaty akṛtabuddhitvān na sa paśyati durmatiḥ",
    "GE07bhgce__u:1439": " yasya nāhaṃkṛto bhāvo buddhir yasya na lipyate",
    "GE07bhgce__u:1440": " hatvāpi sa imāṃl lokān na hanti na nibadhyate",
    "GE07bhgce__u:1441": " jñānaṃ jñeyaṃ parijñātā trividhā karmacodanā",
    "GE07bhgce__u:1442": " karaṇaṃ karma karteti trividhaḥ karmasaṃgrahaḥ",
    "GE07bhgce__u:1443": " jñānaṃ karma ca kartā ca tridhaiva guṇabhedataḥ",
    "GE07bhgce__u:1444": " procyate guṇasaṃkhyāne yathāvac chṛṇu tāny api",
    "GE07bhgce__u:1445": " sarvabhūteṣu yenaikaṃ bhāvam avyayam īkṣate",
    "GE07bhgce__u:1446": " avibhaktaṃ vibhakteṣu taj jñānaṃ viddhi sāttvikam",
    "GE07bhgce__u:1447": " pṛthaktvena tu yaj jñānaṃ nānābhāvān pṛthagvidhān",
    "GE07bhgce__u:1448": " vetti sarveṣu bhūteṣu taj jñānaṃ viddhi rājasam",
    "GE07bhgce__u:1449": " yat tu kṛtsnavad ekasmin kārye saktam ahaitukam",
    "GE07bhgce__u:1450": " atattvārthavad alpaṃ ca tat tāmasam udāhṛtam",
    "GE07bhgce__u:1451": " niyataṃ saṅgarahitam arāgadveṣataḥ kṛtam",
    "GE07bhgce__u:1452": " aphalaprepsunā karma yat tat sāttvikam ucyate",
    "GE07bhgce__u:1453": " yat tu kāmepsunā karma sāhaṃkāreṇa vā punaḥ",
    "GE07bhgce__u:1454": " kriyate bahulāyāsaṃ tad rājasam udāhṛtam",
    "GE07bhgce__u:1455": " anubandhaṃ kṣayaṃ hiṃsām anapekṣya ca pauruṣam",
    "GE07bhgce__u:1456": " mohād ārabhyate karma yat tat tāmasam ucyate",
    "GE07bhgce__u:1457": " muktasaṅgo 'nahaṃvādī dhṛtyutsāhasamanvitaḥ",
    "GE07bhgce__u:1458": " siddhyasiddhyor nirvikāraḥ kartā sāttvika ucyate",
    "GE07bhgce__u:1459": " rāgī karmaphalaprepsur lubdho hiṃsātmako 'śuciḥ",
    "GE07bhgce__u:1460": " harṣaśokānvitaḥ kartā rājasaḥ parikīrtitaḥ",
    "GE07bhgce__u:1461": " ayuktaḥ prākṛtaḥ stabdhaḥ śaṭho naikṛtiko 'lasaḥ",
    "GE07bhgce__u:1462": " viṣādī dīrghasūtrī ca kartā tāmasa ucyate",
    "GE07bhgce__u:1463": " buddher bhedaṃ dhṛteś caiva guṇatas trividhaṃ śṛṇu",
    "GE07bhgce__u:1464": " procyamānam aśeṣeṇa pṛthaktvena dhanaṃjaya",
    "GE07bhgce__u:1465": " pravṛttiṃ ca nivṛttiṃ ca kāryākārye bhayābhaye",
    "GE07bhgce__u:1466": " bandhaṃ mokṣaṃ ca yā vetti buddhiḥ sā pārtha sāttvikī",
    "GE07bhgce__u:1467": " yayā dharmam adharmaṃ ca kāryaṃ cākāryam eva ca",
    "GE07bhgce__u:1468": " ayathāvat prajānāti buddhiḥ sā pārtha rājasī",
    "GE07bhgce__u:1469": " adharmaṃ dharmam iti yā manyate tamasāvṛtā",
    "GE07bhgce__u:1470": " sarvārthān viparītāṃś ca buddhiḥ sā pārtha tāmasī",
    "GE07bhgce__u:1471": " dhṛtyā yayā dhārayate manaḥprāṇendriyakriyāḥ",
    "GE07bhgce__u:1472": " yogenāvyabhicāriṇyā dhṛtiḥ sā pārtha sāttvikī",
    "GE07bhgce__u:1473": " yayā tu dharmakāmārthān dhṛtyā dhārayate 'rjuna",
    "GE07bhgce__u:1474": " prasaṅgena phalākāṅkṣī dhṛtiḥ sā pārtha rājasī",
    "GE07bhgce__u:1475": " yayā svapnaṃ bhayaṃ śokaṃ viṣādaṃ madam eva ca",
    "GE07bhgce__u:1476": " na vimuñcati durmedhā dhṛtiḥ sā pārtha tāmasī",
    "GE07bhgce__u:1477": " sukhaṃ tv idānīṃ trividhaṃ śṛṇu me bharatarṣabha",
    "GE07bhgce__u:1478": " abhyāsād ramate yatra duḥkhāntaṃ ca nigacchati",
    "GE07bhgce__u:1479": " yat tadagre viṣam iva pariṇāme 'mṛtopamam",
    "GE07bhgce__u:1480": " tat sukhaṃ sāttvikaṃ proktam ātmabuddhiprasādajam",
    "GE07bhgce__u:1481": " viṣayendriyasaṃyogād yat tadagre 'mṛtopamam",
    "GE07bhgce__u:1482": " pariṇāme viṣam iva tat sukhaṃ rājasaṃ smṛtam",
    "GE07bhgce__u:1483": " yad agre cānubandhe ca sukhaṃ mohanam ātmanaḥ",
    "GE07bhgce__u:1484": " nidrālasyapramādotthaṃ tat tāmasam udāhṛtam",
    "GE07bhgce__u:1485": " na tad asti pṛthivyāṃ vā divi deveṣu vā punaḥ",
    "GE07bhgce__u:1486": " sattvaṃ prakṛtijair muktaṃ yad ebhiḥ syāt tribhir guṇaiḥ",
    "GE07bhgce__u:1487": " brāhmaṇakṣatriyaviśāṃ śūdrāṇāṃ ca paraṃtapa",
    "GE07bhgce__u:1488": " karmāṇi pravibhaktāni svabhāvaprabhavair guṇaiḥ",
    "GE07bhgce__u:1489": " śamo damas tapaḥ śaucaṃ kṣāntir ārjavam eva ca",
    "GE07bhgce__u:1490": " jñānaṃ vijñānam āstikyaṃ brahmakarma svabhāvajam",
    "GE07bhgce__u:1491": " śauryaṃ tejo dhṛtir dākṣyaṃ yuddhe cāpy apalāyanam",
    "GE07bhgce__u:1492": " dānam īśvarabhāvaś ca kṣatrakarma svabhāvajam",
    "GE07bhgce__u:1493": " kṛṣigorakṣyavāṇijyaṃ vaiśyakarma svabhāvajam",
    "GE07bhgce__u:1494": " paricaryātmakaṃ karma śūdrasyāpi svabhāvajam",
    "GE07bhgce__u:1495": " sve sve karmaṇy abhirataḥ saṃsiddhiṃ labhate naraḥ",
    "GE07bhgce__u:1496": " svakarmanirataḥ siddhiṃ yathā vindati tac chṛṇu",
    "GE07bhgce__u:1497": " yataḥ pravṛttir bhūtānāṃ yena sarvam idaṃ tatam",
    "GE07bhgce__u:1498": " svakarmaṇā tam abhyarcya siddhiṃ vindati mānavaḥ",
    "GE07bhgce__u:1499": " śreyān svadharmo viguṇaḥ paradharmāt svanuṣṭhitāt",
    "GE07bhgce__u:1500": " svabhāvaniyataṃ karma kurvan nāpnoti kilbiṣam",
    "GE07bhgce__u:1501": " sahajaṃ karma kaunteya sadoṣam api na tyajet",
    "GE07bhgce__u:1502": " sarvārambhā hi doṣeṇa dhūmenāgnir ivāvṛtāḥ",
    "GE07bhgce__u:1503": " asaktabuddhiḥ sarvatra jitātmā vigataspṛhaḥ",
    "GE07bhgce__u:1504": " naiṣkarmyasiddhiṃ paramāṃ saṃnyāsenādhigacchati",
    "GE07bhgce__u:1505": " siddhiṃ prāpto yathā brahma tathāpnoti nibodha me",
    "GE07bhgce__u:1506": " samāsenaiva kaunteya niṣṭhā jñānasya yā parā",
    "GE07bhgce__u:1507": " buddhyā viśuddhayā yukto dhṛtyātmānaṃ niyamya ca",
    "GE07bhgce__u:1508": " śabdādīn viṣayāṃs tyaktvā rāgadveṣau vyudasya ca",
    "GE07bhgce__u:1509": " viviktasevī laghvāśī yatavākkāyamānasaḥ",
    "GE07bhgce__u:1510": " dhyānayogaparo nityaṃ vairāgyaṃ samupāśritaḥ",
    "GE07bhgce__u:1511": " ahaṃkāraṃ balaṃ darpaṃ kāmaṃ krodhaṃ parigraham",
    "GE07bhgce__u:1512": " vimucya nirmamaḥ śānto brahmabhūyāya kalpate",
    "GE07bhgce__u:1513": " brahmabhūtaḥ prasannātmā na śocati na kāṅkṣati",
    "GE07bhgce__u:1514": " samaḥ sarveṣu bhūteṣu madbhaktiṃ labhate parām",
    "GE07bhgce__u:1515": " bhaktyā mām abhijānāti yāvān yaś cāsmi tattvataḥ",
    "GE07bhgce__u:1516": " tato māṃ tattvato jñātvā viśate tadanantaram",
    "GE07bhgce__u:1517": " sarvakarmāṇy api sadā kurvāṇo madvyapāśrayaḥ",
    "GE07bhgce__u:1518": " matprasādād avāpnoti śāśvataṃ padam avyayam",
    "GE07bhgce__u:1519": " cetasā sarvakarmāṇi mayi saṃnyasya matparaḥ",
    "GE07bhgce__u:1520": " buddhiyogam upāśritya maccittaḥ satataṃ bhava",
    "GE07bhgce__u:1521": " maccittaḥ sarvadurgāṇi matprasādāt tariṣyasi",
    "GE07bhgce__u:1522": " atha cet tvam ahaṃkārān na śroṣyasi vinaṅkṣyasi",
    "GE07bhgce__u:1523": " yad ahaṃkāram āśritya na yotsya iti manyase",
    "GE07bhgce__u:1524": " mithyaiṣa vyavasāyas te prakṛtis tvāṃ niyokṣyati",
    "GE07bhgce__u:1525": " svabhāvajena kaunteya nibaddhaḥ svena karmaṇā",
    "GE07bhgce__u:1526": " kartuṃ necchasi yan mohāt kariṣyasy avaśo 'pi tat",
    "GE07bhgce__u:1527": " īśvaraḥ sarvabhūtānāṃ hṛddeśe 'rjuna tiṣṭhati",
    "GE07bhgce__u:1528": " bhrāmayan sarvabhūtāni yantrārūḍhāni māyayā",
    "GE07bhgce__u:1529": " tam eva śaraṇaṃ gaccha sarvabhāvena bhārata",
    "GE07bhgce__u:1530": " tatprasādāt parāṃ śāntiṃ sthānaṃ prāpsyasi śāśvatam",
    "GE07bhgce__u:1531": " iti te jñānam ākhyātaṃ guhyād guhyataraṃ mayā",
    "GE07bhgce__u:1532": " vimṛśyaitad aśeṣeṇa yathecchasi tathā kuru",
    "GE07bhgce__u:1533": " sarvaguhyatamaṃ bhūyaḥ śṛṇu me paramaṃ vacaḥ",
    "GE07bhgce__u:1534": " iṣṭo 'si me dṛḍham iti tato vakṣyāmi te hitam",
    "GE07bhgce__u:1535": " manmanā bhava madbhakto madyājī māṃ namaskuru",
    "GE07bhgce__u:1536": " mām evaiṣyasi satyaṃ te pratijāne priyo 'si me",
    "GE07bhgce__u:1537": " sarvadharmān parityajya mām ekaṃ śaraṇaṃ vraja",
    "GE07bhgce__u:1538": " ahaṃ tvā sarvapāpebhyo mokṣayiṣyāmi mā śucaḥ",
    "GE07bhgce__u:1539": " idaṃ te nātapaskāya nābhaktāya kadā cana",
    "GE07bhgce__u:1540": " na cāśuśrūṣave vācyaṃ na ca māṃ yo 'bhyasūyati",
    "GE07bhgce__u:1541": " ya idaṃ paramaṃ guhyaṃ madbhakteṣv abhidhāsyati",
    "GE07bhgce__u:1542": " bhaktiṃ mayi parāṃ kṛtvā mām evaiṣyaty asaṃśayaḥ",
    "GE07bhgce__u:1543": " na ca tasmān manuṣyeṣu kaś cin me priyakṛttamaḥ",
    "GE07bhgce__u:1544": " bhavitā na ca me tasmād anyaḥ priyataro bhuvi",
    "GE07bhgce__u:1545": " adhyeṣyate ca ya imaṃ dharmyaṃ saṃvādam āvayoḥ",
    "GE07bhgce__u:1546": " jñānayajñena tenāham iṣṭaḥ syām iti me matiḥ",
    "GE07bhgce__u:1547": " śraddhāvān anasūyaś ca śṛṇuyād api yo naraḥ",
    "GE07bhgce__u:1548": " so 'pi muktaḥ śubhāṃl lokān prāpnuyāt puṇyakarmaṇām",
    "GE07bhgce__u:1549": " kaccid etac chrutaṃ pārtha tvayaikāgreṇa cetasā",
    "GE07bhgce__u:1550": " kaccid ajñānasaṃmohaḥ pranaṣṭas te dhanaṃjaya",
    "GE07bhgce__u:1551": " arjuna uvāca",
    "GE07bhgce__u:1552": " naṣṭo mohaḥ smṛtir labdhā tvatprasādān mayācyuta",
    "GE07bhgce__u:1553": " sthito 'smi gatasaṃdehaḥ kariṣye vacanaṃ tava",
    "GE07bhgce__u:1554": " saṃjaya uvāca",
    "GE07bhgce__u:1555": " ity ahaṃ vāsudevasya pārthasya ca mahātmanaḥ",
    "GE07bhgce__u:1556": " saṃvādam imam aśrauṣam adbhutaṃ romaharṣaṇam",
    "GE07bhgce__u:1557": " vyāsaprasādāc chrutavān etad guhyam ahaṃ param",
    "GE07bhgce__u:1558": " yogaṃ yogeśvarāt kṛṣṇāt sākṣāt kathayataḥ svayam",
    "GE07bhgce__u:1559": " rājan saṃsmṛtya saṃsmṛtya saṃvādam imam adbhutam",
    "GE07bhgce__u:1560": " keśavārjunayoḥ puṇyaṃ hṛṣyāmi ca muhur muhuḥ",
    "GE07bhgce__u:1561": " tac ca saṃsmṛtya saṃsmṛtya rūpam atyadbhutaṃ hareḥ",
    "GE07bhgce__u:1562": " vismayo me mahān rājan hṛṣyāmi ca punaḥ punaḥ",
    "GE07bhgce__u:1563": " yatra yogeśvaraḥ kṛṣṇo yatra pārtho dhanurdharaḥ",
    "GE07bhgce__u:1564": " tatra śrīr vijayo bhūtir dhruvā nītir matir mama"
}