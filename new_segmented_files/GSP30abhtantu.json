{
    "GSP30abhtantu:0": " Tantrasāra, Prathamam āhnikam",
    "GSP30abhtantu:1": " vimalakalāśrayābhinavasṛṣṭimahā jananī bharitatanuś ca pañcamukhaguptarucir janakaḥ /",
    "GSP30abhtantu:2": " tadubhayayāmalasphuritabhāvavisargamayaṃ hṛdayam anuttarāmṛtakulaṃ mama saṃsphuratāt // AbhTs_1.1",
    "GSP30abhtantu:3": " vitatas tantrāloko vigāhituṃ naiva śakyate sarvaiḥ /",
    "GSP30abhtantu:4": " ṛjuvacanaviracitam idaṃ tu tantrasāraṃ tataḥ śṛṇuta // AbhTs_1.2",
    "GSP30abhtantu:5": " śrīśambhunāthabhāskaracaraṇanipātaprabhāpagatasaṃkocam /",
    "GSP30abhtantu:6": " abhinavaguptahṛdambujam etad vicinuta maheśapūjanahetoḥ // AbhTs_1.3",
    "GSP30abhtantu:7": " iha jñānaṃ mokṣakāraṇaṃ bandhanimittasya ajñānasya virodhakatvāt dvividhaṃ ca ajñānaṃ buddhigataṃ pauruṣaṃ ca tatra buddhigatam aniścayasvabhāvaṃ viparītaniścayātmakaṃ ca /",
    "GSP30abhtantu:8": " pauruṣaṃ tu vikalpasvabhāvaṃ saṃkucitaprathātmakaṃ tad eva ca mūlakāraṇaṃ saṃsārasya iti vakṣyāmo malanirṇaye /",
    "GSP30abhtantu:9": " tatra pauruṣam ajñānaṃ dīkṣādinā nivartetāpi kiṃ tu dīkṣāpi buddhigate anadhyavasāyātmake",
    "GSP30abhtantu:10": " ajñāne sati na sambhavati heyopādeyaniścayapūrvakatvāt tattvaśuddhiśivayojanārūpāyā dīkṣāyā iti /",
    "GSP30abhtantu:11": " tatra adhyavasāyātmakaṃ buddhiniṣṭham eva jñānaṃ pradhānam tad eva ca abhyasyamānaṃ pauruṣam api ajñānaṃ nihanti vikalpasaṃvidabhyāsasya avikalpāntatāparyavasānāt",
    "GSP30abhtantu:12": " vikalpāsaṃkucitasaṃvitprakāśarūpo hy ātmā śivasvabhāva iti sarvathā samastavastuniṣṭhaṃ samyaṅniścayātmakaṃ jñānam upādeyam /",
    "GSP30abhtantu:13": " tac ca śāstrapūrvakam /",
    "GSP30abhtantu:14": " śāstraṃ ca parameśvarabhāṣitam eva pramāṇam /",
    "GSP30abhtantu:15": " aparaśāstroktānām arthānāṃ tatra vaiviktyena abhyupagamāt tadarthātiriktayuktisiddhanirūpaṇāc",
    "GSP30abhtantu:16": " ca tena aparāgamoktaṃ jñānaṃ tāvata eva bandhāt vimocakam na sarvasmāt sarvasmāt",
    "GSP30abhtantu:17": " tu vimocakaṃ parameśvaraśāstraṃ pañcasrotomayaṃ daśāṣṭādaśavasvaṣṭabhedabhinnam /",
    "GSP30abhtantu:18": " tato 'pi sarvasmāt sāraṃ ṣaḍardhaśāstrāṇi /",
    "GSP30abhtantu:19": " tebhyo 'pi mālinīvijayam /",
    "GSP30abhtantu:20": " tadantargataś cārthaḥ saṃkalayyāśakyo nirūpayitum /",
    "GSP30abhtantu:21": " na ca anirūpitavastutattvasya muktatvaṃ mocakatvaṃ vā śuddhasya jñānasyaiva tathārūpatvāt iti /",
    "GSP30abhtantu:22": " svabhyastajñānamūlatvāt parapuruṣārthasya tatsiddhaye idam ārabhyate /",
    "GSP30abhtantu:23": " ajñānaṃ kila bandhahetur uditaḥ śāstre malaṃ tat smṛtaṃ pūrṇajñānakalodaye tad akhilaṃ nirmūlatāṃ gacchati /",
    "GSP30abhtantu:24": " dhvastāśeṣamalātmasaṃvidudaye mokṣaś ca tenāmunā śāstreṇa prakaṭīkaromi nikhilaṃ yaj jñeyatattvaṃ bhavet // AbhTs_1.4",
    "GSP30abhtantu:25": " tatra iha svabhāva eva paramopādeyaḥ sa ca sarvabhāvānāṃ prakāśarūpa eva aprakāśasya",
    "GSP30abhtantu:26": " svabhāvatānupapatteḥ sa ca nānekaḥ prakāśasya taditarasvabhāvānupraveśāyoge svabhāvabhedābhāvāt",
    "GSP30abhtantu:27": " deśakālāv api ca asya na bhedakau tayor api tatprakāśasvabhāvatvāt iti eka eva prakāśaḥ",
    "GSP30abhtantu:28": " sa eva ca saṃvit arthaprakāśarūpā hi saṃvit iti sarveṣām atra avivāda eva /",
    "GSP30abhtantu:29": " sa ca prakāśo na paratantraḥ prakāśyataiva hi pāratantryam prakāśyatā ca prakāśāntarāpekṣitaiva",
    "GSP30abhtantu:30": " na ca prakāśāntaraṃ kiṃcit asti iti svatantra ekaḥ prakāśaḥ svātantryād eva ca deśakālākārāvacchedavirahāt",
    "GSP30abhtantu:31": " vyāpako nityaḥ sarvākāranirākārasvabhāvaḥ tasya ca svātantryam ānandaśaktiḥ taccamatkāra",
    "GSP30abhtantu:32": " icchāśaktiḥ prakāśarūpatā cicchaktiḥ āmarśātmakatā jñānaśaktiḥ sarvākārayogitvaṃ",
    "GSP30abhtantu:33": " kriyāśaktiḥ ity evaṃ mukhyābhiḥ śaktibhiḥ yukto 'pi vastuta icchājñānakriyāśaktiyuktaḥ",
    "GSP30abhtantu:34": " anavacchinnaḥ prakāśo nijānandaviśrāntaḥ śivarūpaḥ sa eva svātantryāt ātmānaṃ saṃkucitam",
    "GSP30abhtantu:35": " avabhāsayan aṇur iti ucyate /",
    "GSP30abhtantu:36": " punar api ca svātmānaṃ svatantratayā prakāśayati yena anavacchinnaprakāśaśivarūpatayaiva prakāśate /",
    "GSP30abhtantu:37": " tatrāpi svātantryavaśāt anupāyam eva svātmānaṃ prakāśayati sopāyaṃ vā sopāyatve 'pi",
    "GSP30abhtantu:38": " icchā vā jñānaṃ vā kriyā vā abhyupāya iti traividhyaṃ śāmbhavaśāktāṇavabhedena samāveśasya",
    "GSP30abhtantu:39": " tatra caturvidham api etad rūpaṃ krameṇa atra upadiśyate /",
    "GSP30abhtantu:40": " ātmā prakāśavapur eṣa śivaḥ svatantraḥ svātantryanarmarabhasena nijaṃ svarūpam /",
    "GSP30abhtantu:41": " saṃchādya yat punar api prathayeta pūrṇaṃ tac ca kramākramavaśād athavā tribhedāt // AbhTs_1.5",
    "GSP30abhtantu:42": " Tantrasāra, Dvitīyam āhnikam",
    "GSP30abhtantu:43": " atha anupāyam eva tāvat vyākhyāsyāmaḥ // AbhTs_2.1",
    "GSP30abhtantu:44": " yadā khalu dṛḍhaśaktipātāviddhaḥ svayam eva itthaṃ vivecayati sakṛd eva guruvacanam avadhārya tadā punar upāyavirahito nityoditaḥ asya samāveśaḥ",
    "GSP30abhtantu:45": " atra ca tarka eva yogāṅgam iti kathaṃ vivecayati iti cet ucyate yo 'yaṃ parameśvaraḥ",
    "GSP30abhtantu:46": " svaprakāśarūpaḥ svātmā tatra kim upāyena kriyate na svarūpalābho nityatvāt na jñaptiḥ",
    "GSP30abhtantu:47": " svayaṃprakāśamānatvāt nāvaraṇavigamaḥ āvaraṇasya kasyacid api asaṃbhavāt na tadanupraveśaḥ",
    "GSP30abhtantu:48": " anupraveṣṭuḥ vyatiriktasya abhāvāt // AbhTs_2.3",
    "GSP30abhtantu:49": " kaś cātra upāyaḥ tasyāpi vyatiriktasya anupapatteḥ tasmāt samastam idam ekaṃ cinmātratattvaṃ",
    "GSP30abhtantu:50": " kālena akalitaṃ deśena aparicchinnam upādhibhir amlānam ākṛtibhir aniyantritaṃ śabdair",
    "GSP30abhtantu:51": " asaṃdiṣṭaṃ pramāṇair aprapañcitaṃ kālādeḥ pramāṇaparyantasya svecchayaiva svarūpalābhanimittaṃ",
    "GSP30abhtantu:52": " ca svatantram ānandaghanaṃ tattvaṃ tad eva ca aham tatraiva antar mayi viśvaṃ pratibimbitam",
    "GSP30abhtantu:53": " evaṃ dṛḍhaṃ viviñcānasya śaśvad eva pārameśvaraḥ samāveśo nirupāyaka eva tasya ca",
    "GSP30abhtantu:54": " na mantrapūjādhyānacaryādiniyantraṇā kācit // AbhTs_2.4",
    "GSP30abhtantu:55": " Tantrasāra, Tṛtīyam āhnikam",
    "GSP30abhtantu:56": " yad etat prakāśarūpaṃ śivatattvam uktam tatra akhaṇḍamaṇḍale yadā praveṣṭuṃ na śaknoti",
    "GSP30abhtantu:57": " tadā svātantryaśaktim eva adhikāṃ paśyan nirvikalpam eva bhairavasamāveśam anubhavati",
    "GSP30abhtantu:58": " ayaṃ ca asya upadeśaḥ sarvam idaṃ bhāvajātaṃ bodhagagane pratibimbamātraṃ pratibimbalakṣaṇopetatvāt",
    "GSP30abhtantu:59": " idaṃ hi pratibimbasya lakṣaṇaṃ yat bhedena bhāsitam aśaktam anyavyāmiśratvenaiva",
    "GSP30abhtantu:60": " bhāti tat pratibimbam mukharūpam iva darpaṇe rasa iva dantodake gandha iva ghrāṇa",
    "GSP30abhtantu:61": " mithunasparśa iva ānandendriye śūlakuntādisparśo vā antaḥsparśanendriye pratiśrutkeva vyomni // AbhTs_3.1",
    "GSP30abhtantu:62": " na hi sa raso mukhyaḥ tatkāryavyādhiśamanādyadṛṣṭeḥ // AbhTs_3.2",
    "GSP30abhtantu:63": " nāpi gandhasparśau mukhyau guṇinaḥ tatra abhāve tayor ayogāt kāryaparamparānārambhāt ca // AbhTs_3.3",
    "GSP30abhtantu:64": " na ca tau na staḥ dehoddhūlanavisargādidarśanāt // AbhTs_3.4",
    "GSP30abhtantu:65": " śabdo 'pi na mukhyaḥ ko 'pi vakti iti āgacchantyā iva pratiśrutkāyāḥ śravaṇāt // AbhTs_3.5",
    "GSP30abhtantu:66": " evaṃ yathā etat pratibimbitaṃ bhāti tathaiva viśvaṃ parameśvaraprakāśe // AbhTs_3.6",
    "GSP30abhtantu:67": " nanu atra bimbaṃ kiṃ syāt mābhūt kiṃcit // AbhTs_3.7",
    "GSP30abhtantu:68": " nanu kim akāraṇakaṃ tat hanta tarhi hetupraśnaḥ tat kiṃ bimbavācoyuktyā hetuś ca",
    "GSP30abhtantu:69": " parameśvaraśaktir eva svātantryāparaparyāyā bhaviṣyati viśvapratibimbadhāritvāc ca",
    "GSP30abhtantu:70": " viśvātmakatvaṃ bhagavataḥ saṃvinmayaṃ hi viśvaṃ caitanyasya vyaktisthānam iti tad",
    "GSP30abhtantu:71": " eva hi viśvam atra pratīpam iti pratibimbadhāritvam asya tac ca tāvat viśvātmakatvaṃ",
    "GSP30abhtantu:72": " parameśvarasya svarūpaṃ na anāmṛṣṭaṃ bhavati citsvabhāvasya svarūpānāmarśanānupapatteḥ // AbhTs_3.8",
    "GSP30abhtantu:73": " svarūpānāmarśane hi vastuto jaḍataiva syāt āmarśaś ca ayaṃ na sāketikaḥ api tu citsvabhāvatāmātranāntarīyakaḥ",
    "GSP30abhtantu:74": " paranādagarbha uktaḥ sa ca yāvān viśvavyavasthāpakaḥ parameśvarasya śaktikalāpaḥ",
    "GSP30abhtantu:75": " tāvantam āmṛśati // AbhTs_3.9",
    "GSP30abhtantu:76": " tatra mukhyās tāvat tisraḥ parameśvarasya śaktayaḥ anuttarecchonmeṣa iti tad eva",
    "GSP30abhtantu:77": " parāmarśatrayam a i u iti etasmād eva tritayāt sarvaḥ śaktiprapañcaḥ caryate anuttara",
    "GSP30abhtantu:78": " eva hi viśrāntir ānandaḥ icchāyām eva viśrāntiḥ īśanam unmeṣa eva hi viśrāntir ūrmiḥ",
    "GSP30abhtantu:79": " yaḥ kriyāśakteḥ prārambhaḥ tad eva parāmarśatrayam ā ī ū iti // AbhTs_3.10",
    "GSP30abhtantu:80": " atra ca prācyaṃ parāmarśatrayaṃ prakāśabhāgasāratvāt sūryātmakaṃ caramaṃ parāmarśatrayaṃ",
    "GSP30abhtantu:81": " viśrāntisvabhāvāhlādaprādhānyāt somātmakam iyati yāvat karmāṃśasya anupraveśo nāsti // AbhTs_3.11",
    "GSP30abhtantu:82": " yadā tu icchāyām īśane ca karma anupraviśati yat tat iṣyamāṇam īśyamāṇam iti ca ucyate",
    "GSP30abhtantu:83": " tadā asya dvau bhedau prakāśamātreṇa raśrutiḥ viśrāntyā laśrutiḥ ralayoḥ prakāśastambhasvabhāvatvāt",
    "GSP30abhtantu:84": " iṣyamāṇaṃ ca na bāhyavat sphuṭam sphuṭarūpatve tad eva nirmāṇaṃ syāt na icchā īśanaṃ",
    "GSP30abhtantu:85": " vā ataḥ asphuṭatvāt eva śrutimātraṃ ralayoḥ na vyañjanavat sthitiḥ // AbhTs_3.12",
    "GSP30abhtantu:86": " tad etad varṇacatuṣṭayam ubhayacchāyādhāritvāt napuṃsakam ṛ ṝ ḷ ḹ iti // AbhTs_3.13",
    "GSP30abhtantu:87": " anuttarānandayoḥ icchādiṣu yadā prasaraḥ tadā varṇadvayam e oṃ iti // AbhTs_3.14",
    "GSP30abhtantu:88": " tatrāpi punar anuttarānandasaṃghaṭṭāt varṇadvayam ai au iti // AbhTs_3.15",
    "GSP30abhtantu:89": " sā iyaṃ kriyāśaktiḥ tad eva ca varṇacatuṣṭayam e ai o au iti // AbhTs_3.16",
    "GSP30abhtantu:90": " tataḥ punaḥ kriyāśaktyante sarvaṃ kāryabhūtaṃ yāvat anuttare pravekṣyati tāvad eva pūrvaṃ saṃvedanasāratayā prakāśamātratvena bindutayā āste am iti // AbhTs_3.17",
    "GSP30abhtantu:91": " tatas tatraiva anuttarasya visargo jāyate aḥ iti // AbhTs_3.18",
    "GSP30abhtantu:92": " evaṃ ṣoḍaśakaṃ parāmarśānāṃ bījasvarūpam ucyate // AbhTs_3.19",
    "GSP30abhtantu:93": " tadutthaṃ vyañjanātmakaṃ yonirūpam // AbhTs_3.20",
    "GSP30abhtantu:94": " tatra anuttarāt kavargaḥ śraddhāyāḥ icchāyāḥ cavargaḥ sakarmikāyā icchāyā dvau ṭavargas tavargaś ca unmeṣāt pavargaḥ śaktipañcakayogāt pañcakatvam",
    "GSP30abhtantu:95": " icchāyā eva trividhāyā ya ra lāḥ unmeṣāt vakāraḥ icchāyā eva trividhāyāḥ śa ṣa sāḥ visargāt hakāraḥ yonisaṃyogajaḥ kṣakāraḥ // AbhTs_3.22",
    "GSP30abhtantu:96": " ity eva eṣa bhagavān anuttara eva kuleśvararūpaḥ // AbhTs_3.23",
    "GSP30abhtantu:97": " tasya ca ekaiva kaulikī visargaśaktiḥ yayā ānandarūpāt prabhṛti iyatā bahiḥsṛṣṭiparyantena praspandataḥ vargādiparāmarśā eva bahis tattvarūpatāṃ prāptāḥ // AbhTs_3.24",
    "GSP30abhtantu:98": " sa ca eṣa visargas tridhā āṇavaḥ cittaviśrāntirūpaḥ śāktaḥ cittasaṃbodhalakṣaṇaḥ śāṃbhavaḥ cittapralayarūpaḥ iti // AbhTs_3.25",
    "GSP30abhtantu:99": " evaṃ visarga eva viśvajanane bhagavataḥ śaktiḥ // AbhTs_3.26",
    "GSP30abhtantu:100": " ity evam iyato yadā nirvibhāgatayā eva parāmarśaḥ tadā eka eva bhagavān bījayonitayā bhāgaśaḥ parāmarśe śaktimān śaktiś ca // AbhTs_3.27",
    "GSP30abhtantu:101": " pṛthak aṣṭakaparāmarśe cakreśvarasāhityena navavargaḥ ekaikaparāmarśaprādhānye pañcāśadātmakatā // AbhTs_3.28",
    "GSP30abhtantu:102": " tatrāpi sambhavadbhāgabhedaparāmarśane ekāśītirūpatvam // AbhTs_3.29",
    "GSP30abhtantu:103": " vastutas tu ṣaṭ eva parāmarśāḥ prasaraṇapratisaṃcaraṇayogena dvādaśa bhavantaḥ parameśvarasya viśvaśaktipūrṇatvaṃ puṣṇanti // AbhTs_3.30",
    "GSP30abhtantu:104": " tā eva etāḥ parāmarśarūpatvāt śaktayo bhagavatyaḥ śrīkālikā iti niruktāḥ // AbhTs_3.31",
    "GSP30abhtantu:105": " ete ca śaktirūpā eva śuddhāḥ parāmarśāḥ śuddhavidyāyāṃ parāpararūpatvena māyonmeṣamātrasaṃkocāt vidyāvidyeśvararūpatāṃ bhajante // AbhTs_3.32",
    "GSP30abhtantu:106": " māyāyāṃ punaḥ sphaṭībhūtabhedavibhāgā māyīyavarṇatāṃ bhajante ye paśyantīmadhyamāvaikharīṣu",
    "GSP30abhtantu:107": " vyāvahārikatvam āsādya bahīrūpatattvasvabhāvatāpattiparyantāḥ te ca māyīyā api śarīrakalpatvena",
    "GSP30abhtantu:108": " yadā dṛśyante yadā ca teṣām uktanayair etaiḥ jīvitasthānīyaiḥ śuddhaiḥ parāmarśaiḥ",
    "GSP30abhtantu:109": " pratyujjīvanaṃ kriyate tadā te savīryā bhavanti te ca tādṛśā bhogamokṣapradāḥ ity",
    "GSP30abhtantu:110": " evaṃ sakalaparāmarśaviśrāntimātrarūpaṃ pratibimbitasamastatattvabhūtabhuvanabhedam",
    "GSP30abhtantu:111": " ātmānaṃ paśyato nirvikalpatayā śāṃbhavena samāveśena jīvanmuktatā // AbhTs_3.33",
    "GSP30abhtantu:112": " atrāpi pūrvavat na mantrādiyantraṇā kācid iti // AbhTs_3.34",
    "GSP30abhtantu:113": " Tantrasāra, Caturtham āhnikam",
    "GSP30abhtantu:114": " tatra yadā vikalpaṃ krameṇa saṃskurute samanantaroktasvarūpapraveśāya tadā bhāvanākramasya sattarkasadāgamasadgurūpadeśapūrvakasya asti upayogaḥ",
    "GSP30abhtantu:115": " tathā hi vikalpabalāt eva jantavo baddham ātmānam abhimanyante sa abhimānaḥ saṃsārapratibandhahetuḥ",
    "GSP30abhtantu:116": " ataḥ pratidvandvirūpo vikalpa uditaḥ saṃsārahetuṃ vikalpaṃ dalayati iti abhyudayahetuḥ // AbhTs_4.2",
    "GSP30abhtantu:117": " sa ca evaṃrūpaḥ samastebhyaḥ paricchinnasvabhāvebhyaḥ śivāntebhyaḥ tattvebhyo yat",
    "GSP30abhtantu:118": " uttīrṇam aparicchinnasaṃvinmātrarūpaṃ tad eva ca paramārthaḥ tat vastuvyavasthāsthānaṃ",
    "GSP30abhtantu:119": " tat viśvasya ojaḥ tena prāṇiti viśvam tad eva ca aham ato viśvottīrṇo viśvātmā ca",
    "GSP30abhtantu:120": " aham iti // AbhTs_4.3",
    "GSP30abhtantu:121": " sa ca ayaṃ māyāndhānāṃ na utpadyate sattarkādīnām abhāvāt // AbhTs_4.4",
    "GSP30abhtantu:122": " vaiṣṇavādyā hi tāvanmātra eva āgame rāgatattvena niyamitā iti na ūrdhvadarśane 'pi tadunmukhatāṃ bhajante tataḥ sattarkasadāgamasadgurūpadeśadveṣiṇa eva // AbhTs_4.5",
    "GSP30abhtantu:123": " yathoktaṃ pārameśvare vaiṣṇavādyāḥ samastās te vidyārāgeṇa rañjitāḥ // AbhTs_4.6",
    "GSP30abhtantu:124": " na vindanti paraṃ tattvaṃ sarvajñajñānavarjitāḥ iti // AbhTs_4.7",
    "GSP30abhtantu:125": " tasmāt śāṃbhavadṛḍḥaśaktipātāviddhā eva sadāgamādikrameṇa vikalpaṃ saṃskṛtya paraṃ svarūpaṃ praviśanti // AbhTs_4.8",
    "GSP30abhtantu:126": " nanu itthaṃ paraṃ tattvaṃ vikalpyarūpaṃ syāt maivam vikalpasya dvaitādhivāsabhaṅgamātre",
    "GSP30abhtantu:127": " caritārthatvāt paraṃ tattvaṃ tu sarvatra sarvarūpatayā svaprakāśam eva iti na tatra",
    "GSP30abhtantu:128": " vikalpaḥ kasyaicit upakriyāyai khaṇḍanāyai vā // AbhTs_4.9",
    "GSP30abhtantu:129": " tatra atidṛḍhaśaktipātāviddhasya svayam eva sāṃsiddhikatayā sattarka udeti yo 'sau devībhiḥ dīkṣita iti ucyate // AbhTs_4.10",
    "GSP30abhtantu:130": " anyasya āgamakrameṇa ityādi savistaraṃ śaktipātaprakāśane vakṣyāmaḥ // AbhTs_4.11",
    "GSP30abhtantu:131": " kiṃ tu guror āgamanirūpaṇe vyāpāraḥ āgamasya ca niḥśaṅkasajātīyatatprabandhaprasavanibandhanasamucitavikalpodaye",
    "GSP30abhtantu:132": " vyāpāraḥ tathāvidhavikalpaprabandha eva sattarka iti uktaḥ sa eva ca bhāvanā bhaṇyate",
    "GSP30abhtantu:133": " asphuṭatvāt bhūtam api artham abhūtam iva sphuṭatvāpādanena bhāvyate yayā iti // AbhTs_4.12",
    "GSP30abhtantu:134": " na ca atra sattarkāt śuddhavidyāprakāśarūpāt ṛte anyat yogāṅgaṃ sākṣāt upāyaḥ tapaḥprabhṛteḥ",
    "GSP30abhtantu:135": " niyamavargasya ahiṃsādeś ca yamaprakārasya pūrakādeḥ prāṇāyāmavargasya vedyamātraniṣṭhatvena",
    "GSP30abhtantu:136": " ka iva saṃvidi vyāpāraḥ // AbhTs_4.13",
    "GSP30abhtantu:137": " pratyāhāro 'pi karaṇabhūmim eva sātiśayāṃ kuryāt dhyānadhāraṇāsamādhayo 'pi yathottaram abhyāsakrameṇa nirvartyamānā dhyeyavastutādātmyaṃ dhyātuḥ vitareyuḥ // AbhTs_4.14",
    "GSP30abhtantu:138": " abhyāsaś ca pare tattve śivātmani svasvabhāve na saṃbhavaty eva // AbhTs_4.15",
    "GSP30abhtantu:139": " saṃvidrūḍhasya prāṇabuddhidehaniṣṭhīkaraṇarūpo hi abhyāsaḥ bhārodvahanaśāstrārthabodhanṛttābhyāsavat",
    "GSP30abhtantu:140": " saṃvidrūpe tu na kiṃcit ādātavyaṃ na apasaraṇīyam iti katham abhyāsaḥ // AbhTs_4.16",
    "GSP30abhtantu:141": " kiṃ tarkeṇāpi iti cet uktam atra dvaitādhivāsanirāsaprakāra eva ayaṃ na tu anyat kiṃcid iti // AbhTs_4.17",
    "GSP30abhtantu:142": " laukike 'pi vā abhyāse cidātmatvena sarvarūpasya tasya tasya dehādeḥ abhimatarūpatāprakaṭīkaraṇaṃ taditararūpanyagbhāvanaṃ ca iti eṣa eva abhyāsārthaḥ",
    "GSP30abhtantu:143": " paratattve tu na kiṃcit apāsyam iti uktam // AbhTs_4.19",
    "GSP30abhtantu:144": " dvaitādhivāso 'pi nāma na kaścana pṛthak vastubhūtaḥ api tu svarūpākhyātimātraṃ tat ato dvaitāpāsanaṃ vikalpena kriyata ity ukteḥ // AbhTs_4.20",
    "GSP30abhtantu:145": " ayaṃ paramārthaḥ svarūpaṃ prakāśamānam akhyātirūpatvaṃ svayaṃ svātantryāt gṛhītaṃ",
    "GSP30abhtantu:146": " krameṇa projjhya vikāsonmukham atha vikasat atha vikasitam ity anena krameṇa prakāśate",
    "GSP30abhtantu:147": " tathā prakāśanam api parameśvarasya svarūpam eva tasmāt na atra yogāṅgāni sākṣāt",
    "GSP30abhtantu:148": " upāyaḥ // AbhTs_4.21",
    "GSP30abhtantu:149": " tarkaṃ tu anugṛhṇīyur api sattarka eva sākṣāt tatra upāyaḥ sa eva ca śuddhavidyā",
    "GSP30abhtantu:150": " sa ca bahuprakāratayā saṃskṛto bhavati tadyathā yāgo homo japo vrataṃ yoga iti tatra",
    "GSP30abhtantu:151": " bhāvānāṃ sarveṣāṃ parameśvara eva sthitiḥ nānyat vyatiriktam asti iti vikalparūḍhisiddhaye",
    "GSP30abhtantu:152": " parameśvara eva sarvabhāvārpaṇaṃ yāgaḥ sa ca hṛdyatvāt ye saṃvidanupraveśaṃ svayam",
    "GSP30abhtantu:153": " eva bhajante teṣāṃ suśakaṃ parameśvare arpaṇam ity abhiprāyeṇa hṛdyānāṃ kusumatarpaṇagandhādīnāṃ",
    "GSP30abhtantu:154": " bahir upayoga uktaḥ // AbhTs_4.22",
    "GSP30abhtantu:155": " sarve bhāvāḥ parameśvaratejomayā iti rūḍhavikalpaprāptyai parameśasaṃvidanalatejasi",
    "GSP30abhtantu:156": " samastabhāvagrāsarasikatābhimate tattejomātrāvaśeṣatvasahasamastabhāvavilāpanaṃ homaḥ // AbhTs_4.23",
    "GSP30abhtantu:157": " tathā ubhayātmakaparāmarśodayārthaṃ bāhyābhyantarādiprameyarūpabhinnabhāvānapekṣayaiva evaṃvidhaṃ tat paraṃ tattvaṃ svasvabhāvabhūtam iti antaḥ parāmarśanaṃ japaḥ // AbhTs_4.24",
    "GSP30abhtantu:158": " sarvatra sarvadā nirupāyaparameśvarābhimānalābhāya parameśvarasamatābhimānena dehasyāpi ghaṭāder api avalokanaṃ vratam // AbhTs_4.25",
    "GSP30abhtantu:159": " yathoktaṃ śrīnandiśikhāyām sarvasāmyaṃ paraṃ vratam iti // AbhTs_4.26",
    "GSP30abhtantu:160": " itthaṃ vicitraiḥ śuddhavidyāṃśarūpaiḥ vikalpaiḥ yat anapekṣitavikalpaṃ svābhāvikaṃ",
    "GSP30abhtantu:161": " paramārthatattvaṃ prakāśate tasyaiva sanātanatathāvidhaprakāśamātratārūḍhaye tatsvarūpānusaṃdhānātmā",
    "GSP30abhtantu:162": " vikalpaviśeṣo yogaḥ // AbhTs_4.27",
    "GSP30abhtantu:163": " tatra parameśvaraḥ pūrṇasaṃvitsvabhāvaḥ pūrṇataiva asya śaktiḥ kulaṃ sāmarthyam ūrmiḥ",
    "GSP30abhtantu:164": " hṛdayaṃ sāraṃ spandaḥ vibhūtiḥ trīśikā kālī karṣaṇī caṇḍī vāṇī bhogo dṛk nityā ityādibhiḥ",
    "GSP30abhtantu:165": " āgamabhāṣābhiḥ tattadanvarthapravṛttābhiḥ abhidhīyate tena tena rūpeṇa dhyāyināṃ",
    "GSP30abhtantu:166": " hṛdi āstām iti // AbhTs_4.28",
    "GSP30abhtantu:167": " sā ca samagraśaktitādarśanena pūrṇatāsaṃvit prakāśate // AbhTs_4.29",
    "GSP30abhtantu:168": " śaktayaś ca asya asaṃkhyeyāḥ // AbhTs_4.30",
    "GSP30abhtantu:169": " kiṃ bahunā yat viśvaṃ tā asya śaktayaḥ tāḥ katham upadeṣṭuṃ śakyāḥ iti // AbhTs_4.31",
    "GSP30abhtantu:170": " tisṛṣu tāvat viśvaṃ samāpyate yayā idaṃ śivādidharaṇyantam avikalpyasaṃvinmātrarūpatayā bibharti ca paśyati ca bhāsayati ca parameśvaraḥ sā asya śrīparaśaktiḥ // AbhTs_4.32",
    "GSP30abhtantu:171": " yayā ca darpaṇahastyādivat bhedābhedābhyāṃ sā asya śrīparāparaśaktiḥ // AbhTs_4.33",
    "GSP30abhtantu:172": " yayā parasparaviviktātmanā bhedenaiva sā asya śrīmadaparaśaktiḥ // AbhTs_4.34",
    "GSP30abhtantu:173": " etat trividhaṃ yayā dhāraṇam ātmany eva kroḍīkāreṇa anusandhānātmanā grasate sā asya bhagavatī śrīparaiva śrīmanmātṛsadbhāvakālakarṣiṇyādiśabdāntaraniruktā",
    "GSP30abhtantu:174": " tā etāḥ catasraḥ śaktayaḥ svātantryāt pratyekaṃ tridhaiva vartante // AbhTs_4.36",
    "GSP30abhtantu:175": " sṛṣṭau sthitau saṃhāre ca iti dvādaśa bhavanti // AbhTs_4.37",
    "GSP30abhtantu:176": " tathā hi saṃvit pūrvam antar eva bhāvaṃ kalayati tato bahir api sphuṭatayā kalayati",
    "GSP30abhtantu:177": " tatraiva raktimayatāṃ gṛhītvā tataḥ tam eva bhāvam antar upasaṃjihīrṣayā kalayati",
    "GSP30abhtantu:178": " tataś ca tadupasaṃhāravighnabhūtāṃ śaṅkāṃ nirmiṇoti ca grasate ca grastaśaṅkāṃśaṃ",
    "GSP30abhtantu:179": " bhāvabhāgam ātmani upasaṃhāreṇa kalayati tata upasaṃhartṛtvaṃ mamedaṃ rūpam ity api",
    "GSP30abhtantu:180": " svabhāvam eva kalayati tata upasaṃhartṛsvabhāvakalane kasyacid bhāvasya vāsanātmanā",
    "GSP30abhtantu:181": " avasthitiṃ kasyacit tu saṃvinmātrāvaśeṣatāṃ kalayati tataḥ svarūpakalanānāntarīyakatvenaiva",
    "GSP30abhtantu:182": " karaṇacakraṃ kalayati tataḥ karaṇeśvaram api kalayati tataḥ kalpitaṃ māyīyaṃ pramātṛrūpam",
    "GSP30abhtantu:183": " api kalayati saṅkocatyāgonmukhavikāsagrahaṇarasikam api pramātāraṃ kalayati ato vikasitam",
    "GSP30abhtantu:184": " api rūpaṃ kalayati iti etā dvādaśa bhagavatyaḥ saṃvidaḥ pramātṝn ekaṃ vāpi uddiśya",
    "GSP30abhtantu:185": " yugapat krameṇa dviśaḥ triśa ityādisthityāpi udayabhāginyaḥ cakravad āvartamānā bahir",
    "GSP30abhtantu:186": " api māsakalārāśyādikrameṇa antato vā ghaṭapaṭādikrameṇāpi bhāsamānāḥ cakreśvarasya",
    "GSP30abhtantu:187": " svātantryaṃ puṣṇatyaḥ śrīkālīśabdavācyāḥ // AbhTs_4.38",
    "GSP30abhtantu:188": " kalanaṃ ca gatiḥ kṣepo jñānaṃ gaṇanaṃ bhogīkaraṇaṃ śabdanaṃ svātmalayīkaraṇaṃ ca // AbhTs_4.39",
    "GSP30abhtantu:189": " yad āhuḥ śrībhūtirājaguravaḥ kṣepāj jñānāc ca kālī kalanavaśatayātha iti // AbhTs_4.40",
    "GSP30abhtantu:190": " eṣa ca arthaḥ tatra tatra madviracite vivaraṇe prakaraṇastotrādau vitatya vīkṣyaḥ // AbhTs_4.41",
    "GSP30abhtantu:191": " na atirahasyam ekatra khyāpyaṃ na ca sarvathā gopyam iti hi asmadguravaḥ // AbhTs_4.42",
    "GSP30abhtantu:192": " tad evam yad uktaṃ yāgahomādi tat evaṃvidhe maheśvara eva mantavyam // AbhTs_4.43",
    "GSP30abhtantu:193": " sarve hi heyam eva upādeyabhūmirūpaṃ viṣṇutaḥ prabhṛti śivāntaṃ paramaśivatayā paśyanti",
    "GSP30abhtantu:194": " tac ca mithyādarśanam avaśyatyājyam anuttarayogibhir iti tadartham eva vidyādhipateḥ",
    "GSP30abhtantu:195": " anubhavastotre mahān saṃrambhaḥ evaṃvidhe yāgādau yogānte ca pañcake pratyekaṃ bahuprakāraṃ",
    "GSP30abhtantu:196": " nirūḍhiḥ yathā yathā bhavati tathaiva ācaret na tu bhakṣyābhakṣyaśuddhyaśuddhyādivivecanayā",
    "GSP30abhtantu:197": " vastudharmojjhitayā kalpanāmātrasārayā svātmā khedanīya iti uktaṃ śrīpūrvādau na",
    "GSP30abhtantu:198": " hi śuddhiḥ vastuno rūpaṃ nīlatvavat anyatra tasyaiva aśuddhicodanāt dānasyeva dīkṣitatve",
    "GSP30abhtantu:199": " codanātaḥ tasya tat tatra aśuddham iti cet codanāntare 'pi tulyaṃ codanāntaram asat",
    "GSP30abhtantu:200": " tadbādhitatvāt iti cet na śivacodanāyā eva bādhakatvaṃ yuktisiddhaṃ sarvajñānottarādyanantāgamasiddhaṃ",
    "GSP30abhtantu:201": " ca iti vakṣyāmaḥ // AbhTs_4.44",
    "GSP30abhtantu:202": " tasmāt vaidikāt prabhṛti pārameśvarasiddhāntatantrakulocchuṣmādiśāstrokto 'pi yo niyamo vidhiḥ vā niṣedho vā so 'tra yāvad akiṃcitkara eva iti siddham // AbhTs_4.45",
    "GSP30abhtantu:203": " tathaiva ca uktaṃ śrīpūrvādau vitatya tantrālokāt anveṣyam // AbhTs_4.46",
    "GSP30abhtantu:204": " Tantrasāra, Pañcamam āhnikam",
    "GSP30abhtantu:205": " tatra yadā vikalpaḥ svayam eva saṃskāram ātmani upāyāntaranirapekṣatayaiva kartuṃ",
    "GSP30abhtantu:206": " prabhavati tadā asau pāśavavyāpārāt pracyutaḥ śuddhavidyānugraheṇa parameśaśaktirūpatām",
    "GSP30abhtantu:207": " āpanna upāyatayā avalambyamānaḥ śāktaṃ jñānam āvirbhāvayati // AbhTs_5.1",
    "GSP30abhtantu:208": " tad etac ca nirṇītam anantara eva āhnike // AbhTs_5.2",
    "GSP30abhtantu:209": " yadā tu upāyāntaram asau svasaṃskārārthaṃ vikalpo 'pekṣate tadā buddhiprāṇadehaghaṭādikān",
    "GSP30abhtantu:210": " parimitarūpān upāyatvena gṛhṇan aṇutvaṃ prāpta āṇavaṃ jñānam āvirbhāvayati tatra",
    "GSP30abhtantu:211": " buddhiḥ dhyānātmikā prāṇaḥ sthūlaḥ sūkṣmaś ca ādya uccāraṇātmā uccāraṇaṃ ca nāma",
    "GSP30abhtantu:212": " pañca prāṇādyā vṛttayaḥ sūkṣmas tu varṇaśabdavācyo vakṣyate dehaḥ saṃniveśaviśeṣātmā",
    "GSP30abhtantu:213": " karaṇaśabdavācyaḥ ghaṭādayo bāhyāḥ kumbhasthaṇḍilaliṅgapūjādyupāyatayā kīrtayiṣyamāṇāḥ // AbhTs_5.3",
    "GSP30abhtantu:214": " tatra dhyānaṃ tāvat iha ucitam upadekṣyāmaḥ yat etat svaprakāśaṃ sarvatattvāntarbhūtaṃ",
    "GSP30abhtantu:215": " paraṃ tattvam uktaṃ tad eva nijahṛdayabodhe dhyātvā tatra pramātṛpramāṇaprameyarūpasya",
    "GSP30abhtantu:216": " vahnyarkasomatritayasya saṃghaṭṭaṃ dhyāyet yāvat asau mahābhairavāgniḥ dhyānavātasamiddhākāraḥ",
    "GSP30abhtantu:217": " sampadyate tasya prāktanaśaktijvālādvādaśakaparivṛtasya cakrātmanaḥ cakṣurādīnām",
    "GSP30abhtantu:218": " anyatamasuṣiradvāreṇa niḥsṛtasya bāhye grāhyātmani viśrāntaṃ cintayet tena ca viśrāntena",
    "GSP30abhtantu:219": " prathamaṃ tadbāhyaṃ somarūpatayā sṛṣṭikrameṇa prapūritaṃ tataḥ arkarūpatayā sthityā",
    "GSP30abhtantu:220": " avabhāsitaṃ tato 'pi saṃhāravahnirūpatayā vilāpitaṃ tataḥ anuttarātmatām āpāditaṃ",
    "GSP30abhtantu:221": " dhyāyet // AbhTs_5.4",
    "GSP30abhtantu:222": " evaṃ tac cakraṃ samastabāhyavastvabhedaparipūrṇaṃ sampadyate // AbhTs_5.5",
    "GSP30abhtantu:223": " tato vāsanāśeṣān api bhāvān tena cakreṇa itthaṃ kṛtān dhyāyet // AbhTs_5.6",
    "GSP30abhtantu:224": " evam asya anavarataṃ dhyāyinaḥ svasaṃvinmātraparamārthān sṛṣṭisthitisaṃhāraprabandhān",
    "GSP30abhtantu:225": " sṛṣṭyādisvātantryaparamārthatvaṃ ca svasaṃvido niścinvataḥ sadya eva bhairavībhāvaḥ // AbhTs_5.7",
    "GSP30abhtantu:226": " abhyāsāt tu sarvepsitasiddhyādayo 'pi // AbhTs_5.8",
    "GSP30abhtantu:227": " svaprakāśaṃ samastātmatattvaṃ mātrādikaṃ trayam // AbhTs_5.9",
    "GSP30abhtantu:228": " antaḥkṛtya sthitaṃ dhyāyed dhṛdayānandadhāmani // AbhTs_5.10",
    "GSP30abhtantu:229": " tad dvādaśamahāśaktiraśmicakreśvaraṃ vibhum // AbhTs_5.11",
    "GSP30abhtantu:230": " vyomabhir niḥsarad bāhye dhyāyet sṛṣṭyādibhāvakam // AbhTs_5.12",
    "GSP30abhtantu:231": " tad grastasarvabāhyāntarbhāvamaṇḍalam ātmani // AbhTs_5.13",
    "GSP30abhtantu:232": " viśrāmyan bhāvayed yogī syād evam ātmanaḥ prathā // AbhTs_5.14",
    "GSP30abhtantu:233": " iti saṃgrahaślokāḥ // AbhTs_5.15",
    "GSP30abhtantu:234": " iti dhyānam // AbhTs_5.16",
    "GSP30abhtantu:235": " tatra prāṇam uccicārayiṣuḥ pūrvaṃ hṛdaya eva śūnye viśrāmyati tato bāhye prāṇodayāt",
    "GSP30abhtantu:236": " tato 'pi bāhyaṃ prati apānacandrāpūraṇena sarvātmatāṃ paśyati tataḥ anyanirākāṅkṣo",
    "GSP30abhtantu:237": " bhavati tataḥ samānodayāt saṃghaṭṭaviśrāntim anubhavati tata udānavahnyudaye mātṛmeyādikalanāṃ",
    "GSP30abhtantu:238": " grasate // AbhTs_5.17",
    "GSP30abhtantu:239": " tadgrāsakavahnipraśame vyānodaye sarvāvacchedavandhyaḥ sphurati // AbhTs_5.18",
    "GSP30abhtantu:240": " evaṃ śūnyāt prabhṛti vyānāntaṃ yā etā viśrāntayaḥ tā eva nijānando nirānandaḥ parānando",
    "GSP30abhtantu:241": " brahmānando mahānandaḥ cidānanda iti ṣaṭ ānandabhūmaya upadiṣṭāḥ yāsām ekaḥ anusaṃdhātā",
    "GSP30abhtantu:242": " udayāstamayavihīnaḥ antarviśrāntiparamārtharūpo jagadānandaḥ // AbhTs_5.19",
    "GSP30abhtantu:243": " tat etāsu uccārabhūmiṣu pratyekaṃ dvyādiśaḥ sarvaśo vā viśrāmya anyat taddehaprāṇādivyatiriktaṃ viśrāntitattvam āsādayati // AbhTs_5.20",
    "GSP30abhtantu:244": " tad eva sṛṣṭisaṃhārabījoccāraṇarahasyam anusaṃdadhat vikalpaṃ saṃskuryāt āsu ca viśrāntiṣu pratyekaṃ pañca avasthā bhavanti praveśatāratamyāt",
    "GSP30abhtantu:245": " tatra prāg ānandaḥ pūrṇatāṃśasparśāt tata udbhavaḥ kṣaṇaṃ niḥśarīratāyāṃ rūḍheḥ tataḥ kampaḥ svabalākrāntau dehatādātmyaśaithilyāt tato nidrā bahirmukhatvavilayāt // AbhTs_5.22",
    "GSP30abhtantu:246": " ittham anātmani ātmabhāve līne svātmanaḥ sarvamayatvāt ātmani anātmabhāvo vilīyate iti ato ghūrṇiḥ mahāvyāptyudayāt // AbhTs_5.23",
    "GSP30abhtantu:247": " tā etā jāgradādibhūmayaḥ turyātītāntāḥ // AbhTs_5.24",
    "GSP30abhtantu:248": " etāś ca bhūmayaḥ trikoṇakandahṛttālūrdhvakuṇḍalinīcakrapraveśe bhavanti // AbhTs_5.25",
    "GSP30abhtantu:249": " evam uccāraviśrāntau yat paraṃ spandanaṃ galitāśeṣavedyaṃ yac ca unmiṣad vedyaṃ yac ca unmiṣitavedyaṃ tad eva liṅgatrayam iti vakṣyāmaḥ svāvasare",
    "GSP30abhtantu:250": " paraṃ cātra liṅgaṃ yoginīhṛdayam // AbhTs_5.27",
    "GSP30abhtantu:251": " tatra mukhyā spandanarūpatā saṃkocavikāsātmatayā yāmalarūpatodayena visargakalāviśrāntilābhāt ity alam // AbhTs_5.28",
    "GSP30abhtantu:252": " aprakāśaḥ atra anupraveśaḥ // AbhTs_5.29",
    "GSP30abhtantu:253": " pūrvaṃ svabodhe tadanu prameye viśramya meyaṃ paripūrayeta // AbhTs_5.30",
    "GSP30abhtantu:254": " pūrṇe 'tra viśrāmyati mātṛmeyavibhāgam āśv eva sa saṃhareta // AbhTs_5.31",
    "GSP30abhtantu:255": " vyāptyātha viśrāmyati tā imāḥ syuḥ śūnyena sākaṃ ṣaḍupāyabhūmyaḥ // AbhTs_5.32",
    "GSP30abhtantu:256": " prāṇādayo vyānanapaścimās tallīnaś ca jāgrat prabhṛti prapañcaḥ // AbhTs_5.33",
    "GSP30abhtantu:257": " abhyāsaniṣṭho 'tra tu sṛṣṭisaṃhṛdvimarśadhāmany acireṇa rohet // AbhTs_5.34",
    "GSP30abhtantu:258": " iti āntaraślokāḥ // AbhTs_5.35",
    "GSP30abhtantu:259": " iti uccāraṇam // AbhTs_5.36",
    "GSP30abhtantu:260": " asmin eva uccāre sphuran avyaktānukṛtiprāyo dhvaniḥ varṇaḥ tasya sṛṣṭisaṃhārabīje",
    "GSP30abhtantu:261": " mukhyaṃ rūpaṃ tadabhyāsāt parasaṃvittilābhaḥ tathāhi kādau mānte sācke anacke vā",
    "GSP30abhtantu:262": " antaruccārite smṛte vā samaviśiṣṭaḥ saṃvitspandasparśaḥ samayānapekṣitvāt paripūrṇaḥ",
    "GSP30abhtantu:263": " samayopekṣiṇo 'pi śabdāḥ tadarthabhāvakā manorājyādivat anuttarasaṃvitsparśāt ekīkṛtahṛtkaṇṭhoṣṭho",
    "GSP30abhtantu:264": " dvādaśāntadvayaṃ hṛdayaṃ ca ekīkuryāt iti varṇarahasyam // AbhTs_5.37",
    "GSP30abhtantu:265": " antaḥsparśadvimarśānantarasamudbhūtaṃ sitapītādyāntaraṃ varṇam udbhāvyamānaṃ saṃvidam anubhāvayati iti kecit // AbhTs_5.38",
    "GSP30abhtantu:266": " vācyaviraheṇa saṃvitspandād indvarkagatinirodhābhyām // AbhTs_5.39",
    "GSP30abhtantu:267": " yasya tu samasaṃpraveśāt pūrṇāṃ cidbījapiṇḍavarṇavidhau // AbhTs_5.40",
    "GSP30abhtantu:268": " iti āntaraślokaḥ // AbhTs_5.41",
    "GSP30abhtantu:269": " iti varṇavidhiḥ // AbhTs_5.42",
    "GSP30abhtantu:270": " karaṇaṃ tu mudrāprakāśane vakṣyāmaḥ // AbhTs_5.43",
    "GSP30abhtantu:271": " Tantrasāra, ṣaṣṭham āhnikam",
    "GSP30abhtantu:272": " sa eva sthānaprakalpanaśabdena uktaḥ tatra tridhā sthānaṃ prāṇavāyuḥ śarīraṃ bāhyaṃ",
    "GSP30abhtantu:273": " ca tatra prāṇe tāvat vidhiḥ sarvaḥ asau vakṣyamāṇaḥ adhvā prāṇasthaḥ kalyate tasya",
    "GSP30abhtantu:274": " kramākramakalanaiva kālaḥ sa ca parameśvara eva antarbhāti tadbhāsanaṃ ca devasya",
    "GSP30abhtantu:275": " kālī nāma śaktiḥ bhedena tu tadābhāsanaṃ kramākramayoḥ prāṇavṛttiḥ // AbhTs_6.1",
    "GSP30abhtantu:276": " saṃvid eva hi prameyebhyo vibhaktaṃ rūpaṃ gṛhṇāti ata eva ca avacchedayogāt vedyatāṃ",
    "GSP30abhtantu:277": " yāntī nabhaḥ tataḥ svātantryāt meye svīkārautsukyena nipatantī kriyāśaktipradhānā",
    "GSP30abhtantu:278": " prāṇanārūpā jīvasvabhāvā pañcabhī rūpaiḥ dehaṃ yataḥ pūrayati tato 'sau cetana iva bhāti // AbhTs_6.2",
    "GSP30abhtantu:279": " tatra kriyā śaktau kālādhvā prācyabhāge uttare tu mūrtivaicitryarūpo deśādhvā tatra varṇamantrapadādhvanaḥ kālādhvani sthitiḥ parasūkṣmasthūlarūpatvāt",
    "GSP30abhtantu:280": " deśādhvasthitis tu tattvapurakalātmanā iti bhaviṣyati svāvasare // AbhTs_6.4",
    "GSP30abhtantu:281": " tatra yady api dehe sabāhyābhyantaram otaprotarūpaḥ prāṇaḥ tathāpi prasphuṭasaṃvedyaprayatnaḥ asau hṛdayāt prabhṛti iti tata eva ayaṃ nirūpaṇīyaḥ",
    "GSP30abhtantu:282": " tatra prabhuśaktiḥ ātmaśaktiḥ yatna iti tritayaṃ prāṇeraṇe hetuḥ guṇamukhyabhāvāt // AbhTs_6.6",
    "GSP30abhtantu:283": " tatra hṛdayāt dvādaśāntāntaṃ svāṅgulaiḥ sarvasya ṣaṭtriṃśadaṅgulaḥ prāṇacāraḥ nirgame praveśe ca svocitabalayatnadehatvāt sarvasya // AbhTs_6.7",
    "GSP30abhtantu:284": " tatra ghaṭikā tithiḥ māso varṣaṃ ca varṣasamūhātmā iti samastaḥ kālaḥ parisamāpyate /",
    "GSP30abhtantu:285": " tatra sapañcāṃśe aṅgule caṣaka iti sthityā ghaṭikodayaḥ ghaṭikā hi ṣaṣṭyā caṣakaiḥ tasmāt dvāsaptatyaṅgulā bhavati // AbhTs_6.8",
    "GSP30abhtantu:286": " atha tithyudayaḥ // AbhTs_6.9",
    "GSP30abhtantu:287": " sapādam aṅguladvayaṃ tuṭiḥ ucyate tāsu catasṛṣu praharaḥ tuṭyardhaṃ tuṭyardhaṃ tatra saṃdhyā evaṃ nirgame dinaṃ praveśe rātriḥ iti tithyudayaḥ",
    "GSP30abhtantu:288": " atha māsodayaḥ // AbhTs_6.11",
    "GSP30abhtantu:289": " tatra dinaṃ kṛṣṇapakṣaḥ rātriḥ śuklaḥ tatra pūrvaṃ tuṭyardham antyaṃ ca tuṭyardhaṃ",
    "GSP30abhtantu:290": " viśrāntiḥ akālakalitāḥ madhyās tu pañcadaśa tuṭaya eva tithayaḥ tatra prakāśo viśrāntiś",
    "GSP30abhtantu:291": " ca iti ete eva dinaniśe // AbhTs_6.12",
    "GSP30abhtantu:292": " tatra vedyamayatāprakāśo dinaṃ vedyasya vicārayitari layo rātriḥ te ca prakāśaviśrāntī cirāciravaicitryāt anantabhede tatsāmye tu viṣuvat //",
    "GSP30abhtantu:293": " tatra kṛṣṇapakṣe prāṇārke apānacandra āpyāyikām ekām ekāṃ kalām arpayati yāvat pañcadaśyāṃ",
    "GSP30abhtantu:294": " tuṭau dvādaśāntasamīpe kṣīṇapṛthagbhūtakalāprasaraḥ candramāḥ prāṇārka eva līyate // AbhTs_6.14",
    "GSP30abhtantu:295": " tadanantaraṃ yat tuṭyardhaṃ sa pakṣasaṃdhiḥ // AbhTs_6.15",
    "GSP30abhtantu:296": " tasya ca tuṭyardhasya prācyam ardham āmāvasyaṃ dvitīyaṃ prātipadam // AbhTs_6.16",
    "GSP30abhtantu:297": " tatra prātipade tasmin bhāge sa āmāvasyo bhāgo yadā kāsaprayatnāvadhānādikṛtāt tithicchedāt",
    "GSP30abhtantu:298": " viśati tadā tatra grahaṇam tatra ca vedyarūpasomasahabhūto māyāpramātṛrāhuḥ svabhāvatayā",
    "GSP30abhtantu:299": " vilāpanāśaktaḥ kevalam ācchādanamātrasamarthaḥ sūryagataṃ cāndram amṛtaṃ pibati iti // AbhTs_6.17",
    "GSP30abhtantu:300": " pramātṛpramāṇaprameyatritayāvibhāgakāritvāt sa puṇyaḥ kālaḥ pāralaukikaphalapradaḥ // AbhTs_6.18",
    "GSP30abhtantu:301": " tataḥ praviśati prāṇe cidarka ekaikayā kalayā apānacandram āpūrayati yāvat pañcadaśī",
    "GSP30abhtantu:302": " tuṭiḥ pūrṇimā tadanantaraṃ pakṣasaṃdhiḥ grahaṇaṃ ca iti prāgvat etat tu aihikaphalapradam",
    "GSP30abhtantu:303": " iti māsodayaḥ // AbhTs_6.19",
    "GSP30abhtantu:304": " atha varṣodayaḥ // AbhTs_6.20",
    "GSP30abhtantu:305": " tatra kṛṣṇapakṣa eva uttarāyaṇaṃ ṣaṭsu ṣaṭsu aṅguleṣu saṃkrāntiḥ makarāt mithunāntām // AbhTs_6.21",
    "GSP30abhtantu:306": " tatra pratyaṅgulaṃ pañca tithayaḥ tatrāpi dinarātrivibhāgaḥ evaṃ praveśe dakṣiṇāyanaṃ",
    "GSP30abhtantu:307": " garbhatvam udbhavecchā udbubhūṣutā udbhaviṣyatvam udbhavārambhaḥ udbhavattā janmādivikāraṣaṭkaṃ",
    "GSP30abhtantu:308": " ca iti kramāt makarādiṣu iti // AbhTs_6.22",
    "GSP30abhtantu:309": " tathaiva upāsā atra phalaṃ samucitaṃ karoti // AbhTs_6.23",
    "GSP30abhtantu:310": " atra ca dakṣādyāḥ pitāmahāntā rudrāḥ śaktayaś ca dvādaśādhipataya iti varṣodayaḥ // AbhTs_6.24",
    "GSP30abhtantu:311": " pratyaṅgulaṃ ṣaṣṭiḥ tithaya iti krameṇa saṃkrāntau varṣam ity anena krameṇa praveśanirgamayoḥ",
    "GSP30abhtantu:312": " dvādaśābdodayaḥ pratyaṅgulaṃ tithīnāṃ śatatrayaṃ sapañcāṃśe 'ṅgule varṣaṃ yatra prāk",
    "GSP30abhtantu:313": " caṣakam uktam iti gaṇanayā saṃkrāntau pañca varṣāṇi iti anayā paripāṭyā ekasmin prāṇanirgamapraveśakāle",
    "GSP30abhtantu:314": " ṣaṣṭyabdodayaḥ atra ekaviṃśatisahasrāṇi ṣaṭ śatāni iti tithīnāṃ saṃkhyā // AbhTs_6.25",
    "GSP30abhtantu:315": " tāvatī eva ahorātre prāṇasaṃkhyā iti na ṣaṣṭyabdodayāt adhikaṃ parīkṣyate ānantyāt // AbhTs_6.26",
    "GSP30abhtantu:316": " tatra mānuṣaṃ varṣaṃ devānāṃ tithiḥ anena krameṇa divyāni dvādaśavarṣasahasrāṇi caturyugam // AbhTs_6.27",
    "GSP30abhtantu:317": " catvāri trīṇi dve ekam iti kṛtāt prabhṛti tāvadbhiḥ śataiḥ aṣṭau saṃdhyāḥ // AbhTs_6.28",
    "GSP30abhtantu:318": " caturyugānām ekasaptatyā manvantaram manvantaraiḥ caturdaśabhiḥ brāhmaṃ dinaṃ brahmadinānte",
    "GSP30abhtantu:319": " kālāgnidagdhe lokatraye anyatra ca lokatraye dhūmaprasvāpite sarve janā vegavad agnipreritā",
    "GSP30abhtantu:320": " janaloke pralayākalībhūya tiṣṭhanti // AbhTs_6.29",
    "GSP30abhtantu:321": " prabuddhās tu kūṣmāṇḍahāṭakeśādyā maholoke krīḍanti // AbhTs_6.30",
    "GSP30abhtantu:322": " tato niśāsamāptau brāhmī sṛṣṭiḥ // AbhTs_6.31",
    "GSP30abhtantu:323": " anena mānena varṣaśataṃ brahmāyuḥ // AbhTs_6.32",
    "GSP30abhtantu:324": " tat viṣṇoḥ dinaṃ tāvatī ca rātriḥ tasyāpi śatam āyuḥ // AbhTs_6.33",
    "GSP30abhtantu:325": " tat dinaṃ tadūrdhve rudralokaprabho rudrasya tāvatī rātriḥ prāgvat varṣaṃ tacchatam api ca avadhiḥ // AbhTs_6.34",
    "GSP30abhtantu:326": " tatra rudrasya tadavasitau śivatvagatiḥ rudrasya uktādhikārāvadhiḥ brahmāṇḍadhārakāṇāṃ tat dinaṃ śatarudrāṇāṃ niśā tāvatī teṣām api ca śatam āyuḥ // AbhTs_6.35",
    "GSP30abhtantu:327": " śatarudrakṣaye brahmāṇḍavināśaḥ // AbhTs_6.36",
    "GSP30abhtantu:328": " evaṃ jalatattvāt avyaktāntam etad eva krameṇa rudrāṇām āyuḥ // AbhTs_6.37",
    "GSP30abhtantu:329": " pūrvasyāyur uttarasya dinam iti // AbhTs_6.38",
    "GSP30abhtantu:330": " tataś ca brahmā rudrāś ca abādyadhikāriṇaḥ avyakte tiṣṭhanti iti // AbhTs_6.39",
    "GSP30abhtantu:331": " śrīkaṇṭhanāthaś ca tadā saṃhartā // AbhTs_6.40",
    "GSP30abhtantu:332": " eṣo 'vāntarapralayaḥ tatkṣaye sṛṣṭiḥ // AbhTs_6.41",
    "GSP30abhtantu:333": " tatra śāstrāntaram uktā api sṛjyante // AbhTs_6.42",
    "GSP30abhtantu:334": " yat tu śrīkaṇṭhanāthasya svam āyuḥ tat kañcukavāsināṃ rudrāṇāṃ dinaṃ tāvatī rajanī",
    "GSP30abhtantu:335": " teṣāṃ yad āyuḥ tat gahaneśadinaṃ tāvatī eva kṣapā tasyāṃ ca samastam eva māyāyāṃ",
    "GSP30abhtantu:336": " vilīyate // AbhTs_6.43",
    "GSP30abhtantu:337": " punaḥ gahaneśaḥ sṛjati // AbhTs_6.44",
    "GSP30abhtantu:338": " evaṃ yaḥ avyaktakālaḥ taṃ daśabhiḥ parārdhaiḥ guṇayitvā māyādinaṃ kathayet tāvatī rātriḥ // AbhTs_6.45",
    "GSP30abhtantu:339": " sa eva pralayaḥ // AbhTs_6.46",
    "GSP30abhtantu:340": " māyākālaḥ parārdhaśatena guṇita aiśvaratattve dinam // AbhTs_6.47",
    "GSP30abhtantu:341": " atra prāṇo jagat sṛjati tāvatī rātriḥ yatra prāṇapraśamaḥ prāṇe ca brahmabiladhāmni śānte 'pi yā saṃvit tatrāpy asti kramaḥ // AbhTs_6.48",
    "GSP30abhtantu:342": " aiśvare kāle parārdhaśataguṇite yā saṃkhyā tat sādāśivaṃ dinaṃ tāvatī niśā sa eva mahāpralayaḥ // AbhTs_6.49",
    "GSP30abhtantu:343": " sadāśivaḥ svakālaparikṣaye bindvardhacandranirodhikā ākramya nāde līyate nādaḥ śaktitattve tat vyāpinyāṃ sā ca anāśrite // AbhTs_6.50",
    "GSP30abhtantu:344": " śaktikālena parārdhakoṭiguṇitena anāśritadinam // AbhTs_6.51",
    "GSP30abhtantu:345": " anāśritaḥ sāmanase pade yat tat sāmanasyaṃ sāmyaṃ tat brahma // AbhTs_6.52",
    "GSP30abhtantu:346": " asmāt sāmanasyāt akalyāt kālāt nimeṣonmeṣamātratayā proktāśeṣakālaprasarapravilayacakrabhramodayaḥ // AbhTs_6.53",
    "GSP30abhtantu:347": " ekaṃ daśa śataṃ sahasram ayutaṃ lakṣaṃ niyutaṃ koṭiḥ arbudaṃ vṛndaṃ kharvaṃ nikharvaṃ",
    "GSP30abhtantu:348": " padmaṃ śaṅkuḥ samudram antyaṃ madhyam parārdham iti krameṇa daśaguṇitāni aṣṭādaśa",
    "GSP30abhtantu:349": " iti gaṇitavidhiḥ // AbhTs_6.54",
    "GSP30abhtantu:350": " evam asaṃkhyāḥ sṛṣṭipralayāḥ ekasmin mahāsṛṣṭirūpe prāṇe so 'pi saṃvidi sā upādhau sa cinmātre cinmātrasyaiva ayaṃ spando yad ayaṃ kālodayo nāma // AbhTs_6.55",
    "GSP30abhtantu:351": " tata eva svapnasaṃkalpādau vaicitryam asya na virodhāvaham // AbhTs_6.56",
    "GSP30abhtantu:352": " evaṃ yathā prāṇe kālodayaḥ tathā apāne 'pi hṛdayāt mūlapīṭhaparyantam // AbhTs_6.57",
    "GSP30abhtantu:353": " yathā ca hṛtkaṇṭhatālulalāṭarandhradvādaśānteṣu brahmaviṣṇurudreśasadāśivānāśritākhyaṃ",
    "GSP30abhtantu:354": " kāraṇaṣaṭkam tathaiva apāne 'pi hṛtkandānandasaṃkocavikāsadvādaśānteṣu bālyayauvanavārddhakanidhanapunarbhavamuktyadhipataya ete // AbhTs_6.58",
    "GSP30abhtantu:355": " atha samāne kālodayaḥ // AbhTs_6.59",
    "GSP30abhtantu:356": " samāno hārdīṣu daśāsu nāḍīṣu saṃcaran samaste dehe sāmyena rasādīn vāhayati /",
    "GSP30abhtantu:357": " tatra digaṣṭake saṃcaran taddikpaticeṣṭām iva pramātuḥ anukārayati // AbhTs_6.60",
    "GSP30abhtantu:358": " ūrdhvādhas tu saṃcaran tisṛṣu nāḍīṣu gatāgataṃ karoti // AbhTs_6.61",
    "GSP30abhtantu:359": " tatra viṣuvaddine bāhye prabhātakāle sapādāṃ ghaṭikāṃ madhyamārge vahati // AbhTs_6.62",
    "GSP30abhtantu:360": " tato navaśatāni prāṇavikṣepāṇām iti gaṇanayā bahiḥ sārdhaghaṭikādvayaṃ vāme dakṣiṇe vāme dakṣiṇe vāme iti pañca saṃkrāntayaḥ // AbhTs_6.63",
    "GSP30abhtantu:361": " tataḥ saṃkrāntipañcake vṛtte pādonāsu caturdaśasu ghaṭikāsu atikrāntāsu dakṣiṇaṃ śāradaṃ viṣuvanmadhyāhne nava prāṇaśatāni // AbhTs_6.64",
    "GSP30abhtantu:362": " tato 'pi dakṣiṇe vāme dakṣiṇe vāme dakṣiṇe iti saṃkrāntipañcakaṃ pratyekaṃ navaśatāni ity evaṃ rātrāv api iti // AbhTs_6.65",
    "GSP30abhtantu:363": " evaṃ viṣuvaddivase tadrātrau ca dvādaśa dvādaśa saṃkrāntayaḥ // AbhTs_6.66",
    "GSP30abhtantu:364": " tato dinavṛddhikṣayeṣu saṃkrāntivṛddhikṣayaḥ // AbhTs_6.67",
    "GSP30abhtantu:365": " evam ekasmin samānamaruti varṣadvayaṃ śvāsapraśvāsayogābhāvāt // AbhTs_6.68",
    "GSP30abhtantu:366": " atrāpi dvādaśābdodayādi pūrvavat // AbhTs_6.69",
    "GSP30abhtantu:367": " udāne tu dvādaśāntāvadhiś cāraḥ spandamātrātmanaḥ kālasya // AbhTs_6.70",
    "GSP30abhtantu:368": " atrāpi pūrvavat vidhiḥ // AbhTs_6.71",
    "GSP30abhtantu:369": " vyāne tu vyāpakatvāt akrame 'pi sūkṣmocchalattāyogena kālodayaḥ // AbhTs_6.72",
    "GSP30abhtantu:370": " atha varṇodayaḥ // AbhTs_6.73",
    "GSP30abhtantu:371": " tatra ardhaprahare ardhaprahare vargodayo viṣuvati samaḥ varṇasya varṇasya dve śate ṣoḍaśādhike prāṇānām bahiḥ ṣaṭtriṃśat caṣakāṇi iti udayaḥ ayam ayatnajo varṇodayaḥ // AbhTs_6.74",
    "GSP30abhtantu:372": " yatnajas tu mantrodayaḥ araghaṭṭaghaṭīyantravāhanavat ekānusaṃdhibalāt citraṃ mantrodayaṃ divāniśam anusaṃdadhat mantradevatayā saha tādātmyam eti // AbhTs_6.75",
    "GSP30abhtantu:373": " tatra sadodite prāṇacārasaṃkhyayaiva udayasaṃkhyā vyākhyātā taddviguṇite tadardham",
    "GSP30abhtantu:374": " ityādi krameṇa aṣṭottaraśate cakre dviśata udayaḥ iti krameṇa sthūlasūkṣme cārasvarūpe",
    "GSP30abhtantu:375": " viśrāntasya prāṇacāre kṣīṇe kālagrāse vṛtte sampūrṇām ekam evedaṃ saṃvedanaṃ citraśaktinirbharaṃ",
    "GSP30abhtantu:376": " bhāsate // AbhTs_6.76",
    "GSP30abhtantu:377": " kālabheda eva saṃvedanabhedakaḥ na vedyabhedaḥ śikharasthajñānavat jñānasya yāvān",
    "GSP30abhtantu:378": " avasthitikālaḥ sa eva kṣaṇaḥ prāṇodaye ca ekasmin ekam eva jñānam avaśyaṃ caitat",
    "GSP30abhtantu:379": " anyathā vikalpajñānam ekaṃ na kiṃcit syāt kramikaśabdārūṣitatvāt mātrāyā api kramikatvāt // AbhTs_6.77",
    "GSP30abhtantu:380": " yad āha tasyādita udāttam ardhahrasvam iti // AbhTs_6.78",
    "GSP30abhtantu:381": " tasmāt spandāntaraṃ yāvat na uditaṃ tāvat ekam eva jñānam // AbhTs_6.79",
    "GSP30abhtantu:382": " ata eva ekāśīti padasmaraṇasamaye vividhadharmānupraveśamukhena eka eva asau parameśvaraviṣayo vikalpaḥ kālagrāse na avikalpātmā eva sampadyate iti // AbhTs_6.80",
    "GSP30abhtantu:383": " evam akhilaṃ kālādhvānaṃ prāṇodaya eva paśyan sṛṣṭisaṃhārāṃś ca vicitrān niḥsaṃkhyān tatraiva ākalayan ātmana eva pārameśvaryaṃ pratyabhijānan mukta eva bhavati iti // AbhTs_6.81",
    "GSP30abhtantu:384": " saṃvidrūpasyātmanaḥ prāṇaśaktiṃ paśyan rūpaṃ tatragaṃ cātikālam /",
    "GSP30abhtantu:385": " sākaṃ sṛṣṭisthemasaṃhāracakrair nityodyukto bhairavībhāvam eti // AbhTs_6.82",
    "GSP30abhtantu:386": " Tantrasāra, Saptamam āhnikam",
    "GSP30abhtantu:387": " tatra samasta eva ayaṃ mūrtivaicitryābhāsanaśaktijo deśādhvā saṃvidi viśrāntaḥ taddvāreṇa",
    "GSP30abhtantu:388": " śūnye buddhau prāṇe nāḍīcakrānucakreṣu bahiḥ śarīre yāval liṅgasthaṇḍilapratimādau",
    "GSP30abhtantu:389": " samasto 'dhvā pariniṣṭhitaḥ taṃ samastam adhvānaṃ dehe vilāpya dehaṃ ca prāṇe taṃ",
    "GSP30abhtantu:390": " dhiyi tāṃ śūnye tatsaṃvedane nirbharaparipūrṇasaṃvit sampadyate ṣaṭtriṃśattattvasvarūpajñaḥ",
    "GSP30abhtantu:391": " taduttīrṇāṃ saṃvidaṃ paramaśivarūpāṃ paśyan viśvamayīm api saṃvedayeta aparathā vedyabhāgam",
    "GSP30abhtantu:392": " eva kaṃcit paratvena gṛhṇīyān māyāgarbhādhikāriṇaṃ viṣṇubrahmādikaṃ vā tasmād avaśyaṃ",
    "GSP30abhtantu:393": " prakriyājñānapareṇa bhavitavyam // AbhTs_7.1",
    "GSP30abhtantu:394": " tad uktaṃ na prakriyāparaṃ jñānam iti // AbhTs_7.2",
    "GSP30abhtantu:395": " tatra pṛthivītattvaṃ śatakoṭipravistīrṇaṃ brahmāṇḍagolakarūpam // AbhTs_7.3",
    "GSP30abhtantu:396": " tasya antaḥ kālāgnir narakāḥ pātālāni pṛthivī svargo yāvad brahmaloka iti // AbhTs_7.4",
    "GSP30abhtantu:397": " brahmāṇḍabāhye rudrāṇāṃ śatam // AbhTs_7.5",
    "GSP30abhtantu:398": " na ca brahmāṇḍānāṃ saṃkhyā vidyate // AbhTs_7.6",
    "GSP30abhtantu:399": " tato dharātattvād daśaguṇaṃ jalatattvam // AbhTs_7.7",
    "GSP30abhtantu:400": " tata uttarottaraṃ daśaguṇam ahaṃkārāntam // AbhTs_7.8",
    "GSP30abhtantu:401": " tad yathā jalaṃ tejo vāyur nabhaḥ tanmātrapañcakākṣaikādaśagarbho 'haṃkāraś ceti // AbhTs_7.9",
    "GSP30abhtantu:402": " ahaṃkārāt śataguṇaṃ buddhitattvam // AbhTs_7.10",
    "GSP30abhtantu:403": " tataḥ sahasradhā prakṛtitattvam etāvat prakṛtyaṇḍam // AbhTs_7.11",
    "GSP30abhtantu:404": " tac ca brahmāṇḍavad asaṃkhyam // AbhTs_7.12",
    "GSP30abhtantu:405": " prakṛtitattvāt puruṣatattvaṃ ca daśasahasradhā // AbhTs_7.13",
    "GSP30abhtantu:406": " puruṣān niyatiḥ lakṣadhā // AbhTs_7.14",
    "GSP30abhtantu:407": " niyater uttarottaraṃ daśalakṣadhā kalātattvāntam // AbhTs_7.15",
    "GSP30abhtantu:408": " tad yathā niyatiḥ rāgo 'śuddhavidyā kālaḥ kalā ceti // AbhTs_7.16",
    "GSP30abhtantu:409": " kalātattvāt koṭidhā māyā etāvat māyāṇḍam // AbhTs_7.17",
    "GSP30abhtantu:410": " māyātattvāt śuddhavidyā daśakoṭiguṇitā // AbhTs_7.18",
    "GSP30abhtantu:411": " vidyātattvād īśvaratattvaṃ śatakoṭidhā // AbhTs_7.19",
    "GSP30abhtantu:412": " īśvaratattvāt sādākhyaṃ sahasrakoṭidhā // AbhTs_7.20",
    "GSP30abhtantu:413": " sādākhyāt vṛndaguṇitaṃ śaktitattvam iti śaktyaṇḍam // AbhTs_7.21",
    "GSP30abhtantu:414": " sā śaktir vyāpya yato viśvam adhvānam antarbahir āste tasmād vyāpinī // AbhTs_7.22",
    "GSP30abhtantu:415": " evam etāni uttarottaram āvaraṇatayā vartamānāni tattvāny uttaraṃ vyāpakaṃ pūrvaṃ vyāpyam iti sthityā vartante // AbhTs_7.23",
    "GSP30abhtantu:416": " yāvad aśeṣaśaktitattvānto 'dhvā śivatattvena vyāptaḥ // AbhTs_7.24",
    "GSP30abhtantu:417": " śivatattvaṃ punar aparimeyaṃ sarvādhvottīrṇaṃ sarvādhvavyāpakaṃ ca // AbhTs_7.25",
    "GSP30abhtantu:418": " etat tattvāntarālavartīni yāni bhuvanāni tatpataya eva atra pṛthivyāṃ sthitā iti // AbhTs_7.26",
    "GSP30abhtantu:419": " teṣv āyataneṣu ye mriyante teṣāṃ tatra tatra gatiṃ te vitaranti // AbhTs_7.27",
    "GSP30abhtantu:420": " kramāc ca ūrdhvordhvaṃ prerayanti dīkṣākrameṇa // AbhTs_7.28",
    "GSP30abhtantu:421": " Tantrasāra, Aṣṭamam āhnikam",
    "GSP30abhtantu:422": " yad idaṃ vibhavātmakaṃ bhuvanajātam uktaṃ garbhīkṛtānantavicitrabhoktṛbhogyaṃ tatra yad anugataṃ mahāprakāśarūpaṃ tat mahāsāmānyakalpaṃ paramaśivarūpam",
    "GSP30abhtantu:423": " yat tu katipayakatipayabhedānugataṃ rūpaṃ tat tattvaṃ yathā pṛthivī nāma dyutikāṭhinyasthaulyādirūpā",
    "GSP30abhtantu:424": " kālāgniprabhṛtivīrabhadrāntabhuvaneśādhiṣṭhitasamastabrahmāṇḍānugatā // AbhTs_8.2",
    "GSP30abhtantu:425": " tatra eṣāṃ tattvānāṃ kāryakāraṇabhāvo darśyate sa ca dvividhaḥ // AbhTs_8.3",
    "GSP30abhtantu:426": " pāramārthikaḥ sṛṣṭeś ca // AbhTs_8.4",
    "GSP30abhtantu:427": " tatra pāramārthika etāvān kāryakāraṇabhāvo yad uta kartṛsvabhāvasya svatantrasya",
    "GSP30abhtantu:428": " bhagavata evaṃvidhena śivādidharāntena vapuṣā svarūpabhinnena svarūpaviśrāntena ca",
    "GSP30abhtantu:429": " prathanam // AbhTs_8.5",
    "GSP30abhtantu:430": " kalpitas tu kāryakāraṇabhāvaḥ parameśecchayā niyatiprāṇayā nirmitaḥ sa ca yāvati",
    "GSP30abhtantu:431": " yadā niyatapaurvāparyāvabhāsanaṃ saty api adhike svarūpānugatam etāvaty eva tena",
    "GSP30abhtantu:432": " yogīcchāto 'pi aṅkuro bījād api svapnādau ghaṭāder apīti // AbhTs_8.6",
    "GSP30abhtantu:433": " tatrāpi ca parameśvarasya kartṛtvānapāya iti akalpito 'pi asau pāramārthikaḥ sthita eva // AbhTs_8.7",
    "GSP30abhtantu:434": " pāramārthike hi bhittisthānīye sthite rūpe sarvam idam ullikhyamānaṃ ghaṭate na anyathā ata eva sāmagryā eva kāruṇatvaṃ yuktam // AbhTs_8.8",
    "GSP30abhtantu:435": " sā hi samastabhāvasaṃdarbhamayī svatantrasaṃvedanamahimnā tathā niyatanijanijadeśakālabhāvarāśisvabhāvā",
    "GSP30abhtantu:436": " pratyekaṃ vastusvarūpaniṣpattisamaye tathābhūtā tathābhūtāyā hi anyathābhāvo yathā",
    "GSP30abhtantu:437": " yathā adhikībhavati tathā tathā kāryasyāpi vijātīyatvaṃ tāratamyena puṣyati // AbhTs_8.9",
    "GSP30abhtantu:438": " ity evaṃ saṃvedanasvātantryasvabhāvaḥ parameśvara eva viśvabhāvaśarīro ghaṭāder nirmātā",
    "GSP30abhtantu:439": " kumbhakārasaṃvidas tato 'nadhikatvāt kumbhakāraśarīrasya ca bhāvarāśimadhye nikṣepāt",
    "GSP30abhtantu:440": " kathaṃ kumbhakāraśarīrasya kartṛtvābhimānaḥ iti cet parameśvarakṛta evāsau ghaṭādivat",
    "GSP30abhtantu:441": " bhaviṣyati // AbhTs_8.10",
    "GSP30abhtantu:442": " tasmāt sāmagrīvādo 'pi viśvaśarīrasya saṃvedanasyaiva kartṛtāyām upodbalakaḥ // AbhTs_8.11",
    "GSP30abhtantu:443": " merau hi tatrasthe na bhavet tathāvidho ghaṭaḥ // AbhTs_8.12",
    "GSP30abhtantu:444": " evaṃ kalpite 'smin kāryatve śāstreṣu tattvānāṃ kāryakāraṇabhāvaṃ prati yat bahuprakāratvaṃ tad api saṃgataṃ gomayāt kīṭāt yogīcchāto mantrād auṣadhāt vṛścikodayavat // AbhTs_8.13",
    "GSP30abhtantu:445": " tatra nijatantradṛśā taṃ kalpitaṃ darśayāmaḥ // AbhTs_8.14",
    "GSP30abhtantu:446": " tatra parameśvaraḥ pañcabhiḥ śaktibhiḥ nirbhara ity uktam sa svātantryāt śaktiṃ tāṃ tāṃ mukhyatayā prakaṭayan pañcadhā tiṣṭhati // AbhTs_8.15",
    "GSP30abhtantu:447": " citprādhānye śivatattvam ānandaprādhānye śaktitattvam icchāprādhānye sadāśivatattvam",
    "GSP30abhtantu:448": " icchāyā hi jñānakriyayoḥ sāmyarūpābhyupagamātmakatvāt jñānaśaktiprādhānye īśvaratattvam",
    "GSP30abhtantu:449": " kriyāśaktiprādhānye vidyātattvam iti // AbhTs_8.16",
    "GSP30abhtantu:450": " atra ca tattveśvarāḥ śivaśaktisadāśiveśvarānantāḥ brahmeva nivṛttau eṣāṃ sāmānyarūpāṇāṃ",
    "GSP30abhtantu:451": " viśeṣā anugativiṣayāḥ pañca tadyathā śāmbhavāḥ śāktāḥ mantramaheśvarāḥ mantreśvarāḥ",
    "GSP30abhtantu:452": " mantrā iti śuddhādhvā // AbhTs_8.17",
    "GSP30abhtantu:453": " iyati sākṣāt śivaḥ kartā aśuddhaṃ punar adhvānam anantāparanāmāghoreśaḥ sṛjati īśvarecchāvaśena prakṣubdhabhogalolikānām aṇūnāṃ bhogasiddhyartham",
    "GSP30abhtantu:454": " tatra loliko 'pūrṇam anyatārūpaḥ parispandaḥ akarmakam abhilāṣamātram eva bhaviṣyad avacchedayogyateti na malaḥ puṃsas tattvāntaram // AbhTs_8.19",
    "GSP30abhtantu:455": " rāgatattvaṃ tu karmāvacchinno 'bhilāṣaḥ // AbhTs_8.20",
    "GSP30abhtantu:456": " karma tu tatra karmamātraṃ buddhidharmas tu rāgaḥ karmabhedacitra iti vibhāgo vakṣyate // AbhTs_8.21",
    "GSP30abhtantu:457": " so 'yaṃ malaḥ parameśvarasya svātmapracchādanecchātaḥ nānyat kiṃcit vastv api ca tatparameśvarecchātmanaiva dharāder api vastutvāt // AbhTs_8.22",
    "GSP30abhtantu:458": " sa ca malo vijñānakevale vidyamāno dhvaṃsonmukha iti na svakāryaṃ karma āpyāyati // AbhTs_8.23",
    "GSP30abhtantu:459": " pralayakevalasya tu jṛmbhamāṇa eva āsta iti malopodbalitaṃ karma saṃsāravaicitryabhoge",
    "GSP30abhtantu:460": " nimittam iti tadbhogavāsanānuviddhānām aṇūnāṃ bhogasiddhaye śrīmān aghoreśaḥ sṛjati",
    "GSP30abhtantu:461": " iti yuktam uktaṃ malasya ca prakṣobha īśvarecchābalād eva jaḍasya svataḥ kutracid",
    "GSP30abhtantu:462": " api asāmarthyāt // AbhTs_8.24",
    "GSP30abhtantu:463": " aṇur nāma kila cidacidrūpāvabhāsa eva tasya cidrūpam aiśvaryam eva acidrūpataiva",
    "GSP30abhtantu:464": " malaḥ tasya ca sṛjataḥ parameśvarecchāmayaṃ tata eva ca nityaṃ srakṣyamāṇavastugatasya",
    "GSP30abhtantu:465": " rūpasya jaḍatayābhāsayiṣyamāṇatvāt jaḍaṃ sakalakāryavyāpanādirūpatvāc ca vyāpakaṃ",
    "GSP30abhtantu:466": " māyākhyaṃ tattvam upādānakāraṇaṃ tadavabhāsakāriṇī ca parameśvarasya māyā nāma śaktis",
    "GSP30abhtantu:467": " tato 'nyaiva // AbhTs_8.25",
    "GSP30abhtantu:468": " evaṃ kalāditattvānāṃ dharāntānām api dvairūpyaṃ nirūpyam // AbhTs_8.26",
    "GSP30abhtantu:469": " atra ca dvairūpye pramāṇam api āhur abhinavaguptaguravaḥ // AbhTs_8.27",
    "GSP30abhtantu:470": " yat saṃkalpe bhāti tat pṛthagbhūtaṃ bahir api asti sphuṭena vapuṣā ghaṭa iva // AbhTs_8.28",
    "GSP30abhtantu:471": " tathā ca māyākalādikhapuṣpāder api eṣaiva vartanī iti kevalānvayī hetuḥ // AbhTs_8.29",
    "GSP30abhtantu:472": " anena ca māyākalāprakṛtibuddhyādiviṣayaṃ sākṣātkārarūpaṃ jñānaṃ ye bhajante te 'pi siddhāḥ siddhā eva // AbhTs_8.30",
    "GSP30abhtantu:473": " evaṃ sthite māyātattvāt viśvaprasavaḥ // AbhTs_8.31",
    "GSP30abhtantu:474": " sa ca yady api akramam eva tathāpi uktadṛśā kramo 'vabhāsate iti // AbhTs_8.32",
    "GSP30abhtantu:475": " so 'pi ucyate tatra pratyātma kalādivargo bhinnaḥ // AbhTs_8.33",
    "GSP30abhtantu:476": " tatkāryasya kartṛtvopodbalanādeḥ pratyātmabhedena upalambhāt sa tu vargaḥ kadācit",
    "GSP30abhtantu:477": " ekībhavet api īśvarecchayā sāmājikātmanām iva tatra sarvo 'yaṃ kalādivargaḥ śuddhaḥ",
    "GSP30abhtantu:478": " yaḥ parameśvaraviṣayatayā tatsvarūpalābhānuguṇanijakāryakārī saṃsārapratidvaṃdvitvāt // AbhTs_8.34",
    "GSP30abhtantu:479": " sa ca parameśvaraśaktipātavaśāt tathā bhavati iti vakṣyāmas tatprakāśane // AbhTs_8.35",
    "GSP30abhtantu:480": " aśuddhas tu tadviparītaḥ // AbhTs_8.36",
    "GSP30abhtantu:481": " tatra māyātaḥ kalā jātā yā suptasthānīyam aṇuṃ kiṃcitkartṛtvena yunakti sā ca ucchūnateva",
    "GSP30abhtantu:482": " saṃsārabījasya māyāṇvor ubhayoḥ saṃyogāt utpannāpi māyāṃ vikaroti na avikāryam aṇum",
    "GSP30abhtantu:483": " iti māyākāryatvam asyāḥ // AbhTs_8.37",
    "GSP30abhtantu:484": " evam anyonyaśleṣāt alakṣaṇīyāntaratvaṃ puṃskalayoḥ // AbhTs_8.38",
    "GSP30abhtantu:485": " māyāgarbhādhikāriṇas tu kasyacid īśvarasya prasādāt sarvakarmakṣaye māyāpuruṣaviveko",
    "GSP30abhtantu:486": " bhavati yena māyordhve vijñānākala āste na jātucit māyādhaḥ kalāpuṃviveko vā yena",
    "GSP30abhtantu:487": " kalordhve tiṣṭhati // AbhTs_8.39",
    "GSP30abhtantu:488": " prakṛtipuruṣaviveko vā yena pradhānādho na saṃsaret // AbhTs_8.40",
    "GSP30abhtantu:489": " malapuruṣaviveke tu śivasamānatvam // AbhTs_8.41",
    "GSP30abhtantu:490": " puruṣapūrṇatādṛṣṭau tu śivatvam eveti // AbhTs_8.42",
    "GSP30abhtantu:491": " evaṃ kalātattvam eva kiṃcitkartṛtvadāyi na ca // AbhTs_8.43",
    "GSP30abhtantu:492": " kartṛtvam ajñasya iti // AbhTs_8.44",
    "GSP30abhtantu:493": " kiṃcijjñatvadāyiny aśuddhavidyā kalāto jātā sā ca vidyā buddhiṃ paśyati tadgatāṃś ca sukhādīn vivekena gṛhṇāti // AbhTs_8.45",
    "GSP30abhtantu:494": " buddher guṇasaṃkīrṇākārāyā vivekena grahītum asāmarthyāt // AbhTs_8.46",
    "GSP30abhtantu:495": " tasmāt buddhipratibimbito bhāvo vidyayā vivicyate // AbhTs_8.47",
    "GSP30abhtantu:496": " kiṃcitkartṛtvaṃ kiṃcidbhāgasiddhaye kvacid eva kartṛtvam ity atra arthe paryavasyati kvacid eva ca ity atra bhāge rāgatattvasya vyāpāraḥ //",
    "GSP30abhtantu:497": " na ca avairāgyakṛtaṃ tat avairāgyasyāpi araktidarśanāt // AbhTs_8.49",
    "GSP30abhtantu:498": " vairāgye dharmādāv api raktir dṛśyate // AbhTs_8.50",
    "GSP30abhtantu:499": " tṛptasya ca annādau avairāgyābhāve 'pi antaḥstharāgānapāyāt // AbhTs_8.51",
    "GSP30abhtantu:500": " tena vinā punar avairāgyānutpattiprasaṅgāt // AbhTs_8.52",
    "GSP30abhtantu:501": " kālaś ca kāryaṃ kalayaṃs tadavacchinnaṃ kartṛtvam api kalayati tulye kvacittve asminn eva kartṛtvam ity atrārthe niyater vyāpāraḥ // AbhTs_8.53",
    "GSP30abhtantu:502": " kāryakāraṇabhāve 'pi asyā eva vyāpāraḥ tena kalāta eva etac catuṣkaṃ jātam idam eva",
    "GSP30abhtantu:503": " kiṃcid adhunā jānan abhiṣvaktaḥ karomi ity evaṃrūpā saṃvid dehapuryaṣṭakādigatā paśur",
    "GSP30abhtantu:504": " ity ucyate // AbhTs_8.54",
    "GSP30abhtantu:505": " tad idaṃ māyādiṣaṭkaṃ kañcukaṣaṭkam ucyate // AbhTs_8.55",
    "GSP30abhtantu:506": " saṃvido māyayā apahastitatvena kalādīnām uparipātināṃ kañcukavat avasthānāt // AbhTs_8.56",
    "GSP30abhtantu:507": " evaṃ kiṃcitkartṛtvaṃ yat māyākāryaṃ tatra kiṃcit tv aviśiṣṭaṃ yat kartṛtvaṃ viśeṣyaṃ tatra vyāpriyamāṇā kalā vidyādiprasavahetuḥ iti nirūpitam",
    "GSP30abhtantu:508": " idānīṃ viśeṣaṇabhāgo yaḥ kiṃcid ity ukto jñeyaḥ kāryaś ca taṃ yāvat sā kalā svātmanaḥ",
    "GSP30abhtantu:509": " pṛthak kurute tāvat eṣa eva sukhaduḥkhamohātmakabhogyaviśeṣānusyūtasya sāmānyamātrasya",
    "GSP30abhtantu:510": " tadguṇasāmyāparanāmnaḥ prakṛtitattvasya sargaḥ iti bhoktṛbhogyayugalasya samam eva",
    "GSP30abhtantu:511": " kalātattvāyattā sṛṣṭiḥ // AbhTs_8.58",
    "GSP30abhtantu:512": " atra caiṣāṃ vāstavena pathā kramavandhyaiva sṛṣṭir ity uktaṃ kramāvabhāso 'pi cāstīty api uktam eva // AbhTs_8.59",
    "GSP30abhtantu:513": " kramaś ca vidyārāgādīnāṃ vicitro 'pi dṛṣṭaḥ kaścid rajyan vetti ko 'pi vidan rajyate ityādi // AbhTs_8.60",
    "GSP30abhtantu:514": " tena bhinnakramanirūpaṇam api rauravādiṣu śāstreṣu aviruddhaṃ mantavyaṃ tad eva tu bhogyasāmānyaṃ prakṣobhagataṃ guṇatattvam // AbhTs_8.61",
    "GSP30abhtantu:515": " yatra sukhaṃ bhogyarūpaprakāśaḥ sattvam duḥkhaṃ prakāśāprakāśāndolanātmakam ata eva kriyārūpaṃ rajaḥ mohaḥ prakāśābhāvarūpas tamaḥ // AbhTs_8.62",
    "GSP30abhtantu:516": " tritayam api etat bhogyarūpam // AbhTs_8.63",
    "GSP30abhtantu:517": " evaṃ kṣubdhāt pradhānāt kartavyāntarodayaḥ na akṣubdhād iti // AbhTs_8.64",
    "GSP30abhtantu:518": " kṣobhaḥ avaśyam eva antarāle abhyupagantavya iti siddhaṃ sāṃkhyāparidṛṣṭaṃ pṛthagbhūtaṃ guṇatattvam // AbhTs_8.65",
    "GSP30abhtantu:519": " sa ca kṣobhaḥ prakṛtes tattveśādhiṣṭhānād eva anyathā niyataṃ puruṣaṃ prati iti na sidhyet // AbhTs_8.66",
    "GSP30abhtantu:520": " tato guṇatattvāt buddhitattvaṃ yatra puṃprakāśo viṣayaś ca pratibimbam arpayataḥ // AbhTs_8.67",
    "GSP30abhtantu:521": " buddhitattvāt ahaṃkāro yena buddhipratibimbite vedyasamparke kaluṣe puṃprakāśe anātmani ātmābhimānaḥ śuktau rajatābhimānavat // AbhTs_8.68",
    "GSP30abhtantu:522": " ata eva kāra ity anena kṛtakatvam asya uktaṃ sāṃkhyasya tu tat na yujyate sa hi na ātmano 'haṃvimarśamayatām icchati vayaṃ tu kartṛtvam api tasya icchāmaḥ // AbhTs_8.69",
    "GSP30abhtantu:523": " tac ca śuddhaṃ vimarśa eva apratiyogi svātmacamatkārarūpo 'ham iti // AbhTs_8.70",
    "GSP30abhtantu:524": " eṣo 'sya ahaṃkārasya karaṇaskandhaḥ // AbhTs_8.71",
    "GSP30abhtantu:525": " prakṛtiskandhas tu tasyaiva trividhaḥ sattvādibhedāt // AbhTs_8.72",
    "GSP30abhtantu:526": " tatra sāttviko yasmāt manaś ca buddhīndriyapañcakaṃ ca tatra manasi janye sarvatanmātrajananasāmarthyayuktaḥ sa janakaḥ // AbhTs_8.73",
    "GSP30abhtantu:527": " śrotre tu śabdajananasāmarthyaviśiṣṭa iti yāvat ghrāṇe gandhajananayogyatāyukta iti",
    "GSP30abhtantu:528": " bhautikam api na yuktam ahaṃ śṛṇomi ityādyanugamāc ca sphuṭam āhaṃkārikatvam karaṇatvena",
    "GSP30abhtantu:529": " ca avaśyaṃ kartraṃśasparśitvam anyathā karaṇāntarayojanāyām anavasthādyāpātāt // AbhTs_8.74",
    "GSP30abhtantu:530": " kartraṃśaś ca ahaṃkāra eva tena mukhye karaṇe dve puṃsaḥ jñāne vidyā kriyāyāṃ kalā",
    "GSP30abhtantu:531": " andhasya paṅgoś ca ahaṃtārūpajñānakriyānapagamāt udriktatanmātrabhāgaviśiṣṭāt tu",
    "GSP30abhtantu:532": " sāttvikād eva ahaṃkārāt karmendriyapañcakam ahaṃ gacchāmi iti ahaṃkāraviśiṣṭaḥ kāryakaraṇakṣamaḥ",
    "GSP30abhtantu:533": " pādendriyaṃ tasya mukhyādhiṣṭhānaṃ bāhyam anyatrāpi tad asty eva iti rugṇasyāpi na",
    "GSP30abhtantu:534": " gativicchedaḥ // AbhTs_8.75",
    "GSP30abhtantu:535": " na ca kartavyasāṃkaryamuktād eva hetoḥ kriyā karaṇakāryā mukhyaṃ ca gamanādīnāṃ kriyātvaṃ",
    "GSP30abhtantu:536": " na rūpādyupalambhasya tasya kāṇādatantre guṇatvāt tasmāt avaśyābhyupeyaḥ karmendriyavargaḥ // AbhTs_8.76",
    "GSP30abhtantu:537": " sa ca pañcakaḥ anusaṃdhes tāvattvāt // AbhTs_8.77",
    "GSP30abhtantu:538": " tathā hi bahis tāvat tyāgāya vā anusaṃdhiḥ ādānāya vā dvayāya vā ubhayarahitatvena svarūpaviśrāntaye vā tatra krameṇa pāyuḥ pāṇiḥ pāda upastha iti // AbhTs_8.78",
    "GSP30abhtantu:539": " antaḥ prāṇāśrayakarmānusaṃdhes tu vāgindriyam tena indriyādhiṣṭhāne haste yat gamanaṃ",
    "GSP30abhtantu:540": " tad api pādendriyasyaiva karma iti mantavyam tena karmānantyam api na indriyānantyam",
    "GSP30abhtantu:541": " āvahet iyati rājasasya upaśleṣakatvam ity āhuḥ // AbhTs_8.79",
    "GSP30abhtantu:542": " anye tu rājasān mana ity āhuḥ // AbhTs_8.80",
    "GSP30abhtantu:543": " anye tu sāttvikāt mano rājasāc ca indriyāṇi iti // AbhTs_8.81",
    "GSP30abhtantu:544": " bhoktraṃśāc chādakāt tu tamaḥpradhānāhaṃkārāt tanmātrāṇi vedyaikarūpāṇi pañca // AbhTs_8.82",
    "GSP30abhtantu:545": " śabdaviśeṣāṇāṃ hi kṣobhātmanāṃ yad ekam akṣobhātmakaṃ prāgbhāvi sāmānyam aviśeṣātmakaṃ tat śabdatanmātram // AbhTs_8.83",
    "GSP30abhtantu:546": " evaṃ gandhānte 'pi vācyam // AbhTs_8.84",
    "GSP30abhtantu:547": " tatra śabdatanmātrāt kṣubhitāt avakāśadānavyāpāraṃ nabhaḥ śabdasya vācyādhyāsāvakāśasahatvāt // AbhTs_8.85",
    "GSP30abhtantu:548": " śabdatanmātraṃ kṣubhitaṃ vāyuḥ śabdas tu asya nabhasā virahābhāvāt // AbhTs_8.86",
    "GSP30abhtantu:549": " rūpaṃ kṣubhitaṃ tejaḥ pūrvaguṇau tu pūrvavat // AbhTs_8.87",
    "GSP30abhtantu:550": " rasaḥ kṣubhita āpaḥ pūrve trayaḥ pūrvavat // AbhTs_8.88",
    "GSP30abhtantu:551": " gandhaḥ kṣubhito dharā pūrve catvāraḥ pūrvavat // AbhTs_8.89",
    "GSP30abhtantu:552": " anye śabdasparśābhyāṃ vāyuḥ ityādikrameṇa pañcabhyo dharaṇī iti manyante // AbhTs_8.90",
    "GSP30abhtantu:553": " guṇasamudāyamātraṃ ca pṛthivī nānyo guṇī kaścit // AbhTs_8.91",
    "GSP30abhtantu:554": " asmiṃś ca tattvakalāpe ūrdhvordhvaguṇaṃ vyāpakaṃ nikṛṣṭaguṇaṃ tu vyāpyam // AbhTs_8.92",
    "GSP30abhtantu:555": " sa eva guṇasya utkarṣo yat tena vinā guṇāntaraṃ na upapadyate tena pṛthivītattvaṃ",
    "GSP30abhtantu:556": " śivatattvāt prabhṛti jalatattvena vyāptam evaṃ jalaṃ tejasā ityādi yāvac chaktitattvam // AbhTs_8.93",
    "GSP30abhtantu:557": " Tantrasāra, Navamam āhnikam",
    "GSP30abhtantu:558": " sa ca saptadhā ṣaḍardhaśāstra eva paraṃ parameśena uktaḥ // AbhTs_9.1",
    "GSP30abhtantu:559": " tatra śivāḥ mantramaheśāḥ mantreśāḥ mantrāḥ vijñānākalāḥ pralayākalāḥ sakalā iti sapta śaktimantaḥ // AbhTs_9.2",
    "GSP30abhtantu:560": " eṣāṃ saptaiva śaktayaḥ tadbhedāt pṛthivyādipradhānatattvāntaṃ caturdaśabhir bhedaiḥ pratyekaṃ svaṃ rūpaṃ pañcadaśam // AbhTs_9.3",
    "GSP30abhtantu:561": " tatra svaṃ rūpaṃ prameyatāyogyaṃ svātmaniṣṭham aparābhaṭṭārikānugrahāt pramātṛṣu",
    "GSP30abhtantu:562": " udriktaśaktiṣu yat viśrāntibhājanaṃ tat tasyaiva śāktaṃ rūpaṃ śrīmatparāparānugrahāt",
    "GSP30abhtantu:563": " tac ca saptavidhaṃ śaktīnāṃ tāvattvāt // AbhTs_9.4",
    "GSP30abhtantu:564": " śaktimadrūpapradhāne tu pramātṛvarge yat viśrāntaṃ tac chaktimac chivarūpaṃ śrīmatparābhaṭṭārikānugrahāt tad api saptavidham // AbhTs_9.5",
    "GSP30abhtantu:565": " pramātṝṇāṃ śivāt prabhṛti sakalāntānāṃ tāvatām uktatvāt // AbhTs_9.6",
    "GSP30abhtantu:566": " tatra śaktibhedād eva pramātṝṇāṃ bhedaḥ sa ca sphuṭīkaraṇārthaṃ sakalādikrameṇa bhaṇyate",
    "GSP30abhtantu:567": " tatra sakalasya vidyākale śaktiḥ tadviśeṣarūpatvāt buddhikarmākṣaśaktīnāṃ pralayākalasya",
    "GSP30abhtantu:568": " tu te eva nirviṣayatvāt asphuṭe // AbhTs_9.7",
    "GSP30abhtantu:569": " vijñānākalasya te eva vigalatkalpe tatsaṃskārasacivā prabudhyamānā śuddhavidyā mantrasya // AbhTs_9.8",
    "GSP30abhtantu:570": " tatsaṃskārahīnā saiva prabuddhā mantreśasya // AbhTs_9.9",
    "GSP30abhtantu:571": " saiva icchāśaktirūpatāṃ svātantryasvabhāvāṃ jighṛkṣantī mantramaheśvarasya // AbhTs_9.10",
    "GSP30abhtantu:572": " icchātmikā sphuṭasvātantryātmikā śivasya iti śaktibhedāḥ sapta mukhyāḥ // AbhTs_9.11",
    "GSP30abhtantu:573": " taduparāgakṛtaś ca śaktimatsu pramātṛṣu bhedaḥ karaṇabhedasya kartṛbhedaparyavasānāt śakter eva ca avyatiriktāyāḥ karaṇīkartuṃ śakyatvāt na anyasya anavasthādyāpatteḥ // AbhTs_9.12",
    "GSP30abhtantu:574": " vastutaḥ punar eka eva citsvātantryānandaviśrāntaḥ pramātā tatra pṛthivī svarūpamātraviśrāntā",
    "GSP30abhtantu:575": " yadā vedyate tadā svarūpam asyāḥ kevalaṃ bhāti caitracakṣurdṛṣṭaṃ caitraviditaṃ jānāmīti",
    "GSP30abhtantu:576": " tatra sakalaśaktikṛtaṃ sakalaśaktimadrūpakṛtaṃ svarūpāntaraṃ bhāty eva evaṃ śivāntam",
    "GSP30abhtantu:577": " api vācyaṃ śivaśaktiniṣṭhaṃ śivasvabhāvaviśrāntaṃ ca viśvaṃ jānāmi iti pratyayasya",
    "GSP30abhtantu:578": " vilakṣaṇasya bhāvāt // AbhTs_9.13",
    "GSP30abhtantu:579": " nanu bhāvasya cet vedyatā svaṃ vapuḥ tat sarvān prati vedyatvaṃ vedyatvam api vedyam",
    "GSP30abhtantu:580": " ity anavasthā tayā ca jagato 'ndhasuptatvaṃ suprakāśam eva tayā ca vedyatvāvedyatve",
    "GSP30abhtantu:581": " viruddhadharmayoga iti doṣaḥ atra ucyate // AbhTs_9.14",
    "GSP30abhtantu:582": " na tat svaṃ vapuḥ svarūpasya pṛthaguktatvāt kiṃ tarhi tat pramātṛśaktau pramātari",
    "GSP30abhtantu:583": " ca yat viśrāntibhājanaṃ yat rūpaṃ tat khalu tat tat svaprakāśam eva tat prakāśate",
    "GSP30abhtantu:584": " na tu kiṃcid api prati iti sarvajñatvam anavasthāviruddhadharmayogaś ca iti dūrāpāstam // AbhTs_9.15",
    "GSP30abhtantu:585": " anantapramātṛsaṃvedyam api ekam eva tat tasya rūpaṃ tāvati teṣām ekābhāsarūpatvāt",
    "GSP30abhtantu:586": " iti na pramātrantarasaṃvedanānumānavighnaḥ kaścit tac ca tasya rūpaṃ satyam arthakriyākāritvāt",
    "GSP30abhtantu:587": " tathaiva paradṛśyamānāṃ kāntāṃ dṛṣṭvā tasyai samīrṣyati śivasvabhāvaṃ viśrāntikumbhaṃ",
    "GSP30abhtantu:588": " paśyan samāviśati samastānantapramātṛviśrāntaṃ vastu paśyan pūrṇībhavati nartakīprekṣaṇavat",
    "GSP30abhtantu:589": " tasyaiva nīlasya tadrūpaṃ pramātari yat viśrāntaṃ tathaiva svaprakāśasya vimarśasyodayāt",
    "GSP30abhtantu:590": " iti pañcadaśātmakatvaṃ pṛthivyāḥ prabhṛti pradhānatattvaparyantam // AbhTs_9.16",
    "GSP30abhtantu:591": " tāvaty udriktarāgādikañcukasya sakalasya pramātṛtvāt sakalasyāpi evaṃ pāñcadaśyaṃ tasyāpi tāvad vedyatvāt // AbhTs_9.17",
    "GSP30abhtantu:592": " vitatya caitat nirṇītaṃ tantrāloke // AbhTs_9.18",
    "GSP30abhtantu:593": " puṃsaḥ prabhṛti kalātattvāntaṃ trayodaśadhā // AbhTs_9.19",
    "GSP30abhtantu:594": " sakalasya tatra pramātṛtāyogena tacchaktiśaktimadātmano bhedadvayasya pratyastamayāt",
    "GSP30abhtantu:595": " tathā ca sakalasya svarūpatvam eva kevalaṃ pralayākalasya svarūpatve pañcānāṃ pramātṛtve",
    "GSP30abhtantu:596": " ekādaśa bhedāḥ // AbhTs_9.20",
    "GSP30abhtantu:597": " vijñānākalasya svarūpatve caturṇāṃ pramātṛtve nava bhedāḥ // AbhTs_9.21",
    "GSP30abhtantu:598": " mantrasya svarūpatve trayāṇāṃ pramātṛtve sapta // AbhTs_9.22",
    "GSP30abhtantu:599": " mantreśasya svarūpatve dvayoḥ pramātṛtve pañca // AbhTs_9.23",
    "GSP30abhtantu:600": " mantramaheśasya svarūpatve bhagavata ekasyaiva pramātṛtve śaktiśaktimadbhedāt trayaḥ // AbhTs_9.24",
    "GSP30abhtantu:601": " śivasya tu prakāśaikacitsvātantryanirbharasya na ko 'pi bhedaḥ paripūrṇatvāt // AbhTs_9.25",
    "GSP30abhtantu:602": " evam ayaṃ tattvabheda eva parameśvarānuttaranayaikākhye nirūpitaḥ bhuvanabhedavaicitryaṃ",
    "GSP30abhtantu:603": " karoti narakasvargarudrabhuvanānāṃ pārthivatve samāne 'pi dūratarasya svabhāvabhedasya",
    "GSP30abhtantu:604": " uktatvāt // AbhTs_9.26",
    "GSP30abhtantu:605": " atra ca parasparaṃ bhedakalanayā avāntarabhedajñānakutūhalī tantrālokam eva avadhārayet // AbhTs_9.27",
    "GSP30abhtantu:606": " evam ekaikaghaṭādyanusāreṇāpi pṛthivyādīnāṃ tattvānāṃ bhedo nirūpitaḥ // AbhTs_9.28",
    "GSP30abhtantu:607": " adhunā samastaṃ pṛthivītattvaṃ pramātṛprameyarūpam uddiśya nirūpyate yo dharātattvābhedena prakāśaḥ sa śivaḥ // AbhTs_9.29",
    "GSP30abhtantu:608": " yathā śrutiḥ pṛthivy evedaṃ brahma iti // AbhTs_9.30",
    "GSP30abhtantu:609": " dharātattvasiddhipradān prerayati sa dharāmantramaheśvaraḥ preryo dharāmantreśaḥ",
    "GSP30abhtantu:610": " tasyaivābhimānikavigrahatātmako vācako mantraḥ sāṃkhyādipāśavavidyottīrṇaśivavidyākrameṇa",
    "GSP30abhtantu:611": " abhyastapārthivayogo 'prāptadhruvapadaḥ dharāvijñānākalaḥ // AbhTs_9.31",
    "GSP30abhtantu:612": " pāśavavidyākrameṇa abhyastapārthivayogaḥ kalpānte maraṇe vā dharāpralayakevalaḥ // AbhTs_9.32",
    "GSP30abhtantu:613": " sauṣupte hi tattvāveśavaśād eva citrasya svapnasya udayaḥ syāt gṛhītadharābhimānas tu dharāsakalaḥ // AbhTs_9.33",
    "GSP30abhtantu:614": " atrāpi śaktyudrekanyagbhāvābhyāṃ caturdaśatvam iti pramātṛtāpannasya dharātattvasya bhedāḥ svarūpaṃ tu śuddhaṃ prameyam iti evam aparatrāpi",
    "GSP30abhtantu:615": " atha ekasmin pramātari prāṇapratiṣṭhitatayā bhedanirūpaṇam iha nīlaṃ gṛhṇataḥ prāṇaḥ",
    "GSP30abhtantu:616": " tuṭiṣoḍaśakātmā vedyāveśaparyantam udeti tatra ādyā tuṭir avibhāgaikarūpā dvitīyā",
    "GSP30abhtantu:617": " grāhakollāsarūpā antyā tu grāhyābhinnā tanmayī upāntyā tu sphuṭībhūtagrāhakarūpā",
    "GSP30abhtantu:618": " madhye tu yat tuṭidvādaśaka tanmadhyāt ādyaṃ ṣaṭkaṃ nirvikalpasvabhāvaṃ vikalpāc",
    "GSP30abhtantu:619": " chādakaṃ ṣaṭtvaṃ ca asya svarūpeṇa ekā tuṭiḥ ācchādanīye ca vikalpe pañcarūpatvam",
    "GSP30abhtantu:620": " unmimiṣā unmiṣattā sā ca iyaṃ sphuṭakriyārūpatvāt tuṭidvayātmikā spandanasya ekakṣaṇarūpatvābhāvāt",
    "GSP30abhtantu:621": " unmiṣitatā svakāryakartṛtvaṃ ca ity evam ācchādanīyavikalpapāñcavidhyāt svarūpāc",
    "GSP30abhtantu:622": " ca ṣaṭ kṣaṇā nirvikalpakāḥ tato 'pi nirvikalpasya dhvaṃsamānatā dhvaṃso vikalpasya",
    "GSP30abhtantu:623": " unmimiṣā unmiṣattā tuṭidvayātmikā unmiṣitatā ca iti ṣaṭ tuṭayaḥ // AbhTs_9.35",
    "GSP30abhtantu:624": " svakāryakartṛtā tu grāhakarūpatā iti uktaṃ na sā bhūyo gaṇyate ity evaṃ vivekadhanā gurūpaveśānuśīlinaḥ sarvatra pāñcadaśyaṃ pravibhāgena viviñcate",
    "GSP30abhtantu:625": " vikalpanyūnatve tu tuṭinyūnatā sukhādisaṃvittāv iva yāvat avikalpataiva // AbhTs_9.37",
    "GSP30abhtantu:626": " lokās tu vikalpaviśrāntyā tām ahaṃtāmayīm ahaṃtācchāditedaṃbhāvavikalpaprasarāṃ nirvikalpāṃ",
    "GSP30abhtantu:627": " vimarśabhuvam aprakāśitām iva manyante duḥkhāvasthāṃ sukhaviśrāntā iva vikalpanirhrāsena",
    "GSP30abhtantu:628": " tu sā prakāśata eva iti iyam asau sambandhe grāhyagrāhakayoḥ sāvadhānatā iti abhinavaguptaguravaḥ // AbhTs_9.38",
    "GSP30abhtantu:629": " evaṃ ca pāñcadaśye sthite yāvat sphuṭedaṃtātmano bhedasya nyūnatā tāvat dvayaṃ dvayaṃ",
    "GSP30abhtantu:630": " hrasati yāvat dvituṭikaḥ śivāveśaḥ tatra ādyā tuṭiḥ sarvataḥ pūrṇā dvitīyā sarvajñānakaraṇāviṣṭābhyasyamānā",
    "GSP30abhtantu:631": " sarvajñatvasarvakartṛtvāya kalpate na tu ādyā // AbhTs_9.39",
    "GSP30abhtantu:632": " yad āha śrīkallaṭaḥ tuṭipāta iti atra pātaśabdaṃ saiva bhagavatī śrīmatkālī mātṛsadbhāvo bhairavaḥ pratibhā ity alaṃ rahasyārahasyanena // AbhTs_9.40",
    "GSP30abhtantu:633": " evaṃ mantramaheśatuṭeḥ prabhṛti tattadabhyāsāt tattatsiddhiḥ // AbhTs_9.41",
    "GSP30abhtantu:634": " athātraiva jāgradādyavasthā nirūpyante tatra vedyasya tadviṣayāyāś ca saṃvido yat",
    "GSP30abhtantu:635": " vaicitryam anyonyāpekṣaṃ sat sā avasthā na vedyasya kevalasya na cāpi kevalāyāḥ saṃvido",
    "GSP30abhtantu:636": " na cāpi pṛthak pṛthak dve // AbhTs_9.42",
    "GSP30abhtantu:637": " tatra yadādhiṣṭheyatayā bahīrūpatayā bhānaṃ tadā jāgradavasthā meye mātari māne ca // AbhTs_9.43",
    "GSP30abhtantu:638": " yadā tu tatraiva adhiṣṭhānarūpatayā bhānaṃ saṃkalpaḥ tadā svapnāvasthā // AbhTs_9.44",
    "GSP30abhtantu:639": " yadā tu tatraiva adhiṣṭhātṛrūpatayā bījātmatayaiva bhānaṃ tadā suṣuptāvasthā // AbhTs_9.45",
    "GSP30abhtantu:640": " imā eva tisraḥ prameyapramāṇapramātravasthāḥ pratyekaṃ jāgradādibhedāt caturvidhā uktāḥ // AbhTs_9.46",
    "GSP30abhtantu:641": " yadā tu tasminn eva pramātṛviśrāntigate pramātuḥ pūrṇataunmukhyāt taddvāreṇa pūrṇatonmukhatayā",
    "GSP30abhtantu:642": " bhānaṃ tadā turyāvasthā sā ca rūpaṃ dṛśāham ity evaṃvidham aṃśatrayam uttīrya paśyāmīti",
    "GSP30abhtantu:643": " anupāyikā pramātṛtā svātantryasārā naikaṭyamadhyatvadūratvaiḥ pramātṛpramāṇaprameyatābhiṣekaṃ",
    "GSP30abhtantu:644": " dadatī tadavasthātrayānugrāhakatvāt tribhedā // AbhTs_9.47",
    "GSP30abhtantu:645": " etad eva avasthācatuṣṭayaṃ piṇḍasthapadastharūpastharūpātītaśabdair yogino vyavaharanti prasaṃkhyānadhanās tu sarvatobhadraṃ vyāptiḥ mahāvyāptiḥ pracaya iti śabdaiḥ // AbhTs_9.48",
    "GSP30abhtantu:646": " anvarthaṃ cātra darśitaṃ tantrāloke ślokavārttike ca // AbhTs_9.49",
    "GSP30abhtantu:647": " yac ca sarvāntarbhūtaṃ pūrṇarūpaṃ tat turyātītaṃ sarvātītaṃ mahāpracayaṃ ca nirūpayanti // AbhTs_9.50",
    "GSP30abhtantu:648": " kiṃ ca yasya yad yadā rūpaṃ sphuṭaṃ sthiram anubandhi tat jāgrat tasyaiva tadviparyayaḥ",
    "GSP30abhtantu:649": " svapnaḥ yaḥ layākalasya bhogaḥ sarvāvedanaṃ suṣuptaṃ yo vijñānākalasya bhogaḥ bhogyābhinnīkaraṇaṃ",
    "GSP30abhtantu:650": " turyaṃ mantrādīnāṃ sa bhogaḥ bhāvānāṃ śivābhedas turyātītaṃ sarvātītam // AbhTs_9.51",
    "GSP30abhtantu:651": " tatra svarūpasakalau 1 pralayākalaḥ 2 vijñānākalaḥ 3 mantratadīśatanmaheśavargaḥ 4 śivaḥ 5 iti pañcadaśabhede pañca avasthāḥ // AbhTs_9.52",
    "GSP30abhtantu:652": " svarūpaṃ pralayākala ityādikrameṇa trayodaśabhede svarūpaṃ vijñānākalaśaktiḥ vijñānākala",
    "GSP30abhtantu:653": " ity ekādaśabhede svarūpaṃ mantrāḥ tadīśāḥ maheśāḥ śivaḥ iti navabhede svarūpaṃ mantreśāḥ",
    "GSP30abhtantu:654": " maheśaḥ śaktiḥ śiva iti saptabhede svarūpaṃ maheśaśaktiḥ maheśaḥ śaktiḥ śiva iti",
    "GSP30abhtantu:655": " pañcabhede svarūpaṃ kriyāśaktiḥ jñānaśaktiḥ icchāśaktiḥ śiva iti tribhede abhinne",
    "GSP30abhtantu:656": " 'pi śivatattve kriyājñānecchānandacidrūpakḷptyā prasaṃkhyānayogadhanāḥ pañcapadatvam āhuḥ // AbhTs_9.53",
    "GSP30abhtantu:657": " Tantrasāra, Daśamam āhnikam",
    "GSP30abhtantu:658": " uktas tāvat tattvādhvā // AbhTs_10.1",
    "GSP30abhtantu:659": " kalādyadhvā tu nirūpyate tatra yathā bhuvaneṣu anugāmi kiṃcid rūpaṃ tattvam ity uktam tathā tattveṣu vargaśo yat anugāmi rūpaṃ tat kalā ekarūpakalanāsahiṣṇutvāt",
    "GSP30abhtantu:660": " tad yathā pṛthivyāṃ nivṛttiḥ nivartate yatas tattvasarga iti // AbhTs_10.3",
    "GSP30abhtantu:661": " jalādipradhānānte varge pratiṣṭhā kāraṇatayāpyāyanapūraṇakāritvāt // AbhTs_10.4",
    "GSP30abhtantu:662": " pumādimāyānte vidyā vedyatirobhāve saṃvidādhikyāt // AbhTs_10.5",
    "GSP30abhtantu:663": " śuddhavidyādiśaktyante śāntā kañcukataraṃgopaśamāt // AbhTs_10.6",
    "GSP30abhtantu:664": " etad eva aṇḍacatuṣṭayaṃ pārthivaprākṛtamāyīyaśāktābhidham // AbhTs_10.7",
    "GSP30abhtantu:665": " pṛthivyādiśaktīnām atra avasthānena śaktitattve yāvat parasparśo vidyate sparśasya ca sapratighatvam iti tāvati yuktam aṇḍatvam // AbhTs_10.8",
    "GSP30abhtantu:666": " śivatattve śāntātītā tasyopadeśabhāvanārcādau kalyamānatvāt // AbhTs_10.9",
    "GSP30abhtantu:667": " svatantraṃ tu paraṃ tattvaṃ tatrāpi yat aprameyaṃ tat kalātītam // AbhTs_10.10",
    "GSP30abhtantu:668": " evaṃ pañcaiva kalāḥ ṣaṭtriṃśattattvāni // AbhTs_10.11",
    "GSP30abhtantu:669": " tathāhi prameyatvaṃ dvidhā sthūlasūkṣmatvena iti daśa // AbhTs_10.12",
    "GSP30abhtantu:670": " karaṇatvaṃ dvidhā śuddhaṃ kartṛtāsparśi ca iti daśa // AbhTs_10.13",
    "GSP30abhtantu:671": " karaṇatopasarjanakartṛbhāvasphuṭatvāt pañca śuddhakartṛbhāvāt pañca vigalitavibhāgatayā vikāsonmukhatve pañca sarvāvacchedaśūnyaṃ śivatattvaṃ ṣaṭtriṃśam // AbhTs_10.14",
    "GSP30abhtantu:672": " tad yadā upadiśyate bhāvyate vā yat tatpratiṣṭhāpadam tat saptatriṃśam tasminn api",
    "GSP30abhtantu:673": " bhāvyamāne aṣṭātriṃśam na ca anavasthā tasya bhāvyamānasya anavacchinnasvātantryayogino",
    "GSP30abhtantu:674": " vedyīkaraṇe saptatriṃśa eva paryavasānāt ṣaṭtriṃśaṃ tu sarvatattvottīrṇatayā saṃbhāvyāvacchedam",
    "GSP30abhtantu:675": " iti pañcakalāvidhiḥ // AbhTs_10.15",
    "GSP30abhtantu:676": " vijñānākalaparyantam ātmakalā īśāntaṃ vidyākalā śiṣṭaṃ śivakalā iti tritattvavidhiḥ // AbhTs_10.16",
    "GSP30abhtantu:677": " evaṃ navatattvādy api ūhayet iti // AbhTs_10.17",
    "GSP30abhtantu:678": " meyāṃśagāmī sthūlasūkṣmapararūpatvāt trividho bhuvanatattvakalātmādhvabhedaḥ mātṛviśrāntyā",
    "GSP30abhtantu:679": " tathaiva trividhaḥ tatra pramāṇatāyāṃ padādhvā pramāṇasyaiva kṣobhataraṃgaśāmyattāyāṃ",
    "GSP30abhtantu:680": " mantrādhvā tatpraśame pūrṇapramātṛtāyāṃ varṇādhvā sa eva ca asau tāvati viśrāntyā",
    "GSP30abhtantu:681": " labdhasvarūpo bhavati iti ekasyaiva ṣaḍvidhatvaṃ yuktam // AbhTs_10.18",
    "GSP30abhtantu:682": " Tantrasāra, Ekādaśam āhnikam",
    "GSP30abhtantu:683": " tatra yāvat idam uktam tat sākṣāt kasyacit apavargāptaye yathoktasaṃgrahanītyā bhavati kasyacit vakṣyamāṇadīkṣāyām upayogagamanāt iti dīkṣādikaṃ vaktavyam // AbhTs_11.1",
    "GSP30abhtantu:684": " tatra kaḥ adhikārī iti nirūpaṇārthaṃ śaktipāto vicāryate // AbhTs_11.2",
    "GSP30abhtantu:685": " tatra kecit āhuḥ jñānābhāvāt ajñānamūlaḥ saṃsāraḥ tadapagame jñānodayāt śaktipāta",
    "GSP30abhtantu:686": " iti teṣāṃ samyak jñānodaya eva vikṛta iti vācyam karmajanyatve karmaphalavat bhogatvaprasaṅge",
    "GSP30abhtantu:687": " bhogini ca śaktipātābhyupagatau atiprasaṅgaḥ īśvarecchānimittatve tu jñānodayasya",
    "GSP30abhtantu:688": " anyonyāśrayatā vaiyarthyaṃ ca īśvare rāgādiprasaṅgaḥ viruddhayoḥ karmaṇoḥ samabalayoḥ",
    "GSP30abhtantu:689": " anyonyapratibandhe karmasāmyaṃ tataḥ śaktipāta iti cet na kramikatve virodhāyogāt",
    "GSP30abhtantu:690": " virodhe 'pi anyasya aviruddhasya karmaṇo bhogadānaprasaṅgāt aviruddhakarmāpravṛttau",
    "GSP30abhtantu:691": " tadaiva dehapātaprasaṅgāt jātyāyuṣpradaṃ karma na pratibadhyate bhogapradam eva tu",
    "GSP30abhtantu:692": " pratibadhyate iti cet kutaḥ tatkarmasadbhāve yadi śaktiḥ patet tarhi sā bhogapradāt",
    "GSP30abhtantu:693": " kiṃ bibhiyāt // AbhTs_11.3",
    "GSP30abhtantu:694": " atha malaparipāke śaktipātaḥ so 'pi kiṃsvarūpaḥ kiṃ ca tasya nimittam iti etena vairāgyaṃ",
    "GSP30abhtantu:695": " dharmaviśeṣo vivekaḥ satsevā satprāptiḥ devapūjā ityādihetuḥ pratyukta iti bhedavādināṃ",
    "GSP30abhtantu:696": " sarvam asamañjasam // AbhTs_11.4",
    "GSP30abhtantu:697": " svatantraparameśādvayavāde tu upapadyate etat yathāhi parameśvaraḥ svarūpācchādanakrīḍayā",
    "GSP30abhtantu:698": " paśuḥ pudgalo 'ṇuḥ sampannaḥ na ca tasya deśakālasvarūpabhedavirodhaḥ tadvat svarūpasthaganavinivṛttyā",
    "GSP30abhtantu:699": " svarūpapratyāpattiṃ jhaṭiti vā krameṇa vā samāśrayan śaktipātapātram aṇuḥ ucyate",
    "GSP30abhtantu:700": " svātantryamātrasāraś ca asau paramaśivaḥ śakteḥ pātayitā iti nirapekṣa eva śaktipāto",
    "GSP30abhtantu:701": " yaḥ svarūpaprathāphalaḥ yas tu bhogotsukasya sa karmāpekṣaḥ lokottararūpabhogotsukasya",
    "GSP30abhtantu:702": " tu sa eva śaktipātaḥ parameśvarecchāpreritamāyāgarbhādhikārīyarudraviṣṇubrahmādidvāreṇa",
    "GSP30abhtantu:703": " mantrādirūpatvaṃ māyāpuṃvivekaṃ puṃskalāvivekaṃ puṃprakṛtivivekaṃ puṃbuddhivivekam",
    "GSP30abhtantu:704": " anyac ca phalaṃ prasnuvānaḥ tadadharatattvabhogaṃ pratibadhnāti bhogamokṣobhayotsukasya",
    "GSP30abhtantu:705": " bhoge karmāpekṣo mokṣe tu tannirapekṣaḥ iti sāpekṣanirapekṣaḥ // AbhTs_11.5",
    "GSP30abhtantu:706": " na ca vācyaṃ kasmāt kasmiṃścid eva puṃsi śaktipāta iti sa eva parameśvaraḥ tathā bhāti iti satattve ko 'sau pumān nāma yaduddeśena viṣayakṛtā codanā iyam // AbhTs_11.6",
    "GSP30abhtantu:707": " sa cāyaṃ śaktipāto navadhā tīvramadhyamandasya utkarṣamādhyasthyanikarṣaiḥ punas",
    "GSP30abhtantu:708": " traividhyāt tatra utkṛṣṭatīvrāt tadaiva dehapāte parameśatā madhyatīvrāt śāstrācāryānapekṣiṇaḥ",
    "GSP30abhtantu:709": " svapratyayasya prātibhajñānodayaḥ yadudaye bāhyasaṃskāraṃ vinaiva bhogāpavargapradaḥ",
    "GSP30abhtantu:710": " prātibho gurur ity ucyate tasya hi na samayyādikalpanā kācit atrāpi tāratamyasadbhāvaḥ",
    "GSP30abhtantu:711": " icchāvaicitryāt iti saty api prātibhatve śāstrādyapekṣā saṃvādāya syād api iti nirbhittisabhittyādibahubhedatvam",
    "GSP30abhtantu:712": " ācāryasya prātibhasyāgameṣu uktam sarvathā pratibhāṃśo balīyān tatsaṃnidhau anyeṣām",
    "GSP30abhtantu:713": " anadhikārāt // AbhTs_11.7",
    "GSP30abhtantu:714": " bhedadarśana iva anādiśivasaṃnidhau muktaśivānāṃ sṛṣṭilayādikṛtyeṣu mandatīvrāt śaktipātāt",
    "GSP30abhtantu:715": " sadguruviṣayā yiyāsā bhavati asadguruviṣayāyāṃ tu tirobhāva eva asadgurutas tu sadgurugamanaṃ",
    "GSP30abhtantu:716": " śaktipātād eva // AbhTs_11.8",
    "GSP30abhtantu:717": " sadgurus tu samastaitacchāstratattvajñānapūrṇaḥ sākṣāt bhagavadbhairavabhaṭṭāraka",
    "GSP30abhtantu:718": " eva yogino 'pi svabhyastajñānatayaiva mocakatve tatra yogyatvasya saubhāgyalāvaṇyādimattvasyevānupayogāt // AbhTs_11.9",
    "GSP30abhtantu:719": " asadgurus tu anyaḥ sarva eva // AbhTs_11.10",
    "GSP30abhtantu:720": " evaṃ yiyāsuḥ guroḥ jñānalakṣaṇāṃ dīkṣāṃ prāpnoti yayā sadya eva mukto bhavati jīvann",
    "GSP30abhtantu:721": " api atra avalokanāt kathanāt śāstrasambodhanāt caryādarśanāt carudānāt ityādayo bhedāḥ // AbhTs_11.11",
    "GSP30abhtantu:722": " abhyāsavato vā tadānīṃ sadya eva prāṇaviyojikāṃ dīkṣāṃ labhate sā tu maraṇakṣaṇa eva kāryā iti vakṣyāma iti // AbhTs_11.12",
    "GSP30abhtantu:723": " tīvrās tridhā utkṛṣṭamadhyāt śaktipātāt kṛtadīkṣāko 'pi svātmanaḥ śivatāyāṃ na tathā",
    "GSP30abhtantu:724": " dṛḍhapratipattiḥ bhavati pratipattiparipākakrameṇa tu dehānte śiva eva madhyamadhyāt",
    "GSP30abhtantu:725": " tu śivatotsuko 'pi bhogaprepsuḥ bhavati iti tathaiva dīkṣāyāṃ jñānabhājanam sa ca",
    "GSP30abhtantu:726": " yogābhyāsalabdham anenaiva dehena bhogaṃ bhuktvā dehānte śiva eva // AbhTs_11.13",
    "GSP30abhtantu:727": " nikṛṣṭamadhyāt tu dehāntareṇa bhogaṃ bhuktvā śivatvam eti iti // AbhTs_11.14",
    "GSP30abhtantu:728": " madhyas tu tridhā bhogotsukatā yadā pradhānabhūtā tadā mandatvaṃ pārameśvaramantrayogopāyatayā",
    "GSP30abhtantu:729": " yatas tatra autsukyam pārameśamantrayogādeś ca yato mokṣaparyantatvam ataḥ śaktipātarūpatā // AbhTs_11.15",
    "GSP30abhtantu:730": " tatrāpi tāratamyāt traividhyam ity eṣa mukhyaḥ śaktipātaḥ // AbhTs_11.16",
    "GSP30abhtantu:731": " vaiṣṇavādīnāṃ tu rājānugrahavat na mokṣāntatā iti na iha vivecanam // AbhTs_11.17",
    "GSP30abhtantu:732": " śivaśaktyadhiṣṭhānaṃ tu sarvatra iti uktam sā paraṃ jyeṣṭhā na bhavati api tu ghorā",
    "GSP30abhtantu:733": " ghoratarā vā sa eṣa śaktipāto vicitro 'pi tāratamyavaicitryāt bhidyate kaścid vaiṣṇavādisthaḥ",
    "GSP30abhtantu:734": " samayyādikrameṇa srotaḥpañcake ca prāptaparipākaḥ sarvottīrṇabhagavatṣaḍardhaśāstraparamādhikāritām",
    "GSP30abhtantu:735": " eti anyas tu ullaṅghanakrameṇa anantabhedena ko 'pi akramam iti ata eva adharādharaśāsanasthā",
    "GSP30abhtantu:736": " guravo 'pi iha maṇḍalamātradarśane 'pi anadhikāriṇaḥ ūrdhvaśāsanasthas tu guruḥ adharādharaśāsanaṃ",
    "GSP30abhtantu:737": " pratyuta prāṇayati pūrṇatvāt iti sarvādhikārī // AbhTs_11.18",
    "GSP30abhtantu:738": " sa ca daiśiko guruḥ ācāryo dīkṣakaḥ cumbakaḥ sa cāyaṃ pūrṇajñāna eva sarvottamaḥ tena vinā dīkṣādyasampatteḥ // AbhTs_11.19",
    "GSP30abhtantu:739": " yogī tu phalotsukasya yukto yadi upāyopadeśena avyavahitam eva phalaṃ dātuṃ śaktaḥ",
    "GSP30abhtantu:740": " upāyopadeśena tu jñāne eva yukto mokṣe 'pi abhyupāyāt jñānapūrṇatākāṅkṣī ca bahūn",
    "GSP30abhtantu:741": " api gurūn kuryāt // AbhTs_11.20",
    "GSP30abhtantu:742": " uttamottamādijñānabhedāpekṣayā teṣu varteta sampūrṇajñānagurutyāge tu prāyaścittam eva // AbhTs_11.21",
    "GSP30abhtantu:743": " nanu so 'pi abruvan viparītaṃ vā bruvan kiṃ na tyājyaḥ naiva iti brūmaḥ tasya hi",
    "GSP30abhtantu:744": " pūrṇajñānatvāt eva rāgādyabhāva iti avacanādikaṃ śiṣyagatenaiva kenacit ayogyatvānāśvastatvādinā",
    "GSP30abhtantu:745": " nimittena syāt iti tadupāsane yatanīyaṃ śiṣyeṇa na tattyāge // AbhTs_11.22",
    "GSP30abhtantu:746": " evam anugrahanimittaṃ śaktipāto nirapekṣa eva karmādiniyatyapekṣaṇāt // AbhTs_11.23",
    "GSP30abhtantu:747": " tirobhāva iti tirobhāvo hi karmādyapekṣagāḍhaduḥkhamohabhāgitvaphalaḥ yathāhi prakāśasvātantryāt",
    "GSP30abhtantu:748": " prabuddho 'pi mūḍhavat ceṣṭate hṛdayena ca mūḍhaceṣṭāṃ nindati tathā mūḍho 'pi prabuddhaceṣṭāṃ",
    "GSP30abhtantu:749": " mantrārādhanādikāṃ kuryāt nindec ca yathā ca asya mūḍhaceṣṭā kriyamāṇāpi prabuddhasya",
    "GSP30abhtantu:750": " dhvaṃsam eti tathā asya prabuddhaceṣṭā sā tu nindyamānā niṣiddhācaraṇarūpatvāt svayaṃ",
    "GSP30abhtantu:751": " ca tayaiva viśaṅkamānatvāt enaṃ duḥkhamohapaṅke nimajjayati na tu utpannaśaktipātasya",
    "GSP30abhtantu:752": " tirobhāvo 'sti atrāpi ca karmādyapekṣā pūrvavat niṣedhyā tatrāpi ca icchāvaicitryāt",
    "GSP30abhtantu:753": " etad dehamātropabhogyaduḥkhaphalatvaṃ vā dīkṣāsamayacaryāgurudevāgnyādau sevānindanobhayaprasaktānām",
    "GSP30abhtantu:754": " iva prāk śivaśāsanasthānāṃ tattyāginām iva // AbhTs_11.24",
    "GSP30abhtantu:755": " tatrāpi icchāvaicitryāt tirobhūto 'pi svayaṃ vā śaktipātena yujyate mṛto vā bandhugurvādikṛpāmukhena",
    "GSP30abhtantu:756": " ity evaṃ kṛtyabhāgitvaṃ svātmani anusaṃdadhat parameśvara eva iti na khaṇḍitam ātmānaṃ",
    "GSP30abhtantu:757": " paśyet // AbhTs_11.25",
    "GSP30abhtantu:758": " Tantrasāra, Dvādaśam āhnikam",
    "GSP30abhtantu:759": " dīkṣādikaṃ vaktavyam iti uktam ato dīkṣāsvarūpanirūpaṇārthaṃ prāk kartavyaṃ snānam upadiśyate // AbhTs_12.1",
    "GSP30abhtantu:760": " snānaṃ ca śuddhatā ucyate śuddhatā ca parameśvarasvarūpasamāveśaḥ // AbhTs_12.2",
    "GSP30abhtantu:761": " kāluṣyāpagamo hi śuddhiḥ kāluṣyaṃ ca tadekarūpe 'pi atatsvabhāvarūpāntarasaṃvalanābhimānaḥ // AbhTs_12.3",
    "GSP30abhtantu:762": " tad iha svatantrānandacinmātrasāre svātmani viśvatrāpi vā tadanyarūpasaṃvalanābhimānaḥ",
    "GSP30abhtantu:763": " aśuddhiḥ sā ca mahābhairavasamāveśena vyapohyate so 'pi kasyacit jhaṭiti bhavet kasyāpi",
    "GSP30abhtantu:764": " upāyāntaramukhaprekṣī // AbhTs_12.4",
    "GSP30abhtantu:765": " tatrāpi ca ekadvitryādibhedena samastavyastatayā kvacit kasyacit kadācit ca tathā āśvāsopalabdheḥ vicitro bhedaḥ // AbhTs_12.5",
    "GSP30abhtantu:766": " sa ca aṣṭadhā kṣitijalapavanahutāśanākāśasomasūryātmarūpāsu aṣṭāsu mūrtiṣu mantranyāsamahimnā",
    "GSP30abhtantu:767": " parameśvararūpatayā bhāvitāsu tādātmyena ca dehe parameśvarasamāviṣṭe śarīrādivibhāgavṛtteḥ",
    "GSP30abhtantu:768": " caitanyasyāpi parameśvarasamāveśaprāptiḥ kasyāpi tu snānavastrādituṣṭijanakatvāt",
    "GSP30abhtantu:769": " parameśopāyatām etīti uktaṃ ca śrīmadānandādau dhṛtiḥ āpyāyo vīryaṃ maladāho vyāptiḥ",
    "GSP30abhtantu:770": " sṛṣṭisāmarthyaṃ sthitisāmarthyam abhedaś ca ity etāni teṣu mukhyaphalāni teṣu teṣu",
    "GSP30abhtantu:771": " upāhitasya mantrasya tattadrūpadhāritvāt // AbhTs_12.6",
    "GSP30abhtantu:772": " vīroddeśena tu viśeṣaḥ tad yathā raṇareṇuḥ vīrāmbhaḥ mahāmarut vīrabhasma śmaśānanabhaḥ tadupahitau candrārkau ātmā nirvikalpakaḥ // AbhTs_12.7",
    "GSP30abhtantu:773": " punar api bāhyābhyantaratayā dvitvam bahirupāsyamantratādātmyena tanmayīkṛte tatra tatra nimajjanam ity uktam // AbhTs_12.8",
    "GSP30abhtantu:774": " viśeṣas tu ānandadravyaṃ vīrādhāragataṃ nirīkṣaṇena śivamayīkṛtya tatraiva mantracakrapūjanam tataḥ tenaiva dehaprāṇobhayāśritadevatācakratarpaṇam iti mukhyaṃ snānam // AbhTs_12.9",
    "GSP30abhtantu:775": " ābhyantaraṃ yathā tattaddharādirūpadhāraṇayā tatra tatra pārthivādau cakre tanmayībhāvaḥ // AbhTs_12.10",
    "GSP30abhtantu:776": " Tantrasāra, Trayodaśam āhnikam",
    "GSP30abhtantu:777": " atha prasannahṛdayo yāgasthānaṃ yāyāt tac ca yatraiva hṛdayaṃ prasādayuktaṃ parameśvarasamāveśayogyaṃ",
    "GSP30abhtantu:778": " bhavati tad eva na tu asya anyal lakṣaṇam uktāv api dhyeyatādātmyam eva kāraṇam tad",
    "GSP30abhtantu:779": " api bhāvaprasādād eva iti nānyat sthānam // AbhTs_13.1",
    "GSP30abhtantu:780": " pīṭhaparvatāgram ityādis tu śāstre sthānoddeśa etatpara eva boddhavyaḥ // AbhTs_13.2",
    "GSP30abhtantu:781": " teṣu teṣu pīṭhādisthāneṣu parameśaniyatyā parameśvarāviṣṭānāṃ śaktīnāṃ dehagrahaṇāt",
    "GSP30abhtantu:782": " āryadeśā iva dhārmikāṇāṃ mlecchadeśā iva adhārmikāṇām parvatāgrādeś caikāntatvena",
    "GSP30abhtantu:783": " vikṣepaparihārāt aikāgryapadatvam iti // AbhTs_13.3",
    "GSP30abhtantu:784": " tatra yāgagṛhāgre bahir eva sāmānyanyāsaṃ kuryāt karayoḥ pūrvaṃ tato dehe // AbhTs_13.4",
    "GSP30abhtantu:785": " hrīṃ na pha hrīṃ hrīṃ ā kṣa hrīṃ ity ābhyāṃ śaktiśaktimadvācakābhyāṃ mālinīśabdarāśimantrābhyām",
    "GSP30abhtantu:786": " ekenaiva ādau śaktiḥ tataḥ śaktimān iti muktau pādāgrāc chiro'ntam bhuktau tu sarvo",
    "GSP30abhtantu:787": " viparyayaḥ // AbhTs_13.5",
    "GSP30abhtantu:788": " mālinī hi bhagavatī mukhyam śāktaṃ rūpaṃ bījayonisaṃghaṭṭena samastakāmadugham // AbhTs_13.6",
    "GSP30abhtantu:789": " anvarthaṃ caitan nāma rudraśaktimālābhir yuktā phaleṣu puṣpitā saṃsāraśiśirasaṃhāranādabhramarī siddhimokṣadhāriṇī dānādānaśaktiyuktā iti ralayor ekatvasmṛteḥ // AbhTs_13.7",
    "GSP30abhtantu:790": " ata eva hi bhraṣṭavidhir api mantra etannyāsāt pūrṇo bhavati sāñjano 'pi gāruḍavaiṣṇavādir nirañjanatām etya mokṣaprado bhavati // AbhTs_13.8",
    "GSP30abhtantu:791": " dehanyāsānantaram arghapātre ayam eva nyāsaḥ // AbhTs_13.9",
    "GSP30abhtantu:792": " iha hi kriyākārakāṇāṃ parameśvarābhedapratipattidārḍhyasiddhaye pūjākriyā udāharaṇīkṛtā",
    "GSP30abhtantu:793": " tatra ca sarvakārakāṇām itthaṃ parameśvarībhāvaḥ tatra yaṣṭrādhārasya sthānaśuddhyāpādānakaraṇayor",
    "GSP30abhtantu:794": " arghapātraśuddhinyāsābhyām yaṣṭur dehanyāsāt yājyasya sthaṇḍilādinyāsāt // AbhTs_13.10",
    "GSP30abhtantu:795": " evaṃ kriyākrameṇāpi parameśvarīkṛtasamastakārakaḥ tayaiva dṛśā sarvakriyāḥ paśyan vināpi pramukhajñānayogābhyāṃ parameśvara eva bhavati // AbhTs_13.11",
    "GSP30abhtantu:796": " evam arghapātre nyasya puṣpadhūpādyaiḥ pūjayitvā tadvipruḍbhir yāgasāraṃ puṣpādi ca prokṣayet // AbhTs_13.12",
    "GSP30abhtantu:797": " tataḥ prabhāmaṇḍale bhūmau khe vā oṃ bāhyaparivārāya nama iti pūjayet // AbhTs_13.13",
    "GSP30abhtantu:798": " tato dvārasthāne oṃ dvāradevatācakrāya nama iti pūjayet // AbhTs_13.14",
    "GSP30abhtantu:799": " agupte tu bahiḥsthāne sati praviśya maṇḍalasthaṇḍilāgra eva bāhyaparivāradvāradevatācakrapūjāṃ pūrvoktaṃ ca nyāsādi kuryāt na bahiḥ // AbhTs_13.15",
    "GSP30abhtantu:800": " tato 'pi phaṭ phaṭ phaṭ iti astrajaptapuṣpaṃ prakṣipya vighnān apasāritān dhyātvā antaḥ praviśya parameśvarakiraṇeddhayā dṛṣṭyā abhito yāgagṛhaṃ paśyet // AbhTs_13.16",
    "GSP30abhtantu:801": " tatra mumukṣur uttarābhimukhas tiṣṭhet yathā bhagavadaghoratejasā jhaṭity eva pruṣṭapāśo bhavet // AbhTs_13.17",
    "GSP30abhtantu:802": " tatra parameśvarasvātantryam eva mūrtyābhāsanayā diktattvam avabhāsayati // AbhTs_13.18",
    "GSP30abhtantu:803": " tatra citprakāśa eva madhyaṃ tata itarapravibhāgapravṛtteḥ prakāśasvīkāryam ūrdhvam",
    "GSP30abhtantu:804": " atathābhūtam adhaḥ prakāśanasammukhīnaṃ pūrvam itarat aparam saṃmukhībhūtaprakāśatvāt",
    "GSP30abhtantu:805": " anantaraṃ tatprakāśadhārārohasthānaṃ dakṣiṇam ānukūlyāt tatsammukhaṃ tu avabhāsyatvāt",
    "GSP30abhtantu:806": " uttaram iti dikcatuṣkam // AbhTs_13.19",
    "GSP30abhtantu:807": " tatra madhye bhagavān ūrdhve 'sya aiśānaṃ vaktram adhaḥ pātālavaktram pūrvādidikcatuṣke śrītatpuruṣāghorasadyovāmākhyaṃ dikcatuṣkamadhye anyāś catasraḥ // AbhTs_13.20",
    "GSP30abhtantu:808": " ity evaṃ saṃvinmahimaiva mūrtikṛtaṃ digbhedaṃ bhāsayati iti dik na tattvāntaram // AbhTs_13.21",
    "GSP30abhtantu:809": " yathā yathā ca svacchāyā laṅghayitum iṣṭā satī puraḥ puro bhavati tathā parameśvaramadhyatām eti sarvādhiṣṭhātṛtaiva mādhyasthyam ity uktam",
    "GSP30abhtantu:810": " evaṃ yathā bhagavān digvibhāgakārī tathā sūryo 'pi sa hi pārameśvary eva jñānaśaktir",
    "GSP30abhtantu:811": " ity uktaṃ tatra tatra tatra pūrvaṃ vyakteḥ pūrvā yatraiva ca tathā tatraiva evaṃ",
    "GSP30abhtantu:812": " svātmādhīnāpi svasammukhīnasya deśasya purastāttvāt // AbhTs_13.23",
    "GSP30abhtantu:813": " evaṃ svātmasūryaparameśatritayaikībhāvanayā dikcarcā iti abhinavaguptaguravaḥ // AbhTs_13.24",
    "GSP30abhtantu:814": " evaṃ sthite uttarābhimukham upaviśya dehapuryaṣṭakādau ahambhāvatyāgena dehatāṃ dahet",
    "GSP30abhtantu:815": " saṃnidhāv api paradehavat adehatvāt tato nistaraṅgadhruvadhāmarūḍhasya dṛṣṭisvābhāvyāt",
    "GSP30abhtantu:816": " yā kila ādyā spandakalā saiva mūrtiḥ tadupari yathopadiṣṭayājyadevatācakranyāsaḥ",
    "GSP30abhtantu:817": " prādhānyena ca iha śaktayo yājyāḥ // AbhTs_13.25",
    "GSP30abhtantu:818": " tadāsanatvāt bhagavannavātmādīnāṃ śakter eva ca pūjyatvāt iti guravaḥ // AbhTs_13.26",
    "GSP30abhtantu:819": " tatra ca pañca avasthā jāgradādyāḥ ṣaṣṭhī ca anuttarā nāma svabhāvadaśā anusaṃdheyā // AbhTs_13.27",
    "GSP30abhtantu:820": " iti ṣoḍhā nyāso bhavati // AbhTs_13.28",
    "GSP30abhtantu:821": " tatra kāraṇānāṃ brahmaviṣṇurudreśasadāśivaśaktirūpāṇāṃ pratyekam adhiṣṭhānāt ṣaṭtriṃśattattvakalāpasya",
    "GSP30abhtantu:822": " laukikatattvottīrṇasya bhairavabhaṭṭārakābhedavṛtte nyāse pūrṇatvāt bhairavībhāvaḥ",
    "GSP30abhtantu:823": " tena etat anavakāśam // AbhTs_13.29",
    "GSP30abhtantu:824": " yad āhuḥ ataraṅgarūḍhau labdhāyāṃ punaḥ kiṃ tattvasṛṣṭir nyāsādinā iti // AbhTs_13.30",
    "GSP30abhtantu:825": " tāvat hi tad ataraṅgaṃ bhairavavapuḥ yat svātmani avabhāsitasṛṣṭisaṃhārāvaicitryakoṭi // AbhTs_13.31",
    "GSP30abhtantu:826": " evam anyonyamelakayogena parameśvarībhūtaṃ prāṇadehabuddhyādi bhāvayitvā bahir antaḥ puṣpadhūpatarpaṇādyair yathāsambhavaṃ pūjayet // AbhTs_13.32",
    "GSP30abhtantu:827": " tatra śarīre prāṇe dhiyi ca tadanusāreṇa śūlābjanyāsaṃ kuryāt tad yathā ādhāraśaktimūle",
    "GSP30abhtantu:828": " mūlaṃ kanda āmūlasārakaṃ lambikānte kalātattvānto daṇḍaḥ māyātmako granthiḥ catuṣkikātmā",
    "GSP30abhtantu:829": " śuddhavidyāpadmaṃ tatraiva sadāśivabhaṭṭārakaḥ sa eva mahāpretaḥ prakarṣeṇa līnatvāt",
    "GSP30abhtantu:830": " bodhāt prādhānyena vedyātmakadehakṣayāt nādāmarśātmakatvāc ca iti // AbhTs_13.33",
    "GSP30abhtantu:831": " tan nābhyutthitaṃ tanmūrdharandhratrayanirgataṃ nādāntarvartiśaktivyāpinīsamanārūpamarātrayaṃ",
    "GSP30abhtantu:832": " dviṣaṭkāntaṃ tadupari śuddhapadmatrayam aunmanasam etasmin viśvamaye bhede āsanīkṛte",
    "GSP30abhtantu:833": " adhiṣṭhātṛtayā vyāpakabhāvena ādheyabhūtāṃ yathābhimatāṃ devatāṃ kalpayitvā yat tatraiva",
    "GSP30abhtantu:834": " samasvabhāvanirbharātmani viśvabhāvārpaṇaṃ tad eva pūjanaṃ yad eva tanmayībhavanaṃ",
    "GSP30abhtantu:835": " tad dhyānaṃ yat tathāvidhāntaḥparāmarśasadbhāvanādāndolanaṃ sa japaḥ yat tathāvidhaparāmarśakramaprabuddhamahātejasā",
    "GSP30abhtantu:836": " tathābalād eva viśvātmīkaraṇaṃ sa homaḥ tad evaṃ kṛtvā parivāraṃ tata eva vahnirāśer",
    "GSP30abhtantu:837": " visphuliṅgavat dhyātvā tathaiva pūjayet // AbhTs_13.34",
    "GSP30abhtantu:838": " dvādaśāntam idaṃ prāgraṃ viśūlaṃ mūlataḥ smaran // AbhTs_13.35",
    "GSP30abhtantu:839": " devīcakrāgragaṃ tyaktakramaḥ khecaratāṃ vrajet // AbhTs_13.36",
    "GSP30abhtantu:840": " mūlādhārād dviṣaṭkāntavyomāgrāpūraṇātmikā // AbhTs_13.37",
    "GSP30abhtantu:841": " khecarīyaṃ khasaṃcāramsthitibhyāṃ khāmṛtāśanāt // AbhTs_13.38",
    "GSP30abhtantu:842": " evam antaryāgamātrād eva vastutaḥ kṛtakṛtyatā // AbhTs_13.39",
    "GSP30abhtantu:843": " satyataḥ tadāviṣṭasya tathāpi bahir api kāryo yāgo 'vacchedahānaya eva yo 'pi tathā",
    "GSP30abhtantu:844": " samāveśabhāk na bhavati tasya mukhyo bahiryāgaḥ tadabhyāsāt samāveśalābho yatas tasyāpi",
    "GSP30abhtantu:845": " tu paśutātirodhānāyāntaryāgaḥ tadarūḍhāv api tatsaṃkalpabalasya śuddhipradatvāt // AbhTs_13.40",
    "GSP30abhtantu:846": " atha yadā dīkṣāṃ cikīrṣet tadādhivāsanārthaṃ bhūmiparigrahaṃ gaṇeśārcanaṃ kumbhakalaśayoḥ pūjāṃ sthaṇḍilārcanaṃ havanaṃ ca kuryāt // AbhTs_13.41",
    "GSP30abhtantu:847": " nityanaimittikayos tu sthaṇḍilādyarcanahavane eva // AbhTs_13.42",
    "GSP30abhtantu:848": " tatra adhivāsanaṃ śiṣyasya saṃskṛtayogyatādhānam amblīkaraṇam iva dantānāṃ devasya kartavyonmukhatvagrāhaṇam guros tadgrahaṇam // AbhTs_13.43",
    "GSP30abhtantu:849": " upakaraṇadravyāṇāṃ yāgagṛhāntarvartitayā parameśatejobṛṃhaṇena pūjopakaraṇayogyatārpaṇam iti // AbhTs_13.44",
    "GSP30abhtantu:850": " tatra sarvopakaraṇapūrṇaṃ yāgagṛhaṃ vidhāya bhagavatīṃ mālinīṃ mātṛkāṃ vā smṛtvā tadvarṇatejaḥpuñjabharitaṃ gṛhītaṃ bhāvayan puṣpāñjaliṃ kṣipet",
    "GSP30abhtantu:851": " tata uktāstrajaptāni yathāsambhavaṃ siddhārthadhānyākṣatalājādīni tejorūpāṇi vikīrya aiśānyāṃ diśi krameṇa saṃghaṭṭayet iti bhūparigrahaḥ //",
    "GSP30abhtantu:852": " tataḥ śuddhavidyāntam āsanaṃ dattvā gaṇapateḥ pūjā tataḥ kumbham ānandadravyapūritam",
    "GSP30abhtantu:853": " alaṃkṛtaṃ pūjayet tato yājyam anu pūgaṃ nyasya tatra mukhyaṃ mantraṃ sarvādhiṣṭhātṛtayā",
    "GSP30abhtantu:854": " vidhipūrvakatvena smaran aṣṭottaraśatamantritaṃ tena taṃ kumbhaṃ kuryāt // AbhTs_13.47",
    "GSP30abhtantu:855": " dvitīyakalaśe vighnaśamanāya astraṃ yajet // AbhTs_13.48",
    "GSP30abhtantu:856": " tataḥ svasvadikṣu lokapālān sāstrān pūjayet // AbhTs_13.49",
    "GSP30abhtantu:857": " tataḥ śiṣyasya prāk dīkṣitasya haste astrakalaśaṃ dadyāt // AbhTs_13.50",
    "GSP30abhtantu:858": " svayaṃ ca guruḥ kumbham ādadīta // AbhTs_13.51",
    "GSP30abhtantu:859": " tataḥ śiṣyaṃ gṛhaparyanteṣu vighnaśamanāya dhārāṃ pātayantaṃ sakumbho 'nugacchet imaṃ mantraṃ paṭhan bho bhoḥ śakra tvayā svasyāṃ diśi vighnapraśāntaye",
    "GSP30abhtantu:860": " sāvadhānena karmāntaṃ bhavitavyaṃ śivājñayā // AbhTs_13.53",
    "GSP30abhtantu:861": " tryakṣare nāmni bho ity ekam eva // AbhTs_13.54",
    "GSP30abhtantu:862": " tata aiśānyāṃ diśi kumbhaṃ sthāpayet // AbhTs_13.55",
    "GSP30abhtantu:863": " vikiropari astrakalaśam // AbhTs_13.56",
    "GSP30abhtantu:864": " tata ubhayapūjanam // AbhTs_13.57",
    "GSP30abhtantu:865": " tataḥ sthaṇḍilamadhye parameśapūjanam // AbhTs_13.58",
    "GSP30abhtantu:866": " tataḥ agnikuṇḍaṃ parameśvaraśaktirūpatayā bhāvayitvā tatra agniṃ prajvālya hṛdayāntarbodhāgninā",
    "GSP30abhtantu:867": " saha ekīkṛtya mantraparāmarśasāhityena jvalantaṃ śivāgniṃ bhāvayitvā tatra nyasya",
    "GSP30abhtantu:868": " abhyarcya mantrān tarpayet ājyena tilaiś ca // AbhTs_13.59",
    "GSP30abhtantu:869": " arghapātreṇa ca prokṣaṇam eva tilājyādīnāṃ saṃskāraḥ // AbhTs_13.60",
    "GSP30abhtantu:870": " sruksruvayoś ca parameśābhedadṛṣṭir eva hi saṃskāraḥ // AbhTs_13.61",
    "GSP30abhtantu:871": " tato yathāśakti hutvā sruksruvau ūrdhvādhomukhatayā śaktiśivarūpau parasparonmukhau",
    "GSP30abhtantu:872": " vidhāya samapādotthito dvādaśāntagaganoditaśivapūrṇacandraniḥsṛtapatatparāmṛtadhārābhāvanāṃ",
    "GSP30abhtantu:873": " kurvan vauṣaḍantaṃ mantram uccārayan ca ājyakṣayāntaṃ tiṣṭhet iti pūrṇāhutiḥ mantracakrasaṃtarpaṇī // AbhTs_13.62",
    "GSP30abhtantu:874": " tataś caruṃ prokṣitam ānīya sthaṇḍilakalaśakumbhavahniṣu bhāgaṃ bhāgaṃ nivedya ekabhāgam avaśeṣya śiṣyāya bhāgaṃ dadyāt // AbhTs_13.63",
    "GSP30abhtantu:875": " tato dantakāṣṭham // AbhTs_13.64",
    "GSP30abhtantu:876": " tatpāto 'gniyamanirṛtidikṣu adhaś ca na śubha iti // AbhTs_13.65",
    "GSP30abhtantu:877": " tatra homo 'stramantreṇa kāryaḥ // AbhTs_13.66",
    "GSP30abhtantu:878": " tato vikṣepaparihāreṇa bhāvimantradarśanayogyatāyai baddhanetraṃ śiṣyaṃ praveśya jānusthitaṃ taṃ kṛtvā puṣpāñjaliṃ kṣepayet // AbhTs_13.67",
    "GSP30abhtantu:879": " tataḥ sahasā apāsitanetrabandho 'sau śaktipātānugṛhītakaraṇatvāt saṃnihitamantraṃ",
    "GSP30abhtantu:880": " tatsthānaṃ sākṣātkāreṇa paśyan tanmayo bhavati anugṛhītakaraṇānāṃ mantrasaṃnidhiḥ",
    "GSP30abhtantu:881": " pratyakṣaḥ yatas trasyatām iva bhūtānām // AbhTs_13.68",
    "GSP30abhtantu:882": " tataḥ svadakṣiṇahaste dīpyatayā devatācakraṃ pūjayitvā taṃ hastaṃ mūrdhahṛnnābhiṣu śiṣyasya pāśān dahantaṃ nikṣipet // AbhTs_13.69",
    "GSP30abhtantu:883": " tato vāme somyatayā pūjayitvā śuddhatattvāpyāyinaṃ tataḥ praṇāmaṃ kuryāt // AbhTs_13.70",
    "GSP30abhtantu:884": " tato bhūtadevatādigbaliṃ madyamāṃsajalādipūrṇaṃ bahir dadyāt ācāmeta // AbhTs_13.71",
    "GSP30abhtantu:885": " tataḥ svayaṃ carubhojanaṃ kṛtvā śiṣyātmanā saha aikyam āpannaḥ prabuddhavṛttiḥ tiṣṭhet // AbhTs_13.72",
    "GSP30abhtantu:886": " svapan api prabhāte śiṣyaḥ cet aśubhaṃ svapnaṃ vadet tat asmai na vyākuryāt // AbhTs_13.73",
    "GSP30abhtantu:887": " śaṅkātaṅkau hi tathāsya syātām kevalam astreṇa tanniṣkṛtiṃ kuryāt // AbhTs_13.74",
    "GSP30abhtantu:888": " tatas tathaiva parameśvaraṃ pūjayitvā tadagre śiṣyasya prāṇakrameṇa praviśya hṛtkaṇṭhatālulalāṭarandhradvādaśānteṣu",
    "GSP30abhtantu:889": " ṣaṭsu kāraṇaṣaṭkasparśaṃ kurvan pratyekam aṣṭau saṃskārān cintayan kaṃcit kālaṃ śiṣyaprāṇaṃ",
    "GSP30abhtantu:890": " tatraiva viśramayya punar avarohet // AbhTs_13.75",
    "GSP30abhtantu:891": " ity evāpāditāṣṭācatvāriṃśatsaṃskāroparikṛtarudrāṃśāpattiḥ samayībhavati // AbhTs_13.76",
    "GSP30abhtantu:892": " tataḥ asmai pūjyaṃ mantraṃ puṣpādyaiḥ saha arpayet // AbhTs_13.77",
    "GSP30abhtantu:893": " tataḥ samayān asmai nirūpayet // AbhTs_13.78",
    "GSP30abhtantu:894": " gurau sarvātmanā bhaktiḥ tathā śāstre deve tatpratidvaṃdvini parāṅmukhatā guruvat",
    "GSP30abhtantu:895": " guruputrādeḥ vidyāsambandhakṛtasya tatpūrvadīkṣitādeḥ saṃdarśanam yaunasambandhasya",
    "GSP30abhtantu:896": " tadārādhanārtham na tu svata iti mantavyam // AbhTs_13.79",
    "GSP30abhtantu:897": " striyo vandhyāyās tajjugupsāhetuṃ na kuryāt // AbhTs_13.80",
    "GSP30abhtantu:898": " devatānāma gurunāma tathā mantraṃ pūjākālāt ṛte na uccārayet // AbhTs_13.81",
    "GSP30abhtantu:899": " gurūpabhuktaṃ śayyādi na bhuñjīta // AbhTs_13.82",
    "GSP30abhtantu:900": " yat kiṃcit laukikaṃ krīḍādi tat gurusaṃnidhau na kuryāt // AbhTs_13.83",
    "GSP30abhtantu:901": " tadvyatirekeṇa na anyatra utkarṣabuddhiṃ kuryāt // AbhTs_13.84",
    "GSP30abhtantu:902": " sarvatra śrāddhādau gurum eva pūjayet // AbhTs_13.85",
    "GSP30abhtantu:903": " sarveṣu ca naimittikeṣu śākinītyādiśabdān na vadet // AbhTs_13.86",
    "GSP30abhtantu:904": " parvadināni pūjayet // AbhTs_13.87",
    "GSP30abhtantu:905": " vaiṣṇavādyair adhodṛṣṭibhiḥ saha saṃgatiṃ na kuryāt // AbhTs_13.88",
    "GSP30abhtantu:906": " etacchāsanasthān pūrvajātibuddhyā na paśyet // AbhTs_13.89",
    "GSP30abhtantu:907": " guruvarge gṛhāgate yathāśakti yāgaṃ kuryāt // AbhTs_13.90",
    "GSP30abhtantu:908": " adhomārgasthitaṃ kaṃcit vaiṣṇavādyaṃ tacchāstrakulāt gurūkṛtyāpi tyajet // AbhTs_13.91",
    "GSP30abhtantu:909": " tadāpi na utkarṣabuddhyā paśyet // AbhTs_13.92",
    "GSP30abhtantu:910": " liṅgibhiḥ saha samācāramelanaṃ na kuryāt tān kevalaṃ yathāśakti pūjayet // AbhTs_13.93",
    "GSP30abhtantu:911": " śaṅkās tyajet // AbhTs_13.94",
    "GSP30abhtantu:912": " cakre sthitaś caramāgryādivibhāgaṃ janmakṛtaṃ na saṃkalpayet // AbhTs_13.95",
    "GSP30abhtantu:913": " śarīrāt ṛte na anyat āyatanatīrthādikaṃ bahumānena paśyet // AbhTs_13.96",
    "GSP30abhtantu:914": " mantrahṛdayam anavarataṃ smaret ity evaṃ śiṣyaḥ śrutvā praṇamya abhyupagamya guruṃ",
    "GSP30abhtantu:915": " dhanadāraśarīraparyantayā dakṣiṇayā paritoṣya pūrvadīkṣitāṃś ca dīnānāthādikān tarpayet // AbhTs_13.97",
    "GSP30abhtantu:916": " bhāvividhinā ca mūrticakraṃ tarpayet // AbhTs_13.98",
    "GSP30abhtantu:917": " itthaṃ samayībhavati // AbhTs_13.99",
    "GSP30abhtantu:918": " mantrābhyāse nityapūjāyāṃ śravaṇe 'dhyayane adhikārī naimittike tu sarvatra gurum eva abhyarthayet // AbhTs_13.100",
    "GSP30abhtantu:919": " iti sāmayiko vidhiḥ // AbhTs_13.101",
    "GSP30abhtantu:920": " Tantrasāra, Caturdaśam āhnikam",
    "GSP30abhtantu:921": " atha putrakadīkṣāvidhiḥ // AbhTs_14.1",
    "GSP30abhtantu:922": " sa ca vistīrṇaḥ tantrālokāt avadhāryaḥ // AbhTs_14.2",
    "GSP30abhtantu:923": " saṃkṣiptas tu ucyate // AbhTs_14.3",
    "GSP30abhtantu:924": " samayyantaṃ vidhiṃ kṛtvā tṛtīye 'hni triśūlābje maṇḍale sāmudāyikaṃ yāgaṃ pūjayet",
    "GSP30abhtantu:925": " tatra bāhyaparivāraṃ dvāradevatācakraṃ ca bahiḥ pūjayet tato maṇḍalapūrvabhāge aiśakoṇāt",
    "GSP30abhtantu:926": " ārabhya āgneyāntaṃ paṅktikrameṇa gaṇapatiṃ guruṃ paramaguruṃ parameṣṭhinaṃ pūrvācāryān",
    "GSP30abhtantu:927": " yoginīcakraṃ vāgīśvarīṃ kṣetrapālaṃ ca pūjayet // AbhTs_14.4",
    "GSP30abhtantu:928": " tata ājñāṃ samucitām ādāya śūlamūlāt prabhṛti sitakamalāntaṃ samastam adhvānaṃ nyasya",
    "GSP30abhtantu:929": " arcayet tato madhyame triśūle madhyārāyāṃ bhagavatī śrīparābhaṭṭārikā bhairavanāthena",
    "GSP30abhtantu:930": " saha vāmārāyāṃ tathaiva śrīmadaparā dakṣiṇārāyāṃ śrīparāparā dakṣiṇe triśūle madhye",
    "GSP30abhtantu:931": " śrīparāparā vāme triśūle madhye śrīmadaparā dve tu yathāsvam // AbhTs_14.5",
    "GSP30abhtantu:932": " evaṃ sarvasthānādhiṣṭhātṛtve bhagavatyāḥ sarvaṃ pūrṇaṃ tadadhiṣṭhānāt bhavati iti // AbhTs_14.6",
    "GSP30abhtantu:933": " tato madhyaśūlamadhyārāyāṃ samastaṃ devatācakraṃ lokapālāstraparyantam abhinnatayaiva pūjayet tadadhiṣṭhānāt sarvatra pūjitam // AbhTs_14.7",
    "GSP30abhtantu:934": " tataḥ kumbhe kalaśe maṇḍale agnau svātmani ca abhedabhāvanayā pañcādhikaraṇam anusaṃdhiṃ kuryāt tataḥ parameśvarādvayarasabṛṃhitena puṣpādinā viśeṣapūjāṃ kuryāt // AbhTs_14.8",
    "GSP30abhtantu:935": " kiṃ bahunā tarpaṇanaivedyaparipūrṇaṃ vittaśāṭhyavirahito yāgasthānaṃ kuryāt // AbhTs_14.9",
    "GSP30abhtantu:936": " asati vitte tu mahāmaṇḍalayāgo na kartavya eva // AbhTs_14.10",
    "GSP30abhtantu:937": " paśūṃś ca jīvato nivedayet // AbhTs_14.11",
    "GSP30abhtantu:938": " te 'pi hi evam anugṛhītā bhavanti iti kāruṇikatayā paśuvidhau na vicikitset // AbhTs_14.12",
    "GSP30abhtantu:939": " tato 'gnau parameśvaraṃ tilājyādibhiḥ saṃtarpya tadagre 'nyaṃ paśuṃ vapāhomārthaṃ",
    "GSP30abhtantu:940": " kuryāt devatācakraṃ tadvapayā tarpayet punar maṇḍalaṃ pūjayet tataḥ parameśvaraṃ",
    "GSP30abhtantu:941": " vijñapya sarvābhinnasamastaṣaḍadhvaparipūrṇam ātmānaṃ bhāvayitvā śiṣyaṃ puro 'vasthitaṃ",
    "GSP30abhtantu:942": " kuryāt // AbhTs_14.13",
    "GSP30abhtantu:943": " parokṣadīkṣāyāṃ jīvanmṛtarūpāyām agre taṃ dhyāyet tadīyāṃ vā pratikṛtiṃ darbhagomayādimayīm agre sthāpayet // AbhTs_14.14",
    "GSP30abhtantu:944": " tathāvidhaṃ śiṣyam arghapātravipruṭprokṣitaṃ puṣpādibhiś ca pūjitaṃ kṛtvā samastam adhvānaṃ taddehe nyaset // AbhTs_14.15",
    "GSP30abhtantu:945": " tata itthaṃ vicārayet bhogecchoḥ śubhaṃ na śodhayet // AbhTs_14.16",
    "GSP30abhtantu:946": " mumukṣos tu śubhāśubham ubhayam api // AbhTs_14.17",
    "GSP30abhtantu:947": " nirbījāyāṃ tu samayapāśān api śodhayet sā ca āsannamaraṇasya atyantamūrkhasyāpi kartavyā iti parameśvarājñā tasyāpi tu gurudevatāgnibhaktiniṣṭhatvamātrāt siddhiḥ // AbhTs_14.18",
    "GSP30abhtantu:948": " atra ca sarvatra vāsanāgrahaṇam eva bhedakam mantrāṇāṃ vāsanānuguṇyena tattatkāryakāritvāt // AbhTs_14.19",
    "GSP30abhtantu:949": " evaṃ vāsanābhedam anusaṃdhāya mukhyamantraparāmarśaviśeṣeṇa samastam adhvānaṃ svadehagataṃ śivādvayabhāvanayā śodhayet // AbhTs_14.20",
    "GSP30abhtantu:950": " evaṃ krameṇa pādāṅguṣṭhāt prabhṛti dvādaśāntaparyantaṃ svātmadehasvātmacaitanyābhinnīkṛtadehacaitanyasya",
    "GSP30abhtantu:951": " śiṣyasya āsādya tatraiva anantānandasarasi svātantryaiśvaryasāre samastecchājñānakriyāśaktinirbharasamastadevatācakreśvare",
    "GSP30abhtantu:952": " samastādhvabharite cinmātrāvaśeṣaviśvabhāvamaṇḍale tathāvidharūpaikīkāreṇa śiṣyātmanā",
    "GSP30abhtantu:953": " saha ekībhūto viśrāntim āsādayet ity evaṃ parameśvarābhinno 'sau bhavati // AbhTs_14.21",
    "GSP30abhtantu:954": " tato yadi bhogecchuḥ syāt tato yatraiva tattve bhogecchā asya bhavati tatraiva samastavyastatayā yojayet // AbhTs_14.22",
    "GSP30abhtantu:955": " tadanantaraṃ śeṣavṛttaye parameśvarasvabhāvāt jhaṭiti prasṛtaṃ śuddhatattvamayaṃ deham asmai cintayet ity eṣā samastapāśaviyojikā dīkṣā // AbhTs_14.23",
    "GSP30abhtantu:956": " tataḥ śiṣyo guruṃ dakṣiṇābhiḥ pūrvavat pūjayet // AbhTs_14.24",
    "GSP30abhtantu:957": " tato 'gnau śiṣyasya vidhiṃ kuryāt śrīparāmantraḥ amukasyāmukaṃ tattvaṃ śodhayāmi iti svāhāntaṃ pratitattvaṃ tisra āhutayaḥ ante pūrṇā vauṣaḍantā",
    "GSP30abhtantu:958": " evaṃ śivāntatattvaśuddhiḥ tato yojanikoktakrameṇa pūrṇāhutiḥ // AbhTs_14.26",
    "GSP30abhtantu:959": " bhogecchoḥ bhogasthāne yojanikārtham aparā śuddhatattvasṛṣṭyartham anyā // AbhTs_14.27",
    "GSP30abhtantu:960": " tato guroḥ dakṣiṇābhiḥ pūjanam ity eṣā putrakadīkṣā // AbhTs_14.28",
    "GSP30abhtantu:961": " yatra vartamānam ekaṃ varjayitvā bhūtaṃ bhaviṣyac ca karma śudhyati // AbhTs_14.29",
    "GSP30abhtantu:962": " Tantrasāra, Pañcadaśam āhnikam",
    "GSP30abhtantu:963": " yadā punar āsannamaraṇasya svayaṃ vā bandhumukhena śaktipāta upajāyate tadā asmai sadyaḥ samutkramaṇadīkṣāṃ kuryāt // AbhTs_15.1",
    "GSP30abhtantu:964": " samastam adhvānaṃ śiṣye nyasya taṃ ca krameṇa śodhayitvā bhagavatīṃ kālarātrīm marmakartanīṃ",
    "GSP30abhtantu:965": " nyasya tayā kramāt kramaṃ marmapāśān vibhidya brahmarandhravarti śiṣyacaitanyaṃ kuryāt // AbhTs_15.2",
    "GSP30abhtantu:966": " tataḥ pūrvoktakrameṇa yojanikārthaṃ pūrṇāhutiṃ dadyāt yathā pūrṇāhutyante jīvo niṣkrāntaḥ paramaśivābhinno bhavati // AbhTs_15.3",
    "GSP30abhtantu:967": " bubhukṣos tu dvitīyā pūrṇāhutiḥ // AbhTs_15.4",
    "GSP30abhtantu:968": " bhogasthāne yojanāya tatkāle ca tasya jīvalayaḥ nātra śeṣavartanam brahmavidyāṃ vā",
    "GSP30abhtantu:969": " karṇe paṭhet sā hi parāmarśasvabhāvā sadyaḥ prabuddhapaśucaitanye prabuddhavimarśaṃ",
    "GSP30abhtantu:970": " karoti // AbhTs_15.5",
    "GSP30abhtantu:971": " samayyāder api ca etatpāṭhe 'dhikāraḥ // AbhTs_15.6",
    "GSP30abhtantu:972": " sapratyayāṃ nirbījāṃ tu yadi dīkṣāṃ mūḍhāya āyātaśaktipātāya ca darśayet tadā hi",
    "GSP30abhtantu:973": " śivahastadānakāle ayaṃ vidhiḥ trikoṇam āgneyaṃ jvālākarālaṃ rephavisphuliṅgaṃ bahirvātyācakradhyāyamānaṃ",
    "GSP30abhtantu:974": " maṇḍalaṃ dakṣiṇahaste cintayitvā tatraiva haste bījaṃ kiṃcit nikṣipya ūrdhvādhorephavibodhitaphaṭkāraparamparābhiḥ",
    "GSP30abhtantu:975": " asya tāṃ jananaśaktiṃ dahet evaṃ kurvan taṃ hastaṃ śiṣyasya mūrdhani kṣipet iti dvayor",
    "GSP30abhtantu:976": " api eṣā dīkṣā nirbījā svakāryakaraṇasāmarthyavidhvaṃsinī bhavati sthāvarāṇām api",
    "GSP30abhtantu:977": " dīkṣyatvena uktatvāt vāyupurāntarvyavasthitaṃ dodhūyamānaṃ śiṣyaṃ laghūbhūtaṃ cintayet",
    "GSP30abhtantu:978": " yena tulayā laghuḥ dṛśyate iti // AbhTs_15.7",
    "GSP30abhtantu:979": " Tantrasāra, ṣodaśam āhnikam",
    "GSP30abhtantu:980": " atha parokṣasya dīkṣā dvividhaś ca saḥ mṛto jīvaṃś ca // AbhTs_16.1",
    "GSP30abhtantu:981": " tatra kṛtaguruseva eva mṛta udvāsito vā abhicārādihato ḍimbāhato mṛtyukṣaṇoditatathāruciḥ mukhāntarāyātaśaktipāto vā tathā dīkṣya ity ājñā //",
    "GSP30abhtantu:982": " atra ca mṛtadīkṣāyām adhivāsādi na upayujyate // AbhTs_16.3",
    "GSP30abhtantu:983": " maṇḍale mantraviśeṣasaṃnidhaye yatra bahulā kriyā uttamam upakaraṇaṃ puṣpādi sthānaṃ",
    "GSP30abhtantu:984": " pīṭhādi maṇḍalaṃ triśūlābjādi ākṛtiḥ dhyeyaviśeṣaḥ mantraḥ svayaṃ dīptaś ca dhyānaparasya",
    "GSP30abhtantu:985": " yoginaḥ tadekabhaktisamāveśaśālino jñāninaś ca sambandhaḥ ity ete saṃnidhānahetavo",
    "GSP30abhtantu:986": " yathottaram uktāḥ // AbhTs_16.4",
    "GSP30abhtantu:987": " samuditatve tu kā kathā syāt iti parameśvareṇa uktam // AbhTs_16.5",
    "GSP30abhtantu:988": " tato devaṃ pūjayitvā tadākṛtiṃ kuśādimayīm agre sthāpayitvā gurvāsāditajñānopadeśakrameṇa",
    "GSP30abhtantu:989": " tāṃ paśyet sa ca mūlādhārād udetya prasṛtasuvitatānantanāḍyadhvadaṇḍaṃ vīryeṇākramya",
    "GSP30abhtantu:990": " nāsāgaganaparigataṃ vikṣipan vyāptum īṣṭe // AbhTs_16.6",
    "GSP30abhtantu:991": " yāvad dhūmābhirāmapracitataraśikhājālakenādhvacakraṃ saṃchādyābhīṣṭajīvānayanam iti mahāñ jālanāmā prayogaḥ // AbhTs_16.7",
    "GSP30abhtantu:992": " etenācchādanīyaṃ vrajati paravaśaṃ saṃmukhīnatvam ādau paścād ānīyate cet sakalam atha tato 'py adhvamadhyād yatheṣṭam // AbhTs_16.8",
    "GSP30abhtantu:993": " ākṛṣṭāv uddhatau vā mṛtajanaviṣaye karṣaṇīye 'tha jīve yogaḥ śrīśaṃbhunāthāgamaparigamito jālanāmā mayoktaḥ // AbhTs_16.9",
    "GSP30abhtantu:994": " bahir api itthaṃ kathaṃ na bhavati ākarṣaṇādau vinābhyāsāt iti cet rāgadveṣādiyogavaśena tatpravṛttau aiśvaryāveśāyogāt // AbhTs_16.10",
    "GSP30abhtantu:995": " tato niyatiniyantritatvāt abhyāsādyapekṣā syād eva // AbhTs_16.11",
    "GSP30abhtantu:996": " iha tu anugrahātmakaparameśvaratāveśāt tathābhāvaḥ // AbhTs_16.12",
    "GSP30abhtantu:997": " parameśvara eva hi guruśarīrādhiṣṭhānadvāreṇa anugrāhyān anugṛhṇāti // AbhTs_16.13",
    "GSP30abhtantu:998": " sa ca acintyamahimā iti uktaprāyam // AbhTs_16.14",
    "GSP30abhtantu:999": " evaṃ jālaprayogākṛṣṭo jīvo dārbhaṃ jātīphalādi vā śarīraṃ samāviṣṭo bhavati na ca",
    "GSP30abhtantu:1000": " spandate manaḥpraṇādisāmagryabhāvāt tadanudhyānabalāt tu spandate 'pi tādṛśe 'pi",
    "GSP30abhtantu:1001": " tasmin pūrvavat prokṣaṇādisaṃskāraḥ pūrṇāhutiyojanikāntaḥ // AbhTs_16.15",
    "GSP30abhtantu:1002": " atra paraṃ pūrṇāhutyā tasya dārbhādyākārasya paratejasi layaḥ kartavyaḥ // AbhTs_16.16",
    "GSP30abhtantu:1003": " evam uddhṛto 'sau pūrṇāhutyaiva apavṛjyate yadi svarnarakapretatiryakṣu sthitaḥ // AbhTs_16.17",
    "GSP30abhtantu:1004": " manuṣyas tu tadaiva jñānaṃ yogaṃ dīkṣāṃ vivekaṃ vā labhate // AbhTs_16.18",
    "GSP30abhtantu:1005": " adhikāriśarīratvāt iti mṛtoddharaṇam // AbhTs_16.19",
    "GSP30abhtantu:1006": " jīvato 'pi parokṣasya utpanne śaktipāte 'yam eva kramaḥ dārbhākṛtikalpanajīvākṛṣṭivarjam // AbhTs_16.20",
    "GSP30abhtantu:1007": " dhyānamātropasthāpitasyaiva asya saṃskāraḥ // AbhTs_16.21",
    "GSP30abhtantu:1008": " dīkṣā ca bhogabhokṣobhayadāyinī // AbhTs_16.22",
    "GSP30abhtantu:1009": " svavāsanābalīyastvāt bhogavāsanāvicchedasya ca asaṃbhāvyamānatvāt bahubhiḥ dīkṣāyām ūrdhvaśāsanasaṃskāro balavān anyas tu tatsaṃskārāya syāt",
    "GSP30abhtantu:1010": " paroṣasyāpi dīkṣitasya tathaiva jñānādyāvirbhāvaḥ iti // AbhTs_16.24",
    "GSP30abhtantu:1011": " Tantrasāra, Saptadaśam āhnikam",
    "GSP30abhtantu:1012": " vaiṣṇavādidakṣiṇatantrānteṣu śāsaneṣu ye sthitāḥ tadgṛhītavratā vā ye ca uttamaśāsanasthā",
    "GSP30abhtantu:1013": " api anadhikṛtādharaśāsanagurūpasevinaḥ te yadā śaktipātena pārameśvareṇa unmukhīkriyante",
    "GSP30abhtantu:1014": " tadā teṣām ayaṃ vidhiḥ tatra enaṃ kṛtopavāsam anyadine sādhāraṇamantrapūjitasya tadīyāṃ",
    "GSP30abhtantu:1015": " ceṣṭāṃ śrāvitasya bhagavato 'gre praveśayet tatrāsya vrataṃ gṛhītvā ambhasi kṣipet",
    "GSP30abhtantu:1016": " tato 'sau snāyāt tataḥ prokṣya carudantakāṣṭhābhyāṃ saṃskṛtya baddhanetraṃ praveśya",
    "GSP30abhtantu:1017": " sādhāraṇena mantreṇa parameśvarapūjāṃ kārayet // AbhTs_17.1",
    "GSP30abhtantu:1018": " tataḥ sādhāraṇamantreṇa śivīkṛte agnau vrataśuddhiṃ kuryāt tanmantrasampuṭaṃ nāma kṛtvā prāyaścittaṃ śodhayāmi iti svāhāntaṃ śataṃ juhuyāt //",
    "GSP30abhtantu:1019": " tato 'pi pūrṇāhutiḥ vauṣaḍantena // AbhTs_17.3",
    "GSP30abhtantu:1020": " tato vrateśvaram āhūya pūjayitvā tasya śivājñayā akiṃcitkaraḥ tvam asya bhava iti śrāvaṇāṃ kṛtvā taṃ tarpayitvā visṛjya agniṃ visṛjet iti liṅgoddhāraḥ",
    "GSP30abhtantu:1021": " tato 'sya adhivāsādi prāgvat // AbhTs_17.5",
    "GSP30abhtantu:1022": " dīkṣā yatheccham // AbhTs_17.6",
    "GSP30abhtantu:1023": " Tantrasāra, Aṣṭādaśam āhnikam",
    "GSP30abhtantu:1024": " svabhyastajñāninaṃ sādhakatve gurutve vā abhiṣiñcet yataḥ sarvalakṣaṇahīno 'pi jñānavān eva sādhakatve anugrahakaraṇe ca adhikṛtaḥ na anyaḥ abhiṣikto 'pi // AbhTs_18.1",
    "GSP30abhtantu:1025": " svādhikārasamarpaṇe guruḥ dīkṣādi akurvan api na pratyavaiti pūrvaṃ tu pratyavāyena",
    "GSP30abhtantu:1026": " adhikārabandhena vidyeśapadadāyinā bandha eva asya dīkṣādyakaraṇam so 'bhiṣikto mantradevatātādātmyasiddhaye",
    "GSP30abhtantu:1027": " ṣāṇmāsikaṃ pratyahaṃ japahomaviśeṣapūjācaraṇena vidyāvrataṃ kuryāt tadanantaraṃ labdhatanmayībhāvo",
    "GSP30abhtantu:1028": " dīkṣādau adhikṛtaḥ tatra na ayogyān dīkṣeta na ca yogyaṃ pariharet dīkṣitam api jñānadāne",
    "GSP30abhtantu:1029": " parīkṣeta chadmagṛhītajñānam api jñātvā upekṣeta atra ca abhiṣekavibhavena devapūjādikam // AbhTs_18.2",
    "GSP30abhtantu:1030": " Tantrasāra, Ekonaviṃśam āhnikam",
    "GSP30abhtantu:1031": " atha adharaśāsanasthānāṃ gurvantānām api maraṇasamanantaraṃ mṛtoddhāroditaśaktipātayogād",
    "GSP30abhtantu:1032": " eva antyasaṃskārākhyāṃ dīkṣāṃ kuryāt ūrdhvaśāsanasthānām api luptasamayānām akṛtaprāyaścittānām",
    "GSP30abhtantu:1033": " iti parameśvarājñā // AbhTs_19.1",
    "GSP30abhtantu:1034": " tatra yo mṛtoddhāre vidhiḥ uktaḥ sa sarva eva śarīre kartavyaḥ pūrṇāhutyā śavaśarīradāhaḥ",
    "GSP30abhtantu:1035": " mūḍhānāṃ tu pratītirūḍhaye sapratyayām antyeṣṭiṃ kriyājñānayogabalāt kuryāt tatra",
    "GSP30abhtantu:1036": " śavaśarīre saṃhārakrameṇa mantrān nyasya jālakrameṇa ākṛṣya rodhanavedhanaghaṭṭanādi",
    "GSP30abhtantu:1037": " kuryāt prāṇasaṃcārakrameṇa hṛdi kaṇṭhe lalāṭe ca ity evaṃ śavaśarīraṃ kampate // AbhTs_19.2",
    "GSP30abhtantu:1038": " tataḥ paramaśive yojanikāṃ kṛtvā tat dahet pūrṇāhutyā antyeṣṭyā śuddhānām anyeṣām api vā śrāddhadīkṣāṃ tryahaṃ turye dine māsi māsi saṃvatsare saṃvatsare kuryāt // AbhTs_19.3",
    "GSP30abhtantu:1039": " tatra homāntaṃ vidhiṃ kṛtvā naivedyam ekahaste kṛtvā tadīyāṃ vīryarūpāṃ śaktiṃ bhogyākārāṃ",
    "GSP30abhtantu:1040": " paśugatabhogyaśaktitādātmyapratipannāṃ dhyātvā parameśvare bhoktari arpayet ity evaṃ",
    "GSP30abhtantu:1041": " bhogyabhāve nivṛtte patir eva bhavati antyeṣṭimṛtoddharaṇaśrāddhadīkṣāṇām anyatamenāpi",
    "GSP30abhtantu:1042": " yadyapi kṛtārthatā tathāpi bubhukṣoḥ kriyābhūyastvaṃ phalabhūyastvāya iti sarvam",
    "GSP30abhtantu:1043": " ācaret // AbhTs_19.4",
    "GSP30abhtantu:1044": " mumukṣor api tanmayībhāvasiddhaye ayam jīvataḥ pratyaham anuṣṭhānābhyāsavat // AbhTs_19.5",
    "GSP30abhtantu:1045": " tattvajñāninas tu na ko 'py ayam antyeṣṭyādiśrāddhānto vidhiḥ upayogī tanmaraṇaṃ",
    "GSP30abhtantu:1046": " tadvidyāsaṃtānināṃ parvadinaṃ saṃvidaṃśapūraṇāt tāvataḥ saṃtānasya ekasaṃvinmātraparamārthatvāt",
    "GSP30abhtantu:1047": " jīvato jñānalābhasaṃtānadivasavat // AbhTs_19.6",
    "GSP30abhtantu:1048": " sarvatra ca atra śrāddhādividhau mūrtiyāgaḥ pradhānam iti śrīsiddhāmatam tadvidhiś ca vakṣyate naimittikaprakāśane // AbhTs_19.7",
    "GSP30abhtantu:1049": " Tantrasāra, Viṃśam āhnikam",
    "GSP30abhtantu:1050": " tatra yā dīkṣā saṃskārasiddhyai jñānayogyān prati yā ca tadaśaktān prati mokṣadīkṣā sabījā tasyāṃ kṛtāyām ājīvaṃ śeṣavartanaṃ guruḥ upadiśet",
    "GSP30abhtantu:1051": " tatra nityaṃ naimittikaṃ kāmyam iti trividhaṃ śeṣavartanam antyaṃ ca sādhakasyaiva tat na iha niścetavyam // AbhTs_20.2",
    "GSP30abhtantu:1052": " tatra niyatabhavaṃ nityaṃ tanmayībhāva eva naimittikaṃ tadupayogi saṃdhyopāsanaṃ pratyaham anuṣṭhānaṃ parvadinaṃ pavitrakam ityādi // AbhTs_20.3",
    "GSP30abhtantu:1053": " tad api nityaṃ svakālanaiyatyāt iti kecit // AbhTs_20.4",
    "GSP30abhtantu:1054": " naimittikaṃ tu tacchāsanasthānām api aniyatam tadyathā gurutadvargāgamanaṃ tatparvadinaṃ jñānalābhadinam ityādikam iti kecit // AbhTs_20.5",
    "GSP30abhtantu:1055": " tatra niyatapūjā saṃdhyopāsā gurupūjā parvapūjā pavitrakam iti avaśyaṃbhāvi // AbhTs_20.6",
    "GSP30abhtantu:1056": " naimittikam jñānalābhaḥ śāstralābho gurutadvargagṛhāgamanaṃ tadīyajanmasaṃskāraprāyaṇadināni",
    "GSP30abhtantu:1057": " laukikotsavaḥ śāstravyākhyā ādimadhyāntā devatādarśanaṃ melakaṃ svapnājñā samayaniṣkṛtilābhaḥ",
    "GSP30abhtantu:1058": " ity etat naimittikaṃ viśeṣārcanakāraṇam // AbhTs_20.7",
    "GSP30abhtantu:1059": " tatra kṛtadīkṣākasya śiṣyasya pradhānaṃ mantraṃ savīryakaṃ saṃvittisphuraṇasāram",
    "GSP30abhtantu:1060": " alikhitaṃ vaktrāgamenaiva arpayet tataḥ tanmayībhāvasiddhyarthaṃ sa śiṣyaḥ saṃdhyāsu",
    "GSP30abhtantu:1061": " tanmayībhāvābhyāsaṃ kuryāt taddvāreṇa sarvakālaṃ tathāvidhasaṃskāralābhasiddhyarthaṃ",
    "GSP30abhtantu:1062": " pratyahaṃ ca parameśvaraṃ ca sthaṇḍile vā liṅge vā abhyarcayet // AbhTs_20.8",
    "GSP30abhtantu:1063": " tatra hṛdye sthaṇḍile vimalamakuravad dhyāte svam eva rūpaṃ yājyadevatācakrābhinnaṃ",
    "GSP30abhtantu:1064": " mūrtibimbitam iva dṛṣṭvā hṛdyapuṣpagandhāsavatarpaṇanaivedyadhūpadīpopahārastutigītavādyanṛttādinā",
    "GSP30abhtantu:1065": " pūjayet japet stuvīta tanmayībhāvam aśaṅkitaṃ labdhum // AbhTs_20.9",
    "GSP30abhtantu:1066": " ādarśe hi svamukham aviratam avalokayataḥ tatsvarūpaniścitiḥ acireṇaiva bhavet na cātra kaścit kramaḥ pradhānam ṛte tanmayībhāvāt // AbhTs_20.10",
    "GSP30abhtantu:1067": " paramantratanmayībhāvāviṣṭasya nivṛttapaśuvāsanākalaṅkasya bhaktirasānuvedhavidrutasamastapāśajālasya",
    "GSP30abhtantu:1068": " yat adhivasati hṛdayaṃ tad eva paramam upādeyam iti asmadguravaḥ // AbhTs_20.11",
    "GSP30abhtantu:1069": " adhiśayya pāramārthikaḥ bhāvaprasaraṃ prakāśam ullasati yā // AbhTs_20.12",
    "GSP30abhtantu:1070": " paramāmṛtadṛktvaṃ tayārcayante rahasyavidaḥ // AbhTs_20.13",
    "GSP30abhtantu:1071": " kṛtvādhāradharāṃ camatkṛtirasaprokṣākṣaṇakṣālitām āttair mānasataḥ svabhāvakusumaiḥ svāmodasaṃdohibhiḥ // AbhTs_20.14",
    "GSP30abhtantu:1072": " ānandāmṛtanirbharasvahṛdayānarghārghapātrakramāt tvāṃ devyā saha dehadevasadane devārcaye 'harniśam // AbhTs_20.15",
    "GSP30abhtantu:1073": " iti ślokadvayoktam artham antar bhāvayan devatācakraṃ bhāvayet // AbhTs_20.16",
    "GSP30abhtantu:1074": " tato mudrāpradarśanaṃ japaḥ tannivedanam // AbhTs_20.17",
    "GSP30abhtantu:1075": " bodhyaikātmyena visarjanam // AbhTs_20.18",
    "GSP30abhtantu:1076": " mukhyaṃ naivedyaṃ svayam aśnīyāt sarvaṃ vā jale kṣipet jalajā hi prāṇinaḥ pūrvadīkṣitāḥ carubhojanadvāreṇa iti āgamavidaḥ // AbhTs_20.19",
    "GSP30abhtantu:1077": " mārjāramūṣakaśvādibhakṣaṇe tu śaṅkā janitā nirayāya iti jñānī api lokānugrahecchayā na tādṛk kuryāt lokaṃ vā parityajya āsīta iti sthaṇḍilayāgaḥ",
    "GSP30abhtantu:1078": " atha liṅge tatra na rahasyamantraiḥ liṅgaṃ pratiṣṭhāpayet viśeṣāt vyaktam iti pūrvapratiṣṭhiteṣu āvāhanavisarjanakrameṇa pūjāṃ kuryāt ādhāratayā",
    "GSP30abhtantu:1079": " tatra gurudehaṃ svadehaṃ śaktidehaṃ rahasyaśāstrapustakaṃ vīrapātram akṣasūtraṃ prāharaṇaṃ",
    "GSP30abhtantu:1080": " bāṇīyaṃ mauktikaṃ sauvarṇaṃ puṣpagandhadravyādihṛdyavastukṛtaṃ makuraṃ vā liṅgam",
    "GSP30abhtantu:1081": " arcayet // AbhTs_20.22",
    "GSP30abhtantu:1082": " tatra ca ādhārabalād eva adhikādhikamantrasiddhiḥ bhavati iti pūrvaṃ pūrvaṃ pradhānam",
    "GSP30abhtantu:1083": " ādhāraguṇānuvidhāyitvāt ca mantrāṇāṃ tatra tatra sādhye tattatpradhānam iti śāstraguravaḥ // AbhTs_20.23",
    "GSP30abhtantu:1084": " sarvatra parameśvarābhedābhimāna eva paramaḥ saṃskāraḥ // AbhTs_20.24",
    "GSP30abhtantu:1085": " atha parvavidhiḥ // AbhTs_20.25",
    "GSP30abhtantu:1086": " tatra sāmānyaṃ sāmānyasāmānyaṃ sāmānyaviśeṣo viśeṣasāmānyaṃ viśeṣo viśeṣaviśeṣaś ca iti ṣoḍhā parva // AbhTs_20.26",
    "GSP30abhtantu:1087": " pūraṇāt vidheḥ // AbhTs_20.27",
    "GSP30abhtantu:1088": " tatra māsi māsi prathamaṃ pañcamaṃ dinaṃ sāmānyam caturthāṣṭamanavamacaturdaśapañcadaśāni",
    "GSP30abhtantu:1089": " dvayor api pakṣayoḥ sāmānyasāmānyam anayor ubhayor api rāśyoḥ vakṣyamāṇatattattithyucitagrahanakṣatrayoge",
    "GSP30abhtantu:1090": " sāmānyaviśeṣaḥ mārgaśīrṣasya prathamarātribhāgaḥ kṛṣṇanavamyām pauṣasya tu rātrimadhyaṃ",
    "GSP30abhtantu:1091": " kṛṣṇanavamyām māghasya rātrimadhyaṃ śuklapañcadaśyām phālgunasya dinamadhyaṃ śukladvādaśyām",
    "GSP30abhtantu:1092": " caitrasya śuklatrayodaśyām vaiśākhasya kṛṣṇāṣṭamyām jyaiṣṭhasya kṛṣṇanavamyām āṣāḍhasya",
    "GSP30abhtantu:1093": " prathame dine śrāvaṇasya divasapūrvabhāgaḥ kṛṣṇaikādaśyām bhādrapadasya dinamadhyaṃ",
    "GSP30abhtantu:1094": " śuklaṣaṣṭyām āśvayujasya śuklanavamīdinam kārttikasya prathamo rātribhāgaḥ śuklanavamyām",
    "GSP30abhtantu:1095": " iti viśeṣaparva // AbhTs_20.28",
    "GSP30abhtantu:1096": " citrācandrau maghājīvau tiṣyacandrau pūrvaphālgunībudhau śravaṇabudhau śatabhiṣakcandrau dityau rohiṇīśukrau viśākhābṛhaspatī śravaṇacandrau iti // AbhTs_20.29",
    "GSP30abhtantu:1097": " yadi mārgaśīrṣādikrameṇa yathāsaṃkhyaṃ bhavati āśvayujaṃ varjayitvā tadā viśeṣaviśeṣaḥ // AbhTs_20.30",
    "GSP30abhtantu:1098": " anyaviśeṣaś cet anyaparvaṇi tadā tat anuparva ity āhuḥ // AbhTs_20.31",
    "GSP30abhtantu:1099": " bhagrahayoge ca na velā pradhānam // AbhTs_20.32",
    "GSP30abhtantu:1100": " tither eva viśeṣalābhāt anuyāgakālānuvṛttis tu parvadine mukhyā anuyāgaprādhānyāt parvayāgānām anuyāgo mūrtiyāgaḥ cakrayāgaḥ iti paryāyāḥ //",
    "GSP30abhtantu:1101": " tatra guruḥ tadvargyaḥ sasaṃtānaḥ tattvavit kanyā antyā veśyā aruṇā tattvavedinī vā iti cakrayāge mukhyapūjyāḥ viśeṣāt sāmastyena // AbhTs_20.34",
    "GSP30abhtantu:1102": " tatra madhye guruḥ tadāvaraṇakrameṇa gurvādisamayyantaṃ vīraḥ śaktiḥ iti krameṇa",
    "GSP30abhtantu:1103": " ity evaṃ cakrasthityā vā paṅktisthityā vā āsīta tato gandhadhūpapuṣpādibhiḥ krameṇa",
    "GSP30abhtantu:1104": " pūjayet tataḥ pātraṃ sadāśivarūpaṃ dhyātvā śaktyamṛtadhyātena āsavena pūrayitvā tatra",
    "GSP30abhtantu:1105": " bhoktrīṃ śaktiṃ śivatayā pūjayitvā tayaiva devatācakratarpaṇaṃ kṛtvā naraśaktiśivātmakatritayamelakaṃ",
    "GSP30abhtantu:1106": " dhyātvā āvaraṇāvataraṇakrameṇa mokṣabhogaprādhānyaṃ bahir antaś ca tarpaṇaṃ kuryāt",
    "GSP30abhtantu:1107": " punaḥ pratisaṃcaraṇakrameṇa evaṃ pūrṇaṃ bhramaṇaṃ cakraṃ puṣṇāti // AbhTs_20.35",
    "GSP30abhtantu:1108": " tatra ādhāre viśvamayaṃ pātraṃ sthāpayitvā devatācakraṃ tarpayitvā svātmānaṃ vanditena",
    "GSP30abhtantu:1109": " tena tarpayet pātrābhāve bhadraṃ vellitaśuktiḥ vā dakṣahastena pātrākāraṃ bhadraṃ",
    "GSP30abhtantu:1110": " dvābhyām uparigatadakṣiṇābhyāṃ niḥsaṃdhīkṛtābhyām vellitaśuktiḥ patadbhiḥ bindubhiḥ",
    "GSP30abhtantu:1111": " vetālaguhyakāḥ saṃtuṣyanti dhārayā bhairavaḥ atra praveśo na kasyacit deyaḥ pramādāt",
    "GSP30abhtantu:1112": " praviṣṭasya vicāraṃ na kuryāt kṛtvā punar dviguṇaṃ cakrayāgaṃ kuryāt tato 'vadaṃśān",
    "GSP30abhtantu:1113": " bhojanādīn ca agre yatheṣṭaṃ vikīryeta guptagṛhe vā saṃketābhidhānavarjaṃ devatāśabdena",
    "GSP30abhtantu:1114": " sarvān yojayet iti vīrasaṃkarayāgaḥ // AbhTs_20.36",
    "GSP30abhtantu:1115": " tato 'nte dakṣiṇātāmbūlavastrādibhiḥ tarpayet iti pradhānatamo 'yaṃ mūrtiyāgaḥ // AbhTs_20.37",
    "GSP30abhtantu:1116": " adṛṣṭamaṇḍalo 'pi mūrtiyāgena parvadināni pūjayan varṣād eva putrakoktaṃ phalam eti",
    "GSP30abhtantu:1117": " vinā saṃdhyānuṣṭhānādibhiḥ iti vṛddhānāṃ bhogināṃ strīṇāṃ vidhir ayam śaktipāte sati",
    "GSP30abhtantu:1118": " upadeṣṭavyo guruṇā // AbhTs_20.38",
    "GSP30abhtantu:1119": " atha pavitrakavidhiḥ // AbhTs_20.39",
    "GSP30abhtantu:1120": " sa ca śrīratnamālātriśiromataśrīsiddhāmatādau vidhipūrvakaḥ pārameśvarājñāpūrakaś ca uktaṃ caitat śrītantrāloke vinā pavitrakeṇa sarvaṃ niṣphalam iti // AbhTs_20.40",
    "GSP30abhtantu:1121": " tatra āṣāḍhaśuklāt kulapūrṇimādināntaṃ kāryaṃ pavitrakam tatra kārttikakṛṣṇapañcadaśī kulacakraṃ nityācakraṃ pūrayati iti śrīnityātantravidaḥ",
    "GSP30abhtantu:1122": " māghaśuklapañcadaśī iti śrībhairavakulormividaḥ // AbhTs_20.42",
    "GSP30abhtantu:1123": " dakṣiṇāyanāntapañcadaśī iti śrītantrasadbhāvavidaḥ // AbhTs_20.43",
    "GSP30abhtantu:1124": " tatra vibhavena devaṃ pūjayitvā āhutyā tarpayitvā pavitrakaṃ dadyāt sauvarṇamuktāratnaviracitāt prabhṛti paṭasūtrakārpāsakuśagarbhāntam api kuryāt // AbhTs_20.44",
    "GSP30abhtantu:1125": " tac ca tattvasaṃkhyagranthikaṃ padakalābhuvanavarṇamantrasaṃkhyagranthi ca jānvantam",
    "GSP30abhtantu:1126": " ekaṃ nābhyantam aparaṃ kaṇṭhāntam anyat śirasi anyat iti catvāri pavitrakāṇi devāya",
    "GSP30abhtantu:1127": " gurave ca samastādhvaparipūrṇatadrūpabhāvanena dadyāt śeṣebhya ekam iti // AbhTs_20.45",
    "GSP30abhtantu:1128": " tato mahotsavaḥ kāryaḥ cāturmāsyaṃ saptadinaṃ tridinaṃ ca iti mukhyānvāpatkalpāḥ",
    "GSP30abhtantu:1129": " sati vibhave māsi māsi pavitrakam atha vā caturṣu māseṣu atha vā sakṛt tadakaraṇe",
    "GSP30abhtantu:1130": " prāyaścittaṃ japet jñānī api sambhavadvitto 'pi akaraṇe pratyavaiti lobhopahitajñānākaraṇe",
    "GSP30abhtantu:1131": " jñānanindāpatteḥ // AbhTs_20.46",
    "GSP30abhtantu:1132": " yadā prāpyāpi vijñānaṃ dūṣitaṃ parameśaśāsanaṃ tadā prāyaścittī // AbhTs_20.47",
    "GSP30abhtantu:1133": " iti vacanāt // AbhTs_20.48",
    "GSP30abhtantu:1134": " ity eṣa pavitrakavidhiḥ // AbhTs_20.49",
    "GSP30abhtantu:1135": " jñānalābhādau laukikotsavānte 'pi sarvatra saṃvidullāsādhikyaṃ devatācakrasaṃnidhiḥ",
    "GSP30abhtantu:1136": " viśeṣato bhavati iti tathāvidhādhikyaparyālocanayā tathāvidham eva viśeṣam anuyāgādau",
    "GSP30abhtantu:1137": " kuryāt // AbhTs_20.50",
    "GSP30abhtantu:1138": " atha vyākhyāvidhiḥ // AbhTs_20.51",
    "GSP30abhtantu:1139": " sarvaśāstrasampūrṇaṃ guruṃ vyākhyārtham abhyarthayeta so 'pi svaśiṣyāya paraśiṣyāyāpi",
    "GSP30abhtantu:1140": " vā samucitasaṃskārocitaṃ śāstraṃ vyācakṣīta adharaśāsanasthāyāpi karuṇāvaśāt īśvarecchāvaicitryodbhāvitaśaktipātasambhāvanābhāvitahṛdayo",
    "GSP30abhtantu:1141": " vyācakṣīta marmopadeśavarjam // AbhTs_20.52",
    "GSP30abhtantu:1142": " tatra nimnāsanasthitebhyaḥ tatparebhyo niyamitavāṅmanaḥkāyebhyo vyākhyā kriyamāṇā",
    "GSP30abhtantu:1143": " phalavatī bhavati prathamaṃ gandhādiliptāyāṃ bhuvi ullikhya saṃkalpya vā padmādhāraṃ",
    "GSP30abhtantu:1144": " caturaśraṃ padmatrayaṃ padmamadhye vāgīśīṃ vāmadakṣiṇayoḥ gaṇapatigurū ca pūjayet",
    "GSP30abhtantu:1145": " ādhārapadme vyākhyeyakalpadevatām // AbhTs_20.53",
    "GSP30abhtantu:1146": " tataḥ sāmānyārghapātrayogena cakraṃ tarpayet tato vyācakṣīta sūtravākyapaṭalagrantham",
    "GSP30abhtantu:1147": " pūrvāparāviruddhaṃ kurvan tantrāvṛttiprasaṅgasamuccayavikalpādiśāstranyāyaucityena",
    "GSP30abhtantu:1148": " pūrvaṃ pakṣaṃ samyak ghaṭayitvā samyak ca dūṣayan sādhyaṃ sādhayan tātparyavṛttiṃ",
    "GSP30abhtantu:1149": " pradarśayan paṭalāntaṃ vyācakṣīta nādhikam tatrāpi vastvante vastvante tarpaṇaṃ pūjanam",
    "GSP30abhtantu:1150": " iti yāvad vyākhyāsamāptiḥ // AbhTs_20.54",
    "GSP30abhtantu:1151": " tato 'pi pūjayitvā vidyāpīṭhaṃ visarjya upalipya agādhe tat kṣepayet // AbhTs_20.55",
    "GSP30abhtantu:1152": " iti vyākhyāvidhiḥ // AbhTs_20.56",
    "GSP30abhtantu:1153": " atha samayaniṣkṛtiḥ // AbhTs_20.57",
    "GSP30abhtantu:1154": " yady api tattvajñānaniṣṭhasya prāyaścittādi na kiṃcit tathāpi caryāmātrād eva mokṣabhāginaḥ tān anugrahītum ācāravartanīṃ darśayet // AbhTs_20.58",
    "GSP30abhtantu:1155": " atattvajñānī tu caryaikāyattabhogamokṣaḥ samayollaṅghane kṛte prāyaścittam akurvan",
    "GSP30abhtantu:1156": " varṣaśataṃ kravyādo bhavatīti iti prāyaścittavidhiḥ vaktavyaḥ tatra strīvadhe prāyaścittaṃ",
    "GSP30abhtantu:1157": " nāsti anyatra tu balābalaṃ jñātvā akhaṇḍāṃ bhagavatīṃ mālinīm ekavārāt prabhṛti trilakṣāntam",
    "GSP30abhtantu:1158": " āvartayet yāvat śaṅkāvicyutiḥ bhavati tadante viśeṣapūjā tatrāpi cakrayāgaḥ sa hi",
    "GSP30abhtantu:1159": " sarvatra śeṣabhūtaḥ // AbhTs_20.59",
    "GSP30abhtantu:1160": " iti samayaniṣkṛtividhiḥ // AbhTs_20.60",
    "GSP30abhtantu:1161": " atha gurupūjāvidhiḥ // AbhTs_20.61",
    "GSP30abhtantu:1162": " sarvayāgānteṣu upasaṃhṛte yāge aparedyuḥ gurupūjāṃ kuryāt pūrvaṃ hi sa vidhyaṅgatayā",
    "GSP30abhtantu:1163": " toṣito na tu prādhānyena iti tāṃ prādhānyena akurvan adhikārabandhena baddho bhavati // AbhTs_20.62",
    "GSP30abhtantu:1164": " iti tāṃ sarvathā caret // AbhTs_20.63",
    "GSP30abhtantu:1165": " tatra svāstikaṃ maṇḍalaṃ kṛtvā tatra sauvarṇaṃ pīṭhaṃ dattvā tatra samastam adhvānaṃ",
    "GSP30abhtantu:1166": " pūjayitvā tatpīṭhaṃ tena adhiṣṭhāpya tasmai pūjāṃ kṛtvā tarpaṇaṃ bhojanaṃ dakṣiṇām",
    "GSP30abhtantu:1167": " ātmānam iti nivedya naivedyocchiṣṭaṃ prārthya vanditvā svayaṃ prāśya cakrapūjāṃ kuryāt // AbhTs_20.64",
    "GSP30abhtantu:1168": " ita gurupūjāvidhiḥ // AbhTs_20.65",
    "GSP30abhtantu:1169": " Tantrasāra, Ekaviṃśam āhnikam",
    "GSP30abhtantu:1170": " evaṃ samastaṃ nityaṃ naimittikaṃ karma nirūpitam // AbhTs_21.1",
    "GSP30abhtantu:1171": " adhunā asyaiva āgamasya prāmāṇyam ucyate // AbhTs_21.2",
    "GSP30abhtantu:1172": " tatra saṃvinmātramaye viśvasmin saṃvidi ca vimarśātmikāyāṃ vimarśasya ca śabdanātmakatāyāṃ",
    "GSP30abhtantu:1173": " siddhāyāṃ sakalajaganniṣṭhavastunaḥ tadgatasya ca karmaphalasambandhavaicitryasya",
    "GSP30abhtantu:1174": " yat vimarśanaṃ tad eva śāstram iti parameśvarasvabhāvābhinna eva samastaḥ śāstrasaṃdarbho",
    "GSP30abhtantu:1175": " vastuta ekaphalaprāpakaḥ ekādhikāryuddeśenaiva tatra tu parameśvaraniyatiśaktimahimnaiva",
    "GSP30abhtantu:1176": " bhāge bhāge rūḍhiḥ lokānām iti // AbhTs_21.3",
    "GSP30abhtantu:1177": " kecit māyocitabhedaparāmarśātmani vedāgamādiśāstre rūḍhāḥ anye tathāvidha eva mokṣābhimānena",
    "GSP30abhtantu:1178": " sāṃkhyavaiṣṇavaśāstrādau pare tu viviktaśivasvabhāvāmarśanasāre śaivasiddhāntādau",
    "GSP30abhtantu:1179": " anye sarvamayaparameśvaratāmarśanasāre mataṃgādiśāstre kecit tu viralaviralāḥ samastāvacchedavandhyasvātantryānandaparamārthasaṃvinmayaparameśvarasvarūpāmarśanātmani",
    "GSP30abhtantu:1180": " śrītrikaśāstrakrame kecit tu pūrvapūrvatyāgakrameṇa laṅghanena vā ity evam ekaphalasiddhiḥ",
    "GSP30abhtantu:1181": " ekasmād eva āgamāt // AbhTs_21.4",
    "GSP30abhtantu:1182": " bhedavāde 'pi samastāgamānām ekeśvarakāryatve 'pi prāmāṇyaṃ tāvat avasthitam prāmāṇyanibandhanasya",
    "GSP30abhtantu:1183": " ekadeśasaṃvādasya avigītatāyā anidaṃtāpravṛtteś ca tulyatvāt parasparabādho viṣayabhedāt",
    "GSP30abhtantu:1184": " akiṃcitkaraḥ // AbhTs_21.5",
    "GSP30abhtantu:1185": " brahmahananatanniṣedhavat saṃskārabhedaḥ saṃskārātiśayaḥ tadabhāve kvacit anadhikṛtatvam",
    "GSP30abhtantu:1186": " iti samānam āśramabhedavat phalotkarṣāc ca utkarṣaḥ tatraiva upaniṣadbhāgavat bhinnakartṛkatve",
    "GSP30abhtantu:1187": " 'pi sarvasarvajñakṛtatvam atra saṃbhāvyate taduktatadatiriktayuktārthayogāt nityatve",
    "GSP30abhtantu:1188": " 'pi āgamānāṃ prasiddhiḥ tāvat avaśyopagamyā anvayavyatirekādhyakṣādīnāṃ tatprāmāṇyasya",
    "GSP30abhtantu:1189": " tanmūlatvāt satyaṃ rajataṃ paśyāmi iti hi sauvarṇikādiparaprasiddhyaiva prasiddhir",
    "GSP30abhtantu:1190": " eva āgamaḥ sā kācit dṛṣṭaphalā bubhukṣito bhuṅkte iti bālasya prasiddhita eva tatra",
    "GSP30abhtantu:1191": " tatra pravṛttiḥ nānvayavyatirekābhyāṃ tadā tayoḥ abhāvāt yauvanāvasthāyāṃ tadbhāvo",
    "GSP30abhtantu:1192": " 'pi akiṃcitkaraḥ prasiddhiṃ tu mūlīkṛtya so 'stu kasmaicit kāryāya kācit adṛṣṭavaidehyaprakṛtilayapuruṣakaivalyaphaladā",
    "GSP30abhtantu:1193": " kācit śivasamānatvaphaladā kācit aikyaparyavasāyinī sā ca pratyekam anekavidhā ity",
    "GSP30abhtantu:1194": " evaṃ bahutaraprasiddhipūrṇe jagati yo yādṛśo bhaviṣyan sa tādṛśīm eva prasiddhiṃ",
    "GSP30abhtantu:1195": " balād eva hṛdayaparyavasāyinīm abhimanyate // AbhTs_21.6",
    "GSP30abhtantu:1196": " iti riktasya jantoḥ atiriktā vācoyuktiḥ tāsāṃ kāṃcana prasiddhiṃ pramāṇīkurvatā abhyupagantavyam",
    "GSP30abhtantu:1197": " eva āgamaprāmāṇyam iti sa āgama āśrayaṇīyo yatra utkṛṣṭaṃ phalam ity alam anyena // AbhTs_21.7",
    "GSP30abhtantu:1198": " saṃvitprakāśaparamārthatayā yathaiva bhāty āmṛśaty api tatheti vivecayantaḥ // AbhTs_21.8",
    "GSP30abhtantu:1199": " santaḥ samastamayacitpratibhāvimarśasāraṃ samāśrayata śāstram anuttarātma // AbhTs_21.9",
    "GSP30abhtantu:1200": " jissa daḍhapasiddhighaḍie vavahāre soi asmi ṇīsaṃko // AbhTs_21.10",
    "GSP30abhtantu:1201": " taha hohi jahuttiṇa pasiddhirūḍhie paramasivo // AbhTs_21.11",
    "GSP30abhtantu:1202": " nijadṛḍhaprasiddhighaṭite vyavahāre loka asti niḥśaṅkaḥ // AbhTs_21.12",
    "GSP30abhtantu:1203": " tadā bhavati janottīrṇaprasiddhirūḍhaḥ paramaśivaḥ // AbhTs_21.13",
    "GSP30abhtantu:1204": " Tantrasāra, Dvāviṃśam āhnikam",
    "GSP30abhtantu:1205": " atha samastā iyam upāsā samunmiṣattādṛśadṛḍhavāsanārūḍhān adhikāriṇaḥ prati śrīmatkaulikaprakriyayā",
    "GSP30abhtantu:1206": " nirūpyate tatra uktaṃ yogasaṃcārādau ānandaṃ brahma taddehe tridhauṣṭyāntyavyavasthitam // AbhTs_22.1",
    "GSP30abhtantu:1207": " abrahmacāriṇas tasya tyāgād ānandavarjitāḥ // AbhTs_22.2",
    "GSP30abhtantu:1208": " ānandakṛtrimāhāravarjaṃ cakrasya yājakāḥ // AbhTs_22.3",
    "GSP30abhtantu:1209": " dvaye 'pi narake ghore tasmād enāṃ sthitiṃ bhajet // AbhTs_22.4",
    "GSP30abhtantu:1210": " tad anayā sthityā kulayāgaḥ sa ca ṣoḍhā bāhye śaktau svadehe yāmale prāṇe saṃvidi ca iti // AbhTs_22.5",
    "GSP30abhtantu:1211": " tatra ca uttara uttara utkṛṣṭaḥ pūrvaḥ pūrvas tadrucyartham // AbhTs_22.6",
    "GSP30abhtantu:1212": " siddhikāmasya dvitīyaturyapañcamāḥ sarvathā nirvartyāḥ ṣaṣṭhas tu mumukṣoḥ mukhyaḥ tasyāpi dvitīyādyā naimittike yathāsambhavam anuṣṭheyā eva vidhipūraṇārthaṃ ca // AbhTs_22.7",
    "GSP30abhtantu:1213": " tatra bāhyaṃ sthaṇḍilam ānandapūrṇaṃ vīrapātram aruṇaḥ paṭaḥ pūrvoktam api vā liṅgādi // AbhTs_22.8",
    "GSP30abhtantu:1214": " tatra snānādikartavyānapekṣayaiva pūrṇānandaviśrāntyaiva labdhaśuddhiḥ prathamaṃ",
    "GSP30abhtantu:1215": " prāṇasaṃviddehaikībhāvaṃ bhāvayitvā saṃvidaś ca paramaśivarūpatvāt saptaviṃśativāraṃ",
    "GSP30abhtantu:1216": " mantram uccārya mūrdhavaktrahṛdguhyamūrtiṣu anulomavilomābhyāṃ viśvādhvaparipūrṇatā",
    "GSP30abhtantu:1217": " parameśvare aparatve parāparatve paratve 'pi ca // AbhTs_22.9",
    "GSP30abhtantu:1218": " tathāhi māyāpuṃprakṛtiguṇadhīprabhṛti dharāntaṃ saptaviṃśatitattvāni kalādīnāṃ tatraiva",
    "GSP30abhtantu:1219": " antarbhāvāt vidyāśaktāv api parāparatve brahmapañcakasya sadyastvājātatvabhavodbhavatvādīnāṃ",
    "GSP30abhtantu:1220": " dharmāṇāṃ saptaviṃśatirūpatvam eva uktaṃ śrīmallakuleśādipādaiḥ // AbhTs_22.10",
    "GSP30abhtantu:1221": " paratve 'pi pañcaśaktiḥ hi parameśvaraḥ pratiśakti ca pañcarūpatā evaṃ pañcaviṃśatiḥ",
    "GSP30abhtantu:1222": " śaktayaḥ tāś ca anyonyam anudbhinnavibhāgā ity ekā śaktiḥ sā cānudbhinnavibhāgā ity",
    "GSP30abhtantu:1223": " evaṃ saptaviṃśatirūpayā vyāptyā saṃvidagneḥ śikhāṃ buddhiprāṇarūpāṃ sakṛduccāramātreṇaiva",
    "GSP30abhtantu:1224": " baddhāṃ kuryāt yena paramaśiva eva pratibaddhā tantrātiriktaṃ na kiṃcid abhidhāvati",
    "GSP30abhtantu:1225": " tathāvidhabuddhyadhiṣṭhitakaraṇacakrānuvedhena purovartino yāgadravyagṛhadigādhārādīn",
    "GSP30abhtantu:1226": " api tanmayībhūtān kuryāt tato 'rghapātram api śikhābandhavyāptyaiva pūrayet pūjayec",
    "GSP30abhtantu:1227": " ca tadvipruḍbhiḥ sthaṇḍilāny api tadrasena vāmānāmāṅguṣṭhayogāt dehacakreṣu mantracakraṃ",
    "GSP30abhtantu:1228": " pūjayet tarpayet ca tataḥ prāṇāntaḥ tataḥ sthaṇḍile triśūlātmakaṃ śaktitrayāntam",
    "GSP30abhtantu:1229": " āsanaṃ kalpayet māyāntaṃ hi sārṇe aukāre ca śaktitrayāntam āsanaṃ kalpayet māyāntaṃ",
    "GSP30abhtantu:1230": " hi sārṇe aukāre ca śaktitrayāntaṃ tadupari yājyā vimarśarūpā śaktiḥ ity evaṃ sakṛd",
    "GSP30abhtantu:1231": " uccāreṇaiva ādhārādheyanyāsaṃ kṛtvā tatraiva ādheyabhūtāyām api saṃvidi viśvaṃ paśyet",
    "GSP30abhtantu:1232": " tad api ca saṃvinmayam ity evaṃ viśvasya saṃvidā tena ca tasyāḥ saṃpuṭībhāvo bhavati",
    "GSP30abhtantu:1233": " saṃvida uditaṃ tatraiva paryavasitaṃ yato viśvaṃ vedyāc ca saṃvit udeti tatraiva",
    "GSP30abhtantu:1234": " ca viśrāmyati iti etāvattvaṃ saṃvittattvaṃ saṃpuṭībhāvadvayāt labhyate // AbhTs_22.11",
    "GSP30abhtantu:1235": " tad uktam sṛṣṭiṃ tu saṃpuṭīkṛtya iti // AbhTs_22.12",
    "GSP30abhtantu:1236": " tato gandhadhūpāsavakusumādīn ātmaprahvībhāvāntān arpayitvā svaviśrāntyā japtvā upasaṃhṛtya jale nikṣipet // AbhTs_22.13",
    "GSP30abhtantu:1237": " iti bāhyayāgaḥ // AbhTs_22.14",
    "GSP30abhtantu:1238": " atha śaktau tatra anyonyaṃ śaktitālāsāvīrāṇām ubhayeṣām ubhayātmakatvena prollāsaprārambhasṛṣṭyantaśivaśaktiprabodhe",
    "GSP30abhtantu:1239": " parasparaṃ vyāpārāt parameśaniyatyā ca śuddharūpatayā tatra prādhānyam etena ca viśiṣṭacakrasyāpi",
    "GSP30abhtantu:1240": " śaktitvaṃ vyākhyātam tatra śikhābandhavyāptyaiva pūjanaṃ śaktitrayāntam āsanaṃ koṇatraye",
    "GSP30abhtantu:1241": " madhye visargaśaktiḥ iti tu vyāptau viśeṣaḥ // AbhTs_22.15",
    "GSP30abhtantu:1242": " evaṃ svadehe tatraiva cakre tato brahmarandhrādyanucakreṣu // AbhTs_22.16",
    "GSP30abhtantu:1243": " atha yāmale śakter lakṣaṇam etat tadvad abhedas tato 'napekṣya vayaḥ /",
    "GSP30abhtantu:1244": " jātyādīṃś cāsaṅgāt loketarayugalajaṃ hi tādātmyam // AbhTs_22.17",
    "GSP30abhtantu:1245": " kāryahetusahotthatvāt traidhaṃ sākṣād athānyathā /",
    "GSP30abhtantu:1246": " kḷptāvato mitho 'bhyarcya tarpyānandāntikatvataḥ // AbhTs_22.18",
    "GSP30abhtantu:1247": " cakram arcet tadaucityād anucakraṃ tathānugam /",
    "GSP30abhtantu:1248": " bahiḥ puṣpādināntaś ca gandhabhuktyāsavādibhiḥ // AbhTs_22.19",
    "GSP30abhtantu:1249": " evam ānandasaṃdohitatacceṣṭocchalatsthitiḥ /",
    "GSP30abhtantu:1250": " anucakragaṇaś cakratādātmyād abhilīyate // AbhTs_22.20",
    "GSP30abhtantu:1251": " nijanijabhogābhogapravikāsamayasvarūpaparimarśe /",
    "GSP30abhtantu:1252": " kramaśo 'nucakradevyaḥ saṃviccakraṃ hi madhyamaṃ yānti // AbhTs_22.21",
    "GSP30abhtantu:1253": " anucakradevatātmakamarīcigaṇapūraṇādhigatavīryam /",
    "GSP30abhtantu:1254": " tacchaktitadvadātmakam anyonyasamunmukhaṃ bhavati // AbhTs_22.22",
    "GSP30abhtantu:1255": " tadyugalamūrdhvadhāmapraveśasaspandajātasaṃkṣobham /",
    "GSP30abhtantu:1256": " kṣubhnāty anucakrāṇy api tāni tadā tanmayāni na pṛthak tu // AbhTs_22.23",
    "GSP30abhtantu:1257": " itthaṃ yāmalam etad galitabhidāsaṃkathaṃ yadaiva tadā /",
    "GSP30abhtantu:1258": " kramatāratamyayogāt saiva hi saṃvidvisargasaṃghaṭṭaḥ // AbhTs_22.24",
    "GSP30abhtantu:1259": " taddhruvadhāmānuttaram ubhayātmakajagad udāram ānandam /",
    "GSP30abhtantu:1260": " no śāntaṃ nāpy uditaṃ śāntoditasūtikāraṇaṃ paraṃ kaulam // AbhTs_22.25",
    "GSP30abhtantu:1261": " anavacchinnapadepsus tāṃ saṃvidam ātmasātkuryāt /",
    "GSP30abhtantu:1262": " śāntoditātmakadvayam atha yugapad udeti śaktiśaktimatoḥ // AbhTs_22.26",
    "GSP30abhtantu:1263": " svātmānyonyāveśāt śāntānyatve dvayor dvayātmatvāt /",
    "GSP30abhtantu:1264": " śaktis tu tadvad uditāṃ sṛṣṭiṃ puṣṇāti no tadvān // AbhTs_22.27",
    "GSP30abhtantu:1265": " tasyāṃ cāryaṃ kulam atha tayā nṛṣu proktayogasaṃghaṭṭān /",
    "GSP30abhtantu:1266": " atha sṛṣṭe dvitaye 'smin śāntoditadhāmni ye 'nusaṃdadhate // AbhTs_22.28",
    "GSP30abhtantu:1267": " prācyāṃ visargasattām anavacchidite pade rūḍhāḥ /",
    "GSP30abhtantu:1268": " uditaṃ ca mitho vaktrān mukhyād vaktre pragṛhyate ca bahiḥ // AbhTs_22.29",
    "GSP30abhtantu:1269": " tṛptaṃ devīcakraṃ siddhijñānāpavargadaṃ bhavati /",
    "GSP30abhtantu:1270": " śāntābhyāse śāntaṃ śivam eti yad atra devatācakram // AbhTs_22.30",
    "GSP30abhtantu:1271": " śūnyaṃ nirānandamayaṃ nirvṛtinijadhāmato 'rghaṃ ca /",
    "GSP30abhtantu:1272": " raṇaraṇakarasān nijarasabharitabahirbhāvacarvaṇarasena // AbhTs_22.31",
    "GSP30abhtantu:1273": " āntarapūrṇasamucchaladanucakraṃ yāti cakram atha tad api /",
    "GSP30abhtantu:1274": " ucchalati prāgvad iti trividho 'nvartho visargo 'yam // AbhTs_22.32",
    "GSP30abhtantu:1275": " etad visargadhāmani parimarśanatas tridhaiva manuvīryam /",
    "GSP30abhtantu:1276": " tattatsaṃvidgarbhe mantras tattatphalaṃ sūte // AbhTs_22.33",
    "GSP30abhtantu:1277": " koṇatrayāntarāśritanityoditamaṅgalacchade kamale /",
    "GSP30abhtantu:1278": " nityāviyutaṃ nālaṃ ṣoḍaśadalakamalasanmūlam // AbhTs_22.34",
    "GSP30abhtantu:1279": " madhyasthanālagumphitasarojayugaghaṭṭanakramādagnau /",
    "GSP30abhtantu:1280": " madhyasthaśaśadharasundaradinakarakaraughasaṃghaṭṭāt // AbhTs_22.35",
    "GSP30abhtantu:1281": " tridalāruṇavīryakalāsaṅgān madhye 'ṅkurasṛṣṭiḥ /",
    "GSP30abhtantu:1282": " iti śaśadharavāsarapaticitraguṣaṃghaṭṭamudrayā jhaṭiti // AbhTs_22.36",
    "GSP30abhtantu:1283": " sṛṣṭyādikramam antaḥ kurvaṃs turye sthitiṃ labhate /",
    "GSP30abhtantu:1284": " etat khecaramudrāveśe 'nyonyaṃ svaśaktiśaktimatoḥ // AbhTs_22.37",
    "GSP30abhtantu:1285": " pānopabhogalīlāhāsādiṣu yo bhaved vimarśamayaḥ /",
    "GSP30abhtantu:1286": " avyaktadhvanirāvasphoṭaśrutinādanādāntaiḥ // AbhTs_22.38",
    "GSP30abhtantu:1287": " avyucchinnānāhataparamārthair mantravīryaṃ tat /",
    "GSP30abhtantu:1288": " gamanāgamaviśrāntiṣu karṇe nayane dvilakṣyasamparke // AbhTs_22.39",
    "GSP30abhtantu:1289": " tatsammīlanayoge dehāntākhye ca yāmale cakre /",
    "GSP30abhtantu:1290": " kucamadhyahṛdayadeśād oṣṭhānte kaṇṭhagaṃ yad avyaktam // AbhTs_22.40",
    "GSP30abhtantu:1291": " tac cakradvayamadhyagam ākarṇya kṣobhavigamasamaye yat /",
    "GSP30abhtantu:1292": " nirvānti tatra caivaṃ yo 'ṣṭavidho nādabhairavaḥ paramaḥ // AbhTs_22.41",
    "GSP30abhtantu:1293": " jyotir dhvaniś ca yasmāt sā māntrī vyāptir ucyate paramā /",
    "GSP30abhtantu:1294": " karmaṇi karmaṇi viduṣaḥ syāj jīvato muktiḥ // AbhTs_22.42",
    "GSP30abhtantu:1295": " tajjñaḥ śāstre muktaḥ parakulavijñānabhājanaṃ garbhaḥ /",
    "GSP30abhtantu:1296": " śūnyāśūnyālayaṃ kuryād ekadaṇḍe 'nalānilau // AbhTs_22.43",
    "GSP30abhtantu:1297": " śūlaṃ samarasīkṛtya rase rasam iva sthitam /",
    "GSP30abhtantu:1298": " tyaktāśaṅko nirācāro nāham asmīti bhāvayan // AbhTs_22.44",
    "GSP30abhtantu:1299": " dehasthā devatāḥ paśyan hlādodvegādi ciddhane /",
    "GSP30abhtantu:1300": " karṇākṣimukhanāsādicakrasthaṃ devatāgaṇam // AbhTs_22.45",
    "GSP30abhtantu:1301": " grahītāraṃ sadā paśyan khecaryā sidhyati dhruvam // AbhTs_22.47",
    "GSP30abhtantu:1302": " śvabhre sudūre jhaṭiti svadehaṃ saṃpātayan vāsam asāhasena /",
    "GSP30abhtantu:1303": " ākuñcya hastadvitayaṃ prapaśyan mudrām imāṃ vyomacarīṃ bhajeta // AbhTs_22.48",
    "GSP30abhtantu:1304": " ity eṣa yāmalayāgaḥ // AbhTs_22.49",
    "GSP30abhtantu:1305": " uktavyāptike prāṇe viśvamaye proktasaṃvidvyāptyā tarpaṇānnagandhadhūpādisamarpaṇena upodbalanaṃ prāṇayāgaḥ // AbhTs_22.50",
    "GSP30abhtantu:1306": " viśrāntirūḍhis tu saṃvidyāgaḥ prāg eva nirūpitaḥ // AbhTs_22.51",
    "GSP30abhtantu:1307": " evam etebhyo yāgebhyo 'nyatamaṃ kṛtvā yadi tathāvidhanirvicikitsatāpacitritahṛdayaḥ",
    "GSP30abhtantu:1308": " śiṣyo bhavati tadā tasmai tadyāgadarśanapūrvakaṃ tilājyāhutipūrvakanirapekṣam eva",
    "GSP30abhtantu:1309": " pūrvoktavyāptyā anusaṃdhānakrameṇa avalokanayā dīkṣāṃ kuryāt parokṣadīkṣādike naimittikānte",
    "GSP30abhtantu:1310": " tu pūrva eva vidhiḥ // AbhTs_22.52",
    "GSP30abhtantu:1311": " kevalam etad yāgapradhānatayā iti // AbhTs_22.53",
    "GSP30abhtantu:1312": " guruśarīre saptamaḥ kulayāgaḥ sarvottamaḥ so 'pi prāg yāgasāhityena sakṛd eva kṛtaḥ sarvaṃ pūrayati iti śivam // AbhTs_22.54"
}