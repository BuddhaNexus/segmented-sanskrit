{
    "T16n1289u_001:0": " śrīḥ",
    "T16n1289u_001:1": " Tarkabhāṣāṭīkā",
    "T16n1289u_001:2": " apraskhalitalakṣyeyamanukūlā matirmama |",
    "T16n1289u_001:3": " darśane darśane bhūyādyathāvadavabodhinī || 1 ||",
    "T16n1289u_001:4": " āptānāṃ mānanīyānāmādeśamanupālayan |",
    "T16n1289u_001:5": " karomi tarkabhāṣāyā vyākhyāmanativistṛtām || 2 ||",
    "T16n1289u_001:6": " pramāṇanirūpaṇapradhānaṃ prakaraṇamārabhamāṇaḥ prathamamāripsitasya prakaraṇasyābhidheyaprayojanaṃ darśayannavatārayati prakaraṇam -- ihetyādinā pramāṇaṃ nirṇetavyamityantena |",
    "T16n1289u_001:7": " svarūpato lakṣaṇataḥ phalaśca pramāṇanirṇayaḥ prakaraṇasyāsya sākṣātprayojanamiti gamyate |",
    "T16n1289u_001:8": " prakaraṇasyāsyābhidheyaṃ ca pramāṇamityarthasiddham |",
    "T16n1289u_001:9": " yadyapi nibandhāvasāne vaibhāṣikādimatabhedacatuṣṭayaṃ diṅmātreṇa jñāpyate |",
    "T16n1289u_001:10": " athāpi prādhānyaṃ pramāṇasya |",
    "T16n1289u_001:11": " pramāṇapathaṃ nirṇīya pravarttamānānāṃ puruṣārthasiddhiriti paramaṃ prayojanaṃ 'sarvapuruṣārthasiddhinimittaṃ pramāṇamanusaradbhi' rityanena",
    "T16n1289u_001:12": " ye yatante na te sarve'ryamanu |",
    "T16n1289u_001:13": " arthavidhure'pi mandānāmārambho hi dṛśyate |",
    "T16n1289u_001:14": " arthino'pi na sarve pramāṇamanusaranti |",
    "T16n1289u_001:15": " paśūnāmiva pāmarāṇāṃ bahūnāmavicāritapramāṇasvarūpāṇāmapyarthāya pravṛttdṛṣṭā |",
    "T16n1289u_001:16": " prekṣāpūrvakāriṇo'pi ye punaraptakāmā akāmā vā na teṣāṃ pramāṇāpekṣā |",
    "T16n1289u_001:17": " ye tu prekṣāparāyaṇā arthinaste puruṣārthasiddhaye pramāṇamanusareyureva |",
    "T16n1289u_001:18": " tadidamabhipretyāha -- prekṣāparāyanārthibhiriti |",
    "T16n1289u_001:19": " prekṣāvatāṃ nibandhe pravṛtyaṅgamabhidheyaprayojanamiti vyaktīkṛtaṃ bhavati |",
    "T16n1289u_001:20": " yadyapi puruṣārthasiddhaye prekṣāvadbhiḥ prameyasvarūpamapi nirṇetavyam |",
    "T16n1289u_001:21": " athāpi prameyasiddhiḥ pramāṇādhīneti prameyanirṇayataḥ prāk pramāṇasvarūpaṃ nirṇetavyam,",
    "T16n1289u_001:22": " idamabhipretyocyate -- ādāviti |",
    "T16n1289u_001:23": " etena prameyasvarūpanirūpaṇaparānnibandhāt pramāṇasvarūpanirūpaṇaparasyāsya nibandhasya prādhānyaṃ gamyate |",
    "T16n1289u_001:24": " atha pramāṇasāmānyalakṣaṇamāha -- pramāṇaṃ samyagjñānamapūrvagocaramiti |",
    "T16n1289u_001:25": " pramāṇamiti lakṣyanirdeśaḥ |",
    "T16n1289u_001:26": " samyagjñānamapūrvagocaramiti lakṣaṇanirdeśaḥ |",
    "T16n1289u_001:27": " jñāne samyaktvaṃ niravakti- avisaṃvādakamiti |",
    "T16n1289u_001:28": " samyaktvaviśeṣaṇasya prayojanaṃ nirūpayannāha -- saṃśayeti |",
    "T16n1289u_001:29": " saṃśayaviparyayau yadyapyapūrvagocarau,",
    "T16n1289u_001:30": " athāpyavisaṃvādakatvaṃ nāstīti nātiprasaṅga iti bhāvaḥ |",
    "T16n1289u_001:31": " saṃśayaviparyayayoravisaṃvādakatā nāstītyetadupapādayannavisaṃvādakatvaṃ vyācaṣṭe -- gocare tu tatsthāne ghaṭādau satīti |",
    "T16n1289u_001:32": " pradarśitamarthe prāpayad jñānamavisaṃvādakamiti yāvat |",
    "T16n1289u_001:33": " nañdvayaniveśāccaladvakṣādibhramo vyāvartyate |",
    "T16n1289u_001:34": " jalādipratyakṣaṃ jalāya pravarttayat puruṣaṃ jalaṃ prāpayati |",
    "T16n1289u_001:35": " marīcikājalaṃbhramastu jalāya pravarttayat puruṣaṃ jalaṃ na prāpayati |",
    "T16n1289u_001:36": " ato nāprasaṅgātiprasaṅgau |",
    "T16n1289u_001:37": " prāpaṇayogyatvamiti yogyatvaniveśānnāvyāptiśaṅkāvakāśa ityetacchaṅkāparihāramukhena nirūpayati -- nanvityādinā |",
    "T16n1289u_001:38": " kadācit -- asati lipsādau |",
    "T16n1289u_001:39": " prāpayat janayadvā prāpayet,",
    "T16n1289u_001:40": " pravartayadvā,",
    "T16n1289u_001:41": " yathā vidyā vivekaṃ janayantī prāpayati,",
    "T16n1289u_001:42": " devadatto yajñadattaṃ karmasu pravarttayan dhanaṃ prāpayati |",
    "T16n1289u_001:43": " tatra sataścārya na samyakjñānena jananam,",
    "T16n1289u_001:44": " nāpi pravarttayat prāpayatyaṃarthaṃ sarvameva jñānam,",
    "T16n1289u_001:45": " avadhṛte'pyarthe'pravṛttidarśanāt,",
    "T16n1289u_001:46": " tat arthaprāptyādhāyakatvarūpamavisaṃvāditvamavyāptamiti bhāvaḥ |",
    "T16n1289u_001:47": " pariharati-nati |",
    "T16n1289u_001:48": " ayaṃ bhāvaḥ - avisaṃvādakatvaṃ nārthaprāptyādhāyakatvam,",
    "T16n1289u_001:49": " api tvarthaprāpaṇayogyatvameva,",
    "T16n1289u_001:50": " tacca pravarttanaśaktatālakṣaṇaṃ,",
    "T16n1289u_001:51": " sā cārthanirṇayādhānameva |",
    "T16n1289u_001:52": " yena nirṇayena pravṛttaḥ puruṣo'sati pratibandhe pradarśitamarthaṃ prāpnuyādeveti |",
    "T16n1289u_001:53": " āha ca dharmottarācāryaḥ -- ' pravarttakatvamapi pravṛttiviṣayapradarśakatvameva,",
    "T16n1289u_001:54": " na hi puruṣa iva haṭhāt pravartayituṃ śaknoti vijñānam ' iti,",
    "T16n1289u_001:55": " (nyāyabinduṭīkā. pa. 3)",
    "T16n1289u_001:56": " āha ca kamalaśīlaḥ -- avisaṃvāditvaṃ cārthakriyāsamarthāryaprāpaṇaśaktikatvaṃ na tvaryaprāpaṇameva' iti ( tattvasaṃgrahapañjikā pa. 312).",
    "T16n1289u_001:57": " pramāṇakāryamarthaparicchittiviśeṣaṃ nirūpayaṃstadādhānamātreṇaiva pramāṇasyārthakriyāsamarthavastuprāpaṇayogyatāsampattimupapādayati -- apitvevaṃbhūte'sminnityādinā",
    "T16n1289u_001:58": " evaṃ sphuṭamavabhāsamāne'sminnirbhāsyamāna ākāro nānyasminnityavadhāraṇaṃ kāryam,",
    "T16n1289u_001:59": " idamevāvadhāraṇaṃ pramāṇakāryamiti bhavaḥ |",
    "T16n1289u_001:60": " āha ca kamalaśīlastatvasaṃgrahapañcikāyām ' pratyakṣaṃ kalpanāpoḍhamapi sajātīyavijātīyavyāvṛttamanalādikamarthaṃ tadākāranirbhāsotpattitaḥ paricchindadutpadyate tacca niyatarūpavastugrāhitvādvijātīyavyāvṛttavastvākārānugatattvācca tatraiva vastuni vidhipratiṣedhāvāvirbhāvayati ' analo'yaṃ nāsau kusumastabakādiriti' iti ( tattva. pa. pa. 390)",
    "T16n1289u_001:61": " āha ca tatraivānupadam -- ' jñānaṃ hi viṣayākāramutpadyamānaṃ viṣayaṃ paricchindadiva savyāpāramiva bhavati' ayamevārthaprāpaṇavyāpāro jñānasyeti",
    "T16n1289u_001:62": " (tatvasaṃ-pañci. pa. 399)",
    "T16n1289u_001:63": " idaṃ cāhottaratra -- 'arthakriyārthino'bhimatamarthaṃ prāpayat pramāṇamucyate,",
    "T16n1289u_001:64": " na cārthadeśaṃ puruṣamupasarpayadarthaṃ vā puruṣadeśamānayat prāpakaṃ bhavati,",
    "T16n1289u_001:65": " api tu puruṣaṃ pravarttayat,",
    "T16n1289u_001:66": " taṃ ca puruṣaṃ na hastena gṛhītvā pravarttayati, kiṃ tarhi ?",
    "T16n1289u_001:67": " , pravṛttiviṣayamupadarśayat,",
    "T16n1289u_001:68": " tathopadarśanaṃ pratibhāsamānārthāvasāyānnānyat' iti |",
    "T16n1289u_001:69": " (tattvaḥ pañci. pa. 783)",
    "T16n1289u_001:70": " etāvataiva -- niścayotpādanādeva |",
    "T16n1289u_001:71": " prāmāṇyamaviruddham -- prāpaṇaśaktimattvāt prāmāṇyamakṣatamiti yāvat |",
    "T16n1289u_001:72": " kvacitpravṛttyabhāvaḥ kvacitpravṛttāvapyarthālābhaḥ svasvasāmagryabhāvaprayukta iti pramāṇasya prāmāṇyamakṣatamevetyetadupapādayati -- puruṣastviti",
    "T16n1289u_001:73": " pramāṇaphalamarthanirṇayaḥ,",
    "T16n1289u_001:74": " nirṇīte prayojanatvabuddhiḥ pravṛttau kāraṇaṃ,",
    "T16n1289u_001:75": " pravṛttāvapi tadalābhaḥ pratibandhāditi phalaphalibhāve bhedādalābhādapravṛttervā pramāṇasya prāmāṇyaṃ na pratirudhyata iti bhāvaḥ |",
    "T16n1289u_001:76": " idamevābhipretyāha -- tadā jñānasya kimāyātamiti |",
    "T16n1289u_001:77": " āha ca śāntarakṣitaḥ-",
    "T16n1289u_001:78": " 'viṣayādhigatiścātra pramāṇaphalamiṣyate' iti (tattvasaṃ. pa. 398)",
    "T16n1289u_001:79": " śaṅkate-nanvidamiti |",
    "T16n1289u_001:80": " ayamāśayaḥ-purataḥ sannihitamavalokayataḥ sapadi bhavati pratyakṣaṃ nāmajātyādikalpanārahitaṃ nirvikalpakamanirdhāraṇātmakam,",
    "T16n1289u_001:81": " idamidameveti niścayastu savikalpakaḥ pratyayaḥ,",
    "T16n1289u_001:82": " tat jātamātre pratyekṣe yatprāmāṇyasmavisaṃvādakatvamarthaprāpaṇayogyatvaṃ tadarthakriyāprāptimantareṇa na vijñāyate,",
    "T16n1289u_001:83": " atha kathamucyate samyak jñānamiti |",
    "T16n1289u_001:84": " avagate hi samyaktave pravṛttirbhavediti |",
    "T16n1289u_001:85": " pariharati - naiṣa doṣa iti |",
    "T16n1289u_001:86": " ayamāśayaḥ-eṣaḥ-jātamātre pratyakṣe arthaprāpaṇayogyatvānavagamaḥ,",
    "T16n1289u_001:87": " doṣo na,",
    "T16n1289u_001:88": " na hi tasya tāvatā naisargikamarthakriyāprāpaṇayogyatvamapaiti |",
    "T16n1289u_001:89": " pravṛttistvarthaprāptisaṃbhāvanayā bhavedeva |",
    "T16n1289u_001:90": " iyāṃstu viśeṣaḥ-yo mandabuddhiḥ jātamātre jalapratyakṣe na tasya prāmāṇyamavadhārayituṃ śaknoti;",
    "T16n1289u_001:91": " snānapānādikriyāṃ dūrāt pareṣāṃ paśyannavadhārayati jalamiti,",
    "T16n1289u_001:92": " bhavati cārthaprāpaṇayogyatvagrahaḥ |",
    "T16n1289u_001:93": " amandabuddhistu prakāśavaśadyena idamidameveti sapadyavadhārayati avadharayati ca sapadi prāmāṇyamiti |",
    "T16n1289u_001:94": " śaṅkate-nanu yadyapīti |",
    "T16n1289u_001:95": " ayamāśayaḥ-yadyapi cākṣuṣaṃ pratyakṣaṃ svagocaramarthamarthakriyāsamarthaṃ prāpayatītyarthakriyāprāpaṇalakṣaṇamavisaṃvāditvaṃ tasyāsti |",
    "T16n1289u_001:96": " śrāvaṇe tu pratyakṣe na tad ghaṭate,",
    "T16n1289u_001:97": " śrotreṇāvabhāsyate śabdaḥ kevalam,",
    "T16n1289u_001:98": " yadā kaścit kasmaicit kimapyupadiśati tadā tadvacanamavadhāryate kevalam,",
    "T16n1289u_001:99": " cakṣuṣā prakāśita ivārthe nārthakriyāsthitiḥ kā'pīti |",
    "T16n1289u_001:100": " pariharati-neti |",
    "T16n1289u_001:101": " ayamabhiprāyaḥ-arthasvabhāvanirdhāraṇamevāvisaṃvāditvaṃ saiva kvacidarthakriyāsthitiḥ |",
    "T16n1289u_001:102": " candrasūryameghacitrādīnavalokayato bhavati candrādyavabhāsaḥ,",
    "T16n1289u_001:103": " na tatra jalādiṣu dṛṣṭeṣu snānapānādikriyeva kā'pyarthakriyāsthitiḥ,",
    "T16n1289u_001:104": " 'jñeyasvarūpavidyaiva tatreṣṭakriyā sthitā |",
    "T16n1289u_001:105": " ' tathaiva śabdākarṇanamātreṇa bhavatyavabhāsyārthāvadhāraṇam,",
    "T16n1289u_001:106": " tat cākṣuṣajñānasyeva śrāvaṇajñānasyāpi avabhāsyārthāvadhāraṇalakṣaṇaṃ prāmāṇyaṃ samānameveti |",
    "T16n1289u_001:107": " 'jñānānaṃ prāmāṇyāṃ svata eva gṛhyate' iti mīmāṃsakamataṃ nirasyannāha-ata eveti |",
    "T16n1289u_001:108": " yato mandabuddherjātamātre pratyakṣe anirdhāritaviśeṣasyārthakriyāsiddhyanantaraṃ prāmāṇyāvadhāraṇaṃ,",
    "T16n1289u_001:109": " amandabuddhestu jātamātre pratyakṣe nirdhāritaviśeṣasya prathamata eva prāmāṇyagrahaḥ,",
    "T16n1289u_001:110": " ata evetyarthaḥ |",
    "T16n1289u_001:111": " pratyakṣasyeti |",
    "T16n1289u_001:112": " kasyacittviti |",
    "T16n1289u_001:113": " mandabuddheriti yāvat |",
    "T16n1289u_001:114": " parataḥ-arthakriyādinā liṅgenetyarthaḥ |",
    "T16n1289u_001:115": " yogijñānasyeti |",
    "T16n1289u_001:116": " yogabalājjāyamānaṃ pratyakṣaṃ hi viśadāvabhāsarūpameveti tasya prāmāṇyaṃ svata eva gṛhyate |",
    "T16n1289u_001:117": " svasaṃvedyajñānasya ceti |",
    "T16n1289u_001:118": " sukhādipratyakṣasyeti yāvat |",
    "T16n1289u_001:119": " na hi sukhe sākṣātkriyamāṇe tasmin saṃśayaḥ |",
    "T16n1289u_001:120": " anumānasya tu niścayātmakatvāditi |",
    "T16n1289u_001:121": " nirdhāritaviśeṣatvāditi yāvat |",
    "T16n1289u_001:122": " etena jñānasya prāmāṇyaṃ svata eva gamyatta iti niyamo nāsmākamityuktaṃ bhavati |",
    "T16n1289u_001:123": " uktaṃ ca śāntarakṣitena-",
    "T16n1289u_001:124": " ' yenaikaiḥ svata eveti prācyairniyama ucyate |",
    "T16n1289u_001:125": " kiñcitsvato'nyataḥ kiñcit paraiścāniyamo mataḥ' | iti",
    "T16n1289u_001:126": " vyākhyātaṃ ca kamalaśīlena 'ekaiḥ-mīmāṃsakaiḥ,",
    "T16n1289u_001:127": " paraiḥ-bauddhaiḥ,",
    "T16n1289u_001:128": " taiḥ kiñcit svataḥ pramāṇamiṣṭam yathā-svasaṃvedanaṃ yogijñānam arthakriyājñānam anumānam abhyāsavacca pratyakṣam |",
    "T16n1289u_001:129": " taddhi svata eva niścīte,",
    "T16n1289u_001:130": " abhyāsabalenāpahastitabhrāntikāraṇatvāt |",
    "T16n1289u_001:131": " kiñcidanyataḥ-vivādāspadībhūtaṃ codanājanitaṃ jñānaṃ,",
    "T16n1289u_001:132": " pratyakṣaṃ cānapagatabhrāntinimittam' iti |",
    "T16n1289u_001:133": " (tattvasaṃ. pa. 775)",
    "T16n1289u_001:134": " pramāṇalakṣaṇe apūrvagocaratvaniveśasya phalamāha-prathamata evetyādinā |",
    "T16n1289u_001:135": " ayamāśayaḥ-pramāṇasya hi prayojanaṃ prekṣāvatāmarthakriyāsu pravarttanam,",
    "T16n1289u_001:136": " pravarttakatā cārthapradarśakatayā,",
    "T16n1289u_001:137": " arthapradarśakatā ca yadyapi prathamotpannajñānasyeva dhārāvāhini dvitīyādijñāne'pyaviśiṣṭā,",
    "T16n1289u_001:138": " athāpi prathamotpannajñānenaivārthaḥ paricchinnaḥ,",
    "T16n1289u_001:139": " ato dvitīyādijñānamanapekṣyaiva tata evaṃ pravarttate puruṣa iti dvitīyādijñānamanyathāsiddhaṃ pravṛttāvanaṅgamiti na tasya prāmāṇyam |",
    "T16n1289u_001:140": " atastabvdyāvṛttaye'pūrvagocaramiti pramāṇalakṣaṇe viśeṣaṇamiti |",
    "T16n1289u_001:141": " uktaṃ ca dharmottarācāryeṇa-'ata evānadhigataviṣayaṃ pramāṇam,",
    "T16n1289u_001:142": " yenaiva hi jñānena prathamamadhigato'rthastenaiva pravarttitaḥ puruṣaḥ,",
    "T16n1289u_001:143": " prāpitaścārthaḥ |",
    "T16n1289u_001:144": " tatraivārthe kimanyena jñānenādhikaṃ kāryam' iti |",
    "T16n1289u_001:145": " (nyā. bi. pa.4) vyākhyātaṃ caitadanyatrāsmābhiḥ-arthakriyāsu pravarttamānā anavagatatattatsamarthārthāstadarthāvagataye tadarthāvabhāsakaṃ pramāṇaṃ",
    "T16n1289u_001:146": " na tvadhigatārthāḥ,",
    "T16n1289u_001:147": " akiñcitkaraṃ hi teṣāṃ tat |",
    "T16n1289u_001:148": " atha yattathāvidhamarthamavabhāsathadapanīya tadajñānamupakaroti tasmai puṃse tat taṃ pramātāramapekṣya tasminnarthe pramāṇam yattu na kiñcidapyupakaroti na tadarthāvabhāsakamapi pramāṇavyavahārapadamadhigacchati |",
    "T16n1289u_001:149": " idameva tu pramāṇataḥ saṃpādyaṃ phalamarthānavagatividhūnanam |",
    "T16n1289u_001:150": " pramāṇādarthāvadhāraṇāt pūrvaṃ yā tadarthānavagatirajñānalakṣaṇā sā hi vināśyate prathamena pramāṇena tadarthāvadhāraṇalakṣaṇena |",
    "T16n1289u_001:151": " adhigatārthāvabhā sakastu na tatphalamāpādyate |",
    "T16n1289u_001:152": " ajñānasyaivābhāvāt |",
    "T16n1289u_001:153": " tat akiñcitkaratayā'pramāṇamucyate iti |",
    "T16n1289u_001:154": " nanu sākṣātkāraḥ pramā,",
    "T16n1289u_001:155": " tatkaraṇamindriyaṃ tu pramāṇaṃ,",
    "T16n1289u_001:156": " tatsādhāraṇaṃ tu pramāṇalakṣaṇaṃ vaktavyamityāśaṅkāṃ nirasyannāha-samyak jñānaṃ pramāṇamityukta iti |",
    "T16n1289u_001:157": " jaḍasyendriyasya prāmāṇyamevānupapannaṃ,",
    "T16n1289u_001:158": " pramāṇasya hyeṣa svabhāvaḥ,",
    "T16n1289u_001:159": " yadarthaparicchedakatvam,",
    "T16n1289u_001:160": " arthaparicchedaśca jñānasyaiva svabhāvaḥ,",
    "T16n1289u_001:161": " cakṣuḥ saṃyujyate kevalamarthena sahāloka iva,",
    "T16n1289u_001:162": " arthaparicchedastu jñānenaiva,",
    "T16n1289u_001:163": " atastasya pramāṇakoṭāvanantarbhāvānna tatsādhāraṇaṃ lakṣaṇaṃ kāryamiti bhāvaḥ |",
    "T16n1289u_001:164": " nanvevaṃ sati sākṣātkāra eva pramāṇamityuktaṃ bhavati,",
    "T16n1289u_001:165": " tathā sati iyaṃ pramā,",
    "T16n1289u_001:166": " idaṃ pramākaraṇaṃ yatpramāṇamucyate ityayaṃ phalaphalivibhāgo nopapadyeteti ced anupadaṃ pratyakṣalakṣaṇanirūpaṇāvasare vakṣyāmaḥ |",
    "T16n1289u_001:167": " etena pramāṇasvarupe vipratipattirnirastā |",
    "T16n1289u_001:168": " atha saṃkhyāyāṃ vipratipattiṃ nirasyannāha-tad dvividhamiti |",
    "T16n1289u_001:169": " pratyakṣaśabdasya vyutpattimāha-pratigatamiti |",
    "T16n1289u_001:170": " pratigatamityetadvyācaṣṭe-āśritamiti |",
    "T16n1289u_001:171": " indriyāśritatvaṃ cindriyasambaddhataiva,",
    "T16n1289u_001:172": " sambandhaśca tadutpattiḥ,",
    "T16n1289u_001:173": " tādātmyatadutpattibhyāṃ nāparaḥ sambadhaḥ ko'pyasti vastunaḥ |",
    "T16n1289u_001:174": " tadidamabhipretyaha-tasmādutpannaṃ jñānaṃ pratyakṣamityartha iti |",
    "T16n1289u_001:175": " nanu rūpadijñāne akṣāṇāmivārthānāmapi hetutvamastīti arthāśritatvamabhipretya pratyarthamiti kutona vyapadeśaḥ |",
    "T16n1289u_001:176": " maivam |",
    "T16n1289u_001:177": " arthena saha sambhandho manovijñānasādhāraṇaḥ |",
    "T16n1289u_001:178": " akṣeṇa tvasādhāraṇaḥ irti pratyakṣaśabdenaiva vyapadeśo yujyate |",
    "T16n1289u_001:179": " āha ca diṅnāgaḥ-",
    "T16n1289u_001:180": " 'asādhāraṇahetutvād vyapadeśyaṃ tadindriyaiḥ'",
    "T16n1289u_001:181": " iti | (pramāṇasamuccaye. śloka. 4)",
    "T16n1289u_001:182": " . vṛttiśca-'vdyāśrayādutpannaṃ vijñānaṃ,",
    "T16n1289u_001:183": " akṣāśrayamiti kutaḥ;",
    "T16n1289u_001:184": " viṣayāśrayaṃ na bhavati kiṃ?",
    "T16n1289u_001:185": " iti ced āha-asādhāraṇetyādi |",
    "T16n1289u_001:186": " rūpādiviṣayāstatrāntare manovijñānasādhāraṇāḥ,",
    "T16n1289u_001:187": " asādhāraṇācca vyavahāro dṛśyate yathā yavaśabdo yavāṅkure' iti |",
    "T16n1289u_001:188": " śaṅkate-nanviti |",
    "T16n1289u_001:189": " mānasādāviti |",
    "T16n1289u_001:190": " ādiśabdāt svasaṃvedanayogipratyakṣayoḥ saṃgrahaḥ |",
    "T16n1289u_001:191": " pariharati - atrocyata iti |",
    "T16n1289u_001:192": " ayaṃ bhavaḥ- akṣāśritatvaṃ pratyakṣaśabdasya vyutpattau nimittaṃ na tu pravṛttinimittaṃ,",
    "T16n1289u_001:193": " pravṛttinimittaṃ tu arthasākṣātkātkāritvam,",
    "T16n1289u_001:194": " pratyakṣaśabdasya vyutpattipradarśanamātraṃ kṛtaṃ pratigatamakṣamityanena |",
    "T16n1289u_001:195": " tena ca vyutpattinimittena ekārthasamavetaṃ pravṛttinimittaṃ sākṣātkāritvamupalakṣyate |",
    "T16n1289u_001:196": " yathā paṅkajaśabdavyutpattinimittena paṅkajanikarttṛtvena tadekārthasamavetaṃ padmatvaṃ tathā |",
    "T16n1289u_001:197": " uktaṃ ca dharmottarācāryaṇa - ' āśritatvaṃ ca vyutpattinimittaṃ śabdasya,",
    "T16n1289u_001:198": " na tu pravṛttinimittam,",
    "T16n1289u_001:199": " anena tvakṣāśritatvenaikārthasamavetamarthasākṣātkāritvaṃ lakṣyate |",
    "T16n1289u_001:200": " tadeva śabdasya pravṛttau nimittam |",
    "T16n1289u_001:201": " tataśca yadeva yatkiñcidarthasya sākṣātkārijñānaṃ tatpratyakṣamucyate' iti |",
    "T16n1289u_001:202": " anumānaśabdasya vyutpattinimittamāha-mīyate ityādinā paścanmānamanumānamityantena |",
    "T16n1289u_001:203": " atha pravṛttinimittamāha-liṅgetyādinā itītyantena |",
    "T16n1289u_001:204": " rūḍhivaśāditi |",
    "T16n1289u_001:205": " sāmānye vyutpanno'yaṃ śabdo rūḍhyā viśeṣaṃ bodhayatītyetat |",
    "T16n1289u_001:206": " uktaṃ cācāryadiṅnāgena 'anumānaṃ liṅgādarthadarśana' miti |",
    "T16n1289u_001:207": " (nyāyapraveśa. pa. 7)",
    "T16n1289u_001:208": " mīmāṃsakaḥ-kumārilabhaṭṭaḥ |",
    "T16n1289u_001:209": " sāmānyaśabdo viśeṣaparyavasāyī |",
    "T16n1289u_001:210": " cārvākābhimataṃ pratyakṣamātraprāmāṇyavādaṃ nirasyati-tatretyādinā |",
    "T16n1289u_001:211": " ayamāśayaḥ-parasyāpratipattiṃ vipratipattiṃ vā nivārayan yathāsvasamayaṃ tattallakṣaṇaṃ praṇayannayaṃ parasyāpratipattivipratipattī kathamavagacchati?",
    "T16n1289u_001:212": " parasya kāyavāgvyāpārariti |",
    "T16n1289u_001:213": " tathācābhyupagatamajānatāpi kāryātkāraṇānumānam |",
    "T16n1289u_001:214": " tathā paraṃ svābhiprāyaṃ jñāpayannayaṃ vākyaṃ yadā prayuṅkte tadā prayujyamānavākyasya vivakṣāyāṃ liṅgatvamajānatā'pyabhyupagatameveti |",
    "T16n1289u_001:215": " uktaṃ ca śāntarakṣitena-",
    "T16n1289u_001:216": " 'na pramāṇamiti prāhuranumānaṃ tu kecana |",
    "T16n1289u_001:217": " vivakṣāmarpayanto'pi vāgbhirābhiḥ kudṛṣṭayaḥ ||",
    "T16n1289u_001:218": " iti | (tattvasaṃ. 425)",
    "T16n1289u_001:219": " sāṅkhyādyabhimataṃ śabdaprāmāṇyaṃ nirasyati-śābdaṃ ca jñānamityādinā |",
    "T16n1289u_001:220": " eṣṭavyamiti |",
    "T16n1289u_001:221": " śābdaṃ jñānaṃ pramāṇamiti vadatā bāhyārthāvisaṃvāditvena prāmāṇyamaṅgīkarttavyam,",
    "T16n1289u_001:222": " avisaṃvādaśca tadarthaprāpaṇayogyatayā sā ca tadarthaparicchedakatayā,",
    "T16n1289u_001:223": " arthaviśeṣaparicchittau śabdaviśeṣasya hetutvaṃ ca tayoḥ śabdārthayoḥ sambandhamantareṇa na saṃbhavati,",
    "T16n1289u_001:224": " cakṣuṣa iva rūpādiparicchedakatvaṃ na naisargikam |",
    "T16n1289u_001:225": " unmīlitamātre cakṣuṣi nīlādiparicchittivat śrutamātre śabdaviśeṣe'rthaparicchittiḥ sarveṣāmeva (avyutpannānāmapi) syāt |",
    "T16n1289u_001:226": " ataḥ sambandhaḥ śabdārthayorvācyaḥ sa ka iti vikalpya dūṣayati-śabdārthayoḥ sambandho bhavannityādinā |",
    "T16n1289u_001:227": " bhinnapratibhāse'pīti |",
    "T16n1289u_001:228": " deśabhedāt kālabhedādarthabhedācca tayornaikaḥ pratibhāsaḥ,",
    "T16n1289u_001:229": " śabdaḥ śrotreṇārthaścakṣuṣā,",
    "T16n1289u_001:230": " śabdaḥ śrūyate'nyasmin deśe,",
    "T16n1289u_001:231": " artho dṛśyate'nyatra,",
    "T16n1289u_001:232": " evaṃ kālabhedaḥ |",
    "T16n1289u_001:233": " tasmādekadhīgocaratvābhāvānna śabdārthayostādātmyamiti bhāvaḥ |",
    "T16n1289u_001:234": " āha ca śāntarakṣitaḥ-",
    "T16n1289u_001:235": " bhinnākṣagrahaṇādibhyo naikātmyaṃ na tadudbhavaḥ |",
    "T16n1289u_001:236": " vyabhicārānna cānyasya yujyate'vyabhicāritā ||",
    "T16n1289u_001:237": " iti (tattvasaṃ. 440)",
    "T16n1289u_001:238": " arthaṃ prati śabdasya,",
    "T16n1289u_001:239": " śabdaṃ prati vā'ryasya hetutve sati tayoḥ kāryakāraṇabhāvaḥ sambandho ghaṭeta,",
    "T16n1289u_001:240": " tadubhayamapi nāstītyāha-nāpītyādinā tālvādivyāpārādeva tadutpatterityantena |",
    "T16n1289u_001:241": " yadyapi tādātmyatadutpattibhyamanyaḥ sambandho vastunornābhimataḥ,",
    "T16n1289u_001:242": " athāpi parābhyupagatamanūdya nirasyati-athetyādinā |",
    "T16n1289u_001:243": " pradīpaghaṭayoḥ prakāśyaprakāśakabhāvasya naisargikatayā pradīpaḥ sattāmātreṇa yathā prakāśayatyarthaṃ tathā śabdārthayoḥ vācyavācakabhāvākhye sambandhe naisargike sati śrutamātraḥ śabdo'viśeṣeṇāsaṅketajñānapi bodhayedarthamityāha-evaṃ tarhīti |",
    "T16n1289u_001:244": " laukiko'pi puruṣo'rthaviśeṣaśabdaviśeṣayoḥ saṅketānabhijñaḥ kaḥ syādityatra puruṣaviśeṣaṃ nidarśayannāha - abhinaveti |",
    "T16n1289u_001:245": " yatra dvīpe'gniśabdasya vyavahāra eva na tato dvīpādāgata iti yāvat |",
    "T16n1289u_001:246": " nanu yadyapi śabdārthayorasti vācyavācakabhāvo naisargikaḥ sambandhaḥ;",
    "T16n1289u_001:247": " athāpyarthapratyāyanayogyatā tu saṅketasāpekṣā,",
    "T16n1289u_001:248": " tadagrahe nā'rthapratyaya ityāśayenāśaṅkate-atheti |",
    "T16n1289u_001:249": " yogya eveti |",
    "T16n1289u_001:250": " saṅketamapekṣyaivārthapratyāyanayogyo jāyata iti bhinnakrameṇānvayaḥ |",
    "T16n1289u_001:251": " nirasyati-tanneti |",
    "T16n1289u_001:252": " na hyevamasya prāmāṇyamavatiṣṭhata iti |",
    "T16n1289u_001:253": " evaṃ satyasya prāmāṇyaṃ na hyavatiṣṭhata ityarthaḥ |",
    "T16n1289u_001:254": " kasmāt ? āha-saṅketasyaiveti |",
    "T16n1289u_001:255": " āha ca kamalaśīla - ' na hi prakṛtyā'rthapratītihetavo dīpādayaḥ saṅketamapekṣante,",
    "T16n1289u_001:256": " anyathā saṅketasyaivānvayavyatirekābhyāmarthapratītau sāmarthyaṃ syāt na svābhāvikasya sambandhasya' iti (tattvasaṃ. pa. 438). ata iti |",
    "T16n1289u_001:257": " śabdārthayoḥ sambandhābhāvādityarthaḥ |",
    "T16n1289u_001:258": " na jñāyate iti |",
    "T16n1289u_001:259": " niścetuṃ na śakyate iti yāvat |",
    "T16n1289u_001:260": " sambandhe sati hyanena śabdenāyamevārtho bodhya iti nirṇayaḥ syāt |",
    "T16n1289u_001:261": " sambandhābhāvādaviśeṣādvivakṣitārtha evānena śabdena bodhyeteti nirṇayo naiva bhavediti bhāvaḥ |",
    "T16n1289u_001:262": " anupapadyamānamapi sambandhaṃ tuṣyatviti nyāyenābhyupagamyāpi dūṣayati-astu veti |",
    "T16n1289u_001:263": " aya eva - tādātmyatadutpattibhyāmanya eva |",
    "T16n1289u_001:264": " niyate vastunaḥ svabhāve nākṣepāvasara ityabhiprāyeṇa śaṅkate-atha vaktavyamiti |",
    "T16n1289u_001:265": " pratikṣipati - tadayuktamiti |",
    "T16n1289u_001:266": " pramāṇasiddhe vastunaḥ svabhāve nākṣepāvasaraḥ,",
    "T16n1289u_001:267": " kalpyamāne tu syādevāśaṅkāvasara iti bhāvaḥ |",
    "T16n1289u_001:268": " yathā |",
    "T16n1289u_001:269": " gnirutpadyamāno nisargata eva dāhakaśaktiviśiṣṭa evotpadyate tathā śabdaviśeṣo'rthaviśeṣapratyāyakaśaktiviśiṣṭa evotpadyate ityabhiprāyeṇa pareṇa kriyamāṇāṃ śaṅkāmanūdya pratikṣipati-nacaivaṃ vaktavyamityādinā |",
    "T16n1289u_001:270": " niyatārthavyabhicāritvamiti |",
    "T16n1289u_001:271": " nacaivaṃ vaktavyamityanvayaḥ |",
    "T16n1289u_001:272": " tatra hetumāha-tathāhīsyādinā |",
    "T16n1289u_001:273": " yacca parairāptoccāritaṃ vākyaṃ pramāṇamityucyate tad dūṣayati-nāpyāptapraṇītaśabdānāmiti |",
    "T16n1289u_001:274": " anāptānuccāritaṃ vākyaṃ pramāṇamiti vadatāṃ vedasyāpauruṣeyatvena svataḥ prāmāṇyaṃ varṇayatāṃ mīmāṃsakānāṃ pakṣaṃ dūṣayati-sambandhadūṣaṇenaivati",
    "T16n1289u_001:275": " śabdaprāmāṇye nirasyamāne lokavyavahāramātrocchedaprasaṅgamāśaṅkya pariharati-kathaṃ tarhītyādinā |",
    "T16n1289u_001:276": " vivakṣāvaśāditi |",
    "T16n1289u_001:277": " prayokturarthavivakṣāyā vaco liṅgatayā jñāpakaṃ bhavatīti bhāvaḥ |",
    "T16n1289u_001:278": " āhaca śāntarakṣitaḥ-",
    "T16n1289u_001:279": " vacobhyo nikhilebhyo'pi vivakṣaiṣā'numīyate |",
    "T16n1289u_001:280": " pratyakṣānupalambhābhyāṃ taddhetuḥ sā hi niścitā ||",
    "T16n1289u_001:281": " iti |",
    "T16n1289u_001:282": " (tattvasaṃ. pa. 441)",
    "T16n1289u_001:283": " sā vivakṣā taddhetuḥ tasya prayujyamānasya vacaso hetuḥ,",
    "T16n1289u_001:284": " pratyakṣānupalambhābhyāṃ tayormhetuhetumadbhāvo niścīyata iti tadarthaḥ |",
    "T16n1289u_001:285": " atha naiyāyikābhimatamupamānaprāmāṇyaṃ nirasyan tatpakṣamanuvadati-naiyāyikasyeti |",
    "T16n1289u_001:286": " prapañca iti |",
    "T16n1289u_001:287": " nirūpyate |",
    "T16n1289u_001:288": " iti śeṣaḥ |",
    "T16n1289u_001:289": " āptātideśavākyārthasmaraṇasahakārīti |",
    "T16n1289u_001:290": " atideśavākyārthasmaraṇaṃ sahakāri yasyetyarthaḥ |",
    "T16n1289u_001:291": " sārūpyajñānamiti |",
    "T16n1289u_001:292": " āptavākyajanyamiti yāvat |",
    "T16n1289u_001:293": " viṣayavattayā vyāptamiti |",
    "T16n1289u_001:294": " apūrvaviṣayaṃ prakāśayat pramāṇaṃ bhavati,",
    "T16n1289u_001:295": " asati tasmin kathaṃ jñānasya prāmāṇyamiti bhāvaḥ |",
    "T16n1289u_001:296": " viṣayāsaṃbhavamupapādayati-tathāhīti |",
    "T16n1289u_001:297": " samākhyāsambandha iti |",
    "T16n1289u_001:298": " ayamāśayaḥ,",
    "T16n1289u_001:299": " atideśavākyaṃ śrutvā vanaṃ gataḥ piṇḍaviśeṣaṃ yadā paśyati tadā'sya piṇḍāparokṣamātram |",
    "T16n1289u_001:300": " sārūpyaṃ tu smaryate kevalam |",
    "T16n1289u_001:301": " smṛtistu na pramāṇaṃ gṛhītagrāhitvāt |",
    "T16n1289u_001:302": " nanu piṇḍadarśanasamanantaramayaṃ gavayapadavācya iti bhavati samākhyāsaṃbandhagrahaḥ,",
    "T16n1289u_001:303": " iyamevopamā upamānaphalamucyate,",
    "T16n1289u_001:304": " ato'sti viṣayo yaḥ śabdārthayoḥ sambandhaḥ samākhyeti |",
    "T16n1289u_001:305": " nirasyati-saca paramārthato nāstīti |",
    "T16n1289u_001:306": " yaścāyaṃ sambandha iti pravādaḥ,",
    "T16n1289u_001:307": " sa vāṅmātram |",
    "T16n1289u_001:308": " na sambhandhibhyāṃ bhinnaḥ kaścidarthaṃ upalabhyate |",
    "T16n1289u_001:309": " yaḥ sambhandha ityarthatattvamiṣyeteti bhāvaḥ |",
    "T16n1289u_001:310": " sambhandhamātraṃ vikalpya dūṣayati-dṛśyatva ityādinā |",
    "T16n1289u_001:311": " imau sambhandhinau anayoścāyaṃ sambhandha iti vadatā vaktavyaṃ kimasau sambhandho dṛśya utādhṛśyaḥ |",
    "T16n1289u_001:312": " adṛśya sattā na siddhayati,",
    "T16n1289u_001:313": " yadi dṛśyaḥ,",
    "T16n1289u_001:314": " sambhandhī yadā dṛśyate tadā dṛśyeta so'pi,",
    "T16n1289u_001:315": " na ca dṛśyate,",
    "T16n1289u_001:316": " tasmāt sambhandho na pāramārthika iti śabdārthayoḥ samākhyā sambandhastatprakāśakatayopamāyāḥ prāmāṇyamityetannaiva ghaṭata itibhāvaḥ |",
    "T16n1289u_001:317": " nanu yatra sambandhyupalambhasāmagryeva sambandhopalambhasāmagrī,",
    "T16n1289u_001:318": " tatra sambandhidharśanakāla eva sambandho'pyupalammyeta |",
    "T16n1289u_001:319": " yatra tu bhinnā tatra na tadaiva tadupalabhyeta,",
    "T16n1289u_001:320": " na tataḥ sarvathā tasyādṛśyatvam,",
    "T16n1289u_001:321": " ityato dūṣaṇāntaramāha--kiñciti |",
    "T16n1289u_001:322": " atha sambaddhabuddhijanatvaṃ sambandha iti |",
    "T16n1289u_001:323": " ayamāśayaḥ- nanu sambandhibhyāmanya eva sambandhaḥ,",
    "T16n1289u_001:324": " sa hi sambaddhabuddhihetutvalakṣaṇaḥ |",
    "T16n1289u_001:325": " na hi ghaṭapaṭayoḥ sattāmātraṃ ghaṭapaṭau saṃyuktāviti buddhau hetuḥ,",
    "T16n1289u_001:326": " viśliṣṭāvasthāyāmapi tathā pratītyāpātāt,",
    "T16n1289u_001:327": " ataḥ saṃyogo nāma tābhyāmanyo vaiśiṣṭyapratītiniyāmakaḥ svīkāryaḥ,",
    "T16n1289u_001:328": " tathaiva gavayaśabdapiṇḍaviśeṣayoḥ satorapi na samākhyāpratipattiḥ,",
    "T16n1289u_001:329": " yaṃ samākhyāsambandhamāptātideśavākyārthajñānapiṇḍaviśeṣadarśanasamantaraṃ pratipadyata iti |",
    "T16n1289u_001:330": " pratikṣipati--tanna yuktamiti |",
    "T16n1289u_001:331": " sambaddhavastudvayādapīti |",
    "T16n1289u_001:332": " sambandhākhyavastvantaranirapekṣād vastudvayādevetyarthaḥ |",
    "T16n1289u_001:333": " ayamāśayaḥ- sarveṣāmeva satāṃ kṣaṇikatvena saṃyuktapratītigocararyoviśliṣtapratītigocarābhyāṃ bhinnatvena tayoreva ca sambaddhapratyayahetutvena tābhyamatiriktasya sambaddasyānapekṣaṇād viśiṣṭabuddhiḥ sambandhamatiriktaṃ kalpayituṃ na prabhavatīti |",
    "T16n1289u_001:334": " idamatra bodhyam -- yo gosadṛśaḥ sa gavaya iti tu śvāvaṇaṃ pratyakṣaṃ |",
    "T16n1289u_001:335": " tattu śabdaviśeṣaprakāśakatayā śabdamātre pramāṇam,",
    "T16n1289u_001:336": " pīṇḍaviśeṣadarśanaṃ tu tadanantarabhāvi piṇḍaviśeṣaprakāśakatayā tanmātre pramāṇam |",
    "T16n1289u_001:337": " upadeśāvagatasārūpyasmaraṇaṃ yad bhavati piṇḍaviśeṣadarśanena,",
    "T16n1289u_001:338": " tat smṛtirūpatayā gṛhītagrahītatayā na pramāṇam,",
    "T16n1289u_001:339": " dṛṣṭe piṇḍaviśeṣe tataḥ paścād yaśca samākhyāsambandhagrahaḥ so'pi gavayasāmānye bauddha eva vastunīti smṛtito na bahirbhavati |",
    "T16n1289u_001:340": " api ca samākhyāsambandhagrahopāyāścānye'pi santi yathā--kaṃ pika iti pṛṣṭe kaścidāha,",
    "T16n1289u_001:341": " yo madhuraṃ rauti sa pika iti,",
    "T16n1289u_001:342": " madhurrutaśravaṇānantaraṃ pikasamākhyāgraho bauddhe pikasāmānyākāre bhavati,",
    "T16n1289u_001:343": " evamāderapi pṛthak prāmāṇyamāpatediti |",
    "T16n1289u_001:344": " uktaṃ ca śāntarakṣitena -",
    "T16n1289u_001:345": " 'ucyate kṣaṇikattvena nāviśeṣā jalādayaḥ' |",
    "T16n1289u_001:346": " (tattvasaṃ. pa. 220)",
    "T16n1289u_001:347": " tathā-",
    "T16n1289u_001:348": " 'na sambhandhyatiriktaśca sambandho'stīti sādhitam |",
    "T16n1289u_001:349": " prāgeva samaye śabdo gṛhītaḥ śrotracetasā ||",
    "T16n1289u_001:350": " cakṣuṣā dṛṣyate cāsāvagrato'vasthitaḥ paśuḥ |",
    "T16n1289u_001:351": " pṛthagvijñātayoreṣā yuktā na ghaṭanā pramā ||",
    "T16n1289u_001:352": " grahītapratisandhānātsugandhimadhuratvavat |",
    "T16n1289u_001:353": " tannām yogasaṃvittiḥ smārtatāṃ nātivartate ||",
    "T16n1289u_001:354": " anantopāyajanyāśca samākhyāyogasaṃvidaḥ |",
    "T16n1289u_001:355": " sādharmyamanapekṣyāpi jāyante narapādiṣu ||",
    "T16n1289u_001:356": " sitātapatrāpihitabraghnapādo narādhipaḥ |",
    "T16n1289u_001:357": " teṣāṃ madhya iti prokta upadeśaviśeṣataḥ ||",
    "T16n1289u_001:358": " kālāntareṇa tadṛṣṭau tannāmāsyeti yā matiḥ' |",
    "T16n1289u_001:359": " sā tadānyā pramā prāptā sādharmyādyanapekṣaṇāt ||",
    "T16n1289u_001:360": " iti ||",
    "T16n1289u_001:361": " (tattvasaṃ. pa. 454)",
    "T16n1289u_001:362": " atha mīmāṃsakānāmupamānaprāmāṇyopapādanaṃ nirasyati--evamityādinā |",
    "T16n1289u_001:363": " mīmāṃsakopavarṇitasyāpīti |",
    "T16n1289u_001:364": " upamānasyeti śeṣaḥ |",
    "T16n1289u_001:365": " sādṛṣyaviśiṣṭaḥ piṇḍaḥ piṇḍaviśiṣṭaṃ vā sādṛṣyamupamānaviṣayastena varṇyate iti |",
    "T16n1289u_001:366": " ayamāśayaḥ- pūrvaṃ grāme gāṃ dṛṣṭvā paścāt jātu vanaṃ gato gavayaṃ paśyati,",
    "T16n1289u_001:367": " tadā tasya bhavati sapadi piṇḍaviśeṣapratyakṣamālocanātmakaṃ jñānaṃ,",
    "T16n1289u_001:368": " tataśca gosadṛśo'yaṃ paśuriti viśeṣato viniścayaḥ savikalpakaḥ |",
    "T16n1289u_001:369": " ayaṃ cendriyajanyatvenādhyalakṣaṇa eva |",
    "T16n1289u_001:370": " tataśca bhavati ' anena paśunā sadṛśo gau' riti jñānam |",
    "T16n1289u_001:371": " idameva jñānamupamānaṃ pramāṇamucyate,",
    "T16n1289u_001:372": " asya ca viṣayo gavayasādṛśyaviśiṣṭo gauḥ goniṣṭhaṃ vā sādṛśyam |",
    "T16n1289u_001:373": " nanu sādṛśyaṃ pratyekṣeṇāvagataṃ,",
    "T16n1289u_001:374": " gauśca smṛterviṣayaḥ |",
    "T16n1289u_001:375": " atha kimapūrvamupamānapramāṇaviṣayatayocyate |",
    "T16n1289u_001:376": " satyam |",
    "T16n1289u_001:377": " sādṛśyaviśiṣṭatāttvanadhigatā sopamānasya viṣayaḥ |",
    "T16n1289u_001:378": " tathācoktaṃ kumārilena -",
    "T16n1289u_001:379": " tasmād yat smaryate tat syāt sādṛśyena viśeṣitam |",
    "T16n1289u_001:380": " prameyamupamānasya sādṛśyaṃ vā viśeṣitam ||",
    "T16n1289u_001:381": " pratyakṣeṇāvaruddhe ca sādṛśye ca gavi smṛte |",
    "T16n1289u_001:382": " viśiṣṭasyānyato'siddherupamāyāḥ pramāṇatā ||",
    "T16n1289u_001:383": " iti | (ślokavā. pa. 444)",
    "T16n1289u_001:384": " upamānapramāṇaviṣayatayā parābhimataṃ sādṛśyaṃ nirasyati-nacetyādinā |",
    "T16n1289u_001:385": " yau mithaḥ sadṛśaugaurgavayaśca tau pratyakṣasiddhau,",
    "T16n1289u_001:386": " eko dṛṣṭapūrvaḥ aparaścādhunā |",
    "T16n1289u_001:387": " athābhyāmubhābhyāmatiriktaṃ kiṃ sādṛśyamasti,",
    "T16n1289u_001:388": " yadupamānasya viṣaya ucyet |",
    "T16n1289u_001:389": " bhūyo'vayavasāmyamiti yat,",
    "T16n1289u_001:390": " tadavayavasanniveśato nātiricyate |",
    "T16n1289u_001:391": " sa ca dṛṣṭa eva,",
    "T16n1289u_001:392": " tad dṛṣṭābhyāṃ piṇḍābhyāmamanyat sādṛśyaṃ nāma na pramāṇagocaramiti yāvat |",
    "T16n1289u_001:393": " pramāṇāsiddhatāmevopapādayati-tathāhītyādinā |",
    "T16n1289u_001:394": " dṛśyānupalambhagrastameva taditi |",
    "T16n1289u_001:395": " upalambhayogyasyānupalambho hyasattāmeva vastuno gamayati |",
    "T16n1289u_001:396": " sādṛśyapratyayastviti |",
    "T16n1289u_001:397": " ayamāśayaḥ-nanvayamanena sadṛśa iti yeyaṃ pratītiḥ saiva sādṛśye liṅgam,",
    "T16n1289u_001:398": " viṣayajanyatvāt pratīteḥ |",
    "T16n1289u_001:399": " tasmāt kāryaliñgakānumānena tatsiddhiriti cenna |",
    "T16n1289u_001:400": " yau sadṛśatayā pratīyamānau gogavayau,",
    "T16n1289u_001:401": " tau svahetorutpannau tāvevāyamanena sadṛśāviti pratyaye hetū,",
    "T16n1289u_001:402": " iti na tato'tiriktaṃ sādṛśyaṃ vastu siddhyati |",
    "T16n1289u_001:403": " bhūyo'vayavasārūpyamavayavasanniveśaviśeṣānnātiriktamiti na kāryaliṅgakānumānāttatsiddhiriti |",
    "T16n1289u_001:404": " tena vādineti |",
    "T16n1289u_001:405": " mīmāṃsakenetyarthaḥ |",
    "T16n1289u_001:406": " svayameva pramāṇāntarasiddhayoḥ sādṛśyapiṇḍayorviśeṣyaviśeṣaṇabhāvamātrasyopamānapramāṇaviṣayatāṃ bruvan sādṛśyaṃ kena pramāṇena siddhyatīti puṣṭe anenaivopamānapramāṇeneti kathaṃ bruyāt,",
    "T16n1289u_001:407": " vyāhataṃ hi vaca iti bhāvaḥ |",
    "T16n1289u_001:408": " idamatra bodhyam-gosadṛśe gavaye dṛṣṭe anubhūtapūrve gavi etatsadṛśo gauritivat etadvisadṛśasturaga iti bhavatyanubhūtapūrve turage,",
    "T16n1289u_001:409": " tadasyā vaisādṛśyapratīterapi pramānāntaratā kiṃ na syāt |",
    "T16n1289u_001:410": " na cābhāvapramāṇe'ntarbhāḥ,",
    "T16n1289u_001:411": " bhāvāvalambinī hyeṣā pratītiḥ |",
    "T16n1289u_001:412": " evaṃ taruśreṇyāṃ dṛśyamānāyāṃ prathamatarudarśane'nadhigatamādyatvaṃ dvitīyatarudarśanāntaraṃ dṛṣṭapūrve tarāvādyatvamadhigamyate 'sa tarurādya' iti |",
    "T16n1289u_001:413": " tadasyā api pratīteḥ pramāṇāntaratvamāpatedapūrvaviṣayatvāditi |",
    "T16n1289u_001:414": " uktaṃ ra śāntarakṣitena -",
    "T16n1289u_001:415": " gavayasyopalambhe tu turaṅgādau pravartate |",
    "T16n1289u_001:416": " tadvaisādṛśyavijñānaṃ yat tadanyā pramā na kim |",
    "T16n1289u_001:417": " abhāvāntargataṃ no cennaivaṃ bhāvāvalambanāt |",
    "T16n1289u_001:418": " anyonyābhāvatāyāṃ ca samaṃ sādṛśyabuddhiṣu ||",
    "T16n1289u_001:419": " tarupaṅktyādisaṃdṛṣṭāvekapādapadarśanāt |",
    "T16n1289u_001:420": " dvitīyaśākhivijñānādādyo'sāviti niścayaḥ ||",
    "T16n1289u_001:421": " pramāṇāntaramāsaktaṃ sādṛśyādanapekṣaṇāt ||",
    "T16n1289u_001:422": " ' (tattvasaṃ. pa. 450)",
    "T16n1289u_001:423": " iti | pṛthaṅnopapadyet iti |",
    "T16n1289u_001:424": " anumānāt pṛthagityarthaḥ |",
    "T16n1289u_001:425": " arthāpatteḥ prāmāṇyameva na,",
    "T16n1289u_001:426": " yadi prāmāṇyaṃ tadā'numāna evāntarbhāva iti yāvat |",
    "T16n1289u_001:427": " tadidamupapādayannāha - atredaṃ cintyata iti |",
    "T16n1289u_001:428": " yo'sau pramāṇadṛṣto'rtha iti |",
    "T16n1289u_001:429": " pramāṇadṛṣṭo'rthaḥ- divā'bhuñjānasya pīnatvaṃ jīvato gṛhe'bhāva ityādiḥ |",
    "T16n1289u_001:430": " parikalpyamāno'rthaḥ-rātribhojanaṃ bahirbhāva ityādiḥ |",
    "T16n1289u_001:431": " pratibandho'stīti |",
    "T16n1289u_001:432": " yaḥ kalpakaḥ pramāṇadṛṣṭaḥ,",
    "T16n1289u_001:433": " yaśca parikalpyaḥ parokṣastayo sati pratibandhe'numāne'ntarbhāvaḥ,",
    "T16n1289u_001:434": " asati ca tasya tasminnarthe prāmāṇyameva na |",
    "T16n1289u_001:435": " yathā divā'bhuñjānasya yat pīnatvaṃ tasya ca rātribhojanasya ca kāryakāraṇabhāvaḥ prabibandho'stīti rātribhojane kāraṇe pīnatvaṃ kāryaṃ liṅgaṃ bhavitumarhatītyanumānānna pṛthagarthāpattestatra prāmāṇyam |",
    "T16n1289u_001:436": " yattu mīmāṃsakaḥ prāha - divā'bhuñjānasya pīnatvaśravaṇād rātrau bhuṅkte iti vākyaṃ parikalpyate iti |",
    "T16n1289u_001:437": " tadetadasambandhānnopapadyate iti na tatra pramaṇaṃ kimapi |",
    "T16n1289u_001:438": " uktaṃ ca śāntarakṣitena-",
    "T16n1289u_001:439": " 'kṣapābhojanasambandhī pumāniṣṭaḥ pratīyate |",
    "T16n1289u_001:440": " divābhojanavaikalpapīnatvena tadanyavat ||",
    "T16n1289u_001:441": " bhojane sati pīnatvamanvayavyatirekataḥ |",
    "T16n1289u_001:442": " niścitaṃ tena sambandhād vastuno vastuto gatiḥ ||",
    "T16n1289u_001:443": " sarvasambandhaśūnyaṃ hi kathaṃ vākyaṃ pratīyate |",
    "T16n1289u_001:444": " ekasmād vākyataḥ sarvaṃ pratīyatetānyathā punaḥ' ||",
    "T16n1289u_001:445": " (tattvasaṃ. pa. 465)",
    "T16n1289u_001:446": " iti | athābhāvākhyaṃ pramāṇaṃ nirasyati-abhāvasyetyādinā |",
    "T16n1289u_001:447": " svarūpameva na vīkṣāmahe iti |",
    "T16n1289u_001:448": " avastutvāditi śeṣaḥ |",
    "T16n1289u_001:449": " pratyakṣādīnāmiti |",
    "T16n1289u_001:450": " ādiśabdādanumānopamānaśabdārthāpattayo gṛhyante |",
    "T16n1289u_001:451": " mīmāṃsakairabhidhīyate iti |",
    "T16n1289u_001:452": " āha ca śabarasvāmī - 'abhāvo'pi pramāṇābhāvaḥ nāstītyarthasyāsannikṛṣṭasya' iti |",
    "T16n1289u_001:453": " kumārilaśca-",
    "T16n1289u_001:454": " 'pramāṇapañcakaṃ yatra vasturūpe na jāyate |",
    "T16n1289u_001:455": " vastubodhāvabodhārthaṃ tatrābhāvapramāṇatā' || (śloka. vā. pa. 473)",
    "T16n1289u_001:456": " iti | abhāvapramāṇatayābhimatāṃ pramāṇapañcakānutpattiṃ vikalpya dūṣayati - tatra keyamityādinā |",
    "T16n1289u_001:457": " sarvaśaktiśūnyatvāditi |",
    "T16n1289u_001:458": " utpattipratiṣedhamātrasyābhāvarūpatayā tasyāvastutvādityarthaḥ |",
    "T16n1289u_001:459": " ata eveti |",
    "T16n1289u_001:460": " avastutvādevetyarthaḥ |",
    "T16n1289u_001:461": " na hyabhāvaḥ kasyacit pratipattiriti |",
    "T16n1289u_001:462": " kasyacid viṣayasya pratipattirityarthaḥ |",
    "T16n1289u_001:463": " tasyāpi kathaṃ pratipattiriti |",
    "T16n1289u_001:464": " abhāvasyāvastutayā tasya pratipattirvā kathaṃ bhavedityarthaḥ |",
    "T16n1289u_001:465": " nanu pramāṇānutpattiḥ pramāturātmano'vasthāviśeṣa eva |",
    "T16n1289u_001:466": " āha ra kumārilaḥ-",
    "T16n1289u_001:467": " 'pratyakṣāderanutpatiḥ pramāṇābhāva iṣyate |",
    "T16n1289u_001:468": " sā |ātmano'pariṇāmo vā' (śloka vā. pa. 475)",
    "T16n1289u_001:469": " iti | sā pratyakṣāderanutpattiḥ,",
    "T16n1289u_001:470": " ātmano'pariṇāmo-niṣedhyābhimataghaṭādijñānarūpeṇāpariṇāmitvam,",
    "T16n1289u_001:471": " sāmyāvasthamātmadravyamiti tadarthaḥ |",
    "T16n1289u_001:472": " itthaṃ ca tasya nāvastutvamiti cet,",
    "T16n1289u_001:473": " kiṃ tena suṣuptyavasthāsādhāraṇena |",
    "T16n1289u_001:474": " tathā coktaṃ śāntarakṣitena -",
    "T16n1289u_001:475": " 'astu vā'pariṇāmo'sya tathāpi vyabhicāritā |",
    "T16n1289u_001:476": " svāpamurcchādyavasthāsu tadbhāve'yarthasaṃbhavāt' ||",
    "T16n1289u_001:477": " (tattvasaṃ. pa. 474)",
    "T16n1289u_001:478": " iti | nanu paryudāsaṃvṛttyā brūmaḥ-pratyakṣādīnāmanutpattiriti |",
    "T16n1289u_001:479": " sā ca jñānāntarāvasthitiḥ |",
    "T16n1289u_001:480": " uktaṃ ca kumārilena-'vijñānaṃ vā'nyavastuni' iti,",
    "T16n1289u_001:481": " iti cennirasyate caitannāpītyādinā dvitīyavikalpanirasanena |",
    "T16n1289u_001:482": " pratyakṣādyanutpattirityatra kiṃ jñānamātraṃ vivakṣitamuta jñānaviśeṣa iti vikalpamabhipretya jñānasāmānyapakṣaṃ nirasyati-deśakāletyādinā |",
    "T16n1289u_001:483": " deśaviprakṛṣṭaḥ sumeruḥ,",
    "T16n1289u_001:484": " kālaviprakṛṣṭaḥ śaṅkhacakravartī,",
    "T16n1289u_001:485": " svabhāvaviprakṛṣṭaḥ viśācādiḥ |",
    "T16n1289u_001:486": " jñānaviśeṣapakṣaṃ dūṣayati-athaikajñānasaṃsargīti |",
    "T16n1289u_001:487": " ekasmin jñāne ghaṭaviśiṣtapratyakṣe yadviṣayatayā sambaddhaṃ bhūtalaṃ-bhūtalamātraṃ tasya vastunaḥ pratyakṣameva pratyakṣādyanutpattirityanenocyate iti yāvat |",
    "T16n1289u_001:488": " ekaviṣayakatvamabhipretyaikajñānamityuktiḥ |",
    "T16n1289u_001:489": " yatpradeśaviṣayakaṃ viśiṣṭapratyakṣaṃ tatpradeśaviśeṣaviṣayakameva bhūtalamātrapratyakṣamapīti tadidaṃ pratyakṣamabhāvapramāṇamucyate iti bhāvaḥ",
    "T16n1289u_001:490": " atrāha-tadeti |",
    "T16n1289u_001:491": " pratyakṣaṃ lakṣayati - tatra pratyakṣamiti |",
    "T16n1289u_001:492": " tatra - pratyakṣānumānayormadhye |",
    "T16n1289u_001:493": " yatkalpanāpoḍhamabhrāntaṃ tatpratyakṣamityuddeśyavidheyabhāvenānvayaḥ |",
    "T16n1289u_001:494": " kalpanāpoḍhamabhrāntamiti pratiṣedhādarthato jñānamiti siddhim |",
    "T16n1289u_001:495": " nanu vidhīyamānaṃ pratyakṣatvamuddeśyākārato bhinnaṃ vaktavyam |",
    "T16n1289u_001:496": " ucyate - yat sākṣātkārijñānatvamubhayavādisaṃpratipannaṃtat pratyakṣaśabdavācyam |",
    "T16n1289u_001:497": " kā nāma kalpanā,",
    "T16n1289u_001:498": " yadapoḍhaṃ pratyakṣamucyate tāmāha - pūrvāparamityādinā |",
    "T16n1289u_001:499": " śabdasaṃyuktākāreti |",
    "T16n1289u_001:500": " saṃyogaśca nāmato yathā - ḍittha iti,",
    "T16n1289u_001:501": " daṇḍītī vividho bodhyaḥ |",
    "T16n1289u_001:502": " uktaṃ ca diṅnāgena 'nāmajātyādiyojane'ti |",
    "T16n1289u_001:503": " vyākhyātaṃ caitadvṛttau - 'atha kalpanā kīdṛśītyāha -- nāmajātyādiyojanā,",
    "T16n1289u_001:504": " yadṛcchāśabdeṣu nāmnā ḍittha iti jātiśabdeṣu tathā gauriti ' tyādinā (pramāṇa. 12) |",
    "T16n1289u_001:505": " bālamūkādīnāṃ śabdasaṃsparśayogyā pratītirnāstītyata āha - antarjalpākārāveti |",
    "T16n1289u_001:506": " āptasaṃvādaṃ pramāṇayati tathācoktamiti |",
    "T16n1289u_001:507": " dharmakīrtineti yāvat |",
    "T16n1289u_001:508": " abhilāpasaṃsargayogyaḥ pratibhāso yasyāṃ pratītau sā abhilāpasaṃsargayogyapratibhāsā |",
    "T16n1289u_001:509": " yogyatvaniveśād bālamūkādīnāṃ yā kalpanā'ntarjalpākārā tasyāḥ saṃgrahaḥ |",
    "T16n1289u_001:510": " vyākhyātaṃ caitad dharmottarācāryeṇa -- 'abhilapyate'nenetyabhilāpo vācakaḥ śabdaḥ,",
    "T16n1289u_001:511": " abhilāpena saṃsarga ekasmin jñāne abhidheyākārasyābhidhānākāreṇa saha grāhyākāratayā śīlanam,",
    "T16n1289u_001:512": " tato yadekasmin jñāne yadabhidheyābhidhākārau saṃniviṣṭau bhavataḥ tadā saṃsṛṣṭe'bhidhānābhidheye bhavataḥ |",
    "T16n1289u_001:513": " abhilāpasaṃsargāya yogyo'bhidheyāvabhāso yasyāṃ pratītau sā tathokte ' ti |",
    "T16n1289u_001:514": " (nyāyabinduṭīkā --pa. 10)",
    "T16n1289u_001:515": " bālamūkādīnānāmapyantarjalpākāraṃ jñānamastītyetat samarthayati - vikalpārthasyetyādinā |",
    "T16n1289u_001:516": " āha ca śāntarakṣitaḥ -",
    "T16n1289u_001:517": " 'śabdārthaghaṭanāyogyā vṛkṣa ityādirūpataḥ |",
    "T16n1289u_001:518": " yā vācāmaprayoge'pi sābhilāpeva jāyate ||",
    "T16n1289u_001:519": " atītabhavanāmārthabhāvanāvāsanānvayāt |",
    "T16n1289u_001:520": " sadyo jāto'pi yadyogāditikarttavyatāpaṭuḥ' ||",
    "T16n1289u_001:521": " (tattvasaṃ. pa. 367)",
    "T16n1289u_001:522": " iti | seyaṃ kalpanā smitaruditastanapānādivyāpāraviśeṣairbāleṣvapyastīti niścīyate |",
    "T16n1289u_001:523": " nanu kasmāccid gaurevāyamityavadhāraṇāt savikalpakād bhavatyarthaprāptiḥ,",
    "T16n1289u_001:524": " tathā caladvṛkṣadarśanena pītaśaṅkhadarśanena vā bhrameṇa pravṛttasyāpyarthaprāptirdṛṣṭā,",
    "T16n1289u_001:525": " tattayoḥ prāmāṇyaṃ neti kathamavadhāritamityāśayena śaṅkate - kiṃ punariti |",
    "T16n1289u_001:526": " na pramāṇamiti |",
    "T16n1289u_001:527": " na pramāṇamityatretyarthaḥ |",
    "T16n1289u_001:528": " na pratyakṣapramāṇamityatra kiṃ pramāṇamiti yāvat |",
    "T16n1289u_001:529": " sarveṣāṃ sammatamiti |",
    "T16n1289u_001:530": " pratyakṣasya lakṣaṇe tu vipratipattirvādināṃ,",
    "T16n1289u_001:531": " pratyakṣasvarūpasya tu arthasākṣātkārātmakatve na vipratipattirityāśayaḥ |",
    "T16n1289u_001:532": " kalpanājñānasya bhramasya ca tathātvaṃ netyāha -- nacetyādinā |",
    "T16n1289u_001:533": " arthaṃ sākṣātkartuṃ yat kṣamate jñānaṃ tadarthasākṣātkārīti yuktam ,",
    "T16n1289u_001:534": " yattu na kṣamate tasya kathamartha-sākṣātkārijñānātmatā,",
    "T16n1289u_001:535": " kalpanājñānasya bhramasya ca na tatkṣamatetyāha -- naca kalpanāvibhramāviti |",
    "T16n1289u_001:536": " asāmarthyamupapādayati--tathāhītyādinā |",
    "T16n1289u_001:537": " grāhyatāṃ viduḥ |",
    "T16n1289u_001:538": " hetutvameveti |",
    "T16n1289u_001:539": " yuktijñā hetutvameva grāhyataṃ vidurityanvayaḥ |",
    "T16n1289u_001:540": " hetutvamupapādayati - jñānākārārpaṇakṣamamiti |",
    "T16n1289u_001:541": " yasmād grāhyaṃ vastu jñāne svākārārpaṇakṣamaṃ bhavatītyarthaḥ |",
    "T16n1289u_001:542": " kalpanājñānaṃ tviti |",
    "T16n1289u_001:543": " yadidaṃ nāmajātyādikalpanāyuktaṃ jñānaṃ tad vinaiva nīlādisvalakṣaṇamarthaṃ vāsanāmātreṇa jāyate iti na tasyārthakāryatā,",
    "T16n1289u_001:544": " yasmānnārthakāryaṃ tat tasmānnārthagrāhitā tasyeti kathaṃ tadarthasākṣātkāri bhavitumarhatīti bhāvaḥ |",
    "T16n1289u_001:545": " kalpanājñānasyārthajanyatve'niṣṭamāpādayati-tataśceti |",
    "T16n1289u_001:546": " nāmajātyādyabhilāpinī kalpanāpratītirnīlādiśabdaṃ śṛṇvato'ndhasyāpi bhavatyeveti kalpanāyā apyarthajanyatvābhyupaṃgame tasyāpi rūpadarśitvamāpatet",
    "T16n1289u_001:547": " hetuhetumadbhāvānnānyo grāhyagrāhakabhāva iti coktameveti bhāvaḥ |",
    "T16n1289u_001:548": " atrāptasaṃvādaṃ pramāṇayati-ata evoktamiti |",
    "T16n1289u_001:549": " pratyakṣa iva pratibhāsābhāvādityarthaḥ |",
    "T16n1289u_001:550": " vaiyākaraṇamatamanūdya nirasyati - etenetyādinā |",
    "T16n1289u_001:551": " etena - vakṣyamāṇadūṣaṇetetyarthaḥ |",
    "T16n1289u_001:552": " tathāhīti | ayamāśayaḥ--puraḥsthitaṃ paśyataḥ puruṣasya bhavatu nāmāyaṃ ghaṭa iti nāmānuviddhapratyayaḥ,",
    "T16n1289u_001:553": " tenaivaṃ yadā ghaṭo'nubhūyate tadā''śrayībhūtaṃ bhūtalaṃ nayanagocarībhūtamanubhūyata eva,",
    "T16n1289u_001:554": " na ca tannāmnoccāryate,",
    "T16n1289u_001:555": " tannopapadyate sarvaṃ eva pratyayo nāmānuviddha iti |",
    "T16n1289u_001:556": " abhyupagamyedaṃ dūṣaṇamuktam |",
    "T16n1289u_001:557": " vastuto vikalparahita eva sākṣātkāraḥ,",
    "T16n1289u_001:558": " unmīlitamātre nayate puraḥsthitaṃ svalakṣaṇaṃ vastu sākṣātkriyata eva,",
    "T16n1289u_001:559": " anantarameva tu vikalpāvabhāsaḥ,",
    "T16n1289u_001:560": " sa ca nimīlya nayane vicārayato'pi bhavatyeva,",
    "T16n1289u_001:561": " na cātrākṣārthāpekṣā |",
    "T16n1289u_001:562": " bhramasya pratyakṣatvāsaṃbhavamupapādayati-bhrāntamapītyādinā |",
    "T16n1289u_001:563": " arthakriyākṣame vastuni yadviparyastamutpadyate tadeva bhrāntamucyate bhrāntisvarūpavidbhirityarthaḥ |",
    "T16n1289u_001:564": " viparyastāvabhāsakasya jñānasya yathāvasthita-vastugrāhakatvābhāvena na pratyakṣatvamiti bhāvaḥ |",
    "T16n1289u_001:565": " ata evāhācārya iti |",
    "T16n1289u_001:566": " ācāryaḥ dharmakīrttiḥ,",
    "T16n1289u_001:567": " āha--nyāyabindāviti yāvat |",
    "T16n1289u_001:568": " timiraśabdo nāyanadoṣopalakṣakaḥ |",
    "T16n1289u_001:569": " etena--timiradoṣāhitatvena |",
    "T16n1289u_001:570": " āśaṅkate--nanu yadīti |",
    "T16n1289u_001:571": " ayamāśayaḥ -- yadi gacchadvṛkṣapītaśaṅkhādidarśanaṃ bhrāntamiti na tat pratyakṣaṃ,",
    "T16n1289u_001:572": " pramāṇamavisaṃvādi jñānamityetat pramāṇalakṣaṇaṃ nopapadyate |",
    "T16n1289u_001:573": " tatrāti-prasaṅgāt |",
    "T16n1289u_001:574": " tadapi hyarthakriyākāryarthaprāpakam,",
    "T16n1289u_001:575": " caladvṛkṣadarśanena pravṛtto vṛkṣaṃ tadvaddeśaṃ vā prāpnoti |",
    "T16n1289u_001:576": " pītaśaṅkhāvabhāsena pravṛttaḥ śaṅkham |",
    "T16n1289u_001:577": " ataḥ pramāṇalakṣaṇākrāntatayā pramāṇaviśeṣe'ntarbhāvo'syāvaśyaṃ vaktavyaḥ |",
    "T16n1289u_001:578": " pratyakṣānumānābhyāṃ ca nānyat pramāṇam,",
    "T16n1289u_001:579": " nacedamanumānam tat pratyakṣa evāntarbhāvo vācyaḥ |",
    "T16n1289u_001:580": " tadabhrāntvaṃ viśeṣaṇaṃ pratyakṣalakṣaṇe na yojyamiti |",
    "T16n1289u_001:581": " pariharati - na tato vastuprāptiḥ,",
    "T16n1289u_001:582": " kiṃ tarhi,",
    "T16n1289u_001:583": " jñānāntarādeveti |",
    "T16n1289u_001:584": " tataḥ-caladvṛkṣādi-darśanād avabhāsitasya vastuno na prāptiḥ kiṃtarhi,",
    "T16n1289u_001:585": " anyasyaiva,",
    "T16n1289u_001:586": " yadeva jñānāntarādavabhāsyam |",
    "T16n1289u_001:587": " arthakriyāsamarthameva vastuśabdavācyam,",
    "T16n1289u_001:588": " caladvakṣādi nārthakriyāsamartham,",
    "T16n1289u_001:589": " niyatadeśavṛkṣādyeva tvarthakriyāsamartham,",
    "T16n1289u_001:590": " jñānantarādeva tu tadavabhāsyamityarthaḥ |",
    "T16n1289u_001:591": " ayamāśayaḥ-caladvṛkṣa-darśanaṃ nāvisaṃvādi,",
    "T16n1289u_001:592": " na prāpyate hi tena yathāvabhāsaṃ vastu,",
    "T16n1289u_001:593": " jñānāntarāvabhāsyo vṛkṣo niyatadeśaḥ prāpyate,",
    "T16n1289u_001:594": " deśascācaladvṛkṣaḥ |",
    "T16n1289u_001:595": " tathā pītaśaṅkhāvabhāso nāvisaṃvādī,",
    "T16n1289u_001:596": " pītaṃ tu dṛṣṭaṃ,",
    "T16n1289u_001:597": " prāpyate śuklam,",
    "T16n1289u_001:598": " pītādanyadeva tu śuklam ,",
    "T16n1289u_001:599": " tanna svenāvabhāsitamarthaṃ prāpayati |",
    "T16n1289u_001:600": " yathāvabhāsamarthaṃ prāpayadeva tvavisaṃvādi |",
    "T16n1289u_001:601": " nanu prāpyate śaṅkhaḥ sa eva,",
    "T16n1289u_001:602": " yaḥ pīta ityavabhāsapathamupagataḥ | na |",
    "T16n1289u_001:604": " rūpādananya eva tu śaṅkha,",
    "T16n1289u_001:605": " na rūparūpiṇārbhedaḥ |",
    "T16n1289u_001:606": " uktaṃ ca śāntarakṣitena -",
    "T16n1289u_001:607": " 'na varṇavyatiriktaṃ ca saṃsthānamupajāyate |",
    "T16n1289u_001:608": " bhāsamānasya varṇasya na ca saṃvāda iṣyate' |",
    "T16n1289u_001:609": " (tattvasaṃ. pa. 395)",
    "T16n1289u_001:610": " iti | etena santānaikyādavisaṃvādakatvopapādanamapi nirastaṃ veditavyam |",
    "T16n1289u_001:611": " āha ca kamalaśīlaḥ- 'pramāṇaṃ bhavad dvābhyāmākārābhyāṃ bhavati |",
    "T16n1289u_001:612": " yathāpratibhāsamavisaṃvādāt,",
    "T16n1289u_001:613": " yathādhyavasāyaṃ vā |",
    "T16n1289u_001:614": " tatreha na yathāpratibhāsamavisaṃvādaḥ,",
    "T16n1289u_001:615": " pītasya pratibhāsanāt,",
    "T16n1289u_001:616": " tasya yathābhūtasyāprāpteḥ |",
    "T16n1289u_001:617": " nāpi yathādhyavasāyamavisaṃvādaḥ,",
    "T16n1289u_001:618": " pītasyaiva viśiṣṭārthakriyākāritvenādhyavasāyāt,",
    "T16n1289u_001:619": " na ca tadrūpārthakriyāprāptirasti' iti (tattvasaṃ. paṃ. 395)",
    "T16n1289u_001:620": " āha ca dharmottarācāryaḥ - 'yadi mithyājñānaṃ kathaṃ tato vṛkṣāvāptiricet,",
    "T16n1289u_001:621": " na tato vṛkṣāvāptiḥ,",
    "T16n1289u_001:622": " nānādeśagāmī vṛkṣastena paricchinnaḥ,",
    "T16n1289u_001:623": " ekadeśaniyataśca vṛkṣo'vāpyate |",
    "T16n1289u_001:624": " tato yaddeśo gacchadvṛkṣo dṛṣṭastaddeśo nāvāpyate,",
    "T16n1289u_001:625": " yaddeśascāvāpyate sa na dṛṣṭa iti' iti |",
    "T16n1289u_001:626": " tathāca yathāvabhāsaṃ vastuprāpakatvasyaiva pramāṇalakṣaṇatvena nātivyāptiriti |",
    "T16n1289u_001:627": " idamabhihitaṃ bhavati -- avabhāsyamānaścaladvṛkṣādirarthakriyāsamarthājjñānāntarāvabhāsyānniyatadeśavṛkṣādanya evetyarthakriyāsamarthārthāvabhāsakatvasya tathāvidhādhyavasāyahetutvasya vā'bhāvena na caladvṛkṣādidarśanasya prāmāṇyam,",
    "T16n1289u_001:628": " tasyaivāvisaṃvādakatvarūpatvāditi |",
    "T16n1289u_001:629": " anumāne'tiprasaṅgavāraṇāya kalpanāpoḍhamiti |",
    "T16n1289u_001:630": " anumānasya sāmānyameva viṣaya iti na tatkalpanāpoḍham |",
    "T16n1289u_001:631": " nanu--kalpanāpoḍhameva cet pratyakṣapramāṇaṃ tasya kathaṃ vyavahārāṅgatā |",
    "T16n1289u_001:632": " na hyanirdeśyamavabhāsayat pravṛttaye nivṛttaye vā prabhavati |",
    "T16n1289u_001:633": " satyam |",
    "T16n1289u_001:634": " kalpanāvirahitamanirdeśyamavabhāsayadapi pravṛttyādhāyakasya gaurayamityasya savikalpakasyotpādakatayā bhavati vyavahārāṅgam |",
    "T16n1289u_001:635": " āha ca śāntarakṣitaḥ -",
    "T16n1289u_001:636": " 'avikalpamapi jñānaṃ vikalpotpattiśaktimat |",
    "T16n1289u_001:637": " niḥśeṣavyavahārāṅgaṃ taddvāreṇa bhavatyataḥ' ||",
    "T16n1289u_001:638": " (tattvasaṃ. pa. 390)",
    "T16n1289u_001:639": " iti | yadyapi dṛṣṭamevānyat vikalpaścānyaḥ,",
    "T16n1289u_001:640": " kṣaṇikaṃ hi sarvam,",
    "T16n1289u_001:641": " dṛṣṭaṃ svalakṣaṇam,",
    "T16n1289u_001:642": " vikalpaśca sāmānyātmā,",
    "T16n1289u_001:643": " tathā'pi dṛśyavikalpayorananyatādhyavasāyād bhavati pravṛttiḥ |",
    "T16n1289u_001:644": " tadyuktaṃ svāvabhāsitārthādhyavaṣayotpādanaśaktimattayā vyavahārāṅgatvam |",
    "T16n1289u_001:645": " nanu savikalpasyāpi samyakjñānatayā prāmāṇyamabhyupeyam | na |",
    "T16n1289u_001:647": " apūrvagocarameva samyakjñānaṃ pramāṇaṃ,",
    "T16n1289u_001:648": " savikalpakaśca nāpūrvagocaraḥ,",
    "T16n1289u_001:649": " pratyakṣagṛhītameva hi gṛḥṇāti,",
    "T16n1289u_001:650": " ananyatayaiva tu grahaḥ |",
    "T16n1289u_001:651": " uktaṃ ca kamalaśīlena-'pratyakṣaṃ kalpanāpoḍhamapi sajātīyavijātīyavyāvṛttamanalādikamarthaṃ tadākāranirbhāsotpattitaḥ parichindadurpadyate",
    "T16n1289u_001:652": " tacca niyatarūpavyavasthitavastugrāhitvād vijātīyavyāvṛttavastvākārānugatatvācca tatraiva vastuni vidhipratiṣedhāvāvirbhāvayati--analo'yaṃ nāsau kusumastabaka iti,",
    "T16n1289u_001:653": " tayo śca vikalpayoḥ pāramparyeṇa vastuni pratibandhādavisaṃvāditve'pi na prāmāṇyamiṣṭam |",
    "T16n1289u_001:654": " dṛśyavikalpayorekatvādhyavasāyena pravṛtteranadhigatavasturūpādhigamābhāvāt' iti |",
    "T16n1289u_001:655": " (tattvasaṃ. pa. 390)",
    "T16n1289u_001:656": " nanu dṛṣṭādadhyavasitāccānyadeva yat prāpyate,",
    "T16n1289u_001:657": " tanna svāvabhāsitārthaprāpakatvaṃ pratyakṣasyeti kathamasya prāmāṇyamiticenna |",
    "T16n1289u_001:658": " santānaikyāttadupapatteḥ |",
    "T16n1289u_001:659": " uktaṃ ca pārśvadevena -- 'prāpaṇīyaśca pratyakṣasya santāna eveati (nyāyapraveśavṛttipañcikā 77)",
    "T16n1289u_001:660": " pratyakṣaṃ vibhajate-taccaturvidhamiti |",
    "T16n1289u_001:661": " cakṣurādīndriyapañcakāśrayeṇeti |",
    "T16n1289u_001:662": " āśrayatā caiṣāmasādhāraṇakāraṇatayā |",
    "T16n1289u_001:663": " rūpaviṣayamiti |",
    "T16n1289u_001:664": " rūpyate iti rūpaṃ dṛśyamātram |",
    "T16n1289u_001:665": " rūpādipratyakṣe vaṣasyāpi hetutayā viṣayāśrayamityapi vaktuṃ śakyetetyetāṃ śaṅkāṃ pariharannāha-indriyapratyakṣamiti vyapadeśasyeti |",
    "T16n1289u_001:666": " uktaṃ ca - 'asādhāraṇahetutvādakṣaistad vyapadiśyate' ti kalpanāpoḍhasyāsya cākṣuṣādervikalpotpādanadvāreṇaiva svāvabhāsite'rthe pramāṇatā,",
    "T16n1289u_001:667": " anutpanne tu vikalpe na prāmāṇyaṃ,",
    "T16n1289u_001:668": " na tāvatā kṣatiḥ,",
    "T16n1289u_001:669": " vyavahārāṅgatayā hi pramāṇaṃ nirūpyate |",
    "T16n1289u_001:670": " vyapetasakalavāsanasya saṃbhavatyapi nirvikalpake pratyakṣe savikalpānutpādena na tamapekṣya pramāṇam |",
    "T16n1289u_001:671": " dvārānutpatteḥ na ca dvāreṇa dvāriṇo'nyathāsiddhirityabhiprāyeṇāha--idaṃ cetyādinā |",
    "T16n1289u_001:672": " atha mānasapratyakṣaṃ lakṣayati--svaviṣayeti |",
    "T16n1289u_001:673": " uktaṃ cedaṃ lakṣaṇaṃ nyāyabindau dharmakīrtinā |",
    "T16n1289u_001:674": " lakṣaṇavākyaṃ vyācaṣṭe--svaśabdenetyādinā |",
    "T16n1289u_001:675": " viśeṣaṇaghaṭakasya svaśabdasya viśeṣyaparatā hi yuktā |",
    "T16n1289u_001:676": " sahakāriṇeti |",
    "T16n1289u_001:677": " sahāritvaṃ cāsyaikakāryakāritayā |",
    "T16n1289u_001:678": " indriyajñānaṃ,",
    "T16n1289u_001:679": " tadviṣayasantānavartī tadanantarasamutpanno ghaṭādidvitīyakṣaṇaścetyubhayaṃ militvā mānasaṃ pratyakṣaṃ janayatīti yāvat |",
    "T16n1289u_001:680": " samanantarapratyayasaṃjñakeneti |",
    "T16n1289u_001:681": " pratyayaḥ-kāraṇam,",
    "T16n1289u_001:682": " uktaṃca-'hetuḥ pratyayo nimittaṃ karaṇaxxmiti paryāyāḥ' iti |",
    "T16n1289u_001:683": " samantaraḥ - samityanena samānatvaṃ gamyate |",
    "T16n1289u_001:684": " sāmyaṃ ca jñānatvena |",
    "T16n1289u_001:685": " anantaraḥ-avyavahitaḥ-avyavahitapūrvaḥ,",
    "T16n1289u_001:686": " uttaravijñāne hetubhūtasyaikasantānavartino jñānasya samanantara pratyaya ityeṣā saṃjñā |",
    "T16n1289u_001:687": " vakṣyati ca - 'svasantānavartinyupādāne jñāne rūḍhyāprasiddha' iti |",
    "T16n1289u_001:688": " uparate cakṣurvyāpāre anukṣaṇaṃ yadvijñānaṃ tena cakṣurvijñānena svaviṣayānantaraviṣayasahakṛtenotpādyate,",
    "T16n1289u_001:689": " tanmānasapratyakṣamiti paryavasitamiti |",
    "T16n1289u_001:690": " avyavahāritvaṃ punarasyeti |",
    "T16n1289u_001:691": " asyoktalakṣaṇalakṣitasya mānasapratyakṣasya vyahārapathāgocaratvamityeṣa doṣo na bhavati |",
    "T16n1289u_001:692": " na hyatiprasaṅgo'prasaṅgo vā lakṣaṇasya,",
    "T16n1289u_001:693": " satyāṃ sāmagryāṃ vyavahārapathagocaratā,",
    "T16n1289u_001:694": " asatyāṃ ca na,",
    "T16n1289u_001:695": " tāvatā'sya ko'vaguṇa iti bhāvaḥ |",
    "T16n1289u_001:696": " vyavahārāgocaraṃ vyavahārānaṅgabhūtaṃ kimitīṣyate ītyāśaṅkāyāmāha--āgamaprasiddhamiti |",
    "T16n1289u_001:697": " āgama eva tatsadbhāve pramānamiti yāvat |",
    "T16n1289u_001:698": " āgamameva darśayati -- yathoktamiti |",
    "T16n1289u_001:699": " nanu āgame vyavāhāre sarvathānupayuktasyāsyābhyupagamo nirarthaka ityāśayenāśaṅkate--nanviti |",
    "T16n1289u_001:700": " pariharati--īdṛglakṣaṇeti |",
    "T16n1289u_001:701": " ayamāśayaḥ -- nahi lokavyavahāre'nupayuktatāmātreṇa vastu apahnotuṃ śakyate |",
    "T16n1289u_001:702": " asti cedaṃ pratyakṣaṃ,",
    "T16n1289u_001:703": " vastu vivecanīyaṃ tu lakṣaṇena |",
    "T16n1289u_001:704": " uktena ca lakṣaṇena tat pratyakṣaṃ vivecitaṃ bhavati |",
    "T16n1289u_001:705": " tadanena vivecanena āgame pareṣāmaviśuddhyāśaṅkāpi nirastā bhavatīti |",
    "T16n1289u_001:706": " āhaca dharmottarācāryaḥ--'etacca siddhāntasiddhaṃ mānasapratyakṣaṃ,",
    "T16n1289u_001:707": " nacāsya prasādhakaṃ pramāṇamasti;",
    "T16n1289u_001:708": " evaṃjātīyakaṃ yadi syāt na kaścit doṣaḥ syāditi vaktuṃ lakṣaṇamākhyātamasyetī'ti |",
    "T16n1289u_001:709": " (nyāyabi. ṭīkā 14)",
    "T16n1289u_001:710": " atha svasaṃvedanapratyakṣaṃ nirūpayati-sarvacittacaittānāmityādinā |",
    "T16n1289u_001:711": " yaccittacaittānāmātmasaṃvedanaṃ bhavati tadeva svasaṃvedanamucyate ityarthaḥ |",
    "T16n1289u_001:712": " tadetad vyācaṣṭe--cittamityādinā |",
    "T16n1289u_001:713": " vastumātragrāhīti--nīlādibāhyavastumātragrāhipratyakṣamityarthaḥ |",
    "T16n1289u_001:714": " citte bhavāścaittāḥ--naite bāhyāḥ,",
    "T16n1289u_001:715": " anya eva nīlādibhyo bāhyebhyaḥ sātādaya ābhyantarāḥ,",
    "T16n1289u_001:716": " dṛśyamānasya nīlādervastuno viśeṣāvasthāgrāhakā jñānaprabhedāḥ sukhaduḥkhopekṣālakṣaṇā nīlādivastuṣu sākṣātkriyamāṇeṣu jāyante,",
    "T16n1289u_001:717": " tānyetāni yena rūpeṇa saṃvedyante tat svasaṃvedanapratyakṣamucyate |",
    "T16n1289u_001:718": " tadaṃpi hi kalpanāpoḍhamabhrāntaṃ ca |",
    "T16n1289u_001:719": " idamabhihitaṃ bhavati--nīlādibāhyavastusākṣātkārasamaye sa sākṣātkāro nānavabhāsamānastiṣṭhati nīlādivat,",
    "T16n1289u_001:720": " tathā sātādikamapi,",
    "T16n1289u_001:721": " tadeṣāmavabhāsaḥ svenaivotpanna iti svasaṃvedanaṃ pratyakṣamucyate iti |",
    "T16n1289u_001:722": " āha cācāryadiṅnāgaḥ --",
    "T16n1289u_001:723": " 'cittamapyartharāgādi svasaṃvinnirvikalpakam' iti |",
    "T16n1289u_001:724": " vṛttiśca--'cittamapi rūpādīnupalabdhvā yadanubhavākāreṇa vartate,",
    "T16n1289u_001:725": " tannirvikalpakameva |",
    "T16n1289u_001:726": " icchākrodhamohasukhaduḥkhādikaṃ hi indriyamanapekṣya bhavatīti svasaṃvedanaṃ pratyakṣamiti |",
    "T16n1289u_001:727": " (pramāṇasamuccaya | 17)",
    "T16n1289u_001:728": " nanu svasaṃvedanamityanena svenaiva svayaṃ saṃvedyata ityuktaṃ bhavati nacaikasyāmeva kriyāyāmekasyaiva kartṛtvaṃ karmatvaṃ copapadyate ityāśayena śaṅkate -- atra kecidāhuriti |",
    "T16n1289u_001:729": " nāvayavārthayogenāyaṃ śabdo'tra pravartate,",
    "T16n1289u_001:730": " kintu--prakāśakāntaranirapekṣaprakāśasvabhāvatāmabhipretya svasaṃvedanamityucyate ityāśayena samādhatte -- atrocyate ityādinā |",
    "T16n1289u_001:731": " vyavasthāpyavyavasthāpakabhāveneti |",
    "T16n1289u_001:732": " sarvameva vastu hetubalādutpadyamānaṃ bhinnabhinnasvabhāvamutpadyate iti vastūnāṃ svabhāvaviśeṣe vyavasthāpakastattaddhetureva,",
    "T16n1289u_001:733": " tasmāt vastusvabhāvavyavasthāpako hetuviśeṣaḥ,",
    "T16n1289u_001:734": " tadvyavasthāpyaśca vastusvabhāvaviśeṣa iti bhāvaḥ |",
    "T16n1289u_001:735": " prakāśakāntaranirapekṣaprakāśasvabhāvatāmupapādayati--yathetyādinā |",
    "T16n1289u_001:736": " naiyāyikābhimatāṃ jñānasya jaḍarūpatāṃ pratikṣipati--nacetyādinā |",
    "T16n1289u_001:737": " jñānasya jñānāntara prakāśyatve kiṃ samakālavartinā jñānāntareṇa prakāśyate uta bhinnakālavartineti vikalpya kramād dūṣayati--na tāvaditi |",
    "T16n1289u_001:738": " prakāśyaprakāśakabhāvo hyupakāryopakārakabhāvalakṣaṇaḥ,",
    "T16n1289u_001:739": " sa ca samakālabhāvinorna ghaṭate |",
    "T16n1289u_001:740": " na hi vāmadakṣiṇaviṣāṇayormitha upakāryopakārakabhāva iti bhāvaḥ |",
    "T16n1289u_001:741": " nāpīti |",
    "T16n1289u_001:742": " jñānaṃ svānantarotpannena jñānāntareṇa ahamidaṃ jānāmītyanuvyavasāyātmakenāvabhāsyate ityetannopapadyate |",
    "T16n1289u_001:743": " vastumātrasya kṣaṇikatvena dvitīyakṣaṇe tasya vināśāt kva prakāśāvasaraḥ,",
    "T16n1289u_001:744": " ato jñānamātramaprakāśātmakaṃ syāt |",
    "T16n1289u_001:745": " kāṇādā hi jñānasya kṣaṇadvayāvasthāyitvamabhyupagacchanto'nuvyavasāyagocaratvamupapādayanti |",
    "T16n1289u_001:746": " vastumātrasya kṣaṇabhaṅgasamarthanena na tadvādasyāvakāśaḥ |",
    "T16n1289u_001:747": " parokṣaṃ yadi tat jñānamiti |",
    "T16n1289u_001:748": " kṣaṇikasyāsya jñānasya jñānāntarasaṃvedyatvāsaṃbhavāt svasaṃvedyatvasya cānabhyupagame ghaṭādivat parokṣatvāt ghaṭādibāhyārthasadharmatayā jñānamiti ko'yamarthavilakṣaṇo vyapadeśaḥ |",
    "T16n1289u_001:749": " parokṣasyāsya prakāśakaṃ na kimapīti tatsvarūpaṃ kena vā lakṣyetetyarthaḥ |",
    "T16n1289u_001:750": " jñānasya svasaṃvedyatvānabhyupagame'niṣṭaṃ prasañjayati--apicetyādinā |",
    "T16n1289u_001:751": " nāgṛhīteti |",
    "T16n1289u_001:752": " viśiṣṭajñāne viśeṣaṇajñānasya hetutvāditi yāvat |",
    "T16n1289u_001:753": " nanu bhavati cākṣuṣaṃ rūpamiti jñānaṃ,",
    "T16n1289u_001:754": " cakṣuścāpratyakṣam,",
    "T16n1289u_001:755": " agṛhītamapi taccakṣurvijñāyate rūpasya viśeṣaṇatayā |",
    "T16n1289u_001:756": " tannāgṛhītaviśeṣaṇā viśiṣṭabuddhiriti nāyaṃ niyamaḥ,",
    "T16n1289u_001:757": " tasmādasaṃviditasyāpi jñānasya jñāto'rtha ityarthaviśeṣaṇatayā'vabhāso yujyata ityāśayena śaṅkate -- yaccoktamiti |",
    "T16n1289u_001:758": " cākṣuṣaṃ rūpamiti vijñāne na cakṣurviśeṣaṇatayā'vabhāsate,",
    "T16n1289u_001:759": " apitu cakṣurvijñānam,",
    "T16n1289u_001:760": " idaṃ ca vijñānasya svasaṃvedyatvamantarā nopapadyate iti naḥ pakṣa eva siddhyatītyāśayena pratividhatte -- tadasādhviti |",
    "T16n1289u_001:761": " jñānasya svasaṃvedyatvaṃ na karmakartṛbhāvena,",
    "T16n1289u_001:762": " kintu vyavasthāpyavyavasthāpakabhāvenetyetadupasaṃharati--tasmāditi |",
    "T16n1289u_001:763": " āptavacanaṃ svoktārthe saṃvādayati--yathāktamiti |",
    "T16n1289u_001:764": " vijñānaṃ jaḍasvarūpebhyo nīlādyarthebhyo vyāvṛttaṃ--vilakṣaṇamahaḍarūpameva--prakāśasvabhāvameva svahetorjāyate |",
    "T16n1289u_001:765": " asya jñānasya yeyamajaḍarūpatā saivāsya jñānasya ātmasaṃvittiḥ svasaṃvedyatetyarthaḥ |",
    "T16n1289u_001:766": " iyaṃ ca kārikā śāntarakṣitasya (tattvasaṃgraha 559)",
    "T16n1289u_001:767": " vyākhyātā ca kamalaśīlena-'nahi grāhakabhāvenātmasaṃvedanamabhipretam,",
    "T16n1289u_001:768": " kiṃ tarhi,",
    "T16n1289u_001:769": " svayaṃ--prakṛyā prakāśātmatayā nabhastalālokavad' iti |",
    "T16n1289u_001:770": " nanu dīpasya paraprakāśakasya svaprakāśasvabhāvatevāstu nīlādibāhyārthaprakāśakasya jñānasya svaprakāśatā,",
    "T16n1289u_001:771": " arthānavabhāsakasya sukhasya sā katham |",
    "T16n1289u_001:772": " sukhādayastu svāśrayāśrita jñānāvabhāsyāḥ jñānato bhinnāḥ |",
    "T16n1289u_001:773": " atrocyate--rūpādyanubhavasamakālameva bhavati sukhānubhavo'pi |",
    "T16n1289u_001:774": " evaṃ sati kenāvabhāsyate sukhamiti vaktavyam |",
    "T16n1289u_001:775": " nanvanenaiva rūpāvabhāseneti na vaktuṃ śakyam,",
    "T16n1289u_001:776": " bāhyālambanenānenābhyantarasya sukhakyāvabhāsaḥ kathaṃ ghaṭeta |",
    "T16n1289u_001:777": " nanu mānasenānyena jñāneneticet jñānānāṃ kramikatvaniyamo'bhyupagato vihanyeta |",
    "T16n1289u_001:778": " nanu nīlāvalabivijñānasamanantaraṃ mānasaṃ vijñānamutpadyate,",
    "T16n1289u_001:779": " yena sukhamavabhāsyate,",
    "T16n1289u_001:780": " jñānānāmutpattāveva tu kramaniyamaḥ,",
    "T16n1289u_001:781": " sthitistu yugapadapi,",
    "T16n1289u_001:782": " bāhyarūpānubhavasamakālameva sukhānubhavo bhavatītyapi nopahatamiti | na |",
    "T16n1289u_001:784": " vastumātrasya kṣaṇikatvena tadanupapatteḥ |",
    "T16n1289u_001:785": " kiñca--nīlādivat sukhasya jñānāntarāvabhāsyatve nīlādivadvicchinnaprabhāsitvamāpadyeta |",
    "T16n1289u_001:786": " prapañcitaṃ caitat śāntarakṣitena--",
    "T16n1289u_001:787": " 'avedakāḥ parasyāmī svavidbhājaḥ kathaṃ nu te |",
    "T16n1289u_001:788": " ekārthāśritavijñānavedyāstvete bhavanti cet |",
    "T16n1289u_001:789": " nairantaryapravṛtte hi bāhyavastūpalambhane |",
    "T16n1289u_001:790": " sukhādi vedyate kasmāt tasmin kāle nirantaram | (tattvasaṃ. 396)",
    "T16n1289u_001:791": " ityādinā |",
    "T16n1289u_001:792": " yogijñānaṃ nirūpayati-bhūtārtheti |",
    "T16n1289u_001:793": " bhūtārthabhāvanāprakarṣaparyantajaṃ yajjñānaṃ tad yogijñānamityarthaḥ |",
    "T16n1289u_001:794": " lakṣyavākyaṃ vyācaṣṭe--yoga ityādinā |",
    "T16n1289u_001:795": " niḥśeṣeti |",
    "T16n1289u_001:796": " cittaikāgratayā sādhyate niḥśeṣatattvavivecikā prajñā,",
    "T16n1289u_001:797": " saiva yogaśabdenocyate,",
    "T16n1289u_001:798": " sādhye sādhanopacārāditi bhāvaḥ |",
    "T16n1289u_001:799": " tatpratyakṣamiti |",
    "T16n1289u_001:800": " tasya yogino jāyamānaṃ pratyakṣamityarthaḥ |",
    "T16n1289u_001:801": " lakṣaṇavākyaṃ vyācaṣṭe--bhūtārtha ityādinā |",
    "T16n1289u_001:802": " bhūtaśabdasya kālaviśeṣaparatābhramaṃ vyāvartayan vyācaṣṭe--pramāṇopapannārtha iti |",
    "T16n1289u_001:803": " tasya bhāvanā,",
    "T16n1289u_001:804": " kā bhāvanā,",
    "T16n1289u_001:805": " āha--punaḥ punaścetasi samāropa iti |",
    "T16n1289u_001:806": " tasyāḥ prakarṣaḥ - bhāvyamānārthasya sphuṭābhatvārambhāvasthā,",
    "T16n1289u_001:807": " tasya paryantaḥ--sphuṭabhatvāvyajahitapūrvāvasthā sphuṭatvonmukhībhūtā,",
    "T16n1289u_001:808": " tāmavasthāṃ nidarśanena pradarśayati dharmottarācāryaḥ--'abhrakavya--vahitamiva yadā bhāvyamānaṃ vastu paśyati sā prakarṣaparyantajāvastheti",
    "T16n1289u_001:809": " (nyāya bi. ṭīkā 15)",
    "T16n1289u_001:810": " tasmāt prakarṣaparyantājjātaṃ yat jñānaṃ bhūtārthasphuṭāvabhāsātmakaṃ karatalāmalakāvabhāsavadbhavati tadidaṃ yogipratyakṣamiti yāvat |",
    "T16n1289u_001:811": " taccedaṃ nivirkalpakamiti kalpanāpoḍhamabhrāntamiti pratyakṣalakṣaṇamupapannam |",
    "T16n1289u_001:812": " tadidamabhipretyāha--kalpanāpoḍhamabhrāntamiti |",
    "T16n1289u_001:813": " uktaṃ cācāryadiṅnāgena--'yogināṃ gurunirdeśādasaṃkīrṇārthamātradṛk' |",
    "T16n1289u_001:814": " (pramāṇasamuccaya 17)",
    "T16n1289u_001:815": " 'yathā cittaṃ nirvikalpakaṃ tathā yogināṃ jñānamapi bhavati |",
    "T16n1289u_001:816": " yogaḥ samādhiḥ sa yasyāsti sa yogī |",
    "T16n1289u_001:817": " atra viṣayeṇa viṣayinirdeśaḥ |",
    "T16n1289u_001:818": " āgamasya savikalpatvaṃ nirdeśaśabdenoktaṃ tenāsaṃkīrṇaṃ rahitamityarthaḥ |",
    "T16n1289u_001:819": " anena sphuṭābhatvamapi gamyate |",
    "T16n1289u_001:820": " mātraśabdaḥ āropitavyavacchedārthaḥ' iti ṭīkāyāṃ vyākhyātam |",
    "T16n1289u_001:821": " prasaṅgād bhūtārthānnirūpayati -- bhūtārtha ityādinā |",
    "T16n1289u_001:822": " ke bhūtārthāḥ,",
    "T16n1289u_001:823": " te ca kathaṃ bhāvayitavyāḥ,",
    "T16n1289u_001:824": " yadbhāvanāprakarṣaparyantajaṃ yogijñānam,",
    "T16n1289u_001:825": " tadetadāha--bhūtārthāścaturāryasatyamityādinā pratipattavyamityantena |",
    "T16n1289u_001:826": " catvāryāryasatyāni duḥkhaṃ samudayo nirodho mārgaśceti |",
    "T16n1289u_001:827": " tatra duḥkhaṃ yadidaṃ bhūtacatuṣṭayaṃ ye ceme viṣayā rūpādayaḥ,",
    "T16n1289u_001:828": " yāni ca cakṣurādīnīndriyāṇi,",
    "T16n1289u_001:829": " sarvamidaṃ duḥkhapariṇatitvenaikarāśyena duḥkhamityucyate |",
    "T16n1289u_001:830": " yena hetunā'sya bhavati samudayaḥ,",
    "T16n1289u_001:831": " sa samudaya ucyate |",
    "T16n1289u_001:832": " yaścāsya duḥkhasya nirodho nirvāṇakakṣaṇaḥ sa nirodha ucyate |",
    "T16n1289u_001:833": " yo nirodhasya dvāraṃ samyag jñānādiḥ sa mārga ucyate |",
    "T16n1289u_001:834": " pañcaskandhasvabhāvamiti |",
    "T16n1289u_001:835": " rūpaskandho vedanāskandhaḥ saṃjñāskandhaḥ saṃskāraskandho vijñānaskandha iti pañcaskandhāḥ |",
    "T16n1289u_001:836": " duḥkhasamudayanirodhamārgāṇāmeteṣvanyatamatayā pañcaskandhasvabhāvamityucyate |",
    "T16n1289u_001:837": " rūpaskandhādīnāṃ vivekastu anyato bodhyaḥ |",
    "T16n1289u_001:838": " nanu tadevedamiti pratyabhijñāyamānasya sarvasya kṣaṇikatvabhāvanaṃ kathamityatrāha--yatsattatkṣaṇikamityanumāneneti |",
    "T16n1289u_001:839": " seyaṃ dīpajvāleti pratyabhijñānamivedamapi pratyabhijñānamanumānapramāṇabādhitatayā bhramarūpamiti yāvat |",
    "T16n1289u_001:840": " etadanumānavicāro'nyato bodhyaḥ |",
    "T16n1289u_001:841": " viṣaye vipratipattiṃ nirasyannāha--tasyetyādinā |",
    "T16n1289u_001:842": " vyācaṣṭe tadeva svavākyaṃ--'tasya-caturvidhasyeti |",
    "T16n1289u_001:843": " lakṣaṇaṃ--lakṣyate vastu yena rūpeṇa tallakṣaṇaṃ--vastuno rūpam |",
    "T16n1289u_001:844": " yadasādhāraṇaṃ rūpaṃ tat svamucyate,",
    "T16n1289u_001:845": " asādhāraṇaṃ vastunastattvaṃ svalakṣaṇamityuktaṃ bhavati |",
    "T16n1289u_001:846": " tadetadāha--svalakṣaṇamityasādhāraṇaṃ vasturūpaṃ deśakālākāraniyatamiti |",
    "T16n1289u_001:847": " yatsāmānyaṃ paraiḥ pratyakṣasya viṣaya iṣyate tattu aniyatadeśakālākāram,",
    "T16n1289u_001:848": " tanna pratyakṣasya viṣaya iti yāvat |",
    "T16n1289u_001:849": " idameva viśadayati -- ghaṭādirityādinā |",
    "T16n1289u_001:850": " pramāṇagocaro hi dvividhaḥ,",
    "T16n1289u_001:851": " grāhyaḥ prāpaṇīyaśceti,",
    "T16n1289u_001:852": " yadākāraṃ jñānamutpadyate sa grāhyaḥ,",
    "T16n1289u_001:853": " yena rūpeṇādhyavasyati sa prāpaṇīyaḥ,",
    "T16n1289u_001:854": " tatra pratyakṣaṃ deśakālākāraniyatena ghaṭādisvalakṣaṇākāreṇaivotpadyate iti pratyakṣasya gocaraḥ svalakṣaṇamucyate |",
    "T16n1289u_001:855": " tatsantānavartī anyo ghaṭakṣaṇo'dhyavasyate pratyakṣasamanantarabhāvinā'dhyavasāyena |",
    "T16n1289u_001:856": " anityatvādyanekadharmodāsīna iti |",
    "T16n1289u_001:857": " anityatvādibhirdharbhairaviśeṣita iti yāvat |",
    "T16n1289u_001:858": " eteneti | svalakṣaṇasyaiva pratyakṣaviṣayatvopapādanenetyarthaḥ |",
    "T16n1289u_001:859": " dravyādiṣu ṣat su dravyaṃ guṇaḥ karma ceti trayāṇāṃ sattājātiyogenaikarāśyaṃ parābhimataṃ vyañjayannāha -- yathā'vayavi dravyaṃ guṇaḥ karmeti",
    "T16n1289u_001:860": " sāmānyaviśeṣayoḥ samavāyapratiyogitvameva,",
    "T16n1289u_001:861": " na samavāyānuyogitā,",
    "T16n1289u_001:862": " iti tayoraikarāśyam |",
    "T16n1289u_001:863": " samavāye tu na tadubhayamapīti tebhyo viṣeṣaḥ |",
    "T16n1289u_001:864": " parābhimatā iti |",
    "T16n1289u_001:865": " paraiḥ --kāṇādairākṣapādaiścetyarthaḥ |",
    "T16n1289u_001:866": " parairdvayaṃ nityānityavibhāgena dvedhā iṣyate |",
    "T16n1289u_001:867": " tatra sarvasya vastunaḥ kṣaṇikatvasamarthanenaiva nityadravyanirāsāt tasya pratyakṣaviṣayatvaṃ nirastaṃ bhavati |",
    "T16n1289u_001:868": " atha yadavayavi dravyaṃ tasya pratyakṣaviṣayatvaṃ nirasyati -- tathāhi ghaṭādāvityādinā |",
    "T16n1289u_001:869": " ayamāśayaḥ--dṛśyate nāma ghaṭādi sthūlaṃ vastu,",
    "T16n1289u_001:870": " na sthūlamityetāvatā'vayavi vastvantaraṃ tat |",
    "T16n1289u_001:871": " ye nāmāṇavasta eva saṃhatāḥ sthūlatayā'vabhāsante,",
    "T16n1289u_001:872": " na cāṇavo'dṛśyasvabhāvāḥ |",
    "T16n1289u_001:873": " paramāṇavo nityā adṛśyā iti ca yatsattatkṣaṇikamityato nirastam |",
    "T16n1289u_001:874": " yadupalabhyate sthūlamiti tatra bhāgā eva aṃśā eva hi dṛśyante natvaṃśī kaścidavayavī,",
    "T16n1289u_001:875": " pūrvāparādivibhāgeṣu yadā pūrvo bhāgo dṛśyate tadā tu nāparaḥ,",
    "T16n1289u_001:876": " apare vibhāge tu cakṣuḥpathāgocare naiva bhavati nīlādyavadhāraṇam |",
    "T16n1289u_001:877": " kimaparo vibhāgo nīlo vā śukla iti saṃśaya eva |",
    "T16n1289u_001:878": " yadyavayavī dṛṣṭaḥ,",
    "T16n1289u_001:879": " avadhāritānavadhāritabhāgabhedavyavasthā nopapadyet |",
    "T16n1289u_001:880": " tasmāt keśa eko nopalabhyate sa eva saṃhata upalabhyate,",
    "T16n1289u_001:881": " evamime cāṇavo bhāgāḥ saṃhatā upalabhyante |",
    "T16n1289u_001:882": " bhāgebhyo'nyo bhagī ko'pyavayavī syāt,",
    "T16n1289u_001:883": " makṣikādināṃśatastirohito'yamavayavī tirohita eveti naivopalabhyeta |",
    "T16n1289u_001:884": " ato yuktaṃ bhāgā eva bhāsanta iti |",
    "T16n1289u_001:885": " atrāptasaṃvādaṃ darśayati--yadāha nyāyaparameśvara iti |",
    "T16n1289u_001:886": " tathā tathā saṃniviṣṭāḥ-pūrvāparātmanā saṃniviṣṭāḥ,",
    "T16n1289u_001:887": " (grīvātmanā kambvātmanā saṃniviṣṭāḥ)",
    "T16n1289u_001:888": " ābhyo bhāgebhyo'nyastadvān--bhāgavān vibhāgaḥ--avayavivibhāgo naiva dṛśyate |",
    "T16n1289u_001:889": " na hi tantubhyo'nyaḥ pato nāmāvayavī dṛśyate,",
    "T16n1289u_001:890": " tathā tathā saṃniviṣṭāstantava eva tu dṛśyante |",
    "T16n1289u_001:891": " evameva tantuṣvapyūhyam |",
    "T16n1289u_001:892": " guṇakarmādīnāṃ ca dūṣaṇaṃ pratyetavyamiti |",
    "T16n1289u_001:893": " dūṣaṇaprakāraścāyaṃ--gṛhābyantarasthite ghaṭādau mahati kuñcikādisūkṣmavivaravartinā''lokena dṛśyamāne samupalabhyate nīlamaṃśataḥ,",
    "T16n1289u_001:894": " taccaikamavayavisamavetamanaṃśamabhyupagacchatāmekāṃśopalambho na syāt,",
    "T16n1289u_001:895": " sarvata evopalabhyeta |",
    "T16n1289u_001:896": " tathā āmraphale kasmiṃścidāsvādyamāne āsvādyamānāṃśe samupalabhyamāno madhurarasaḥ sarvāṃśenopalabhyeta,",
    "T16n1289u_001:897": " na ca bhavati tathā,",
    "T16n1289u_001:898": " tat na rūparūpivibhāgaḥ,",
    "T16n1289u_001:899": " aṃśā eva tūpalabhyanta iti tu susyitam |",
    "T16n1289u_001:900": " evaṃ guṇāntaranirasanamanvato bodhyam |",
    "T16n1289u_001:901": " kṣaṇavināśiṣu sarveṣu bhāveṣu kriyāyāḥ kaḥ prasaṅgaḥ |",
    "T16n1289u_001:902": " sāmānyādinirāso'pyanyato bodhyaḥ |",
    "T16n1289u_001:903": " atha pramāṇe phalavipratipattiṃ nirasyannupakramate--nanu pramitirūpāmityādinā |",
    "T16n1289u_001:904": " pramīyate'neneti pramāṇapadavyutpattyanurodhāt |",
    "T16n1289u_001:905": " pramitau yat karaṇaṃ tat pramāṇamiti siddhyati |",
    "T16n1289u_001:906": " pramāṇaṃ ca jñānamiṣṭam |",
    "T16n1289u_001:907": " kā'sau pramitiḥ,",
    "T16n1289u_001:908": " tatkaraṇaṃ ca tato'nyat pramāṇabhūtaṃ jñānaṃ kiṃ,",
    "T16n1289u_001:909": " bhedena hi tayoḥ phalaphalibhāvo nirūpaṇīyaḥ |",
    "T16n1289u_001:910": " pratyakṣapramāṇatayā bhavadabhimate pramāṇatatphalayorbhedo durnirūpa ityāśaṅkiturāśayaḥ |",
    "T16n1289u_001:911": " āśaṅkāṃ pariharati--ucyate ityādinā |",
    "T16n1289u_001:912": " nīlāderarthāditi |",
    "T16n1289u_001:913": " nīlādibāhyārthāvalambi yadvijñānamutpadyate,",
    "T16n1289u_001:914": " tad dvirūpamutpadyate ityarthaḥ |",
    "T16n1289u_001:915": " dvairūpyamāha--nīlākāranīlabodhasvarūpaṃ ceti |",
    "T16n1289u_001:916": " tadevamekasyaiva pratyakṣasya dvairūpyate sati tatra yāṃīlākāravyāvṛttilakṣaṇā nīlākāratā jñānasya,",
    "T16n1289u_001:917": " tadeva prāmāṇyam,",
    "T16n1289u_001:918": " yā cānīlabodhavyāvṛttilakṣaṇā nīlabodhātmatā saiva tasya phalarūpatā,",
    "T16n1289u_001:919": " iti phalaphalibheda ityāśayenāha--tatretyādinā |",
    "T16n1289u_001:920": " nirgalitamarthamāha--yathoktamarthetyādinā |",
    "T16n1289u_001:921": " asya -- nīlādibāhyālambanasya pratyakṣasya yathoktamarthasārūpyaṃ--nīlādisārūpyamanīlākāravyāvṛttilakṣaṇaṃ,",
    "T16n1289u_001:922": " pramāṇamucyate |",
    "T16n1289u_001:923": " yathoktā--anīlabodhavyāvṛttilakṣaṇā nīlārthāvagatiḥ phalamucyate ityarthaḥ |",
    "T16n1289u_001:924": " nanvekasminneva pratyakṣe phalaphalibhedaḥ kathaṃ,",
    "T16n1289u_001:925": " sādhyasādhanabhāvanibandhano hi sa iti śaṅkāṃ vyudasyannāha--etaccetyanena |",
    "T16n1289u_001:926": " ayamāśayaḥ--na sādhyasādhanabhāvaniyataḥ phalaphalibhāvaḥ,",
    "T16n1289u_001:927": " ekasyāpyākārabhedena sa hyupapadyate yadyapyatra nāsti paramārthato bhedo vastunaḥ,",
    "T16n1289u_001:928": " pratyakṣaṃ tu vastuta ekameva |",
    "T16n1289u_001:929": " athāpi idaṃ pramāṇamidaṃ pramāṇaphalamityākārabhedādbhinnaṃ vyavasthāpyate |",
    "T16n1289u_001:930": " iyaṃ ca phalaphalibhāvavyavasthā pratyakṣasamanantarasamutpannena savikalpakena vyavasthāpyata iti |",
    "T16n1289u_001:931": " āha ca dharmottarācāryaḥ--'tasmādasārūpyavyāvṛttyā sārūpyaṃ jñānasya vyavasthāpanahetuḥ anīlabodhavyāvṛttyā ca nīlabodharūpatvaṃ vyavasthāpyaṃ,",
    "T16n1289u_001:932": " vyavasthāpakaśca vikalpapratyayaḥ pratyakṣabalotpanno draṣṭavya' iti |",
    "T16n1289u_001:933": " (nyāyabinduṭīkā 19)",
    "T16n1289u_001:934": " āhacedamatra śāntarakṣitaḥ--",
    "T16n1289u_001:935": " 'viṣayādhitagiścātra pramāṇaphalamiṣyate |",
    "T16n1289u_001:936": " svavittirvā pramāṇaṃ tu sārūpyaṃ yogyata'pivā' ||",
    "T16n1289u_001:938": " iti | vyākhyātaṃ caitat kamalaśīlena--'bāhye'rthe prameye viṣayādhigamaḥ pramāṇaphalaṃ,",
    "T16n1289u_001:939": " sārūpyaṃ tu pramāṇam' |",
    "T16n1289u_001:940": " 'jñānātmani tu prameye svasaṃvittiḥ phalaṃ,",
    "T16n1289u_001:941": " yogyatā pramāṇam iti |",
    "T16n1289u_001:942": " samanantaraślokavyākhyāne ca --nīlāspadaṃ saṃvedanaṃ na pītasyeti viṣayādhigati-vyavasthāyā arthasārūpyameva nibandhanaṃ nānyaditi vyavasthāpyavyavasthāpakabhāvena",
    "T16n1289u_001:943": " ' ' tasmāt sākārameva jñānaṃ pramāṇaṃ na nirākāraṃ..................... vyavasthā ca tatpṛṣṭhalabdhena vikalpena veditavye'ti |",
    "T16n1289u_001:944": " idamatra bodhyaṃ--nīlādibāhyaviṣayasārūpyaṃ pramāṇaṃ,",
    "T16n1289u_001:945": " nīlādiviṣayāvagatiḥ phalam,",
    "T16n1289u_001:946": " iti vaibhāṣikāḥ |",
    "T16n1289u_001:947": " nīlādinā bāhyena jñāne āhitaḥ svākāraḥ pramāṇaṃ svasaṃvittiḥ phalaṃ,",
    "T16n1289u_001:948": " na viṣayāvabhāsaḥ iti sautrāntikāḥ |",
    "T16n1289u_001:949": " apratyakṣo hyeṣāṃ bāhyo viṣayaḥ,",
    "T16n1289u_001:950": " anumeyārthavādino hyete |",
    "T16n1289u_001:951": " anādivāsanopaplāvito yo'yaṃ jñānasyaiva bahirvadavabhāsamāna ākāraḥ,",
    "T16n1289u_001:952": " sa eva tu prameyaḥ,",
    "T16n1289u_001:953": " pramāṇaṃ tu jñānasya svākāraḥ,",
    "T16n1289u_001:954": " yā grāhakatā yogyateti cocyate,",
    "T16n1289u_001:955": " svasaṃvittiḥ phalamiti yogācārāḥ |",
    "T16n1289u_001:956": " ete vijñānamātravādinaḥ |",
    "T16n1289u_001:957": " imaṃ matabhedaḥ manasi nidhāyācāryadiṅnāga idamāha --",
    "T16n1289u_001:958": " 'savyāpārapratītatvāt pramāṇaṃ phalameva tat |",
    "T16n1289u_001:959": " pramāṇatvopacārastu nirvyāpāre na vidyate |",
    "T16n1289u_001:960": " viṣayākāra evāsya pramāṇaṃ tena mīyate |",
    "T16n1289u_001:961": " svasaṃvittiḥ phalaṃ vā'tra tadrūpādarthaniścayāt ||",
    "T16n1289u_001:962": " yadābhāsaṃ prameyaṃ tat pramāṇamatha tatphalam |",
    "T16n1289u_001:963": " grāhakākārasaṃvittī trayaṃ nātaḥ pṛthakkṛtam ' ||",
    "T16n1289u_001:964": " pramāṇasa. ślo. 9-10-11",
    "T16n1289u_001:965": " iti | pratyakṣe pramāṇatatphalayorvastubhedo nāstītyatra dharmakīrtavacanaṃ pramāṇayati-yathoktamiti |",
    "T16n1289u_001:966": " nanu kiṃ sārūpyaṃ jñānasyārthena,",
    "T16n1289u_001:967": " nirākāraṃ tu jñānamityāśaṅkāṃ nirasyannāha-yadi punariti |",
    "T16n1289u_001:968": " iti pratyakṣaparicchedaḥ 61",
    "T16n1289u_001:970": " anumānaparicchedaḥ",
    "T16n1289u_001:971": " athānumānaṃ vibhajate--anumānaṃ dvidheti |",
    "T16n1289u_001:972": " nanvanirūpyānumānasāmānyalakṣaṇaṃ tadvibhajanamanucitam,",
    "T16n1289u_001:973": " lakṣaṇa eva hi prathamato jijñāsā samudeti |",
    "T16n1289u_001:974": " satyam |",
    "T16n1289u_001:975": " sati samanugate lakṣaṇe prathamaṃ tadeva nirūpaṇiyam |",
    "T16n1289u_001:976": " asati tu viśeṣayoreva |",
    "T16n1289u_001:977": " svārthaṃ jñānātmakaṃ parārthaṃ tu vacanātmakam,",
    "T16n1289u_001:978": " tadenayorvisajātīyayornaikaṃ lakṣaṇaṃ ghaṭate |",
    "T16n1289u_001:979": " tat prathamaṃ vibhajyaiva tayorlakṣaṇaṃ vaktavyamiti yukto vibhāgaḥ |",
    "T16n1289u_001:980": " svārthamityetad vyutpādayati--svasmai yat tat svārthamiti |",
    "T16n1289u_001:981": " parārthānumānādbhedamāha-jñānātmakamiti |",
    "T16n1289u_001:982": " svārthatāmupapādayati-parvatādāvityādinā |",
    "T16n1289u_001:983": " parārthamityetat vyutpādayati--parasmai yattatparārthānumānamiti |",
    "T16n1289u_001:984": " parārthatāmupapādayati--trirūpetyādinā |",
    "T16n1289u_001:985": " jñānaviśeṣabodhakasyānumānaśabdasya śabde pravṛttīiḥ kathamityata āha--upacārāditi |",
    "T16n1289u_001:986": " nanu--trirūpaliṅgāvabodhakamekatra darśanamanyatra śabdaḥ,",
    "T16n1289u_001:987": " tāvatā kathamanumānadvaividhyam,",
    "T16n1289u_001:988": " yadyevaṃ cakṣuṣo'pi parārthānumānatvaṃ prasajet |",
    "T16n1289u_001:989": " maivam |",
    "T16n1289u_001:990": " trirūpaliṅgasūcakaḥ śabdaḥ,",
    "T16n1289u_001:991": " śabdo hyarthasya vivakṣādvāreṇa bhavati sūcakaḥ |",
    "T16n1289u_001:992": " cakṣustu sākṣāt trirūpaliṅgapratyāyakaḥ |",
    "T16n1289u_001:993": " sūcaka eva tu parārthānumānamityasmākaṃ paribhāṣeti |",
    "T16n1289u_001:994": " tathācoktaṃ śāntarakṣitena --",
    "T16n1289u_001:995": " 'trirūpaliṅgavacasaḥ sattāsaṃsūcakatvataḥ |",
    "T16n1289u_001:996": " yatparārthānumānatvamuktaṃ tacchrotrapekṣayā ||",
    "T16n1289u_001:997": " gauṇaṃ sāṅketikaṃ caivamanumānatvamāśritam |",
    "T16n1289u_001:998": " saktasaṃsūcakatvena tena nātiprasajyate' ||",
    "T16n1289u_001:999": " (tattvasaṃ. pa. 431)",
    "T16n1289u_001:1000": " iti | vyākhyātaṃ ca kamalaśīlena--'vacanasya yatparārthānumānatvamuktam,",
    "T16n1289u_001:1001": " tacchrotrapekṣayā |",
    "T16n1289u_001:1002": " tena vaktrapekṣābhāvī doṣo na bhavati |",
    "T16n1289u_001:1003": " śrotrapekṣayā'pi trirūpaliṅgasūcanādupacāreṇānumānakāraṇatvāt samayādvā'numānatvamuktam |",
    "T16n1289u_001:1004": " saktasaṃsūcaka evānumānasaṃjñāniveśāt tenendriyasyāvinābhāvitvasaṃbandhajñānasya ca parārthānumānatvaprasaṅgādatiprasaṅgo na bhavati |",
    "T16n1289u_001:1005": " tayoḥ saktasaṃsūcakatvābhāvā'diti |",
    "T16n1289u_001:1006": " svārthānumanaṃ nirūpayati--tatra svārthamiti |",
    "T16n1289u_001:1007": " trirūpaliṅgajanyamanumeyārthavijñānaṃ svārthānumānamiti yāvat |",
    "T16n1289u_001:1008": " kiṃ tadanumeyārthavijñānam,",
    "T16n1289u_001:1009": " yattrirūpaliṅgajñānādbhavati tadāha--tacceti |",
    "T16n1289u_001:1010": " dharmiviśeṣeti |",
    "T16n1289u_001:1011": " dharmiviśeṣaḥ--pakṣaḥ,",
    "T16n1289u_001:1012": " sādhyāvinābhāvitvaniścayaḥ |",
    "T16n1289u_001:1013": " liṅge iti śeṣaḥ |",
    "T16n1289u_001:1014": " sapakṣeṣu saṃbaddhaṃ vipakṣebhyo vyāvṛttaṃ pakṣe ca saṃbaddhaṃ liṅgaṃ paśyataḥ pakṣāṃśena bhavati liṅge sādhyāvinābhāvitvaniścaya iti bhāvaḥ",
    "T16n1289u_001:1015": " agnyadhyavasāya ityanye iti |",
    "T16n1289u_001:1016": " atrāgnirayamagnimānveti niścaya iti yāvat |",
    "T16n1289u_001:1017": " sāmānyamasya viṣaya iti tu pūrvamevoktam |",
    "T16n1289u_001:1018": " anumānalakṣaṇe trirūpaṃ liṅgaṃ prasaktam;",
    "T16n1289u_001:1019": " prasaktaṃ trairūpyaṃ nirūpayati--saṃpratītyādinā |",
    "T16n1289u_001:1020": " tatra pakṣadharmatāsaṃjñakaṃ prathamaṃ rūpamāha--anumeye sattvameva niścitamiti |",
    "T16n1289u_001:1021": " ko'yamanumeyaḥ ?",
    "T16n1289u_001:1022": " āha--parvatādau dharmiṇīti |",
    "T16n1289u_001:1023": " yadyapi parvataḥ pratyakṣeṇaivāvagataḥ,",
    "T16n1289u_001:1024": " athāpi nāgnidharmā,",
    "T16n1289u_001:1025": " ato'yamagnimān parvata ityagniviśiṣṭatayā bhavatyanumeyaḥ,",
    "T16n1289u_001:1026": " tadidaṃ jñāpayitumuktaṃ parvate dharmiṇīti |",
    "T16n1289u_001:1027": " satyapi trairūpye'niścite tasmin nānumānodaya ityetadavagamayannāha--niścitamiti |",
    "T16n1289u_001:1028": " atra sattvagrahaṇeneti |",
    "T16n1289u_001:1029": " liṅgasyānumeyārthāvabodhane sapakṣasattvādīni trīṇi bhavanti rūpāṇyaṅgāni |",
    "T16n1289u_001:1030": " eteṣvanyatamenāpi vikalo bhavati liṅgābhāsaḥ |",
    "T16n1289u_001:1031": " tatra pakṣa-sattvaṃ cedrūpaṃ neṣyate tadā'siddhe liṅgābhāse'tiprasaṅgaḥ syāttannimasāya tadrūpamupāttamiti bhāvaḥ |",
    "T16n1289u_001:1032": " sattvamevetyayogavyacchedārthasyaivakārasya prayojanamāha--evakāreṇetyādinā |",
    "T16n1289u_001:1033": " vyāvarthaṃ pakṣaikadeśāsiddhamudāharati--yathā digambaraprayoga iti |",
    "T16n1289u_001:1034": " na sarveṣu taruṣviti |",
    "T16n1289u_001:1035": " yo'yaṃ hetutayā nirdiṣṭaḥ svāpaḥ patrasaṅkocalakṣaṇaḥ,",
    "T16n1289u_001:1036": " sa sarveṣu taruṣu pakṣeṣu nāsti,",
    "T16n1289u_001:1037": " kecana hyasaṅkucitapatrā evāharniśam,",
    "T16n1289u_001:1038": " nānena sarveṣu taruṣu siṣādhayiṣitaṃ cetanatvaṃ siddhyet,",
    "T16n1289u_001:1039": " tasmāt pakṣaikadeśāsiddhaḥ asartyevakāre kasmiṃścittarau vivakṣitasya svāpasya sattvādatiprasaṅgaḥ syāt |",
    "T16n1289u_001:1040": " evakāreṇa pakṣe'sattvasya vyavacchedānnātiprasaṅga iti bhāvaḥ |",
    "T16n1289u_001:1041": " niścitamityasya prayojanamāha--niścitagrahaṇeneti |",
    "T16n1289u_001:1042": " ayamāśayaḥ -- asti nāma parvate dhūmaḥ,",
    "T16n1289u_001:1043": " paśyato'sya taṃ dhūmo vā bāṣpo veti yadā saṃśayo'bhūt,",
    "T16n1289u_001:1044": " tadā'yaṃ dhūmāditvena saṃdihyamāno bhūtasaṅghātaḥ sandigdhāsiddhaḥ,",
    "T16n1289u_001:1045": " bāspa eva vā tayā sandigdhaḥ |",
    "T16n1289u_001:1046": " atra pakṣasattvaṃ mātrajñātamiti bhavatyatiprasaṅga iti bhāvaḥ |",
    "T16n1289u_001:1047": " idamatra bodhyam--liṅgena trirūpeṇa bhāvyam,",
    "T16n1289u_001:1048": " ekarūpavaikalye'pyasalliṅgameva |",
    "T16n1289u_001:1049": " trarūpyāṃśe ced bhramastena jāyamānaṃ jñānaṃ nānumānaṃ bhrama eva,",
    "T16n1289u_001:1050": " trarūpyāṃśe cet saṃśayo na bhavedevānumānam,",
    "T16n1289u_001:1051": " na hyakṣamiva sattayaiva liṅgaṃ jñānaṃ janayituṃ prabhavati |",
    "T16n1289u_001:1052": " evaṃ sthite kiṃ liṅgalakṣaṇavicāre niścayapadagrahaṇavicāreṇeti |",
    "T16n1289u_001:1053": " sattvāśabdātpaścādevakāreṇeti |",
    "T16n1289u_001:1054": " ayamāśayaḥ--anumeya eva sattvaṃ celliṅgasya rūpamucyeta,",
    "T16n1289u_001:1055": " pakṣādanyato vyāvartyeta,",
    "T16n1289u_001:1056": " tathāsati sapakṣasattvaṃ rūpamaparaṃ vyāhataṃ bhavati,",
    "T16n1289u_001:1057": " tathā ca sati bhavatyasādhāraṇe sapakṣavipakṣavyāvṛtte pakṣamātravṛttāvasādhāraṇe'tiprasaṅga iti |",
    "T16n1289u_001:1058": " atha dvitīyaṃ rūpaṃ nirūpayati--sapakṣa evetyādinā |",
    "T16n1289u_001:1059": " iti vartate iti |",
    "T16n1289u_001:1060": " iti ca vartata ityarthaḥ -- liṅgasyedaṃ dvitīyaṃ rūpamapi vartata iti bhāvaḥ |",
    "T16n1289u_001:1061": " tatra sattvagrahaṇeneti |",
    "T16n1289u_001:1062": " agṛhīte dvitīyaṃ rūpameva parityaktam,",
    "T16n1289u_001:1063": " tathāsati--śabdo nityaḥ kṛtakatvādityasminviruddhe'tiprasaṅgaḥ,",
    "T16n1289u_001:1064": " kṛtakatvaṃ hyasti pakṣe śabde,",
    "T16n1289u_001:1065": " yadyapi tṛtīyaṃ rūpaṃ vipakṣe'sattvamityetanna viruddha iti na tatrātiprasaṅgāvakāśaḥ |",
    "T16n1289u_001:1066": " athāpi tadrūpamadhunā'nupāttamityabhipretyedaṃ prayojanamuktam |",
    "T16n1289u_001:1067": " saṃpakṣa eva sattvamiti dvitīyarūpagamyaṃ tu tat |",
    "T16n1289u_001:1068": " upātte tu vipakṣāsattve sapakṣe sattvopādānasya asādhāraṇavyāvṛttiḥ prayojanam |",
    "T16n1289u_001:1069": " śabdo nityaḥ śrāvaṇatvādityatra pakṣamātravṛtti śrāvaṇatvaṃ vipakṣata iva sapakṣato'pi hi vyāvṛttam |",
    "T16n1289u_001:1070": " sattvaśabdātpūrvasminnevakāreṇeti sapakṣe sattvamevetyanuktvā sapakṣa eva sattvamityuktyetyarthaḥ |",
    "T16n1289u_001:1071": " sattvamevetyuktāvayogavyavacchedena sarveṣu sapakṣeṣu sattvaṃ vivakṣitaṃ syāt,",
    "T16n1289u_001:1072": " tathā ca sati--prayatnānantarīyakatvena liṅgena śabde'nityatvasādhanaṃ vyāhanyeta |",
    "T16n1289u_001:1073": " yadyatprayatnānantarīyakaṃ tattadanityaṃ dṛṣṭaṃ yathā ghaṭādi |",
    "T16n1289u_001:1074": " nahi vidyudādāvanityatayā niścate prayatnānantarīyakatvaṃ netyetāvatā tasyānityatvasādhakatvaṃ hīyate |",
    "T16n1289u_001:1075": " sapakṣeṣu sattvamevetyayogavyavacchedārthakaivakāragrahaṇe tu vidyudādau prayatnānantarīyakatvābhāvena tasya hetutvaṃ hīyate iti bhāvaḥ |",
    "T16n1289u_001:1076": " na vidyudvaditi |",
    "T16n1289u_001:1077": " ghaṭādayaḥ sapakṣā grāhyā yeṣu laṅgamidamasti,",
    "T16n1289u_001:1078": " na vidyudādaya ityarthaḥ |",
    "T16n1289u_001:1079": " atha tṛtīyaṃ rūpamāha--asapakṣe cetti |",
    "T16n1289u_001:1080": " asattvagrahaṇeneti |",
    "T16n1289u_001:1081": " ayamāśayaḥ-vipakṣe'sattvameva niścitamityasmiṃstṛtīye rūpe'sattvaṃ cennopādīyeta,",
    "T16n1289u_001:1082": " asapakṣe niścitamityarthaḥ syāt |",
    "T16n1289u_001:1083": " tathāsati viruddhasyedaṃ rūpam,",
    "T16n1289u_001:1084": " kathaṃ liṅgasya rūpaṃ bhavitumarhatīti |",
    "T16n1289u_001:1085": " etena -- viruddhe liṅgalakṣaṇasya kathamatiprasaṅgāpādanaṃ ghaṭeta,",
    "T16n1289u_001:1086": " dvitīyasya rūpasya sapakṣe sattvasyābhāvāditi śaṅkā parāstā |",
    "T16n1289u_001:1087": " evakāreṇa sādhāraṇasyeti |",
    "T16n1289u_001:1088": " vipakṣaikadeśavṛtteritiśeṣaḥ dhūme sādhye'gnau hetau sādhāraṇe'sti pakṣe sattvaṃ sapakṣe ca mahānasādau sattvam,",
    "T16n1289u_001:1089": " vipakṣe ca kvacit hrade'sattvaṃ ceti trayāṇāmapi rūpāṇāṃ sattvādatiprasaṅgaḥ |",
    "T16n1289u_001:1090": " evakāragrahaṇe cāyogavyavacchedalābhāt sarvebhyo vipakṣebhyo vyāvṛttatvalābhāt vipakṣe'yogolake vahneḥ sattvānnātiprasaṅga iti bhāvaḥ |",
    "T16n1289u_001:1091": " nanu sapakṣa eva sattvamityavadhāraṇagarbhaṃ dvitīyaṃ rūpamuktam,",
    "T16n1289u_001:1092": " tacca na sādhāraṇe syāt,",
    "T16n1289u_001:1093": " kathamatiprasaṅgāvasaraḥ | na |",
    "T16n1289u_001:1095": " dvitīyarūpāntargatāvadhāraṇartha eva tu tṛtīya rūpam,",
    "T16n1289u_001:1096": " tadeva tu nirūpyate,",
    "T16n1289u_001:1097": " tat adhunā avadhāraṇāghaṭitameva tu dvitīyaṃ rūpaṃ bodhyam |",
    "T16n1289u_001:1098": " niścitagrahaṇasya prayojanamāha--niścitagraṇeneti |",
    "T16n1289u_001:1099": " vītarāgo'pi lokakalyāṇāyedaṃ vaktīti vadantaṃ vādiṇaṃ prayogeṇa nirasyati kaścit--avītarāgo'yaṃ puruṣaḥ vaktṛtvāt rathyāpuruṣavat iti |",
    "T16n1289u_001:1100": " ayaṃ ca hetuḥ sandigdhānaikāntikaḥ,",
    "T16n1289u_001:1101": " vītarāgo'pi kimiti na brūyādityastyeva sandehaḥ,",
    "T16n1289u_001:1102": " yo nāvītarāgaḥ,",
    "T16n1289u_001:1103": " sa na vaktā iti upalakhaṇḍādinidarśanena vyatireke samarthyamāne bhavati saṃśayaḥ upalagvaṇḍasyāvaktṛtvaṃ kiṃ vītarāgatvakṛtamuta svata eveti,",
    "T16n1289u_001:1104": " tat vipakṣe'sattvaṃ na niścitamiti sandigdhānaikāntiko'yam,",
    "T16n1289u_001:1105": " etadvyāvṛttaye niścitapadamiti bhāvaḥ |",
    "T16n1289u_001:1106": " evakāreṇa vipakṣaikadeśavṛtterityādi |",
    "T16n1289u_001:1107": " idaṃ ca vākyaṃ 'niścitagrahaṇene'tyataḥ prāk 'evakāreṇa sādhāraṇasye'tyatraiva sthānamarhati |",
    "T16n1289u_001:1108": " iha tu--evakāraḥ asattvagrahaṇātprāgeva 'asapakṣa evāsattva'miti kuto nopātta ityasya prayojanaṃ vaktavyam,",
    "T16n1289u_001:1109": " tacca dharmoddharācāryeṇo dāhṛtam--'asattvavacanāt pūrvasminnavadhāraṇe'yamarthaḥ syāt vipakṣe eva yo nā'sti sa hetuḥ |",
    "T16n1289u_001:1110": " tathā ca prayatnānantarīyakatvaṃ sapakṣe'pi sarvatra nāsti |",
    "T16n1289u_001:1111": " tato na hetuḥ syāt |",
    "T16n1289u_001:1112": " tataḥ pūrvaṃ na kṛta'miti |",
    "T16n1289u_001:1113": " (nyāyabiṃ. ṭī. 23)",
    "T16n1289u_001:1114": " śaṅkate--nanviti |",
    "T16n1289u_001:1115": " pariharati--neti pūrvavṛddhā ityādi |",
    "T16n1289u_001:1116": " ayamāśayaḥ--tridhā bhavanti vipakṣāḥ sādhyābhāvavān sādhyavadanya sādhyaviruddhaśceti |",
    "T16n1289u_001:1117": " tadanurodhena vyatirekāvadhāraṇamapi bhavati tredhā,",
    "T16n1289u_001:1118": " yatra nāgnirna tatra dhūmaḥ,",
    "T16n1289u_001:1119": " yo niragniḥ sa nirdhūmaḥ yatrāgniviruddhaṃ (jalaṃ)",
    "T16n1289u_001:1120": " na tatra dhūma iti |",
    "T16n1289u_001:1121": " eṣu trividheṣvanyatamaniyamajñāpanāya punarupādānamiti bhāvaḥ |",
    "T16n1289u_001:1122": " yadvā--sādhyahetvorniyamo hi sambaddhayoreva,",
    "T16n1289u_001:1123": " saṃbandhaśca tādātmyaṃ tadutpattirvā,",
    "T16n1289u_001:1124": " yatra tadutpattiḥ--vahnerdhūmasya,",
    "T16n1289u_001:1125": " yatra na vahnistatra na dhūma ityabhāvato bhavati vipakṣaḥ,",
    "T16n1289u_001:1126": " yatra tu tādātmyaṃ--vṛkṣatādātmyaṃ śiśupāyāṃ tatra yo na vṛkṣaḥ sa na śiśupeti bhedataḥ |",
    "T16n1289u_001:1127": " uṣṇo'yaṃ pradeśo vahnerityatra uṣṇaviruddhaḥ śītaḥ pradeśo bhavati vipakṣaḥ,",
    "T16n1289u_001:1128": " ya uṣṇaḥ sa vahnimān,",
    "T16n1289u_001:1129": " yastu śīto na sa tadvān,",
    "T16n1289u_001:1130": " tadviruddhahimavāniti |",
    "T16n1289u_001:1131": " teṣveteṣu vipakṣeṣu yathāyogyaṃ vyatireko bodhya iti vivekadyotanāya tṛtīyasya pṛthagupādānamiti bhāvaḥ |",
    "T16n1289u_001:1132": " prayoganiyamārthamiti keciditi |",
    "T16n1289u_001:1133": " parārthānumāne prayoge kārye niyamārtham,",
    "T16n1289u_001:1134": " anvayayirūpavat vyatirekirūpamapi yo dhūmavān so'gnimān yo niragnaḥ sa nirdhūma iti prayoktavyamityetajjñāpanāyeti bhāvaḥ |",
    "T16n1289u_001:1135": " yadvā--prayoge kartavye niyamajñāpanārtham--ayamāśayaḥ--prayoge hi anvayo vyatireko vā niyamavāneva prayoktavyo na tadvirahitaḥ |",
    "T16n1289u_001:1136": " anyathā śyāmo'yaṃ tatputratvādityapi prayogaḥ sādhuḥ syāt,",
    "T16n1289u_001:1137": " yastatputraḥ sa śyāmaḥ putrāntaravat,",
    "T16n1289u_001:1138": " yastu na śyāmaḥ sa na tatputra iti anvayavyatirekayoḥ prayogasaṃbhavāt |",
    "T16n1289u_001:1139": " paraṃ na śyāmatvatatputratvayorasti kaścana pratibandhaḥ,",
    "T16n1289u_001:1140": " yattayorna prayojyaprayojakabhāvo na vā tādātmyaṃ,",
    "T16n1289u_001:1141": " tadanvayavyatirekau niyamavatoreva prayoktavyau,",
    "T16n1289u_001:1142": " sati niyame dvayoranyataraprayoga eva tu paryāptaḥ,",
    "T16n1289u_001:1143": " nobhayamapyapekṣitamiti dyotanāya pṛthaguktamiti bhāvaḥ |",
    "T16n1289u_001:1144": " dharmottarācāryaścedamāha--taducyate ityādinā |",
    "T16n1289u_001:1145": " (nyāyabiṃ. ṭī. 24)",
    "T16n1289u_001:1146": " liṅgaṃ vibhajate--trirūpāṇi ceti |",
    "T16n1289u_001:1147": " trairūpyalakṣaṇalakṣitāni liṅgāni triprakārāṇi bhavantītyarthaḥ |",
    "T16n1289u_001:1148": " trirūpāṇīti padaṃ vyācaṣṭe--trīṇi rūpāṇi yeṣāṃ tānīti |",
    "T16n1289u_001:1149": " prakārabheda māha--anupalabdhirityādinā |",
    "T16n1289u_001:1150": " liṅgānāṃ paryāyaśabdānāha--sādhanamityādinā |",
    "T16n1289u_001:1151": " sukhapratipatteḥ prasiddheśca vibhajanakramavyutkrameṇa trīṇi tāni nirūpayati--tatra kāryamityādinā prayogamukhena |",
    "T16n1289u_001:1152": " kāryaṃ liṅgaṃ darśayati--yatra dhūmastatrāgnirityanena |",
    "T16n1289u_001:1153": " dhūmo hyagneḥ kāryam,",
    "T16n1289u_001:1154": " tenedaṃ kāryaliṅgamucyate,",
    "T16n1289u_001:1155": " kāryaṃ bhavati hetorgamakam |",
    "T16n1289u_001:1156": " parārthānumāne vaktavyaṃ nyāyāvayavavibhāganirṇayamatraiva prasaṅgādāha--vyāptipakṣadharmatāsaṃjñakaṃ dvayamevati |",
    "T16n1289u_001:1157": " atra pareṣāṃ pakṣaṃ nirasyannanuvadati--anye tvityādinā |",
    "T16n1289u_001:1158": " nirasyati--etaccāyuktatyādinā |",
    "T16n1289u_001:1159": " ayamāśayaḥ--pratijñeyamanupayoginī,",
    "T16n1289u_001:1160": " nahi sādhanāṅgaṃ pratijñā,",
    "T16n1289u_001:1161": " nanu siṣādhayiṣitasya sādhyasyāvabodhanāya tadapekṣeti cet,",
    "T16n1289u_001:1162": " kathamasambaddhamabhidadhyāt śabdaḥ,",
    "T16n1289u_001:1163": " nahyasti śabdārthayoḥ sambandhaḥ,",
    "T16n1289u_001:1164": " śabdapramāṇanirākaraṇāvasare saṃbandhābhāvaḥ samarthitaḥ prāk |",
    "T16n1289u_001:1165": " nanu vivakṣāmavagamayati śabdaḥ |",
    "T16n1289u_001:1166": " ataḥ pāramparyeṇa sādhyādhigatihetutvādbhavati pratijñā sādhanāṅgam |",
    "T16n1289u_001:1167": " athāpi tadanaṅgameva tat |",
    "T16n1289u_001:1168": " nahi saktaḥ saṃsūcyate tayā |",
    "T16n1289u_001:1169": " na hi prathamaṃ siṣādhayiṣitāvabodhanamavaśyamapekṣyate |",
    "T16n1289u_001:1170": " tasmādasaktasaṃsūcakatvātpratijñā nānumānāṅgam |",
    "T16n1289u_001:1171": " vyāptipakṣadharmatāvacanābhyāmevānumānaniṣpatteḥ |",
    "T16n1289u_001:1172": " nanvanavayavabhūtamapi yathā mahānase iti dṛṣṭāntapadaṃ prayujyate,",
    "T16n1289u_001:1173": " tathā pratijñāvacanaṃ prathamaṃ prayoge siṣādhayiṣitajñāpanāya prayoktavyamiticet evaṃ sati vādinaṃ prativādinaṃ vā prayoganirdeśe pravartayat 'śabdasyānityatvaṃ sādhaya,",
    "T16n1289u_001:1174": " nityatvaṃ sādhaye' tyādi prerayiturvacanamapi tathā syāt |",
    "T16n1289u_001:1175": " āhacātra śāntarakṣitaḥ --",
    "T16n1289u_001:1176": " 'pratijñādivaco'yanyaiḥ parārthamiti varṇyate |",
    "T16n1289u_001:1177": " asādhanaṅgabhūtvātpratijñā'nupayoginī ||",
    "T16n1289u_001:1178": " asaṃbaddhānna sākṣāddhi sā yuktā'rthopapādikā |",
    "T16n1289u_001:1179": " asaktasūcanānnāpi pāramparyeṇa yujyate ||",
    "T16n1289u_001:1180": " sādhyasādhanadharmasya viṣayasyopadarśanāt |",
    "T16n1289u_001:1181": " dṛṣṭāntapadavattveṣā sādhanāṅgaṃ yadīṣyate ||",
    "T16n1289u_001:1182": " abhyanujñādivākyena nanvatra vyabhicāritā |",
    "T16n1289u_001:1183": " niṣphalaṃ ca tadā tatra viṣayasyopadarśanam' ||",
    "T16n1289u_001:1184": " (tattvasaṃ. pa. -418)",
    "T16n1289u_001:1185": " iti | pratijñāyā avayavānaṅgatvenānupayuktatve siddhe pañcamyantahetuprayogasya kvopayoga ityāha -- pratijñāmantareṇeti |",
    "T16n1289u_001:1186": " nigamanasyāvayavānaṅgatāmāha--yatra pratijñaiva nāstītyādinā |",
    "T16n1289u_001:1187": " atradaṃ bodhyam--pratijñāvacanānnādhiko'rthaḥ siddhyati nigamanena |",
    "T16n1289u_001:1188": " tat nigamanaṃ pratijñāmabhyupagacchatāṃ mate punaruktamāpadyate |",
    "T16n1289u_001:1189": " tathācācāryadiṅnāgaḥ--'nigamanaṃ punaruktatvādeva na sādhana'miti |",
    "T16n1289u_001:1190": " nanu--adhikārthaṃ nigamanam,",
    "T16n1289u_001:1191": " pratijñā hi kevalaṃ sādhyanirdeśaḥ,",
    "T16n1289u_001:1192": " pratijñāhetūdāharaṇopanayairye'rthā abhihitāste ekavākyatayā nigamyante'nena,",
    "T16n1289u_001:1193": " ataeva ca nigamanamucyate anena cābādhitatvāśaṅkā nirasyata iti cet |",
    "T16n1289u_001:1194": " naivam |",
    "T16n1289u_001:1195": " yat śaṅkāvakāśa-eva nāstiḥ vyāptipakṣadharmatāvacanābhyāmeva pakṣe sādhyasya niścayāt |",
    "T16n1289u_001:1196": " nahi tābhyāmapyanirasyamānā śaṅkā'nena vāryeta |",
    "T16n1289u_001:1197": " tadidamutprekṣaṇaṃ svagoṣṭyāmeva śobhate |",
    "T16n1289u_001:1198": " uktaṃ ca śāntarakṣitena --",
    "T16n1289u_001:1199": " 'trirūpahetunirdeśasāmarthyādeva siddhitaḥ |",
    "T16n1289u_001:1200": " na viparyayaśaṅkā'sti vyarthaṃ nigamanaṃ vacaḥ ||' iti |",
    "T16n1289u_001:1201": " (tatvasaṃ. pa. - 421)",
    "T16n1289u_001:1202": " agnyādau sādhya iti |",
    "T16n1289u_001:1203": " dṛśye agnyādau sādhye dṛśyo dhūmādiriti yāvat |",
    "T16n1289u_001:1204": " agnau sati dhūmo dṛśyate,",
    "T16n1289u_001:1205": " asati na dṛśyate,",
    "T16n1289u_001:1206": " yadi dhūmo nāgneḥ kāryaṃ,",
    "T16n1289u_001:1207": " asatyagnāvupalabhyet,",
    "T16n1289u_001:1208": " nacopalabhyate,",
    "T16n1289u_001:1209": " tasmāt pratyakṣānupalabdhā agneḥ kāryaṃ dhūma iti niścīyata iti bhāvaḥ |",
    "T16n1289u_001:1210": " cakṣurādau sādhya iti |",
    "T16n1289u_001:1211": " cakṣurāderadṛśyatvena pratyakṣānupalambhasyāsaṃbhavāt kādācitkatvena rūpādijñānasya cakṣurādikāryatvaṃ niścīyate iti bhāvaḥ |",
    "T16n1289u_001:1212": " nanu-sambaddhayoreva niyamaḥ,",
    "T16n1289u_001:1213": " nāsambaddhayoḥ,",
    "T16n1289u_001:1214": " sambandhaśca nāparastādātmyatadutpattibhyām,",
    "T16n1289u_001:1215": " tat kāraṇaṃ kāryeṇānumīyet,",
    "T16n1289u_001:1216": " svabhavena vā tādātmyalakṣaṇena tadātmā'numīyeta |",
    "T16n1289u_001:1217": " atha kathaṃ rasāt rūpānumānam,",
    "T16n1289u_001:1218": " nahi tayoḥ kāryakāraṇabhāvaḥ,",
    "T16n1289u_001:1219": " na ca rūpātmā rasa iti pareṣāmāśaṅkāyāmucyate -- ekasāmagryadhīnatvena bhavati rasena rūpānumānamiti |",
    "T16n1289u_001:1220": " tadidamudāharati--rūpādivityādinā |",
    "T16n1289u_001:1221": " ekasāmagryadhīnatvamupapādayati--atretyādinā |",
    "T16n1289u_001:1222": " pūrvakamiti |",
    "T16n1289u_001:1223": " avyavahitapūrvakamityarthaḥ |",
    "T16n1289u_001:1224": " pūrvapūrvarūpāduttarottararūpotpattiriti yāvat |",
    "T16n1289u_001:1225": " pūrvapūñjāduttarapuñjotpattāviti |",
    "T16n1289u_001:1226": " ayamāśayaḥ-- na kāṇādādyabhimato'vayavāvayibhāvaḥ saugatasaṃmataḥ,",
    "T16n1289u_001:1227": " navā'vayavarūpamavayavirūpe avayavaraso'vayavirase kāraṇamiti |",
    "T16n1289u_001:1228": " nāpi rūparūpibhedaḥ |",
    "T16n1289u_001:1229": " kintu--pūrvapūrvarūpādilakṣaṇātpuñjāduttarottararūpādilakṣaṇapuñjāntarotpattiḥ,",
    "T16n1289u_001:1230": " tatrottararūpāpekṣayā pūrvapūrvatvaṃ rasasyāpi tulyam |",
    "T16n1289u_001:1231": " athāpi uttarottararūpāṇāṃ pūrvapūrvarūpasantānataiva,",
    "T16n1289u_001:1232": " tathā rasānām rasasantānānataiva,",
    "T16n1289u_001:1233": " tathā ca svasantānāpekṣayā uttarasya svayamevopādānam,",
    "T16n1289u_001:1234": " tasmin rūpasantānalakṣaṇe puñje pūrvarasaḥ sahakārikāraṇamisyate uttarapuñje rasānubhavāt |",
    "T16n1289u_001:1235": " evaṃ rasasantāne pūrvarūpaṃ sahakārikāraṇam |",
    "T16n1289u_001:1236": " evaṃ ca sati rūpasāmagrī rasaghaṭitā rasasāmagrī rūpaghaṭitā,",
    "T16n1289u_001:1237": " upādānanimittabhāve tu vinimayaḥ,",
    "T16n1289u_001:1238": " tat rase samupalabhyamāne tatsāmagrīsādhyaṃ rūpamanumīyetaiveti |",
    "T16n1289u_001:1239": " atha svabhāvaṃ liñgaṃ nirūpayati--svabhāva ityādinā |",
    "T16n1289u_001:1240": " svasattāmātrabhāvinīti svaṃ--hetuḥ,",
    "T16n1289u_001:1241": " hetoryā sattā tayaiva bhavituṃ śīlaṃ yasya sa svasattāmātrabhāvī,",
    "T16n1289u_001:1242": " tasmin sādhye sa hetuḥ svabhāva ucyate |",
    "T16n1289u_001:1243": " śiṃśupāsattāmapekṣyaiva vṛkṣasattā,",
    "T16n1289u_001:1244": " na tato'nyadapekṣate vṛkṣaḥ svabhavane |",
    "T16n1289u_001:1245": " so'yaṃ svasattāmātrabhāvī |",
    "T16n1289u_001:1246": " tasmin sādhye svabhāvo heturucyate iti saṃbandhaḥ |",
    "T16n1289u_001:1247": " udāharati --yathetyādinā |",
    "T16n1289u_001:1248": " śaṅkate--nanviti |",
    "T16n1289u_001:1249": " ekatve--abheda ityarthaḥ |",
    "T16n1289u_001:1250": " pratijñātārthaikadeśatvāditi |",
    "T16n1289u_001:1251": " pratijñātaḥ--sādhyatayā |",
    "T16n1289u_001:1252": " bhimato yo'rtho vṛkṣaḥ,",
    "T16n1289u_001:1253": " tadekadeśatvāt--teṣvanyatamatvādityarthaḥ |",
    "T16n1289u_001:1254": " ayamāśayaḥ--sādhanena hyavagatena bhāvyam,",
    "T16n1289u_001:1255": " sādhanatayā vivakṣitā śiṃśupā patraśākhādiviśeṣasaṃsthānalakṣaṇā cedavagatā,",
    "T16n1289u_001:1256": " avagata eva sa vṛkṣa iti siddhasya kathaṃ sādhyateti |",
    "T16n1289u_001:1257": " pariharatineti |",
    "T16n1289u_001:1258": " mūḍhaṃ prati svabhāvaheturupayujyata ityetatat |",
    "T16n1289u_001:1259": " āha ca dharmottarācāryaḥ--'pracuraśiṃśupe deśe'viditaśiṃśupāvyavahāro jaḍaḥ kenaciduccāṃ śiṃśupāmupadarśyocyate vṛkṣo'yamiti,",
    "T16n1289u_001:1260": " tadā'sau jāḍyācchiṃśupāyā uccatvamapi vṛkṣavyavāranimittamavasyati |",
    "T16n1289u_001:1261": " tadā yāmevānuccāṃ śiṃśupāṃ paśyati tāmevāvṛkṣamavasyati |",
    "T16n1289u_001:1262": " tadā sa mūḍhaḥ śiṃśupātvamātranimitte vṛkṣavyavahāre pravartyate' iti |",
    "T16n1289u_001:1263": " (nyāyabiṃ. ṭī. 28)",
    "T16n1289u_001:1264": " anupalabdhiṃliṅgaṃ nirūpayati--anupalabdhiryatheti |",
    "T16n1289u_001:1265": " upalabdhilakṣaṇaprāptasyeti |",
    "T16n1289u_001:1266": " upalabdhiḥ--jñānam,",
    "T16n1289u_001:1267": " tasyā lakṣaṇam--sāmagrī,",
    "T16n1289u_001:1268": " tatra prāptaḥ,",
    "T16n1289u_001:1269": " janakatayā sāmagryanupraviṣṭaḥ |",
    "T16n1289u_001:1270": " dṛśya iti yāvat |",
    "T16n1289u_001:1271": " viṣayo'pi jñānasāmagryantarbhūtaḥ |",
    "T16n1289u_001:1272": " śaṅkate--nanviti |",
    "T16n1289u_001:1273": " dṛśyatā--dṛśigocaratā |",
    "T16n1289u_001:1274": " dṛśyati na dṛśigocaratvaṃ vivakṣitam,",
    "T16n1289u_001:1275": " api tu dṛśigocaratvena saṃbhāvyamānatvameva |",
    "T16n1289u_001:1276": " tadevopalabdhilakṣaṇaprāptamityucyate ityabhiprāyeṇa samādhatte--ekendriyetyādinā |",
    "T16n1289u_001:1277": " ghaṭastadāśrayaḥ pradeśaścaikendriyagrāhyau,",
    "T16n1289u_001:1278": " sati ghaṭe āśrayeṇa sahava so'pyupalabhyeta,",
    "T16n1289u_001:1279": " yadi nopalabhyate darśanayogyasyāpi tasya na dṛśigocaratetyetadadarśanamanupalabdhirucyate,",
    "T16n1289u_001:1280": " seyamanupalabdhirghaṭābhāve liṅgaṃ bhavatītyarthaḥ |",
    "T16n1289u_001:1281": " upalambhapratyayāntareti |",
    "T16n1289u_001:1282": " pratyayaḥ kāraṇam,",
    "T16n1289u_001:1283": " upalambhasya yāni pratyayāntarāṇi--ālambanādanyāni kāraṇāni indriyādīni tatsākalyāt |",
    "T16n1289u_001:1284": " anupalabdhiśabdena vivakṣitamarthamāha--sacetyādinā |",
    "T16n1289u_001:1285": " saca -- anupalabdhiśabdavācyo hetuśca |",
    "T16n1289u_001:1286": " castvarthe |",
    "T16n1289u_001:1287": " ekajñānasaṃsargīti |",
    "T16n1289u_001:1288": " indriyapraṇidhānayogyaṃ pradeśatadāśraya-vastudvayamanyonyasāpekṣamekajñānasaṃsargītyucyate,",
    "T16n1289u_001:1289": " tayormadhye ya ekaḥ padārthaḥ pradeśaviśeṣaḥ,",
    "T16n1289u_001:1290": " sa kevalamupalabhyamānaḥ,",
    "T16n1289u_001:1291": " tasmāt tadupalambhāccetyarthaḥ |",
    "T16n1289u_001:1292": " karmakartṛbhāveneti |",
    "T16n1289u_001:1293": " viviktaḥ pradeśa ālambanabhūtaḥ karmocyate,",
    "T16n1289u_001:1294": " upalambhastatprakāśakatvāt kartṛ ucyate |",
    "T16n1289u_001:1295": " tadidamubhayamihānupalabdhiśabdena vivakṣitamiti bhāvaḥ |",
    "T16n1289u_001:1296": " upalabdhinivṛttimātraparatve asādhakatāmāha--na tvityādinā |",
    "T16n1289u_001:1297": " taddhi svayameveti |",
    "T16n1289u_001:1298": " jñānābhāvamātraṃ hi asatyāṃ jñānasāmagryāmastyevetyarthaḥ |",
    "T16n1289u_001:1299": " na kiciditi |",
    "T16n1289u_001:1300": " akiñcitkaramityarthaḥ |",
    "T16n1289u_001:1301": " paryudāsavṛttyāśrayaṇena anyasya yasyakasyacit jñānamanupalabhaśabdārthatayā na grāhyamityāha--nāpītti |",
    "T16n1289u_001:1302": " anupalabdhiśabdārthamupasaṃharati--tasmāditi |",
    "T16n1289u_001:1303": " viśiṣṭameveti |",
    "T16n1289u_001:1304": " itaravyāvṛttamityarthaḥ--viviktaḥ pradeśaviśeṣaḥ,",
    "T16n1289u_001:1305": " tajjñānaviśeṣaśca,",
    "T16n1289u_001:1306": " na tu yaḥ kaścana pradeśo yatkiñcid jñānamiti bhāvaḥ |",
    "T16n1289u_001:1307": " uktaṃ ca dharmottarācāryeṇa--'tasmāt sa eva ghaṭaviviktapradeśastadālambanaṃ ca jñānaṃ dṛśyānupalambhaniścayahetutvād dṛśyānupalambha ucyate' iti |",
    "T16n1289u_001:1308": " (nyāyabiṃ. ṭī. 26)",
    "T16n1289u_001:1309": " seyamanupalabdhirnābhāve liṅgam,",
    "T16n1289u_001:1310": " apitvabhāvavyavahāre ityāha-- ataevetyādinā |",
    "T16n1289u_001:1311": " abhāve pratyakṣeṇāvagamyamāne tadvyavahāro'pi nenaiva bhavediti tasya vā kutaḥ sādhanāpekṣā,",
    "T16n1289u_001:1312": " tatrāha--mūḍhaṃ pratītyādi |",
    "T16n1289u_001:1313": " anupalabdherlinṅgasya sādhyasyāsadravyavahārayogyatvasya ca saṃbandhaṃ nirūpayati--anupalambhasyetyādinā |",
    "T16n1289u_001:1314": " karmadharmapakṣa iti |",
    "T16n1289u_001:1315": " paryudāsavṛttyā'nupalabdhiśabdārthavivecanāvasare viviktapradeśaviśeṣasyopalambhakarmatayā tajjñānasya tatprakāśakasya kartṛtayā cānupalabdhipadārthatvamuktam",
    "T16n1289u_001:1316": " tamimaṃ bhedamabhipretya karmadharmapakṣe svabhāvaṃ saṃbandhaṃ kartṛdharmapakṣe kāryatvaṃ saṃbandhaṃ copapādayati--tathāhītyādinā |",
    "T16n1289u_001:1317": " jñānaṃ tu pradeśasya kāryamiti |",
    "T16n1289u_001:1318": " ālambanasya jñāne kāraṇatvāt |",
    "T16n1289u_001:1319": " āśaṅkate nanvati |",
    "T16n1289u_001:1320": " pariharati--pratiṣedhasādhanādbheda iti |",
    "T16n1289u_001:1321": " atrāptasaṃvādaṃ pramāṇayati--yathoktamiti |",
    "T16n1289u_001:1322": " ācāryadharmakīrtinetyetat |",
    "T16n1289u_001:1323": " upalabdhilakṣaṇaprāptasyetyasya prayojanamāha--upalabdhīti |",
    "T16n1289u_001:1324": " deśataḥ kālataḥ svabhāvato vā yo viprakṛṣṭaḥ sa hi nopalabdhilakṣaṇaprāptaḥ,",
    "T16n1289u_001:1325": " ato na tadabhāvagraho bhaveduktānupalabdhyabhāvāditi bhāvaḥ |",
    "T16n1289u_001:1326": " iyaṃ cānupalabdhirvartamānakāla ivātītakāle'pi jātu pramāṇam,",
    "T16n1289u_001:1327": " bhaviṣyatkāle tu naiva pramāṇamityāha--iyaṃ cetyādinā |",
    "T16n1289u_001:1328": " yadāha--nyāyavādīti |",
    "T16n1289u_001:1329": " idaṃ ca ' amūḍhasmṛtisaṃskārasye'tyādi 'sādhinī' tyantaṃ vacanamācāryadharmakīrtinā nyāyabindāvuktam |",
    "T16n1289u_001:1330": " (nyāya vi. 105) ayamasyārthaḥ--amūḍhaḥ abhraṣṭaḥ smṛtijanakaḥ saṃskāro yasmin ghaṭādāvarthe so'yamamūḍhasmṛtisaṃskāraḥ,",
    "T16n1289u_001:1331": " evambhūtasyātītasya,",
    "T16n1289u_001:1332": " tathā vartamānasya ca pratipattṛpratyakṣasya--pratipattuḥ pratyakṣo ghaṭādirarthaḥ,",
    "T16n1289u_001:1333": " tasya nivṛttiranupalabdhirabhāvavyavahārasādhinīti |",
    "T16n1289u_001:1334": " nyāyabinduṭīkāyāṃ cedaṃ vacanaṃ vistareṇa vyākhyātam | (nyāya vi. ṭī. 33)",
    "T16n1289u_001:1335": " anupalabheḥ prakārabhedānnirūpayati--tatratyādinā |",
    "T16n1289u_001:1336": " atreti dharminirdeśaḥ |",
    "T16n1289u_001:1337": " nāsti dhūma iti sādhyanirdeśaḥ |",
    "T16n1289u_001:1338": " svabhāvānupalabdherviviktapradeśatadupalaṃbharūpatvena pradeśopalambhenaivābhāvo'pyalabdha iti nābhāvasyā sādhyatā |",
    "T16n1289u_001:1339": " apitvabhāvavyavahārayogyatvatvasyaiva |",
    "T16n1289u_001:1340": " uktaṃcedaṃ prākū |",
    "T16n1289u_001:1341": " anyatra kāryānupalabdhyādāvabhāvasya tadvyavahārasya ca sādhyatā | 1 |",
    "T16n1289u_001:1342": " kāryānupalabdhiryatheti |",
    "T16n1289u_001:1343": " pratiṣedhyasya yatkāryaṃ tasyānupalabdhirityarthaḥ |",
    "T16n1289u_001:1344": " dhūmābhāvāditi |",
    "T16n1289u_001:1345": " yadyapyabhāvo liṅgam,",
    "T16n1289u_001:1346": " athāpyanupalabdhigamyaḥ sa kāryābhāva ityanupalabdhiviśeṣeṣu nirūpitaḥ |",
    "T16n1289u_001:1347": " sarva ete kāryānupalabdhyādayaḥ svabhāvahetāveva samāveśamarhanti,",
    "T16n1289u_001:1348": " athāpi prayogavaicitryāttu prapañco'yam |",
    "T16n1289u_001:1349": " vakṣyati ca svayam -- ete cetyādinā |",
    "T16n1289u_001:1350": " prayuktibhedena paraṃ bheda iti |",
    "T16n1289u_001:1351": " dṛśyānupalabdheryatraivāsaṃbhavastatraiva kāryānubdhirāśrayaṇīyā,",
    "T16n1289u_001:1352": " anyathā tata eva tatsiddheḥ |",
    "T16n1289u_001:1353": " atra ca dhūmakāraṇasya vyavahitatvenādṛśyatayā kāryānupalambho bhavati liṅgam |",
    "T16n1289u_001:1354": " satyapi kāreṇe prabandhavaśātkāryānupalambho ghaṭeta,",
    "T16n1289u_001:1355": " ata uktamapratibaddhasāmarthyānīti | 2 |",
    "T16n1289u_001:1356": " kāraṇānupalabdhiryatheti |",
    "T16n1289u_001:1357": " niṣedhyasya dhūmasya yatkāraṇaṃ dahanastasyānupalabdheridaṃ sādhyate --nātra dhūmo dahanābhāditi |",
    "T16n1289u_001:1358": " nanu dahanasced dṛśyeta tatprabhavo dhūmo'pi dṛśyetaiva,",
    "T16n1289u_001:1359": " yadi sa nopalabhyate sopīti dṛśyānupalambhenaiva dhūmābhāvasyāpi niścayasaṃbhavāt kimiti tatsādhanaprasaṅgaḥ |",
    "T16n1289u_001:1360": " ucyate--viralatamasi prabhātasamaye hrade hemantasamaye aghisalilaṃ paritaḥ prasṛtaṃ bāṣpamavalokya dhūmo'yatisandihānaḥ,",
    "T16n1289u_001:1361": " dahanamapaśyan kāraṇānupalambhādanumānenādhyavasyati |",
    "T16n1289u_001:1362": " dahano hi prajvalanasvabhāvaḥ sati samupalabhyetaiva,",
    "T16n1289u_001:1363": " anupalambhāttadabhāvaḥ pratyakṣāvagataḥ | 3 |",
    "T16n1289u_001:1364": " vyāpakānupalabdhimudāharati--vyāpakānupalabdhiryatheti |",
    "T16n1289u_001:1365": " pratiṣedhyasya yo vyāpakastasyānupalabdhirityarthaḥ |",
    "T16n1289u_001:1366": " iyaṃ cānupalabdhiravagatavṛkṣasāmānyasyānavagataśiṃśupāviśeṣasya śiṃśupābhāvasādhane bhavati liṅgam |",
    "T16n1289u_001:1367": " yastu avagataśiṃśupāviśeṣaḥ tasya tu dṛśyānupalabdhyaiva tadabhāvaḥ siddhati | 4 |",
    "T16n1289u_001:1368": " svabhāvaviruddhopalabdhiryatheti |",
    "T16n1289u_001:1369": " pratiṣedhyasya yaḥ svabhāvaḥ,",
    "T16n1289u_001:1370": " tadviruddhopalabdhirityarthaḥ |",
    "T16n1289u_001:1371": " nanūpalambhaḥ kathamanupalabdheḥ prakārabhedo bhavitumarhati |",
    "T16n1289u_001:1372": " ucyate |",
    "T16n1289u_001:1373": " na yasya kasyacidupalambhaḥ,",
    "T16n1289u_001:1374": " apitu niṣedhyasvabhāvaviruddhasvabhāvasya,",
    "T16n1289u_001:1375": " nañā cābhāva iva virodho'pigamyate |",
    "T16n1289u_001:1376": " dṛśyānupalambhaśca paryudāsavṛttyā viviktapradeśopalambhe parvasyati,",
    "T16n1289u_001:1377": " evaṃ viruddhasvabhāvopalambhi'pi |",
    "T16n1289u_001:1378": " iyaṃ ca viruddhopalabdhirasannikṛṣṭe śīte,",
    "T16n1289u_001:1379": " sannikṛṣṭe tu dṛśyānupalabdhireva |",
    "T16n1289u_001:1380": " vahnirdūrādapi rūpaviśeṣaprakāśād bhavati dṛśyaḥ,",
    "T16n1289u_001:1381": " sparśastu vyavadhānānna dṛśiyogyaḥ | 5 |",
    "T16n1289u_001:1382": " kāryaviruddhopalabdhiryatheti |",
    "T16n1289u_001:1383": " pratiṣedhyasya yat kāryaṃ tadviruddhasyopalabdhirityarthaḥ |",
    "T16n1289u_001:1384": " antyadaśāprāptameveti |",
    "T16n1289u_001:1385": " sarvaṣāṃ kṣaṇikatvana kāraṇasantāneṣu pūrvapūrveṣu na sarvameva kāryotpādanasamaryam,",
    "T16n1289u_001:1386": " tathā sati pūrvapūryasamaya eva kāryotpādaprasaṅgāt tasmāt pūrvapūrvakṣaṇātmani kāraṇasantāne yadantimakṣaṇātmakaṃ kāryādavyahitapūrvakṣaṇarūpaṃ tadevāpratibaddhasāmarthyamityāśayaḥ | 6 |",
    "T16n1289u_001:1387": " kāraṇaviruddhopalabdhiryatheti |",
    "T16n1289u_001:1388": " niṣedhyasa yat kāraṇaṃ tadviruddhasyopalabdhirityarthaḥ |",
    "T16n1289u_001:1389": " nāsyetyādinā |",
    "T16n1289u_001:1390": " asyeti puruṣaviśeṣo dharmī |",
    "T16n1289u_001:1391": " romaharṣādiviśeṣābhāvaḥ sādhyam,",
    "T16n1289u_001:1392": " ādiśadbād dantavīṇadikaṃ grāhyam,",
    "T16n1289u_001:1393": " sannihitadahanaviśeṣatvāditi hetuḥ |",
    "T16n1289u_001:1394": " sannihito dahanaviśeṣo yasyeti bahuvīhiḥ |",
    "T16n1289u_001:1395": " viśeṣaśabdaḥ prabhūtaparaḥ,",
    "T16n1289u_001:1396": " tadgrahaṇādatyalpānāṃ śītāvirodhināṃ dīpādīnāṃ vyāvṛttiḥ |",
    "T16n1289u_001:1397": " yadā dūrātpaśyati puruṣaṃ vahniṃ ca tatrāyaṃ prayogo bhavati |",
    "T16n1289u_001:1398": " tadā hi romaharsādi nopalambhayogyam,",
    "T16n1289u_001:1399": " nāpi śītam,",
    "T16n1289u_001:1400": " kāraṇaviruddhamātropalambhāt kāryābhāvo'numīyate |",
    "T16n1289u_001:1401": " sannihite tu puruṣe upalambhayogyasyāpi romaharṣādiviśeṣasyānupalambhād dṛśyānupalabdhyaiva tadabhāvaḥ sidhyet |",
    "T16n1289u_001:1402": " tathopalambhayogyasya śītasyānupalabdhyā kāraṇānupalabdhyaiva tasya siddhiḥ syāt | 7 |",
    "T16n1289u_001:1403": " vyāpakaviruddhopalabdhiryatheti--pratiṣedhyasya yo vyāpakaḥ,",
    "T16n1289u_001:1404": " tadviruddhasyopalabdhirityarthaḥ |",
    "T16n1289u_001:1405": " udāharati--nātra tuṣārasparśo dahanāditi |",
    "T16n1289u_001:1406": " tuṣārasparśo yadā nopalambhayogyo nāpi śītaṃ tatra vahnimātropalambhādbhavatyayaṃ hetuḥ |",
    "T16n1289u_001:1407": " anyathā tu svabhāvānupalabdhiḥ vyāpakānupalabdhirvā syāt | 8 |",
    "T16n1289u_001:1408": " svabhāvaviruddhakāryopalabdhiryatheti |",
    "T16n1289u_001:1409": " pratiṣedhyasya yaḥ svabhāvaḥ tasya yo viruddhastasya yat kāryaṃ tasyopalabdhirityarthaḥ |",
    "T16n1289u_001:1410": " udāraharati--nātra tuṣāraspaśā dhūmāditi |",
    "T16n1289u_001:1411": " dūrāddharmiṇi dhūmamātraṃ paśyatastuṣārasparśābhāvapratipattau bhavati heturayam |",
    "T16n1289u_001:1412": " svabhāve upalambhayogye'nupalabhyamāne tu svabhāvānupalabdhyaiva pratiṣedhaḥ sidhyet tadviruddhe copalabhyamāne viruddhopalambhādeva pratiṣedhaḥ sidhyet | 9 |",
    "T16n1289u_001:1413": " kāryaviruddheti |",
    "T16n1289u_001:1414": " pratiṣedhyasya yat kāryaṃ tasya yo viruddhastasya yat kāryaṃ tasyopalabdhirityarthaḥ |",
    "T16n1289u_001:1415": " udāharati--neheti |",
    "T16n1289u_001:1416": " śītakāraṇānāṃ tatkāryasya śītasya tadviruddhasya vahneśca yadā nopalambhayogyatā tadā'yaṃ hetuḥ |",
    "T16n1289u_001:1417": " anyathā tu svabhāve upalambhayogye'nupalabhyamāne svabhāvānupalabdhyaiva pratiṣedhaḥ sidhyet |",
    "T16n1289u_001:1418": " kārye upalambhayogye'nupalabhyamāne kāryānupalambhādeva tatpratiṣedhaḥ sidhyet |",
    "T16n1289u_001:1419": " kāryaviruddhe tūpalabhyamāne kāryaviruddhopalambhādeva pratiṣedhaḥ sidhyet | 10 |",
    "T16n1289u_001:1420": " kāraṇaviruddhakāryopalabdhiryatheti |",
    "T16n1289u_001:1421": " pratiṣedhyasya yat kāraṇaṃ tasya yo viruddhaḥ,",
    "T16n1289u_001:1422": " tasya yat kāryaṃ tasyopalabdherityarthaḥ udāharati--na romaharṣādīti |",
    "T16n1289u_001:1423": " pratiṣedhye romaharṣādau tatkāraṇe kāraṇaviruddhe copalambhāyogye bhavatyayaṃ hetuḥ |",
    "T16n1289u_001:1424": " anyathā tu--svabhāve,",
    "T16n1289u_001:1425": " kāraṇe vā upalambhayogye'nupalabhyamāne svabhāvānupalabdhyā kāraṇānupalabdhyā vā kāraṇaviruddhe upalabhyamāne kāraṇaviruddhopalambhena vā pratiṣedhaḥ sidhyet | 11 |",
    "T16n1289u_001:1426": " vyāpakaviruddhakāryopalabdhiriti |",
    "T16n1289u_001:1427": " pratiṣedhyasya yad vyāpakaṃ tasya yadviruddhaṃ tasya yatkāryaṃ tadupalabdhirityarthaḥ |",
    "T16n1289u_001:1428": " udāharati--nātreti |",
    "T16n1289u_001:1429": " dūrādeva dhūmamātraṃ paśyatastena bhavati nātra tuṣārasparśa iti tatpratiṣedhānumānam |",
    "T16n1289u_001:1430": " tuṣārasparśaṃ tadvyāpake śīte vopalambhayogye'nupalabhyamāne tadviruddhe vahnau vopalabhyamāne svabhāvānupalabdhirvyāpakānupalabdhiḥ vyāpakaviruddhopalabdhirvā syāt | 12 |",
    "T16n1289u_001:1431": " svabhāvaviruddhavyāptopalabdhiryatheti |",
    "T16n1289u_001:1432": " pratiṣedhyasya yaḥ svabhāvaḥ tasya yo viruddhastasya yadyāptaṃ tasyopalabdhirityarthaḥ |",
    "T16n1289u_001:1433": " udāharati--nātreti |",
    "T16n1289u_001:1434": " tuṣārasparśamātramanubhūyamānaṃ vahnipratiṣedhe liṅgam |",
    "T16n1289u_001:1435": " anyathā svabhāve upalambhayogye'nupalabhyamāne svabhāvānupalabdhiḥ syāt |",
    "T16n1289u_001:1436": " upalabhyamāne tu śīte svabhāvaviruddhopalabdhiḥ syāt | 13 |",
    "T16n1289u_001:1437": " kāryaviruddhavyāptopalabdhiriti |",
    "T16n1289u_001:1438": " pratiṣedhyasya yat kāryaṃ tasya yadviruddhaṃ tasya yadvyāptaṃ tasyopalabdhirityarthaḥ |",
    "T16n1289u_001:1439": " udāharati--neheti |",
    "T16n1289u_001:1440": " vahnikāraṇe upalambhayogye'nupalabhyamāne tu svabhāvānupalabdhiḥ syāt |",
    "T16n1289u_001:1441": " kārye vahnāvupalambhayogye'nupalabhyamāne tu kāryānupalabdhiḥ syāt tadviruddhe śīte upalabhyamāne kāryaviruddhopalabdhireva liṅga syāt,",
    "T16n1289u_001:1442": " śītavyāpyaṃ tuṣāramātramanubhūyate iti kāryaviruddhavyāptopalabdhiliṅgam | 14 |",
    "T16n1289u_001:1443": " kāraṇaviruddhavyāptopalabdhiriti |",
    "T16n1289u_001:1444": " pratiṣedhyasya yat kāraṇaṃ tasya yat viruddhaṃ tasya yadvyāpyaṃ tadupalabdhirityarthaḥ |",
    "T16n1289u_001:1445": " udāharati--nātra dhūma iti |",
    "T16n1289u_001:1446": " dhūmasvabhāve upalambhayoghe'nupalabhyamāne svabhāvānupalabdhiḥ,",
    "T16n1289u_001:1447": " kāraṇe yogye'nupalabhyamāne kāraṇānupalabdhiḥ syāt |",
    "T16n1289u_001:1448": " kāraṇaviruddhe tūpalabhyamāne kāraṇaviruddhopalabdhiḥ syāt |",
    "T16n1289u_001:1449": " iha tu kāraṇaviruddhavyāptatuṣāramātramanubhūyata iti tena dhūmapratiṣedhāt kāraṇaviruddhavyāptopalabdherbhavati kāryapratiṣedhaḥ | 15 |",
    "T16n1289u_001:1450": " vyāpakaviruddhavyāptopalabdhiryatheti |",
    "T16n1289u_001:1451": " pratiṣedhyasya yabdyāpakaṃ tasya yadviruddhaṃ tasya yadavyāptaṃ tasyopalabdhirityarthaḥ |",
    "T16n1289u_001:1452": " udāharati--nāyaṃ nitya iti |",
    "T16n1289u_001:1453": " yadi vyāpakaviruddhamupalabhyeta vyāpakaviruddhopalambhādeva pratiṣedhaḥ sidhyet |",
    "T16n1289u_001:1454": " iha tu tadviruddhavyāptopalambhāt vyāpakapratiṣedha iti viśeṣaḥ | 16 |",
    "T16n1289u_001:1455": " eteceti vyākhyātaprāyam |",
    "T16n1289u_001:1456": " svabhāvānupalabdheranyeṣāṃ viśeṣamāha--atretyādinā |",
    "T16n1289u_001:1457": " idamapi vyākhyātaprāyam |",
    "T16n1289u_001:1458": " iti svārthānumānaparicchedaḥ 71",
    "T16n1289u_001:1460": " tṛtīyaḥ parārthānumānaparicchedaḥ |",
    "T16n1289u_001:1461": " parārthānumānaṃ nirūpayati--trirūpeti |",
    "T16n1289u_001:1462": " trirūpaliṅgākhyānamiti padaṃ vyācaṣṭeanvayeti |",
    "T16n1289u_001:1463": " anvayaḥ sapakṣe sattvam |",
    "T16n1289u_001:1464": " vyatireko vipakṣe'sattvam |",
    "T16n1289u_001:1465": " ākhyāyate'nenevyākhyānamiti karaṇe vyutpattimabhipretya vyācaṣṭe--yena vacaneneti |",
    "T16n1289u_001:1466": " upacārāditi |",
    "T16n1289u_001:1467": " kāraṇe kāryopacārādityarthaḥ |",
    "T16n1289u_001:1468": " śabdād bhavati trirūpaliṅgapratipattiḥ;",
    "T16n1289u_001:1469": " tena ca bhavatyanumānam |",
    "T16n1289u_001:1470": " ataḥ paramparayā bhavati vākyamanumāne kāraṇam |",
    "T16n1289u_001:1471": " nanu upacārādanyadapi yatkiñcit parārthānumānamastu,",
    "T16n1289u_001:1472": " vicāryatāṃ ca tadapi |",
    "T16n1289u_001:1473": " maivam |",
    "T16n1289u_001:1474": " anumāne yannimittaṃ tadeva tu vicāryaṃ,",
    "T16n1289u_001:1475": " tacca trirūpaṃ liṅgaṃ,",
    "T16n1289u_001:1476": " tasya svarūpaṃ svārthānumāne vicāritaṃ,",
    "T16n1289u_001:1477": " iha tu tadbodhakaṃ vākyaṃ vicāryate,",
    "T16n1289u_001:1478": " ato na yasya kasyāpīha vicārāvasaraḥ |",
    "T16n1289u_001:1479": " tasya dvaividhyamāha--tad dvividhamityādinā |",
    "T16n1289u_001:1480": " sādhyadarmī pakṣaḥ |",
    "T16n1289u_001:1481": " dṛṣṭāntadharmī mahānasaḥ,",
    "T16n1289u_001:1482": " tayorhetumattayā sādharmyaṃ,",
    "T16n1289u_001:1483": " yo dhūmavān so'gnimān yathā mahānasaḥ,",
    "T16n1289u_001:1484": " dhūmavāṃścāyamityanena sādhanavākyena gamyate,",
    "T16n1289u_001:1485": " tadidaṃ sādharmyavat sādhanavākyam |",
    "T16n1289u_001:1486": " hetvasattākṛtaṃ vaidharmyaṃ--yo niragniḥ sa nirdhūmaḥ,",
    "T16n1289u_001:1487": " dhūmavāṃścāyamityanena gamyate,",
    "T16n1289u_001:1488": " tadidaṃ vaidharmyavat sādhanavākyam.",
    "T16n1289u_001:1489": " tatra sādharmyavantaṃ prayogamudāharati--tatretyādinā |",
    "T16n1289u_001:1490": " sādharmyavantaṃ prayogaṃ pradarśayitimiti |",
    "T16n1289u_001:1491": " iyaṃ vākyaśailī prāmādikīti pratibhāti |",
    "T16n1289u_001:1492": " na hi bhagavān prayogabhedanirūpaṇāya pravṛttaḥ,",
    "T16n1289u_001:1493": " api tu sarvasya kṣaṇikatāṃ samarthayituṃ,",
    "T16n1289u_001:1494": " idaṃ ca svabhāvahetoḥ sādharmyavataḥ prayogasyodāharaṇaṃ bhavitumarhati,",
    "T16n1289u_001:1495": " nāpi sautrāntikamatamāśritya bhagavatedamuktam |",
    "T16n1289u_001:1496": " sautrāntika-prabhedo hi bhagavataḥ samanantarakālabhāvī |",
    "T16n1289u_001:1497": " sautrāntikaṃ matamāśrityetyanena bodhyaṃ tvetāvat sarvāstitvavādāśrayaṇeneti |",
    "T16n1289u_001:1498": " jñānamātrāstitve tu sarvamiti nirdeśo nātīva svarasaḥ |",
    "T16n1289u_001:1499": " yadvā--sādharmyavantaṃ prayogaṃ pradarśayituṃ sautrāntikamatamāśritya vyutpādyate ityanvayaḥ |",
    "T16n1289u_001:1500": " kiṃ vyutpādyate,",
    "T16n1289u_001:1501": " tatrāha--bhagavatā yaduktamityādi |",
    "T16n1289u_001:1502": " yat saṃskṛtaṃ tat kṣaṇikaṃ,",
    "T16n1289u_001:1503": " saṃskṛtaṃ cedaṃ sarvamiti tu bhavadvacanāśayaḥ |",
    "T16n1289u_001:1504": " tadetad bhagavadvacanaṃ vyākhyātumārabhate--tad vyutpādyate iti |",
    "T16n1289u_001:1505": " samityupasargeṇa vivakṣitamarthamāha--saṃbhūya hetubhiriti |",
    "T16n1289u_001:1506": " hetavo yāvanna samavayanti,",
    "T16n1289u_001:1507": " tāvanna kāryaniṣpattiḥ,",
    "T16n1289u_001:1508": " samavetaistu taitanniṣpattiḥ |",
    "T16n1289u_001:1509": " ta ete samavetā hetavaḥ pratyayā ucyanta ityabhipretyāha--pretyayairiti |",
    "T16n1289u_001:1510": " hetuṃ hetuṃ prati ayante hetvantarāṇīti teṣāmayamānānāṃ yo bhāvaḥ sa pratyaya ucyate |",
    "T16n1289u_001:1511": " samavetā hetava iti yāvat |",
    "T16n1289u_001:1512": " saṃskṛtasyaiṣa svabhāvaḥ kṣaṇikatā,",
    "T16n1289u_001:1513": " yathā śīśupāyāḥ svabhāvo vṛkṣatā |",
    "T16n1289u_001:1514": " ataścāyaṃ svabhāvahetuḥ |",
    "T16n1289u_001:1515": " svabhāvahetorasya kṣaṇaprabhāyāṃ sādharmyaṃ bodhyam |",
    "T16n1289u_001:1516": " tatrāpi kṣaṇikatvaṃ neti pareṣāṃ vādastu pratyakṣopahataḥ |",
    "T16n1289u_001:1517": " saugataṃmanyāḥ vātsīputrīyāḥ punaḥ buddhiśabdādīnāṃ kṣaṇikatvaṃ ghaṭādīnāmakṣaṇikatvaṃ cābhyupagacchanti |",
    "T16n1289u_001:1518": " tān pratyeṣa prayogaḥ -- buddhiśabdādaya iva sarvameva kṣaṇikam saṃskṛtatvāditi |",
    "T16n1289u_001:1519": " kṣaṇikamityetad vyācaṣṭe--utpattikṣāṇa eveti utpattikṣaṇamātrasthāyitā kṣaṇikatvamiti yāvat |",
    "T16n1289u_001:1520": " nanu kathaṃ kṣaṇikatvaṃ ghaṭādīnāṃ tiṣṭhanti khalu te samutpannā utpattyanantaramapīti-śaṅkāṃ nirasyannāha--sarvaṃ tāvadityādinā |",
    "T16n1289u_001:1521": " ayamāśayaḥ--svahetubhirutpadyamāno'yaṃ ghaṭādirvinaśvarasvabhāva utpādyate kimavinaśvarasvabhāvaḥ,",
    "T16n1289u_001:1522": " avinaśvarasvabhāvaścenna mudgarādyabhidhāte'pi tasya nāśo bhavet |",
    "T16n1289u_001:1523": " atha vinaśvarasvabhāva eva cedutpādyate,",
    "T16n1289u_001:1524": " utpattyanantaraṃ tena vinaśyatā bhāvyamiti |",
    "T16n1289u_001:1525": " nanu nāvinaśvarasvabhāvā na vā vinaśvarasvabhāvā utpadyante kintu kiyantaṃ kālaṃ sthitisvabhāvā utpādyante ityāśaṅkāmanūdya nirasyati--athedṛśa eva svabhāva iti |",
    "T16n1289u_001:1526": " mudgarādisannidhānakāle'pyeṣa eva svabhāva iti |",
    "T16n1289u_001:1527": " ayamāśayaḥ-- kiyantaṃ kālaṃ sthitveti yā kila maryādā kalpyate seyamaniyateti punarapi tāvantaṃ kālaṃ kuto'yaṃ na tiṣṭhet svabhāvāniyateranavasthiteriti",
    "T16n1289u_001:1528": " kṣaṇadvayasthāyitvavādino'pyeṣaivānavasthetyāśayenāha--tasmāditi |",
    "T16n1289u_001:1529": " utpādakasāmagrī sthirasvabhāvamevotpādayati,",
    "T16n1289u_001:1530": " nāśakasāmagrī tu tato'pi prabalā vināśayatītyabhiprāyeṇāśaṅkate--syādetadityādinā ṃirasyati--tadasadityādinā |",
    "T16n1289u_001:1531": " ayamāśayaḥ -- sthirasvabhāvameva vastu naśyatītyanupapannam |",
    "T16n1289u_001:1532": " na hyekasvabhāvaṃ vastu tadviruddha-svabhāvatāṃ prāpnuyāt |",
    "T16n1289u_001:1533": " tasmādutpādakādvināśakasya prābalyamityeṣā kalpanā nopapadyeteti |",
    "T16n1289u_001:1534": " nanu--ko'yaṃ vikalpaḥ,",
    "T16n1289u_001:1535": " kiṃ sthirasvabhāva utpadyate utāsthirasvabhāva iti |",
    "T16n1289u_001:1536": " kāryaṃ kāraṇasāpekṣaṃ,",
    "T16n1289u_001:1537": " ghaṭādikāryaṃ yathā svotpattau kāraṇasāpekṣaṃ,",
    "T16n1289u_001:1538": " tathā nāśākhyaṃ kāryaṃ svotpattau kāraṇasāpekṣam |",
    "T16n1289u_001:1539": " tasmāt nāśakasamavadhāne nāśo jāyate nocenneti kathaṃ kṣaṇabhaṅgaprasādhanamiticet |",
    "T16n1289u_001:1540": " ucyate |",
    "T16n1289u_001:1541": " satyaṃ kāryaṃ kāraṇasāpekṣamiti |",
    "T16n1289u_001:1542": " kāryakāraṇabhāvastu bhāvayoreva,",
    "T16n1289u_001:1543": " na ca vināśo nāma kimapi vastu |",
    "T16n1289u_001:1544": " avastuno'bhāvasya kā nāma kāraṇāpekṣā |",
    "T16n1289u_001:1545": " utpādakādbhavati vastuna utpattiḥ,",
    "T16n1289u_001:1546": " utpannaṃ sapadi svayameva nivartate |",
    "T16n1289u_001:1547": " uktaṃ ca śāntarakṣitena --",
    "T16n1289u_001:1548": " “tatra ye kṛtakā bhāvāste sarvaṃ kṣaṇabhaṅginaḥ |",
    "T16n1289u_001:1549": " vināśaṃ prati sarveṣamanapekṣatayā sthiteḥ ||",
    "T16n1289u_001:1550": " yadbhāvaṃ prati yannaiva hetvantaramapekṣate |",
    "T16n1289u_001:1551": " tattatra niyataṃ jñeyaṃ svahetubhyastathodayāt ||",
    "T16n1289u_001:1552": " nirnibandhā hi sāmagrī svakāryotpādane yathā |",
    "T16n1289u_001:1553": " vināśaṃ prati sarve'pi nirapekṣāśca janminaḥ ||“",
    "T16n1289u_001:1554": " (tattvasaṃ. 132)",
    "T16n1289u_001:1555": " āha ca kamalaśīlaḥ--'bhāvasya hi karaṇaṃ bhavati,",
    "T16n1289u_001:1556": " nābhāvasya,",
    "T16n1289u_001:1557": " nimittīkartavya-sakalasvabhāvavirahalakṣaṇatvānna kiñcidutpādyaṃ rūpamasti |",
    "T16n1289u_001:1558": " ato bhāvābhāvātmakaḥ-- bhāvaniṣedhātmako nāśo na kenacit kriyate avastutvāt kharaviṣāṇavat ' iti |",
    "T16n1289u_001:1559": " (tattvasaṃ. pa. 136)",
    "T16n1289u_001:1560": " mudgarādisaṃnidhāne tu kapālādivisatīyasantānārambhaḥ,",
    "T16n1289u_001:1561": " ataśca sthūlo nirodha ucyate |",
    "T16n1289u_001:1562": " vinaśvarasvabhāvasya kṣaṇikatāṃ prayogeṇa sādhayannāha--prayogaḥ punaraḥ kartavya iti |",
    "T16n1289u_001:1563": " yathā'ntyakṣaṇavartīti |",
    "T16n1289u_001:1564": " kapālādivisajātīyasantānotpādakamudgarādisaṃnidhikṣāṇo'ntyakṣaṇa ucyate |",
    "T16n1289u_001:1565": " bhāvānāṃ kṣaṇikatve pratyabhijñāvirodhamāśaṅkate--yadīti |",
    "T16n1289u_001:1566": " pariharati--nirantarasadṛśetyādinā |",
    "T16n1289u_001:1567": " nirantaretyutpādaviśeṣaṇam |",
    "T16n1289u_001:1568": " sādṛśyaṃ ca pūrvapūrvapekṣayā |",
    "T16n1289u_001:1569": " utpāde nairantaryaṃ apareṣu pūrvasādṛśyaṃ ca viśadayannāha--pūrvakṣāṇavināśakālaeva tatsadṛśaṃ kṣaṇāntaramudayata iti |",
    "T16n1289u_001:1570": " ghaṭātmako yaḥ pūrvakṣāṇaḥ tadvināśakāla eva tatsadṛśaṃ ghaṭātmakaṃ kṣāṇāntaramudayata ityarthaḥ |",
    "T16n1289u_001:1571": " vināśakāla evetyavadhāraṇāt pūrvāparayoravyavadhānaṃ gamyate |",
    "T16n1289u_001:1572": " abhāvenāvyavadhānāditi |",
    "T16n1289u_001:1573": " pūrvaghaṭakṣaṇavināśāparaghaṭakṣāṇayormadhye ghaṭakṣaṇaśūnyaḥ samayaviśeṣo nāstīti bhāvaḥ |",
    "T16n1289u_001:1574": " yadi syāttadā bhedagrahaḥ pūrvāparayorjātu gṛhyetāpi,",
    "T16n1289u_001:1575": " vyavadhānābhāvādabhedabhramasyāvasara iti |",
    "T16n1289u_001:1576": " sādṛśyaṃ nairantaryaṃ cābhedādhyavasāye kāraṇamiti bhāvaḥ |",
    "T16n1289u_001:1577": " tadetannirūpayati--tenākāravilakṣaṇatvābhāvādabhāvenāvyavadhānācceti abhāvena vyavadhānābhāvādityarthaḥ |",
    "T16n1289u_001:1578": " pratyaya iti |",
    "T16n1289u_001:1579": " bhramātmakaḥ pratyaya ityarthaḥ |",
    "T16n1289u_001:1580": " abhedabhrame nidarśanaṃ pradarśayati--atyantabhinneṣvapīti |",
    "T16n1289u_001:1581": " vyaktabhedeṣvapīti yāvat |",
    "T16n1289u_001:1582": " ihāpīti |",
    "T16n1289u_001:1583": " avyaktabhede iha tu kiṃpunarnyāya-siddho'bhedabhrama iti bhāvaḥ |",
    "T16n1289u_001:1584": " nirveśeṣaṇasya svabhāvahetorayaṃ prayoga iti |",
    "T16n1289u_001:1585": " saṃskṛtatvaṃ hi bhāvānāṃ svabhāva eva,",
    "T16n1289u_001:1586": " nirveśeṣaṇatā cāsya saviśeṣaṇasvabhāvahetuvivecanāvasare vyaktībhaviṣyati |",
    "T16n1289u_001:1587": " sphuṭapratipattaye prayogāntaraṃ pradarśayati -- tathā'paro'pīti |",
    "T16n1289u_001:1588": " yatsaditi |",
    "T16n1289u_001:1589": " sattā hi sarveṣāṃ svabhāvaḥ |",
    "T16n1289u_001:1590": " nanu--'yatsattatkṣāṇikaṃ' iti vyāptirna sidhyati,",
    "T16n1289u_001:1591": " ātmākāśādayo hi nityā bhāvāḥ santīti parapakṣavāsanāmūlakāṃ śaṅkāṃ pariharan sarvaśabdena kroḍīkṛtaṃ viśadayati--pramāṇapratītāḥ padārthā iti",
    "T16n1289u_001:1592": " ātmādiṣu pramāṇaṃ nāstīti te śasaśṛṅgāyanta iti bhāvaḥ |",
    "T16n1289u_001:1593": " saviśeṣaṇaprayogo yatheti |",
    "T16n1289u_001:1594": " saviśeṣaṇasya svabhāvahetoḥ prayoga ityarthaḥ |",
    "T16n1289u_001:1595": " saviśeṣaṇatāmupapādayati--anutpannebhya ityādinā |",
    "T16n1289u_001:1596": " ayamāśayaḥ--yathā agovyāvṛtto gaurityucyate,",
    "T16n1289u_001:1597": " anīlavyāvṛtto nīla ucyate evamanutpannebhyo vyāvṛttamātramutpannamityucyate |",
    "T16n1289u_001:1598": " utpattiriyamutpattimāṃścāyamiti na dharmadharmibhedaḥ |",
    "T16n1289u_001:1599": " vyāvṛttiśca vyāvṛttasya svabhāva eva,",
    "T16n1289u_001:1600": " vyāvṛttānnātiricyate |",
    "T16n1289u_001:1601": " saiva vyāvṛttiḥ kalpitaṃ dharmabhedamāśritya nīlasyotpattiriti anīlavyāvṛttyātmano vyavacchedena vyatiriktevocyate |",
    "T16n1289u_001:1602": " tatheha śabdasyotpattiriti |",
    "T16n1289u_001:1603": " tamimaṃ kalpitaṃ viśeṣyaviśeṣaṇabhedamāśritya utpattimattvāditi heturayaṃ prayukta iti saviśeṣaṇasvabhāvaheturayaṃ bhavatīti |",
    "T16n1289u_001:1604": " śaṅkate--nanviti |",
    "T16n1289u_001:1605": " sarveeva śabdāṃ apohamukhenaiva pravartante |",
    "T16n1289u_001:1606": " tat sanniti śabdo'pi asadvyāvṛtte'sadvyāvṛttyā pravartate tat satvāditi yaḥ svabhāvahetuḥ prāk pradarśitaḥ so'pyutpattimattvamiva saviśeṣaṇaheturbhavitumarhatīti bhāvaḥ |",
    "T16n1289u_001:1607": " pariharati--naitadastīti |",
    "T16n1289u_001:1608": " sata eveti |",
    "T16n1289u_001:1609": " pūrvasmin 'yatsattadanityaṃ santaścāmī bhāvā' ityasmin prayoge sadityeva dharmī nirdiśyate |",
    "T16n1289u_001:1610": " sattvaṃ cāsya svabhāvaḥ,",
    "T16n1289u_001:1611": " nātra sattvenāsattvavyāvṛttirūpeṇa kalpitena dharmabhedena kimapi viśeṣyate,",
    "T16n1289u_001:1612": " yena saviśeṣaṇatāyāḥ prasaṅgaḥ |",
    "T16n1289u_001:1613": " iha tu yadutpattimattadanityaṃ,",
    "T16n1289u_001:1614": " utpattimāṃśca śabda ityatra yadutpattimadityutpattyā viśeṣato dharmī nirdiśyate anutpattivyāvṛttilakṣaṇayotpattyā viśeṣitastato vyatirikta iva dharmī nirdiśyate |",
    "T16n1289u_001:1615": " utpattimāṃśca śabda iti śabdasya dharmiṇo dharma iva samāropitabhedā utpattirnirdiśyate |",
    "T16n1289u_001:1616": " tadayaṃ prayogaḥ saviśeṣaṇasvabhāvahetuko bhavitumarhati,",
    "T16n1289u_001:1617": " yadi yadutpannaṃ tadanityaṃ,",
    "T16n1289u_001:1618": " utpannāścāmī bhāvā iti syātprayogaḥ,",
    "T16n1289u_001:1619": " tadā syādavaiṣamyamiti |",
    "T16n1289u_001:1620": " saviśeṣaṇahetuprayoge prakārāntaramāha--bhinnaviśeṣaṇasyeti |",
    "T16n1289u_001:1621": " bhinnatvaṃ ca svabhāvānantargatatā |",
    "T16n1289u_001:1622": " kṛtakaśabdārthamajānan śaṅkate--nanu citraguritīti |",
    "T16n1289u_001:1623": " devadattāddharmiṇo bahirbhūtāścitrā gāvo viśeṣaṇatayā viśeṣaṇatayā vivakṣitā iti bhinnaviśeṣaṇatā tatra vyaktaṃ gamyate,",
    "T16n1289u_001:1624": " kṛtakamiti nirdeśastu kāryamiti nirdeśādaviśiṣṭaḥ kāryasvabhāvaṃ kāryatāmeva gamayatīti kathaṃ bhinnaviśeṣaṇateti bhāvaḥ |",
    "T16n1289u_001:1625": " pariharati--apekṣitetyādinā |",
    "T16n1289u_001:1626": " na kāryaśabdavat paryāyaḥ kṛtakaśabdaḥ,",
    "T16n1289u_001:1627": " kintu paravyāpārasāpekṣasvaniṣpattikatvalakṣaṇaṃ svabhāvaviśeṣaṃ bodhayati |",
    "T16n1289u_001:1628": " itthaṃ ca citraguśabdavat dharmisvarūpānantargataparavyāpārasāpekṣatvasya viśeṣaṇasyāvabodhanāt bhinnaviśeṣaṇasvabhāvahetorayaṃ prayogo bhavitumarhatīti bhāvaḥ |",
    "T16n1289u_001:1629": " āha ca dharmakīrtirnyāyabindau--'yatkṛtakaṃ tadanityamityupādhibhedena |",
    "T16n1289u_001:1630": " apekṣitaparavyāpāro hi bhāvaḥ kṛtaka' iti (nyā. bi. pa. 109) |",
    "T16n1289u_001:1631": " vyākhyātaṃ caitat dharmottarācāryeṇa--'upādhibhedena svabhāvasya prayoga iti saṃbandhaḥ upādhirviśeṣaṇaṃ,",
    "T16n1289u_001:1632": " tasya bhedena bhinnopādhinā viśiṣṭaḥ svabhāvahetuḥ prayukta ityarthaḥ |",
    "T16n1289u_001:1633": " iha kadācicchuddha evārtha ucyate,",
    "T16n1289u_001:1634": " kadācidavyatiriktena viśeṣaṇena viśiṣṭaḥ,",
    "T16n1289u_001:1635": " kadācidvyatiriktena |",
    "T16n1289u_001:1636": " devadatta iti śuddhaḥ,",
    "T16n1289u_001:1637": " lambakarṇa ityabhinnakarṇadvayaviśiṣṭaḥ,",
    "T16n1289u_001:1638": " citraguriti vyatiriktacitragavīviśiṣṭaḥ |",
    "T16n1289u_001:1639": " tadvatsattvaṃ śuddhaṃ,",
    "T16n1289u_001:1640": " utpattimattvamavyatiriktaviśeṣaṇaṃ,",
    "T16n1289u_001:1641": " kṛtakatvaṃ vyatiriktaviśeṣaṇam x x x x x yasmādapekṣitaparavyāpāraḥ kṛtaka ucyate tasmād vyatiriktena viśeṣaṇena viśiṣṭaḥ svabhāvaḥ ucyate |",
    "T16n1289u_001:1642": " yadyapi vyatiriktaṃ viśeṣaṇapadaṃ na prayuktaṃ,",
    "T16n1289u_001:1643": " tathā'pi kṛtakaśabdenaiva vyatiriktaṃ viśeṣaṇamantarbhāvitam |",
    "T16n1289u_001:1644": " ataeva saṃjñāprakāro'yaṃ kṛtakaśabdaḥ,",
    "T16n1289u_001:1645": " yasmātsaṃjñāyāmayaṃ kanpratyayo vihitaḥ |",
    "T16n1289u_001:1646": " ' iti ( nyā. bi. ṭī. pa. 30)",
    "T16n1289u_001:1647": " athāparaṃ prakāramāha svabhāvahetoḥ--prayuktaviśeṣaṇasyeti |",
    "T16n1289u_001:1648": " bhinnapadopāttaviśeṣaṇasyeti yāvat |",
    "T16n1289u_001:1649": " viśeṣyopasthāpakena kṛtakapadenaiva viśeṣaṇamapyupasthāpyate |",
    "T16n1289u_001:1650": " iha tu padāntareṇa pratyayabhedetyanena |",
    "T16n1289u_001:1651": " tadidaṃ prayuktaviśeṣaṇatvamupapādayati--pratyayabhedaśabdasyatyādinā |",
    "T16n1289u_001:1652": " svabhāvahetupradarśanaṃ ceti |",
    "T16n1289u_001:1653": " saviśeṣaṇasvabhāvahetūnāṃ trayāṇāṃ pradarśanaṃ cetyarthaḥ |",
    "T16n1289u_001:1654": " svabhāvahetuprapañcapradarśanaṃ ceti vā'rthaḥ |",
    "T16n1289u_001:1655": " vyāmohanivṛttaya iti |",
    "T16n1289u_001:1656": " mandasya nāyaṃ svabhāva iti vyāmohaḥ syāt,",
    "T16n1289u_001:1657": " tannivṛttaye ityarthaḥ |",
    "T16n1289u_001:1658": " vyāmohe kāraṇamanuvadaṃstannivṛttiprakāramāha--dharmabhedakalpanayā'pi svabhāvahetureva prasajyata iti |",
    "T16n1289u_001:1659": " āha ca dharmottarācāryaḥ--' tadevaṃ trividhaḥ svabhāvahetuprayogo darśitaḥ,",
    "T16n1289u_001:1660": " śuddho'vyatiriktaviśeṣaṇo vyatiriktaviśeṣaṇaśceti |",
    "T16n1289u_001:1661": " evamarthaṃ caitadākhyātam |",
    "T16n1289u_001:1662": " mābhūdvācakabhedātkvacitsvabhāvahetāvapi prayukte vyāmoha iti ' iti (nyā. bi. ṭī. 31)",
    "T16n1289u_001:1663": " atha svabhāvahetorvaidharmyavantaṃ prayogamudāharati--svabhāvahetorityādināṃ |",
    "T16n1289u_001:1664": " yadyadā'nantarānavasthāyi na bhavati na tadvinaśvarasvarūpamiti |",
    "T16n1289u_001:1665": " yadvinaśvarasvarūpaṃ tadanantarānavasthāyi,",
    "T16n1289u_001:1666": " yathā'ntyakṣaṇavṛttighaṭa iti svabhāvahetoḥ sādharmyavānayaṃ prayogaḥ,",
    "T16n1289u_001:1667": " tasyāsya vaidharmyavānayaṃ prayogaḥ--'yadyadā'ntarānavasthāyi na bhavatīti |",
    "T16n1289u_001:1668": " yathā''kāśamiti |",
    "T16n1289u_001:1669": " idaṃ ca nidarśanaṃ sarvāstitvavādibhiḥ saugataikadeśibhiḥ saṃskṛtāsaṃskṛtabhedena saṃgṛhya dvedhā vibhakte āryasatye'saṃskṛtakoṭau ākāśapratisaṃkhyānirodhāpratisaṃkhyānirodhānāṃ trayāṇāṃ gaṇanāt bodhyam |",
    "T16n1289u_001:1670": " ākāśānabhyupagamapakṣe tu śaśaśṛṅgādinidarśanatulyaṃ bodhyam |",
    "T16n1289u_001:1671": " vyatirekaprayoge iti |",
    "T16n1289u_001:1672": " vyatirekavyāptiprayoga ityarthaḥ |",
    "T16n1289u_001:1673": " sādhyābhāvaḥ--anvayena siṣādhayiṣitaṃ yatsādhyaṃ,",
    "T16n1289u_001:1674": " tasyābhāvaḥ,",
    "T16n1289u_001:1675": " sādhanābhāvena--anvayena siṣādhayiṣitaṃ yat sādhanaṃ tasyābhāvena,",
    "T16n1289u_001:1676": " vyāptatvāt vyāptiviśiṣṭatvāt |",
    "T16n1289u_001:1677": " anvaye sādhyavyāpyaṃ bhavati sādhanaṃ,",
    "T16n1289u_001:1678": " vyatireke sādhanābhāvavyāpyo bhavati sādhyābhāvaḥ |",
    "T16n1289u_001:1679": " tathātvāt sa sādhyābhāvaḥ sādhanābhāve niyataḥ sādhanābhāvavato'nyatra netyetat |",
    "T16n1289u_001:1680": " yathā svakarmaṇyeva niyata ityukte svakarmaṇo'nyatrānanvayo gamyate tathā tena sādhanābhāve sādhyābhāvavyāpakatā labhyate |",
    "T16n1289u_001:1681": " tathā ca vyāpakanivṛttyā vyāpyanivṛttiḥ sidhyatīti bodhyam |",
    "T16n1289u_001:1682": " anantarānavasthāyitvābhāvasya yadvyāpakamavinaśvarasvarūpatvaṃ tadrūpādibhyo nivartamānamanantarānavasthāyitvābhāvaṃ tebhyo nivartayat teṣāmantantarānavasthāyitāṃ sādhayati--tadetatpratipāditaṃ vinaśvararūpaṃ ca rūpādikamudayakāla iti |",
    "T16n1289u_001:1683": " yatra kṣaṇikatvaṃ nāstīti |",
    "T16n1289u_001:1684": " sattvena kṣaṇikatve sādhye vaidharmyaprayogo'yaṃ |",
    "T16n1289u_001:1685": " ayaṃ ca śuddhasya svabhāvahetorvaidharmyaprayogaḥ |",
    "T16n1289u_001:1686": " utpattimattvenānityatve sādhye vaidharmyaprayogaṃ pradarśayati--yatrānityatvaṃ nivṛttaṃ tatrotpattimattvamapīti |",
    "T16n1289u_001:1687": " nivṛttamityanena saṃbandhaḥ |",
    "T16n1289u_001:1688": " ayaṃ cāvyatiriktaviśeṣaṇasya svabhāvahetorvaidharmyaprayogaḥ |",
    "T16n1289u_001:1689": " kṛtakatvenānityatve sādhye vaidharmyaprayogaṃ pradarśayati -- yatrānityatvaṃ nivṛttaṃ tatra kṛtakatvamapīti |",
    "T16n1289u_001:1690": " nāstīti pūrveṇa sambandhaḥ |",
    "T16n1289u_001:1691": " athaṃ ca vyatiriktaviśeṣaṇasya svabhāvahetorvaidharmyaprayogaḥ |",
    "T16n1289u_001:1692": " padāntaropasthāpitavyatiriktaviśeṣaṇasya svabhāvahetorvaidharmyaṃ darśayati--yatra kṛtakatvaṃ nāsti tatra pratyayabhedabheditvamapīti |",
    "T16n1289u_001:1693": " nāstīti pūrveṇa saṃbandhaḥ |",
    "T16n1289u_001:1694": " atha kāryahetoḥ sādharmyavaidharmyaprayogau pradarśayati--yathatyādinā |",
    "T16n1289u_001:1695": " pratyakṣānupalambhābhyāmiti |",
    "T16n1289u_001:1696": " pratyakṣeṇānupalambhena cetyarthaḥ |",
    "T16n1289u_001:1697": " vahnāvupalabhyamāne niyamena dhūmasyopalambhaḥ pratyakṣamucyate |",
    "T16n1289u_001:1698": " vahnāvanupalabhyamāne dhūmasyānupalambho'nupalambha ucyate |",
    "T16n1289u_001:1699": " pratyakṣeṇa kāryakāraṇayoranvayasacāro niścīyate |",
    "T16n1289u_001:1700": " sati vahnau dhūmo'stīti |",
    "T16n1289u_001:1701": " anupalabhyamāne vahnau dhūmasyānupalambhena tayorvyatirekasahacāro niścīyate |",
    "T16n1289u_001:1702": " evaṃ pratyakṣānupalambhābhyāṃ yayoranvayavyatirekasahacārāvavadhāryete tayoḥ kāryakāraṇabhāvo'vagamyate iti |",
    "T16n1289u_001:1703": " anavadhārite ca kāryakāraṇabhāve pareṇāpādyamānāprayojakāśaṅkā na nivārayituṃ śakyeteti kāryahetuṃ prayuñjatā prathamaṃ kāryakāraṇabhāvaḥ pratyakṣānupalambhābhyāmavadhārya iti bhāvaḥ |",
    "T16n1289u_001:1704": " yathā'vayavinirākaraṇayeti |",
    "T16n1289u_001:1705": " prayujyata iti śeṣaḥ |",
    "T16n1289u_001:1706": " avayevebhyo'tiriktaḥ kaścidavayavī avayaveṣu samaveta iti vadato nirākaraṇāyānupalabdhihetuḥ prayujyate |",
    "T16n1289u_001:1707": " tasyāsya sādharmyavataḥ prayogo'yaṃ--yadyatretyādi |",
    "T16n1289u_001:1708": " asadvyavahārayogyatvaṃ sādhyaṃ,",
    "T16n1289u_001:1709": " upalabdhilakṣaṇaprāptatve satyanupalabhyamānatvaṃ hetuḥ |",
    "T16n1289u_001:1710": " tatra yadyatropalabdhilakṣaṇaprāptaṃ sannopalabhyate tattatrāsadvyavahārayogyaṃ yathā naraśirasi śṛṅgam,",
    "T16n1289u_001:1711": " iti vyāptipratipādakaṃ vākyam |",
    "T16n1289u_001:1712": " nopalabhyate cātropalabdhilakṣaṇaprāptaḥ parābhimato'vayavī kapāleṣviti pakṣadharmatāpratipādakaṃ vākyam |",
    "T16n1289u_001:1713": " nanu--upalabhyate pataḥ |",
    "T16n1289u_001:1714": " satyam |",
    "T16n1289u_001:1715": " yo yena prakāreṇa parairabhimato'vayavī sa tathā naivopalabhyate,",
    "T16n1289u_001:1716": " nahi bhūtale ghaṭa iva bhūtalādatiriktastadādhārakaḥ pratīyate'vayavī avayaveṣu tadādhārakastebhyo'tiriktaḥ |",
    "T16n1289u_001:1717": " tantava eva tu saṃśleṣaviśeṣamāpannā upalabhyante,",
    "T16n1289u_001:1718": " paṭa iti saṃjñābhedaḥ kevalam |",
    "T16n1289u_001:1719": " upalabdhilakṣaṇaprāptatve satyanupalabhyamānatvena hetunā asadvyavahārayogyatve sādhye,",
    "T16n1289u_001:1720": " yadasadvyavahārayogyaṃ na (sadvyavahārayogyaṃ)",
    "T16n1289u_001:1721": " tadupalabdhilakṣaṇaprāptatvaviśiṣṭānupalabhyamānatvābhāvavat iti tu vyatirekeṇa vyāptiḥ |",
    "T16n1289u_001:1722": " tatra viśeṣyavati vartamāno viśiṣṭābhāvo viśeṣaṇābhāvātmakaḥ,",
    "T16n1289u_001:1723": " viśeṣaṇavati vartamānastu viśeṣyābhāvarūpa iti sadvyavahārayogye upalabdhilakṣaṇaprāptatvarūpaviśeṣaṇavati vartamāna uktaviśiṣṭābhāvo'nupalabhyamānatvābhavarūpa evetyabhipretya vyatirekavyāptiṃ pradarśayati--yat sadupalabdhilakṣaṇaprāptaṃ tadupalabhyata eveti |",
    "T16n1289u_001:1724": " yattu sadapi nopalabhyate tadupalabdhiyogyaṃ neti viśeṣaṇābhāve viśiṣṭābhāvo bodhyaḥ |",
    "T16n1289u_001:1725": " nacaivamiheti |",
    "T16n1289u_001:1726": " iha--avayave kapāle,",
    "T16n1289u_001:1727": " pradeśaviśeṣe--bhūtalādau,",
    "T16n1289u_001:1728": " upalabdhilakṣaṇaprāptasya--ghaṭasya,",
    "T16n1289u_001:1729": " nacaivamihopalabdhirityanvayaḥ |",
    "T16n1289u_001:1730": " tathā ca vyāpakanivṛttyā vyāpyenāpi tato nivṛttena bhāvyamityato'vayavino'vayave'sadvyavahārayogyataiva sidhyatīti bhāvaḥ |",
    "T16n1289u_001:1731": " sādhanasya ca sādhye niyatatvakathanamiti |",
    "T16n1289u_001:1732": " sādhye sādhanavyāpakatvakathanamiti yāvat |",
    "T16n1289u_001:1733": " sādhyābhāvasya ca sādhanābhāve niyatatvakathanamiti |",
    "T16n1289u_001:1734": " sādhanābhāve sādhyābhāvavyāpakatvakathanamiti yāvat |",
    "T16n1289u_001:1735": " vyākhyāto niyataśabdārthaḥ |",
    "T16n1289u_001:1736": " ukteṣu prayogeṣu pareṣāmaprayojakaśaṅkāṃ vārayannāha--tataḥ pramāṇena vyāptisiddhāviti |",
    "T16n1289u_001:1737": " ayamāśayaḥ--pratyakṣapramāṇamūlāṃ vyāptiṃ svīkurvatāmasmākaṃ paraiḥ kriyamāṇāyā aprayojakaśaṅkāyā nāvakāśaḥ |",
    "T16n1289u_001:1738": " vayaṃ kāryakāraṇabhāvādvā svabhāvādvā siṣādhayiṣitaṃ sādhayāmaḥ |",
    "T16n1289u_001:1739": " tadubhayamapi pratyakṣamūlakam,",
    "T16n1289u_001:1740": " kāryakāraṇabhavo hi anvayavyatirekasahacārābhyāṃ pratyakṣagamyābhyāṃ sidhyati |",
    "T16n1289u_001:1741": " svabhavaśca sādhyasādhanayoḥ pratyakṣagamyaḥ |",
    "T16n1289u_001:1742": " upalabdhiranupalabdhiśca upalabhyamānānupalabhyamānayoḥ svabhāva eva paryavasyatīti |",
    "T16n1289u_001:1743": " evaṃ sattvamasattvaṃ ca |",
    "T16n1289u_001:1744": " śṛṅgasyānyatra sattvaṃ śaśe'sattvaṃ ca śaśaśṛṅgayoḥ svabhāvaviśeṣāveva |",
    "T16n1289u_001:1745": " pratyakṣagamyamevaitaditi |",
    "T16n1289u_001:1746": " prasaṅgāt pareṣāmaprayojakaśaṅkāmudbhāvayannāha--yatretyādinā |",
    "T16n1289u_001:1747": " teṣāṃ--naiyāyikānām |",
    "T16n1289u_001:1748": " ihānyaḥ sarvajño bhavatu mā vā bhūditi |",
    "T16n1289u_001:1749": " atīndriyārthadarśanasamarthaṃ sarvajñaṃ nityamekamīśvaramapyanabhyupagacchanto mīmāṃsakāḥ sarvajñamātranirāsāya prayatante saugatādyabhimatasarvajñapratiṣedhābhiniveśāt",
    "T16n1289u_001:1750": " vayaṃ tu brūmaḥ--iha jagati īśvarādanyaḥ sarvajño bhavatu mā vā bhūt |",
    "T16n1289u_001:1751": " tatsamarthane tannirasane vā nāsmākamabhiniveśah |",
    "T16n1289u_001:1752": " kintu bhagavān punarīśvaraḥ sarvajño'sti,",
    "T16n1289u_001:1753": " yo'sya jagataḥ sraṣṭā |",
    "T16n1289u_001:1754": " śakyate cāstīti sādhayitumiti |",
    "T16n1289u_001:1755": " teṣāmīśvarasādhanaprakāramanuvadati--tathāhītyādinā |",
    "T16n1289u_001:1756": " nirūpayiṣyamāṇe īśvarasādhake prayoge pakṣasapakṣavipakṣavibhāgaṃ prathamataḥ pradarśayannupakramate--trayaḥ khalviti |",
    "T16n1289u_001:1757": " sakartṛkatve sādhye niścitakartṛkā ghaṭādayaḥ sapakṣāḥ |",
    "T16n1289u_001:1758": " ye ca vyomādayo niścitasakartṛkatvavirahāste vipakṣāḥ |",
    "T16n1289u_001:1759": " ye cānye vanaspatyādayo ye ca mahīmahīdharādayaḥ te sandigdhakartṛkā bhavanti |",
    "T16n1289u_001:1760": " mahattvasāvayavatvādi sakartṛkatvopasthāpakam,",
    "T16n1289u_001:1761": " karturanupalambhastadabhāvopasthāpakaḥ,",
    "T16n1289u_001:1762": " vipratipattervā saṃśayaḥ,",
    "T16n1289u_001:1763": " atasta ete mahīmahīdharādayaḥ sarve pakṣakoṭāvantarbhavanti |",
    "T16n1289u_001:1764": " anye ca bhavāḥ sapakṣakoṭau vipakṣakoṭau cāntarbhavanti |",
    "T16n1289u_001:1765": " na caturthaḥ prakāro bhaveṣu |",
    "T16n1289u_001:1766": " tadayaṃ prayogo'tra--yat kāryaṃ tat sakartṛkaṃ,",
    "T16n1289u_001:1767": " yathā ghaṭādi |",
    "T16n1289u_001:1768": " kṣityādikaṃ ca kāryaṃ,",
    "T16n1289u_001:1769": " yanna kāryaṃ tanna sakartṛkaṃ yathā vyomādi,",
    "T16n1289u_001:1770": " kāryaṃ cedaṃ kṣityādīti |",
    "T16n1289u_001:1771": " buddhimatkartṛkā iti |",
    "T16n1289u_001:1772": " sādhyaśarīre buddhimattvaniveśena upādānopakaranādyabhijñena kartrā bhāvyamiti niyamo gamyate |",
    "T16n1289u_001:1773": " tenārthāntarādernāvasaraḥ |",
    "T16n1289u_001:1774": " sakartṛkatvasādhakatayopanyastasya kāryatvahetorābhāsatvaśaṅkāṃ nivārayannāha--nāyamityādinā |",
    "T16n1289u_001:1775": " hetorābhāsatā cāṅgavaikalye,",
    "T16n1289u_001:1776": " hetoraṅgāni ca trīṇi pakṣe sattvaṃ sapakṣe ca sattvaṃ,",
    "T16n1289u_001:1777": " vipakṣetvasattvamiti |",
    "T16n1289u_001:1778": " etattrayasamarthanena cābhāsatāśaṅkā pratikṣiptā bhavati |",
    "T16n1289u_001:1779": " tasmātkramaśastāni samarthayati |",
    "T16n1289u_001:1780": " sarveṣāṃ -- mahīmahīdharādīnāṃ |",
    "T16n1289u_001:1781": " sapakṣe--kumbhādau |",
    "T16n1289u_001:1782": " nacānaikāntika iti |",
    "T16n1289u_001:1783": " māstu buddhimatkartṛkatvam astu ca kāryatvamityaprayojakaśaṅkāmūlakeyamanaikāntikatvaśaṅkā,",
    "T16n1289u_001:1784": " sā parihriyate |",
    "T16n1289u_001:1785": " pakṣatayā parigṛhīte taru--mahī--mahāruhādau,",
    "T16n1289u_001:1786": " sādhyaviparyaye--buddhimatkartṛkatvaviparyaye bādhakaṃ pramāṇamasti,",
    "T16n1289u_001:1787": " bādhakapramāṇopahatatvādviparyayasya nānaikāntikatvaprasaṅgaḥ |",
    "T16n1289u_001:1788": " kiṃ tadbādhakapramāṇaṃ?",
    "T16n1289u_001:1789": " tadāha--tathā hītyādinā |",
    "T16n1289u_001:1790": " kāryaṃ tāvaditi |",
    "T16n1289u_001:1791": " ghaṭādi kāryaṃ tāvadityarthaḥ |",
    "T16n1289u_001:1792": " mānasena pratyakṣeṇeti |",
    "T16n1289u_001:1793": " atra mānaseneti viśeṣaṇaṃ prāmādikam |",
    "T16n1289u_001:1794": " ātmasukhādāvevāntare manaḥ prabhavati,",
    "T16n1289u_001:1795": " na bāhye sākṣāt,",
    "T16n1289u_001:1796": " mano nimittamityetāvatā na bāhyārthapratyakṣaṃ mānasamiti vaktuṃ suśakam |",
    "T16n1289u_001:1797": " tasmād alaukikaparatayā kathamapi neyam |",
    "T16n1289u_001:1798": " ghaṭādīnāṃ kāryāṇāṃ kumbhakārādikartṛkatvasya bhūyodarśanāt tatsahakṛtena kāryatvasāmānyalakṣaṇāpratyāsattyā jāyamānena kāryamātrasya sakartṛkatvāvagāhinā'laukikena pratyakṣeṇa sarvatra kārye sakartṛkatvaṃ pratyakṣeṇopalabdhamiti tadāśayaḥ |",
    "T16n1289u_001:1799": " idameva ca pratyakṣaṃ sādhyaviparyaye bādhakapramāṇamastītyāśayaḥ |",
    "T16n1289u_001:1800": " tathāhītyādimūlavākyaṃ kāryaṃ tāvat kumbhakārāderupajāyamānaṃ bhūyodṛṣṭamiti bhūyodarśanasahāyena pratyakṣeṇa kāryaṃ sakartṛkamityupalabhyata iti kathamapi śeṣapūraṇena vyākhyeyam |",
    "T16n1289u_001:1801": " tasmānnedamiti |",
    "T16n1289u_001:1802": " yasmāt kāryasya sakartṛkatvaṃ naisargikamiti pratyakṣeṇāvagataṃ tasmānnedaṃ śaṅkanīyaṃ,",
    "T16n1289u_001:1803": " kāryaṃ ca syāt kartṛnirapekṣamapi syādityarthaḥ |",
    "T16n1289u_001:1804": " sarvopasaṃhāreṇeti |",
    "T16n1289u_001:1805": " sarvavyaktyupasaṃhāreṇetyarthaḥ |",
    "T16n1289u_001:1806": " nahi katipayavyaktīnāṃ mithaḥ sāhacaryadarśanamātreṇā tatsāmānyayorvyāptiḥ saṃbhavati |",
    "T16n1289u_001:1807": " nahi katipayaghaṭapaṭavyaktīnāṃ sāhacaryadarśanamātrād bhavati ghaṭapaṭasāmānyayorvyāptiriti bhāvaḥ |",
    "T16n1289u_001:1808": " buddhimatkartṛkatvaṃ vikalpya dūṣayati--tatra yadītyādi |",
    "T16n1289u_001:1809": " ayamāśayaḥ--pratiniyatā hi kāryeṣu tasya tasya sā sā sāmagrī,",
    "T16n1289u_001:1810": " nahi ghaṭasya yā sāmagrī sā paṭasya,",
    "T16n1289u_001:1811": " yā paṭasya na sā ghaṭasya |",
    "T16n1289u_001:1812": " śarīrendriyamanovyāpārasāpekṣeṣu kāryeṣu buddhimatkartṛkateti tu dṛṣṭam,",
    "T16n1289u_001:1813": " śarīravyāpārasāpekṣāṇi kānicitkāryāṇi yathopalabhyante,",
    "T16n1289u_001:1814": " tathā tannirapekṣāṇyasaṃkhyātānyupalabhyante,",
    "T16n1289u_001:1815": " yathā tṛṇatarulatāgulmaprabhṛtīni |",
    "T16n1289u_001:1816": " tasmāddṛśyaśarīrakabuddhimatkartṛkatvavyabhicaritaṃ tu kāryatvaṃ,",
    "T16n1289u_001:1817": " yāni ca buddhimatkartṛkāṇyupalabhyante tāni ca dṛśyaśarīrakabuddhimatkartṛkāṇyeva |",
    "T16n1289u_001:1818": " tṛṇādīnāmapi pakṣīkaraṇāt na vyabhicārāśaṅketi tu na yuktam |",
    "T16n1289u_001:1819": " nahi vyabhicāranivāraṇāya vyabhicāraviṣayasya pakṣīkaraṇaṃ yujyata iti |",
    "T16n1289u_001:1820": " saṃdigdhe hetuvacanāditi |",
    "T16n1289u_001:1821": " ayamāśayaḥ--siṣādhayiṣitasyānvaye niścite hetorāśrayaṇaṃ vyartham |",
    "T16n1289u_001:1822": " vyatireke niścite hetorāśrayaṇamayuktam anaikāntikatāpatteḥ |",
    "T16n1289u_001:1823": " saṃdigdhe tu hetorāśrayo yujyate |",
    "T16n1289u_001:1824": " iha tu tṛṇādau dṛśyaśarīrasya karturvyatirekaniścayāt tatra tatsādhanāya hetorāśrayo'nupapanna iti |",
    "T16n1289u_001:1825": " āśaṅkate--atheti |",
    "T16n1289u_001:1826": " pariharati--tanneti |",
    "T16n1289u_001:1827": " durārohe parvate vahnervyatireko durniśceyaḥ |",
    "T16n1289u_001:1828": " anyatra ca dhūmena niyato vahnirdṛṣṭaḥ,",
    "T16n1289u_001:1829": " ataḥ saṃdehāt parvate vahneḥ sādhanaṃ yuktam |",
    "T16n1289u_001:1830": " iha tu sādhyavyatireko dṛśyānupalambhena niścita iti mahadasti vaiṣamyamiti bhāvaḥ |",
    "T16n1289u_001:1831": " vikalpāntaramanūdya dūṣayati--athādṛśyeti |",
    "T16n1289u_001:1832": " adṛśyaśarīreṇa buddhimatā kartrā,",
    "T16n1289u_001:1833": " buddhimanmātreṇa vā kartrā vyāptiravagamyata ityarthaḥ |",
    "T16n1289u_001:1834": " adṛśyaśarīrakatvasya sādhyatāvacchedakakoṭāvanupraveśe kulālādidṛśyapuruṣakartṛkatayā prasiddhe ghaṭādāvanaikāntyāśaṅkā syāditi pakṣāntaramāśrayat--buddhimanmātrasya veti |",
    "T16n1289u_001:1835": " ayamāśayaḥ--buddhimatkartṛkatvameva tu sādhyam |",
    "T16n1289u_001:1836": " sa ca kartā dṛśyaśarīro vā syādadṛśyaśarīro vā,",
    "T16n1289u_001:1837": " yatra dṛsyasya saṃbhavaḥ tatrāstu saḥ,",
    "T16n1289u_001:1838": " yatra na,",
    "T16n1289u_001:1839": " tatrādṛśyo bhavitumarhatīti |",
    "T16n1289u_001:1840": " dṛśyānupalambhena vyatirekāsiddheriti |",
    "T16n1289u_001:1841": " vyatirekasya dṛśyānupalambhenāsiddherityarthaḥ |",
    "T16n1289u_001:1842": " ayaṃ bhāvaḥ--abhāvo hi dṛśyānupalambhagamyaḥ |",
    "T16n1289u_001:1843": " sa cānupalambhaḥ pratiyogino dṛśyatāsāpekṣaḥ,",
    "T16n1289u_001:1844": " na hyadṛśyasya piśācāderabhāvo neha piśāca iti cakṣuṣā garītuṃ śakyate |",
    "T16n1289u_001:1845": " tathā pratiyogiṣu keṣāṃcidadṛsyasvabhāvatvena na tatsāmānyābhāve dṛśyānupalambhasaṃbhavaḥ |",
    "T16n1289u_001:1846": " itthaṃ ca tvayā kartṛṣvadṛśyo'pi kartā yadyabhyupagamyeta taddhiṭitakartṛsāmānyābhāvo dṛśyānupalambhābhāvena naivāvadhāryeta |",
    "T16n1289u_001:1847": " vastuto ghaṭādiṣvapi tvayā kartṛtayā'bhyupagato buddhimān kartā nityaḥ kaścidātmā,",
    "T16n1289u_001:1848": " so'pyadṛśya eveti yogyānupalambhāsaṃbhavena buddhimataḥ karturabhāvo naivāvadhāryeta |",
    "T16n1289u_001:1849": " tathā ca buddhimataḥ karturvyatireke saṃśayāt,",
    "T16n1289u_001:1850": " kāryatvasya tato vyāvṛtterapi saṃdehāt tṛṇādiṣvapi tatsaṃdehasyaiva prasaṅgāt kārye kartṛṣāpekṣatvasaṃsayaḥ syādeveti saṃdighavipakṣavyāvṛttikatvaṃ hetordoṣo bhavedeveti |",
    "T16n1289u_001:1851": " idamabhihitaṃ bhavati -- buddhimatkartṛkatve sādhye buddhimatkartṛkatvābhāvavān vipakṣaḥ |",
    "T16n1289u_001:1852": " ayaṃ buddhimatkartṛko nāyamityavadhāraṇaṃ durghaṭam |",
    "T16n1289u_001:1853": " adṛśyaviṣayatvena dṛśyānupalambhāsaṃbhavāt |",
    "T16n1289u_001:1854": " tathā ca saṃdehena tṛṇādau tadabhāvaḥ sandigdha eveti saṃdigdhavipakṣavyāvṛttikatvaṃ saṃdigdhānaikāntikatve paryavasitaṃ hetordoṣa eveti |",
    "T16n1289u_001:1855": " sandigdhavipakṣavyāvṛttikatvaṃ hetudoṣatayā nidarśayatā''cāryadharmakīrtinedamudāhṛtam--'asyaiva rūpasya sandehe'pyanaikāntika eva |",
    "T16n1289u_001:1856": " yathā'sarvajñaḥ kaścidvivakṣitaḥ puruṣo rāgādimānveti sādhye vaktṛtvādiko dharmaḥ saṃdigdhavipakṣavyāvṛttikaḥ,",
    "T16n1289u_001:1857": " sarvatraikadeśe vā sarvajño vaktā nopalabhyate ityevaṃprakārasyānupalambhasyādṛśyātmaviṣayatvena saṃdehahetutvā'-diti | (nyā. vi. 112.) |",
    "T16n1289u_001:1858": " nanu tṛṇādi pakṣīkṛtaṃ,",
    "T16n1289u_001:1859": " ghaṭādi tu sapakṣaḥ,",
    "T16n1289u_001:1860": " atha vyomādi nityameva tu vipakṣaḥ |",
    "T16n1289u_001:1861": " yadakartṛkaṃ na tadutpattimat yathā vyomādīti nidarśanamupalabhyata evetyatrāha--sādhyābhāvaprayuktasyeti |",
    "T16n1289u_001:1862": " ayamāśayaḥ--kimanena nidarśanamātreṇa,",
    "T16n1289u_001:1863": " vyomādau nityatayā'bhimate kāryatvābhāvaḥ kiṃ kartrabhāvaprayukto vā kartṛnirapekṣakāraṇāntarābhāvaprayukto vetyatra niyāmakābhāvāt kāryatvābhāvasya kartrabhāvaprayuktvānavadhāraṇāt vyāpterasiddheriti |",
    "T16n1289u_001:1864": " uktadoṣe āptasaṃvādamāha -- tathā ceti |",
    "T16n1289u_001:1865": " kāryatvasyeti |",
    "T16n1289u_001:1866": " vipakṣavṛttihataye--anaikāntikatvaprasaṅgaparihārāyeti yāvat |",
    "T16n1289u_001:1867": " saṃbhāvyate'tīndriyaḥ kartā cet -- buddhimatā hi kartrā śarīrendriyamanoviśiṣṭena bhāvyam |",
    "T16n1289u_001:1868": " buddheḥ śarīrādisāpekṣatvadarśanāt |",
    "T16n1289u_001:1869": " śarīriṇyeva vā dṛṣtatvāt |",
    "T16n1289u_001:1870": " na dṛśyate ca śarīrī kartā tṛṇādau |",
    "T16n1289u_001:1871": " athātīndriyaśarīro buddhimān kartā tṛṇādau kārye'bhyupagamyate cediti bhāvaḥ |",
    "T16n1289u_001:1872": " vyatirekasiddhividhurā vyāptiḥ kathaṃ sidhyati,",
    "T16n1289u_001:1873": " tadā tasminnatīndriye dṛśyānupalabdhyasaṃbhavena tadvyatirekāsiddheḥ |",
    "T16n1289u_001:1874": " atha vyatirekasiddhyarthaṃ dṛśyaḥ kartā cettṛṇādāvapyāśrīyate tasya tatrānupalambhādanaikāntikataiva hetorityāśayaḥ |",
    "T16n1289u_001:1875": " nanvasti svābhāvikaḥ saṃbandhaḥ sakartṛkatvena sahotpattimattvasya,",
    "T16n1289u_001:1876": " tathā utpattimattvābhāvena saha sakartṛkatvābhāvasya,",
    "T16n1289u_001:1877": " yad utpattimat tat sakartṛkaṃ yathā ghaṭādi,",
    "T16n1289u_001:1878": " yadakartṛkaṃ tannotpattimat yathā vyomādīti nidarśanatastallābhāt |",
    "T16n1289u_001:1879": " vahninā saha dhūpasyāpi svābhāvikaḥ saṃbandhaḥ,",
    "T16n1289u_001:1880": " sa cāvadhāryate bhūyodarśanena,",
    "T16n1289u_001:1881": " tādātmyatatadutpattibhyāṃ nāparaḥ saṃbandhaḥ sādhyena hetoriti tu na |",
    "T16n1289u_001:1882": " tathā ca sādhanābhāvasya sādhyābhāvaprayuktatvāditi kiṃ prayojyaprayojakabhāvavicāreṇetīmāṃ śaṅkāṃ pariharan parābhimataṃ hetoḥ sādhyena saha svābhāvikatvasaṃbandhavādaṃ nirasyati--yattu trilocanenetyādinā |",
    "T16n1289u_001:1883": " tadupādheḥ--tasya saṃbandhasyopādherityarthaḥ |",
    "T16n1289u_001:1884": " dhūmena vahneḥ saṃbandhe ārdrendhanasaṃyoga iva vahninā dhūmasya saṃbandhe na ko'pyupādhirityarthaḥ |",
    "T16n1289u_001:1885": " uktaṃ ca vācaspatimiśrarnyāyavartikatātparyaṭīkāyāṃ--' tathāhi dhūmādīnāṃ vahnyādisaṃbandhaḥ svābhāvikaḥ,",
    "T16n1289u_001:1886": " na tu vahnyādīnāṃ dhūmādibhiḥ,",
    "T16n1289u_001:1887": " te hi vinā'pi dhūmādibhirupalabhyante,",
    "T16n1289u_001:1888": " yadā tvārdrendhanādisaṃbandhamanubhavanti tadā dhūmādibhiḥ saha saṃbadhyante |",
    "T16n1289u_001:1889": " tasmāt vahnyādīnāmardrendhanādyupādhikṛtaḥ saṃbandhaḥ svābhāviko na bhavati |",
    "T16n1289u_001:1890": " tato na niyataḥ,",
    "T16n1289u_001:1891": " svābhāvikastu dhūmādīnāṃ vahnyādibhiḥ saṃbandhaḥ,",
    "T16n1289u_001:1892": " upādheranupalabhyamānatvāt |",
    "T16n1289u_001:1893": " kvacid vyabhicārasyādarśanāt |",
    "T16n1289u_001:1894": " anupalabhyamānasyāpi kalpanānupapatteḥ |",
    "T16n1289u_001:1895": " ato niyataḥ saṃbandho'numānāṅgamiti | (nyā. vā. ṭī. 165)",
    "T16n1289u_001:1896": " nirasyati--tanna yuktamiti |",
    "T16n1289u_001:1897": " svābhāvikasaṃbandhopapādakatayā nirūpitayordvayormadhye prathamaṃ pratikṣipati--yata ityādinā |",
    "T16n1289u_001:1898": " tasya tena saha saṃbandhe saṃbandhibhyāṃ yadanyadapekṣyate tadupādhiśabdenābhidhīyate ityarthaḥ |",
    "T16n1289u_001:1899": " kathamadarśanamātreṇa nāstyevetyucyata iti |",
    "T16n1289u_001:1900": " upādhirnāstyevetyucyata ityarthaḥ |",
    "T16n1289u_001:1901": " upādhiśaṅkāyā anivāryatayā na svābhāvikasaṃbandhāvadhāraṇaṃ ghaṭeteti bhāvaḥ |",
    "T16n1289u_001:1902": " dvitīyaṃ hetuṃ pratikṣipati--yadapyuktamiti |",
    "T16n1289u_001:1903": " pratyayāntaravakalyeneti |",
    "T16n1289u_001:1904": " kāraṇāntaravaikalyenetyarthaḥ |",
    "T16n1289u_001:1905": " nacaivamiti |",
    "T16n1289u_001:1906": " evaṃ sati prāmāṇikānāmanumānena bhavantī lokayātrā nopapadyeta,",
    "T16n1289u_001:1907": " sarvatropādhikalpanāyāḥ prasaṅgāditi bhāvaḥ |",
    "T16n1289u_001:1908": " sādhakabādhakapramāṇābhāve saṃśayasya vihitatvāditi |",
    "T16n1289u_001:1909": " idaṃ ca vācaspatimiśrairāśaṅkya parihṛtam--' na cādṛśyamāno'pi darśanānarhatayā sādhakabādhakapramāṇābhāvena saṃdihyamāna upādhiḥ svābhāvikatvaṃ pratibadhnātīti sāṃpratam |",
    "T16n1289u_001:1910": " avaśyaṃ śaṅkayā bhavitavyaṃ niyāmakābhāvāditi dattāvakāśā khalviyaṃ laukikapramāṇamaryādātikrameṇa śaṅkāpiśācī labdhaprasarā na kvacinnāstīti nāyaṃ kvacitpravarteta' iti (nyā. vā. ṭī. 165)",
    "T16n1289u_001:1911": " yathā'nyatvāviśeṣepīti |",
    "T16n1289u_001:1912": " pūrvapūrvakṣaṇānāmuttarottarakṣaṇeṣu hetutve vaktavye pūrvatvasyottaratvasya cāsaṃkhyāteṣu pūrveṣūttareṣu ca sādhāraṇyenātiprasaṅge prasajati deśakāla jātyādinā sādharmasya sarvasya svalakṣaṇatayā anyānyatvaṃ vadatāṃ saugatānāmasaṃbhavādanyatvāviśeṣe'pi kasyacideva kṣaṇasya kasmiṃścideva kṣaṇe hetutvaṃ yathā'bhimataṃ tathā kasyacideva kenacideva svābhāvikaḥ saṃbandha iti mamāpyabhimatamityāśayaḥ |",
    "T16n1289u_001:1913": " tanna yuktamiti |",
    "T16n1289u_001:1914": " pramāṇasiddhaṃ vahnidhūmayorhetumadbhāvameva tayoḥ saṃbandhaṃ vadatāmasmākaṃ pramāṇaśūnyaṃ svābhāvikaṃ saṃbandhaṃ tayoḥ kalpayatāṃ yuṣmākaṃ ca mahadasti vaiṣamyamiti bhāvaḥ |",
    "T16n1289u_001:1915": " svābhāvikaśabdārthaṃ vikalpya dūṣayati--svābhāvikaḥ saṃbandha iti ko'rtha iti |",
    "T16n1289u_001:1916": " bhūyodarśanamātrasya vyāptiniścayādhāyakatvaṃ na yujyata ityāśayenāha--sādharmyeṇa vaidharmyeṇa vā dṛṣṭāntamātramastīti na vyāpterapi siddhiriti",
    "T16n1289u_001:1917": " yadṛcchāmilitayorapīti |",
    "T16n1289u_001:1918": " karabhaviśeṣagardabhaviśeṣayoryadṛcchāmilitayorbhūyassu syaleṣu darśanamātreṇa tayorapi vyāptiniścayāpātādityarthaḥ |",
    "T16n1289u_001:1919": " nanu tarhi nyāyaprayogasthale nidarśanaprayogasya kvopayogaḥ ?",
    "T16n1289u_001:1920": " ityatrāha--tasmānnidarśanamiti |",
    "T16n1289u_001:1921": " gṛhītavismṛtapratibandhagrāhakapramāṇasmaraṇadvāreṇeti |",
    "T16n1289u_001:1922": " pūrvaṃ gṛhītaḥ,",
    "T16n1289u_001:1923": " atha vismṛtaḥ,",
    "T16n1289u_001:1924": " yo vahnidhūmayoḥ pratibandhaḥ hetuhetumadbhāvalakṣaṇaḥ saṃbandhaḥ tadgrāhakaṃ yatpramāṇaṃ anvayasahacāravyatirekasahacāralakṣaṇaṃ tatsmaraṇadvāreṇetyarthaḥ",
    "T16n1289u_001:1925": " gṛhītaṃ vismṛtaṃ ca yatpratibandhagrāhakaṃ pramāṇaṃ tatsmaraṇadvāreṇeti vā tadarthaḥ |",
    "T16n1289u_001:1926": " na svasannidhimātreṇeti--anvayavyatirekayornidarśanasaṃnidhimātreṇetyarthaḥ |",
    "T16n1289u_001:1927": " nahi vyomādau sakartṛkatvābhāvotpattimattvābhāvayoḥ sāhacaryadarśanamātreṇeti prakṛte tātparyam |",
    "T16n1289u_001:1928": " tadetadupapādayati--tathāhītyādinā |",
    "T16n1289u_001:1929": " ākāśe hi yatheti |",
    "T16n1289u_001:1930": " ayamāśayaḥ--utpattimattvena buddhimatkartṛkatvaṃ sādhayatā tatra vyomādi vyatirekanidarśanatayā pradarśayatā tvayā vyomādīnāmutpattirāhityasya",
    "T16n1289u_001:1931": " tannopapadyate |",
    "T16n1289u_001:1932": " tatra buddhimata iva tato'nyasyācetanasyāpi kāraṇasyābhāvo vartata ea |",
    "T16n1289u_001:1933": " tathā ca cetanādhiṣṭhitādapi svasvakāraṇād bījādestṛṇādikamudbhavatīti vadatāṃ yo'bhimatastathāvidhakāraṇād bījādestṛṇādikamudbhavatīti vadatāṃ yo'bhimatastathāvidhakāraṇābhāvaḥ tatprayuktatvameva vyomāderanutpattimattve prayojakaṃ kiṃ na syāt |",
    "T16n1289u_001:1934": " tasmāt buddhimatkartṛkatvābhāvaprayuktatvasyotpattimattvābhāve'siddhyā notpattimattve buddhimatkartṛkatvavyāpyatā siddhyediti |",
    "T16n1289u_001:1935": " nāpi ghaṭe kāryatvasya buddhimadanvayadarśanādākāśe'pi buddhimadabhāvādeva kartṛtvābhāvo vaktuṃ yujyata iti |",
    "T16n1289u_001:1936": " ghaṭe kāryatvasya buddhimadanvayadarśane taṃ vinā tasyotpattirmābhūt |",
    "T16n1289u_001:1937": " ākāśasyānutpāde kathaṃ tasya prayojakatā ?",
    "T16n1289u_001:1938": " nahyanyatra dṛṣṭaṃ kāraṇamanyatra na dṛśyata ityetāvatā'nyasyānutpattau tattantraṃ bhavediti bhāvaḥ |",
    "T16n1289u_001:1939": " nanu dhūmena vahnyādau sādhye vipakṣe dhūmasyādarśanāt dhūmābhāvo vahnyabhāvaprayukto yathā bhavati,",
    "T16n1289u_001:1940": " tathā vyomni vipakṣe upalabhyamāna utpattyabhāvo buddhimadabhāvaprayuktaḥ kiṃ na syādityāśaṅkyāha--kiṃcādarśanamātreṇeti |",
    "T16n1289u_001:1941": " vipakṣe hetoradarśanamātreṇa cet tasya vyatirekaḥ sidhyet,",
    "T16n1289u_001:1942": " saṃbhāvyate nāma sādhanābhāve sādhyābhāvaprayuktatvam |",
    "T16n1289u_001:1943": " na ca hetoradarśanamātreṇa hetvabhāvaḥ sidhyatīti bhāvaḥ |",
    "T16n1289u_001:1944": " tadetadupapādayati--tathāhīti |",
    "T16n1289u_001:1945": " na copalambhanivṛttimātraṃ prayojakamupalambhābhāve bhavitumarhati |",
    "T16n1289u_001:1946": " upalambhanivṛttirupalambhakasāmagryabhāvāt |",
    "T16n1289u_001:1947": " upalabhyanivṛttistu svasāmagryabhāvādeva |",
    "T16n1289u_001:1948": " upalambhaśca nopalabhyniṣpādakasāmagryantartaḥ,",
    "T16n1289u_001:1949": " kintu upalambhakasāmagryāṃ upalabhyo'ntarbhavati,",
    "T16n1289u_001:1950": " cakṣurāderiva viṣayasyāpyupalambhe hetutvāt |",
    "T16n1289u_001:1951": " tat upalabhyābhāvaprayuktaḥ upalambhābhāvo,",
    "T16n1289u_001:1952": " natūpalambhābhāvaprayukta upalabhyābhāvaḥ,",
    "T16n1289u_001:1953": " nahi khalabilāntargatamupalabhyate kenāpi |",
    "T16n1289u_001:1954": " tasmāt sādhyasādhanayorhatuhetumadbhāve tādātmye vā pratibandhe satyeva sādhyābhāvaprayuktaḥ sādhanābhāvo bhavet |",
    "T16n1289u_001:1955": " anyatra tu saṃdigdhavipakṣavyāvṛttikatve hetordoṣo'parihārya eveti bhāvaḥ |",
    "T16n1289u_001:1956": " yadapi vācaspatirāheti |",
    "T16n1289u_001:1957": " idaṃ tu vācaspatimiśrāṇāṃ vacanam 'tasmāt prāmāṇikalokayātrāmanupālayatā yathādarśanaṃ śaṅkanīyam |",
    "T16n1289u_001:1958": " na tvadṛṣṭapūrvamapi |",
    "T16n1289u_001:1959": " viṣeṣasmṛtyapekṣe hi śaṃśayo nāsmṛte bhavati,",
    "T16n1289u_001:1960": " na ca smṛtirananubhūtacare bhavitumarhati |",
    "T16n1289u_001:1961": " tasmādupādhiṃ prayatnato'nviṣyanto'nupalabhamānā nāstītyavagamya svābhāvikatvaṃ saṃbandhasya niścinumaḥ' iti |",
    "T16n1289u_001:1962": " (nyā. vā. ṭī. 165) tadidamarthano'nūdyate--viśeṣasmṛtyapekṣa evetyādinā |",
    "T16n1289u_001:1963": " ayamāśayaḥ--nanu sādhyasādhanayostādātmyena tadutpattyā vā saṃbandhena bhāvyam,",
    "T16n1289u_001:1964": " anyathā iha siṣādhayiṣitaṃ na syādapi,",
    "T16n1289u_001:1965": " sādhanaṃ tu syāditi sādhyasaṃśayasamudbhavādaprayojakaśaṅkā samavataredeveti cenna |",
    "T16n1289u_001:1966": " vahnidhūmayoḥ sāhacarye bhūyassvadhikaraṇeṣu bhūyodṛṣṭe dhūmasya vahninā saha saṃbandhe upādhāvanupalabhyamāne parvate dhūmaṃ paśyato na tatra vahneḥ saṃśayaḥ syāt |",
    "T16n1289u_001:1967": " saṃśayastu sati viśeṣasmaraṇe |",
    "T16n1289u_001:1968": " vahnivirahitasya dhūmavataḥ kasyaciddeśasya prāganubhūtasya smaraṇe satyeva bhavet |",
    "T16n1289u_001:1969": " yathā dhūmavahnyośśataśaḥ sahacāradarśane'pi dhūmarahitasya vahnimato'yogolakasya prāganubhūtasya smaraṇāt parvatādau vahnau dṛśyamāne bhavedeva dhūme śaṃśayaḥ |",
    "T16n1289u_001:1970": " tathā pārthivatva lohalekhyatvayoḥ śataśaḥ sahacāradarśane'pi lohalekhyatvābhāvavataḥ pārthivasya vajramaṇeḥ smaraṇe bhavedeva prārthive'pi kvacillohalekhyatve saṃśayaḥ |",
    "T16n1289u_001:1971": " tasmāt yathādarśanamevāśaṅkanīyamiti |",
    "T16n1289u_001:1972": " tādātmyatadutpattisaṃbandhatyāgeneti |",
    "T16n1289u_001:1973": " āśaṅkanīyamityuttareṇānveti |",
    "T16n1289u_001:1974": " tatra prameyatvasya vyabhicāradarśanameveti |",
    "T16n1289u_001:1975": " ayamāśayaḥ --katipayaprameyeṣu bhūyodṛṣṭavahnisāhacaryaṣvapi dṛṣṭādṛṣṭasādhāraṇatvena prameyatvasya prameye dṛśyamāne'pi bhavati yathā vahnau saṃśayastathā katipayadhūmeṣu dṛṣṭakatipayavahnisāhacaryeṣvapi dhūmatvasya dṛṣṭasāhacaryādṛṣṭasāhacaryasādhāraṇatayā prabandhaviśeṣānabhyupagame dṛṣṭe'pi dhūme bhavedeva vahnau śaṃśayaḥ,",
    "T16n1289u_001:1976": " evaṃ katipayakāryeṣu dṛṣṭakartrapekṣeṣvapi kāryatvasya dṛṣṭakartrapekṣādṛṣṭakartrapekṣasādhāraṇatayā dṛśyamāne'pyaṅkurādau kārye bhavedeva kartrapekṣāyāṃ saṃśaya iti yathādarśanameva bhavati saṃśayāvasara iti |",
    "T16n1289u_001:1977": " niranuyojyānuyogalakṣaṇeti |",
    "T16n1289u_001:1978": " nigrahasthāneneti śeṣaḥ |",
    "T16n1289u_001:1979": " saṃdigdhavipakṣavyāvṛttikatve paroktahetoḥ saddūṣaṇe'smābhirāpādite'saddoṣodbhāvanaṃ nāma nigrahasthānamityasmān prati vadan vādī asatyapi nigrahasthāne nigrahasthānamudbhāvayan svavacanena svayameva niranuyojyānuyogalakṣaṇena nigrahasthānena gṛhīto bhavatīti bhāvaḥ |",
    "T16n1289u_001:1980": " “anigrahe nigrahasthānābhiyogo niranuyojyānuyogaḥ“ iti ca niranuyojyānuyogalakṣaṇam | (nyā. sū. a. 5 ā. 2 sū. 23 )",
    "T16n1289u_001:1981": " paroktamīśvarānumānaṃ prakārāntareṇa nirasyati--kiñceti |",
    "T16n1289u_001:1982": " siddhasādhanamiti |",
    "T16n1289u_001:1983": " asarvajñenaikena buddhimatā bahubhirvā taiḥ saṃbhūya kṛtatve'pi siṣādhayiṣitasaṃpattyā'rthāntaramiti yāvat |",
    "T16n1289u_001:1984": " dṛṣṭāntadharmiṇi pramāṇeneti |",
    "T16n1289u_001:1985": " ghaṭādau kulālādyasarvajñakartṛkatayā prasiddhe nityasarvajñaikakartṛkatvasya pramāṇāgamyatvena dṛṣṭāntasya sādhyavikalatayā'naikāntyamiti bhāvaḥ",
    "T16n1289u_001:1986": " atha sāmānyena vyāptimādāyeti |",
    "T16n1289u_001:1987": " sarvajñatvādiviśeṣaṇāviśeṣitabuddhimanmātrakartṛkatvena sāmānyenaiva kāryatvasya vyāptiḥ,",
    "T16n1289u_001:1988": " siddhyati tu viśeṣaḥ sarvajñaikakartṛkatvam |",
    "T16n1289u_001:1989": " katham ? kāryatvasya tṛṇalatātarubhūbhūdharādipakṣadharmatābalāt,",
    "T16n1289u_001:1990": " nahi sarvajñaikakartṛkatvaṃ vinā teṣāṃ kāryatopapadyata iti bhāvaḥ |",
    "T16n1289u_001:1991": " nirasyati--tatra yuktamiti |",
    "T16n1289u_001:1992": " vinā'pi kartuḥ sarvajñatvādiviśeṣaṃ kāryatvasya pakṣadharmatopapadyata eveti kathaṃ pakṣadharmatābalādviśeṣasiddhirityāśayenāha--yenetyādinā",
    "T16n1289u_001:1993": " asarvajñatve'pīti |",
    "T16n1289u_001:1994": " tṛṇādāpi kartā cetkāryatvena siddhyati,",
    "T16n1289u_001:1995": " tena sarvajñena bhāvyamiti ko'yaṃ niyama iti bhāvaḥ |",
    "T16n1289u_001:1996": " ekatvasiddhau hīti |",
    "T16n1289u_001:1997": " tṛṇatarulatābhūbhūdharādīnāṃ sarveṣāmeva kartācedekaḥ syāt tadā tena sarvajñena bhāvyam,",
    "T16n1289u_001:1998": " na caiṣa niyamaḥ,",
    "T16n1289u_001:1999": " tattadupādānādyabhijñaistaistairbahubhiḥ saṃbhūya sarvamidaṃ kṛtamityapi vaktuṃ śakyeta hīti bhāvaḥ |",
    "T16n1289u_001:2000": " anekakartṛkaṃ kāryaṃ nidarśayati--yathā'nekakīṭikāśateti |",
    "T16n1289u_001:2001": " nityaikasarvajñe buddhimati sādhya iti |",
    "T16n1289u_001:2002": " nityaikasarvajñakartṛkatve sādhye ityarthaḥ |",
    "T16n1289u_001:2003": " nityatā cātra janmamaraṇarāhityalakṣaṇā |",
    "T16n1289u_001:2004": " viruddhatāmupapādayati -- anityānekāsarvajñena buddhimatā kāryasvasya vyāptatvāditi |",
    "T16n1289u_001:2005": " yatra kāryatvaṃ tatra nityaikasarvajñakartṛkatvābhāvaḥ |",
    "T16n1289u_001:2006": " yathā ghaṭādi |",
    "T16n1289u_001:2007": " ghaṭādīnāṃ keṣāṃcidekakartṛkatve'pi nityaikasarvajñakartṛkatvaṃ nātsyeva |",
    "T16n1289u_001:2008": " kulālāderasarvajñatvāt janmamaraṇaśālitvācca |",
    "T16n1289u_001:2009": " rathagopurādīnaṃ tu kartāro bahavaḥ,",
    "T16n1289u_001:2010": " asarvajñā anityāśca |",
    "T16n1289u_001:2011": " ato heturviruddha ityarthaḥ |",
    "T16n1289u_001:2012": " upakrāntamupasaṃharati--tasmāt sādhyasādhanayorvyāptirdṛṣṭāntadharmiṇi pramāṇenāvaśyaṃ darśayitavyeti sthitamiti |",
    "T16n1289u_001:2013": " na kevalaṃ bhūyodarśanamātreṇa vyāptiḥ siddhyati,",
    "T16n1289u_001:2014": " pramāṇena tu sā dṛṣṭānte pradarśayitavyā |",
    "T16n1289u_001:2015": " sādhyena saha hetoḥ pratibandhaḥ pramāṇasiddhaḥ kaścidapekṣyate sa ca tādātmyaṃ tadurpattirvā |",
    "T16n1289u_001:2016": " svābhāvikaḥ saṃbandha iti tu na pramāṇasiddham |",
    "T16n1289u_001:2017": " ataḥ kāryatvena karturanumānaṃ nopapadyata iti bhāvaḥ |",
    "T16n1289u_001:2018": " nanu prayogabhedāt sādharmyavadvaidharmyavacceti parārthānumānasya dvaividhyamucyate |",
    "T16n1289u_001:2019": " sāmānyalakṣaṇaṃ tu trirūpaliṅgākhyānaṃ parārthānumānamiti |",
    "T16n1289u_001:2020": " tatra sādharmyavatā tvanvayamātramavagamyate |",
    "T16n1289u_001:2021": " vaidharmyavatā tu vyatirekamātramavagamyate |",
    "T16n1289u_001:2022": " ato naikatra trirūpapratipattiḥ,",
    "T16n1289u_001:2023": " ato lakṣaṇamidamasaṃbhavītyāśaṅkate--nanvityādinā |",
    "T16n1289u_001:2024": " pariharati--naiṣa doṣa ityādinā |",
    "T16n1289u_001:2025": " anvayaścecchabdena gamyate tatra vyatireko'rthādgamyate |",
    "T16n1289u_001:2026": " vyatirekaścecchadbato gamyeta tatrānvayo'thato gamyeta |",
    "T16n1289u_001:2027": " tasmādubhayamapi trirūpākhyāyakaṃ bhavatītyāha--yasmātsādharmyavatītyādinā |",
    "T16n1289u_001:2028": " ārthikatāmupapādayati--vyatirekāgṛhītāviti |",
    "T16n1289u_001:2029": " sāmarthyamiti |",
    "T16n1289u_001:2030": " tadidaṃ sāmarthyamityarthaḥ |",
    "T16n1289u_001:2031": " uktaṃ ca dharmakīrtinā--“sādharmyeṇāpi hi prayoge'rthāt vaidharmyagatiḥ,",
    "T16n1289u_001:2032": " asati tasmin sādhyena hetoranvayābhāvāt,",
    "T16n1289u_001:2033": " tathā vaidharmyeṇāpyanvayagatiḥ asati tasmin sādhyābhāve hetvabhāvasyāsiddheḥ“ iti | (nyā. bi. 109)",
    "T16n1289u_001:2034": " vyākhyātaṃ caitaddharmottarācāryeṇa--'nanu ca sādharmyavati vyatireko noktaḥ |",
    "T16n1289u_001:2035": " vaidharmyavati cānvayaḥ,",
    "T16n1289u_001:2036": " tatkathametattrirūpaliṅgākhyānam' ityādinā (nyā. bi. ṭī. 55)",
    "T16n1289u_001:2037": " sādhyadharmiṇyeveti |",
    "T16n1289u_001:2038": " pakṣaikadeśa evetyarthaḥ |",
    "T16n1289u_001:2039": " antarvyāptipakṣa iti |",
    "T16n1289u_001:2040": " vyāptigrahaṇāya pakṣādanyasyānāśrayaṇādantarvyāptipakṣo'yamityarthaḥ |",
    "T16n1289u_001:2041": " pakṣaikadeśa eva vyāptigrahaṇaṃ parairapīṣyate |",
    "T16n1289u_001:2042": " teṣāṃ bahirvyāptipakṣo'bhimata iti vyāptigrahaṇāya pakṣādanyasyāśrayaṇād bahirvyāptipakṣa ityarthaḥ |",
    "T16n1289u_001:2043": " vyomādikaṃ vimataṃ na sthiraṃ,",
    "T16n1289u_001:2044": " kintu kṣaṇikaṃ sattveneṣyamāṇatvāt,",
    "T16n1289u_001:2045": " yat sattat kṣaṇikaṃ yathā ghaṭa iti bhavati sādharmyadṛṣṭāntaprayoga iti bhāvaḥ |",
    "T16n1289u_001:2046": " vyāptigrāhakaṃ pramāṇaṃ kiṃ?",
    "T16n1289u_001:2047": " āha--prasaṅgaprasaṅgaviparyayābhyāmiti |",
    "T16n1289u_001:2048": " anupadamevopapādayiṣyati svayam |",
    "T16n1289u_001:2049": " tatra śiṃśapātvasya vṛkṣavyavahārayogyatve sādhye dṛṣṭānte pratyakṣānupalambhābhyāṃ vyāptirgrahītavyeti |",
    "T16n1289u_001:2050": " sādharmyadṛṣṭānte pratyakṣeṇānvayāvagamāt vaidharmyadṛṣṭānte'nupalambhena vyatirekāvagamācca pratyakṣeṇānupalbhena ca vyāptyavagama ityarthaḥ",
    "T16n1289u_001:2051": " yadvṛkṣavyavahārayogyatvaṃ yacca śiṃśupātvaṃ tadubhayamapi vṛkṣasya svabhāvaviśeṣa iti śiṃśupāntareṣu sādharmyadṛṣṭānteṣu pratyakṣeṇa tayoranvayāvadhāranāt",
    "T16n1289u_001:2052": " vaidharmyadṛṣṭānteṣu vṛkṣādanyeṣu tayorvyatirekasyānupalanbhenāvadhāraṇāt pratyakṣānupalambhābhyāṃ vyāptyavadhāraṇamiti bhāvaḥ |",
    "T16n1289u_001:2053": " sattvakṣaṇikatvayoriti |",
    "T16n1289u_001:2054": " prasaṅgaprasaṅgaviparyayāvuttaratra 'yaduktaṃ prāgi'tyādinā nidarśanopanyāsamukhenopapādayiṣyati |",
    "T16n1289u_001:2055": " ayamāśayaḥ -- prasaṅgaḥ --prasañjanaṃ,",
    "T16n1289u_001:2056": " yadi kṣāṇikatā na syāt tarhi sattvaṃ na syāt |",
    "T16n1289u_001:2057": " sattvaṃ hyarthakriyākāritvaṃ,",
    "T16n1289u_001:2058": " sthiratvenābhimatasya tannopapadyate iti |",
    "T16n1289u_001:2059": " sthiratvenābhimatasya tadanupapattiścānyato bodhyā |",
    "T16n1289u_001:2060": " ghaṭādiṣu ca bhāveṣu arthakriyāsamartheṣu kṣaṇikatvameveti prasaṅgaviparyayo dṛṣṭaḥ |",
    "T16n1289u_001:2061": " tadidaṃ parābhimatavyomādinityabhāvanirākaraṇaprakaraṇe śāntarakṣitainoktam--",
    "T16n1289u_001:2062": " 'kṣaṇikatvaviyoge tu na sattaiṣāṃ prasajyate |",
    "T16n1289u_001:2063": " krameṇa yugapaccāpi yasmādarthakriyākṛtaḥ ||",
    "T16n1289u_001:2064": " na bhavanti sthirā bhāvā nissattvāste tato matāḥ |'",
    "T16n1289u_001:2065": " iti (tattvasaṃ. 143)",
    "T16n1289u_001:2066": " vyākhyātaṃ ca kamalaśīlena--'kathaṃ punasya hetorvyāptiḥ siddhetyāha--kṣaṇikatvaviyogetvidyādi |",
    "T16n1289u_001:2067": " ' iti (tatvasaṃ. pañci. 143)",
    "T16n1289u_001:2068": " sthiratayā'bhimateṣu bhāveṣvarthakriyāsāmarthyaṃ nopapadyata ityetat 'tathāhī'tyādinā'sā ca sthireṣu bhāveṣu na ghaṭete'tyantena granthena vistaraśa upapāditam (tattvasaṃ. pañci. 144)",
    "T16n1289u_001:2069": " sādhyaviparyayabādhakapramāṇena veti |",
    "T16n1289u_001:2070": " sarveṣāmeva ghaṭādīnāṃ bhāvānāṃ sattvena kṣaṇikatve sādhye sādhyaviparyaye sthiratve yad bādhakaṃ pramāṇaṃ kramayaugapadyanivṛttilakṣaṇaṃ tena vipakṣe parābhimate vyomādau vastutvāvastutvābhyaṃ vikalpyamāne sati vyāptiravadhāryata ityarthaḥ |",
    "T16n1289u_001:2071": " ayamāśayaḥ--sarvaṣāmeva bhāvānāṃ kṣaṇikatve sādhye sapakṣāsaṃbhavena yanna kṣaṇikaṃ tanna sat yathā parābhimataṃ vyomādīti vyatirekavyāptiravadhāryā",
    "T16n1289u_001:2072": " nanu satā kṣaṇikena bhāvyamiti ko'yaṃ niyamaḥ ? |",
    "T16n1289u_001:2073": " ghaṭādayaḥ santo'pyakṣaṇikā eva kiṃ na syuriti tu nāśaṅkanīyam |",
    "T16n1289u_001:2074": " yadvevaṃ sattvamapyeṣāṃ mā bhūt |",
    "T16n1289u_001:2075": " sattvaṃ hyarthakriyākāritvaṃ |",
    "T16n1289u_001:2076": " arthakriyāḥ kurvadakhilaṃ krameṇa yugapadvā kuryāt |",
    "T16n1289u_001:2077": " sthiratva bhāvānāmubhayathā'pi tanna ghaṭate,",
    "T16n1289u_001:2078": " tasmād vyomādīnāmivāvastutaivāpatet |",
    "T16n1289u_001:2079": " atha teṣāṃ vastutve kṣaṇikaireva tarbhāvyamiti |",
    "T16n1289u_001:2080": " nanu vyomādisthirabhāvamanaṅgīkurvatāṃ mate vyomādervipakṣasyāprasiddhervipakṣe dharmiṇīti kathamucyate |",
    "T16n1289u_001:2081": " satyam |",
    "T16n1289u_001:2082": " atāpi nāsaṅgatiḥ na hyatra vaidharmyadṛṣṭāntenāvaśyaṃ vastubhūtena bhāvyam |",
    "T16n1289u_001:2083": " tathācoktam",
    "T16n1289u_001:2084": " 'tasmādvaidharmadṛṣṭānte neṣṭo hetoranāśrayaḥ |'",
    "T16n1289u_001:2085": " iti | udāhṛtaṃ caitat kamalaśīlena (tatvasaṃ. pañci. 145)",
    "T16n1289u_001:2086": " trividhapratyakṣānupalambheneti |",
    "T16n1289u_001:2087": " pratyakṣaṃ cānupalambhaśca tayoḥ samāhāraḥ pratyakṣānupalambhaṃ tena |",
    "T16n1289u_001:2088": " tatra pratyakṣamekanupalambhau dvāviti samudāyasyāvayavabhedāt traividhyam,",
    "T16n1289u_001:2089": " pratyakṣānupalambhalakṣaṇakāraṇatrikeṇa kāryakāraṇabhāvāvadhārād vyāptyavadhāraṇamiti yāvat |",
    "T16n1289u_001:2090": " ayamāśayaḥ--kāryakāraṇabhāgrāhakāvanvayavyatirekau,",
    "T16n1289u_001:2091": " tatrānvayaḥ pratyakṣeṇa gamyate |",
    "T16n1289u_001:2092": " vyatireko'nupalambhena |",
    "T16n1289u_001:2093": " dhūmaḥ sati vahnāvupalabhyate ityetat pratyakṣam |",
    "T16n1289u_001:2094": " asati nopalabhyata ityayamanupalambhaḥ |",
    "T16n1289u_001:2095": " ayaṃ cānupalambhaḥ prāk paścācca,",
    "T16n1289u_001:2096": " utpatteḥ prāk kāraṇasya vahnerabhāvāt |",
    "T16n1289u_001:2097": " paścācca kāraṇe vahnau vinaṣṭe,",
    "T16n1289u_001:2098": " evaṃ pūrvāparakālabhedāt anupalambhadvaividhyam |",
    "T16n1289u_001:2099": " āhatya pratyakṣānupalambhalakṣaṇakāraṇatrikeṇa kāryakāraṇabhāvāvadhāraṇadvārā bhavati vyāptyavadharaṇamiti |",
    "T16n1289u_001:2100": " 'yadā dhūmastadā vahniḥ,",
    "T16n1289u_001:2101": " yadā na vahnistadā na dhūma' iti kālata upalambhānupalambhābhyāṃ traividhyamuktam |",
    "T16n1289u_001:2102": " atha 'yatra dhūmastatra vahniryatra na vahnistatra na dhūmaḥ' iti deśata upalambhānupalambhābhyāṃ dvābhyāṃ militāste trayaḥ kāryakāraṇabhāvāvadhāraṇe kāraṇamiti bhavati kāraṇapañcakamityabhipretyāha--pañcavidhapratyakṣamupalambhato veti |",
    "T16n1289u_001:2103": " vyāptyavadhāraṇe kāraṇamuktkā'navadhāraṇe doṣamāha--vyāptyaniścaye'naikāntiko doṣa iti |",
    "T16n1289u_001:2104": " ghaṭavaditi |",
    "T16n1289u_001:2105": " vaidharmyadṛṣṭānto'yam |",
    "T16n1289u_001:2106": " ayaṃ heturiti |",
    "T16n1289u_001:2107": " sādhyasya sapakṣeṃiścayāt vipakṣe sādhanābhāvasya sato'pi sādhyābhāvaprayuktatvāniścayāt jīvaccharīre sātmakatvasādhanāya paraiḥ prayujyamānaḥ saprāṇatvaheturasādhāraṇa iti bhāvaḥ |",
    "T16n1289u_001:2108": " paramatenāha--aparaścāsādhāraṇa iti |",
    "T16n1289u_001:2109": " yathā'nityaḥ śabdaḥ śrāvaṇatvāditi |",
    "T16n1289u_001:2110": " pakṣamātravṛttitvāditi yāvat |",
    "T16n1289u_001:2111": " ghaṭavadākāśavaditi |",
    "T16n1289u_001:2112": " kramātsapakṣavipakṣayornirdeśaḥ |",
    "T16n1289u_001:2113": " nanu yadyetat pramāṇaṃ neti |",
    "T16n1289u_001:2114": " yadanekagataṃ tadanekam anekavṛtti ca sāmānyam yat sat tat kṣaṇikam sacca vyometi vadadbhirasmābhiḥ sāmānyaṃ vyoma vā'bhyupagamya tatra darmaviśeṣasya sādhanāya neha vyāptiḥ pramāṇīkriyate,",
    "T16n1289u_001:2115": " tayoranabhyupagamāditi cet kimartho'yaṃ vyāpyavyāpakabhāvopanyāsa iti bhāvaḥ |",
    "T16n1289u_001:2116": " vyāptismaraṇārthamiti |",
    "T16n1289u_001:2117": " ayamāśayaḥ--yadanekagataṃ tadanekaṃ,",
    "T16n1289u_001:2118": " tasmāt anekagataṃ sāmānyamiṣyatā sāmānyamanekameveṣṭavyam ekaṃtaditi vadatā'nekagatamityetadvā parityājyam,",
    "T16n1289u_001:2119": " iti paraṃ pratyaniṣṭe āpādayitavye'nekagatatvānekatvayorvyāpyavyāpakabhāve aniṣṭāpādakāṃśe'nekānugataikasāmānyavādinaṃ prati pradarśite ekatvaṃ vā parityājyaṃ,",
    "T16n1289u_001:2120": " anekasamavetatvaṃ vā neṣṭavyamityāpādanīyāniṣṭāṃśaḥ smārito bhavet |",
    "T16n1289u_001:2121": " yathā katipayavahnidhūmavyaktīnāṃ katipayasthāneṣu yathā mahānasa ityekāṃśabodhane sakalavahnidhūmayoravinābhāva upapādyaḥ smārito bhavati tatheti",
    "T16n1289u_001:2122": " idaṃ cāniṣṭāpādanaṃ parābhimatasāmānyapratiṣedhārthaṃ paryavasyatīti |",
    "T16n1289u_001:2123": " vādineti | vijigīṣukathāyāṃ vādinā svapakṣasthāpanāya prayogaḥ kartavyaḥ,",
    "T16n1289u_001:2124": " svārthaparārthānumānanirūpaṇena tatra yajjñātavyaṃ tadavabodhitaṃ bhavati |",
    "T16n1289u_001:2125": " atha paroktahetau doṣodbhāvanaṃ vidheyam,",
    "T16n1289u_001:2126": " tadavabodhanāyāyamupakrama iti hetvābhāsanirūpaṇe saṅgatiḥ pradarśitā bhavati |",
    "T16n1289u_001:2127": " nyūnatādyuktiriti |",
    "T16n1289u_001:2128": " nyūnatā--hetoravaśyāpekṣite rūpatraye'nyatamasya nyūnatā |",
    "T16n1289u_001:2129": " sandigdhasādhyadharmo hīti |",
    "T16n1289u_001:2130": " siddhasya sādhane siddhasādhanaṃ nāma nigrahasthānāntaramiti pare |",
    "T16n1289u_001:2131": " trirūpaṃ tu liṅgaṃ,",
    "T16n1289u_001:2132": " triṣvanyatamaṃ ca pakṣasattvaṃ |",
    "T16n1289u_001:2133": " pakṣaśca saṃdigdhasādhyadharmā,",
    "T16n1289u_001:2134": " sādhyaṃcenniścitaṃ sandigdhasādhyakatvābhāvena pakṣasattvasya rūpasyāsaṃbhavāt hetulakṣaṇaṃ nāstītyasiddhāveva samāveśānna nigrahasthānāntaramiti",
    "T16n1289u_001:2135": " hetoranāśrayo vyastaḥ--hetorvaiyarthyaṃ nirastam |",
    "T16n1289u_001:2136": " nahi sāmarthyaṃ nāma svarūpādanyaditi |",
    "T16n1289u_001:2137": " samarthe vastuni sāmarthyaṃ nāma na vastusvarūpādbhinnaḥ kaścana dharmaḥ,",
    "T16n1289u_001:2138": " vastusvarūpameva tu tat |",
    "T16n1289u_001:2139": " tasminnasati vastveva netyuktaṃ bhavatīti hetorasāmarthye'vastutvameva tasyeti svarūpāsiddhāveva tasyāntarbhāva iti bhāvaḥ |",
    "T16n1289u_001:2140": " yathā sarvagata ātmeti |",
    "T16n1289u_001:2141": " ātmeti pakṣanirdeśaḥ |",
    "T16n1289u_001:2142": " sarvagata iti sādhyanirdeśaḥ |",
    "T16n1289u_001:2143": " tadiha bauddhasyātmaiva nāsaddha iti |",
    "T16n1289u_001:2144": " pakṣeṇa hyubhayasaṃpratipannena bhāvyam |",
    "T16n1289u_001:2145": " kiṃ punarasya sarvadeśopalabhyamānaguṇakatvaṃ setsyatīti |",
    "T16n1289u_001:2146": " pakṣatayo'bhimatatasyā''tmana evāsiddhau taddharmatayā'bhimatasya hetoḥ kva siddhiriti kaimutikanyāyenāsiddhirityuktaṃ bhavati |",
    "T16n1289u_001:2147": " pakṣasyāsiddhimupapādayati--tathā hītyādinā |",
    "T16n1289u_001:2148": " yacca mānasena pratyakṣeṇātmanaḥ siddhiriti,",
    "T16n1289u_001:2149": " tannirasyati--mānasasyāpīti |",
    "T16n1289u_001:2150": " satyaṃ, bhavatyahamiti pratyayaḥ,",
    "T16n1289u_001:2151": " sa na kevalamahamityetāvanmātrāvalambanaḥ,",
    "T16n1289u_001:2152": " gauro'haṃ,",
    "T16n1289u_001:2153": " sthūlo'haṃ,",
    "T16n1289u_001:2154": " kṛśo'haṃ,",
    "T16n1289u_001:2155": " gacchāmyahamiti sthaulyādibāhyadharmāvalambana eva,",
    "T16n1289u_001:2156": " tasmādahamarthena tadanuguṇena dharmiṇā śarīreṇaiva bhāvyamiti bhāvaḥ |",
    "T16n1289u_001:2157": " bhākto yukta iti |",
    "T16n1289u_001:2158": " bhāktatāśrayaṇameva yuktamityarthaḥ |",
    "T16n1289u_001:2159": " skhaladvṛttitvaprasaṅgāditi |",
    "T16n1289u_001:2160": " āha ca kamalaśīlaḥ--'yadyayaṃ gauṇaḥ syāt tadā skhaladvṛttirbhavet |",
    "T16n1289u_001:2161": " nahi loke siṃhamāṇavakayormukhyāropitayordvayorapi siṃha ityaskhalitā buddhirbhavati |",
    "T16n1289u_001:2162": " madīyāḥ śarīrādaya iti vyatirekadarśanāt skhaladvṛttirahaṃkāraḥ śarīrādiriti cenna |",
    "T16n1289u_001:2163": " ātmanyapi skhaladvṛttitva-prasaṅgāt |",
    "T16n1289u_001:2164": " tatrāpi hi madīya ātmeti vyatireko dṛśyate |",
    "T16n1289u_001:2165": " kalpito'tra bheda iti ceditaratrāpi samānamastu' |",
    "T16n1289u_001:2166": " iti |",
    "T16n1289u_001:2167": " (tatvasaṃ. pañci. 90)",
    "T16n1289u_001:2168": " kāryasvabhāvaliṅgābhāvāditi |",
    "T16n1289u_001:2169": " kāryasya svabhāvasya vā liṅgasyābhāvādityarthaḥ |",
    "T16n1289u_001:2170": " tayorabhāvamevopapādayati--nityaparokṣeṇetyādinā |",
    "T16n1289u_001:2171": " sati tasminnidaṃ kāryaṃ,",
    "T16n1289u_001:2172": " asati ca tasminnedaṃ ityanvayavyatirekasacāradarśane hi tasyedaṃ kāryamiti vijñāyeta |",
    "T16n1289u_001:2173": " nityatayā parokṣatayā cābhyupagatasya deśakālaparicchedābhāvenānvayatirekopalambhābhāvānna kāryaliṅgasiddhiḥ,",
    "T16n1289u_001:2174": " ātmana evāsiddheḥ kaḥ svabhāvaliṅgasya prasaṅga iti bhāvaḥ |",
    "T16n1289u_001:2175": " anyetāpi liṅgeneti |",
    "T16n1289u_001:2176": " jīvaccharīraṃ sātmakaṃ prāṇādimattvāditi yadanumānaṃ pradarśitaṃ tatra sādhyasyātmano'siddhatayā na tena hetorvyāptirniścīyeteti na tadanumānamātmasādhanāya prabhavatīti bhāvaḥ |",
    "T16n1289u_001:2177": " na kā'pi vipratipattiriti |",
    "T16n1289u_001:2178": " asmadabhyupagatā kṣaṇikavijñānadhīreva bhavatā''tmeti śabdāntareṇa vyavahriyata iti nātra no vipratipattiriti bhāvaḥ |",
    "T16n1289u_001:2179": " nanu vyāptyasiddhirapi dūṣaṇamiti |",
    "T16n1289u_001:2180": " sopādhikatvena vyāpyatvāsiddhiriti pararasiddhāvantarbhāvyamānā yā vyāpyatvāsiddhiḥ sā kuto nokteti bhāvaḥ |",
    "T16n1289u_001:2181": " na svalakṣaṇābhyāmiti |",
    "T16n1289u_001:2182": " sarvameva hi vastu svalakṣaṇam |",
    "T16n1289u_001:2183": " svameva lakṣaṇaṃ yasya tat,",
    "T16n1289u_001:2184": " nānyenānugatena sāmānyena lakṣyate |",
    "T16n1289u_001:2185": " tasmāt sarvameva kṣaṇikaṃ tattadvyaktilakṣaṇameva |",
    "T16n1289u_001:2186": " tāsāṃ ca tattadvyaktīnāṃ deśakālabhedena paricchedena paricchinnatayā tattadvayaktīnāmeva sāhacaryagrahāt sāmānyānavalambhinī vyāptirnaiva siddhayet",
    "T16n1289u_001:2187": " sāmānyamukhenaiva hi vyāptirgrāhyeti bhāvaḥ |",
    "T16n1289u_001:2188": " tatra yadi sādhanaṃ sādhyena vyāptamityādi |",
    "T16n1289u_001:2189": " upādhiparijñānapūrvakaṃ vā'nyathā vā sādhane sādhyavyāptyuparodhagrahe syādevānaikāntikateti vyabhicāronnāyakatāmātreṇa na doṣāntarateti bhāvaḥ",
    "T16n1289u_001:2190": " nanu sāmānyamanabhupagacchatāṃ sāmānyamukhenaiva vyāptigraha ityetat kathaṃ syāditi śaṅkate--nānvatyādinā |",
    "T16n1289u_001:2191": " samādhatte--naiva doṣa iti |",
    "T16n1289u_001:2192": " nanvapoha iti saṃjñābhedamātram,",
    "T16n1289u_001:2193": " anekānugataṃ tvabhyupagamyate tvayā'pītyāśaṅkāṃ pariharannāha--nanu ko'yamapoho nāmetyādinā |",
    "T16n1289u_001:2194": " bāhya eveti |",
    "T16n1289u_001:2195": " yo'bhyupagato bāhyo gavādiḥ sa eva,",
    "T16n1289u_001:2196": " nānyat sāmānyaṃ parairiveṣyata iti bhāvaḥ |",
    "T16n1289u_001:2197": " apohaśca paryudāsataḥ prasajyapratiṣedhataśca bhavati dvedhā |",
    "T16n1289u_001:2198": " paryudāsaśca bhavati dvedhā--arthātmā buddhyātmā ceti |",
    "T16n1289u_001:2199": " tathā coktam--",
    "T16n1289u_001:2200": " “tathāhi dvividho'pohaḥ paryudāsaniṣedhataḥ |",
    "T16n1289u_001:2201": " dvividhaḥ paryudāso'pi buddhyātmārthātmabhedataḥ ||“",
    "T16n1289u_001:2202": " iti (tatvasaṃ. 396)",
    "T16n1289u_001:2203": " tatra prathamamarthātmātmakamapohaṃ vyācaṣṭe--apohyeta'nyasmāditi |",
    "T16n1289u_001:2204": " anyasmāt mahiṣāderanyad vijātīyaṃ śābaleyādi apohyate vyāvartyate iti seyaṃ vyāvṛttirapohaḥ |",
    "T16n1289u_001:2205": " sā ceyaṃ vyāvṛttiḥ śābaleyādyātmaiva,",
    "T16n1289u_001:2206": " abhāvasyāvastutvādinyarthaḥ |",
    "T16n1289u_001:2207": " yadyapi na śābaleyātmā bāhuleyaḥ,",
    "T16n1289u_001:2208": " navā bāhuleyātmā śābaleyaḥ,",
    "T16n1289u_001:2209": " athāpyubhāvapyagonivṛttyātmānau tu |",
    "T16n1289u_001:2210": " anūditaṃ caitat |",
    "T16n1289u_001:2211": " “yadrūpaṃ śābaleyasya bāhuleyasya nāsti tat |",
    "T16n1289u_001:2212": " bāhuleyasya yadrūpaṃ śābaleyasya nāsti tat ||",
    "T16n1289u_001:2213": " atadrūpaparāvṛttirdvayorapi samā matā ||“",
    "T16n1289u_001:2214": " iti | catadrūpaparāvṛttiḥ--agovyāvṛttiḥ |",
    "T16n1289u_001:2215": " apohaścārthātmā buddhyātmā ceti dvedhā bhavati |",
    "T16n1289u_001:2216": " tatra prathamamarthātmoktaḥ,",
    "T16n1289u_001:2217": " atha buddhyātmānamāha--yathāpratibhāsamityādinā |",
    "T16n1289u_001:2218": " śābaleyabāhuleyādīn viśeṣān paśyataḥ svalakṣaṇairata eva mitho bhinnairapi tairyathāpratibhāsamarthapratibhāsātmā buddhāvākāra udbhavati |",
    "T16n1289u_001:2219": " so'yamapoha ucyate iti bhāvaḥ |",
    "T16n1289u_001:2220": " nanu kathamasminnapoha iti saṃjñā ?",
    "T16n1289u_001:2221": " tatrāha -- apohyate pṛthakkriyate'sminniti | uktaṃ ca--",
    "T16n1289u_001:2222": " “ekapratyavamarśasya yā uktā hetavaḥ purā |",
    "T16n1289u_001:2223": " abhayādisamā arthāḥ prakṛtyaivānyabhedinaḥ ||",
    "T16n1289u_001:2224": " tānupāśritya yajjñāne bhātyarthapratibimbakam ||",
    "T16n1289u_001:2225": " kalpake'rthātmatābhāve'pyarthā ityeva niścitam ||",
    "T16n1289u_001:2226": " pratibhāsāntarād bhedādanyavyāvṛttavastunaḥ ||",
    "T16n1289u_001:2227": " prāptihetutayā'śliṣṭavastudvārā gaterapi ||",
    "T16n1289u_001:2228": " vijātīyaparāvṛttaṃ tat phalaṃ yatsvalakṣaṇam ||",
    "T16n1289u_001:2229": " tasminnadhyavasāyādvā tādātmyenāsya viplutaiḥ ||",
    "T16n1289u_001:2230": " tatrānyāpoha ityeṣā saṃjñoktā sanibandhanā || “",
    "T16n1289u_001:2231": " iti (tatvasaṃ. 317)",
    "T16n1289u_001:2232": " darśitaṃ cārthātmanaḥ svarūpaṃ tatraiva--",
    "T16n1289u_001:2233": " “svalakṣaṇe'pi taddhetāvanyaviśleṣabhāvataḥ“ | iti |",
    "T16n1289u_001:2234": " atha prasajyapratiṣedharūpamapohamāha--yathātattvamiti |",
    "T16n1289u_001:2235": " prasajyarūpo'poha iti |",
    "T16n1289u_001:2236": " prasajyepratiṣedharūpo'poha ityarthaḥ |",
    "T16n1289u_001:2237": " uktaṃ caitat --",
    "T16n1289u_001:2238": " 'prasajyapratiṣedhaśca gauragaurna bhavatyayam |",
    "T16n1289u_001:2239": " ativispaṣṭa evāyamanyāpoho'vagamyate ||",
    "T16n1289u_001:2240": " ' iti (tatvasaṃ. 318)",
    "T16n1289u_001:2241": " nivṛttimātramiti |",
    "T16n1289u_001:2242": " na tu nivṛttaḥ sa hi paryudāsa iti yāvat |",
    "T16n1289u_001:2243": " prasajyapratiṣedhena hyapohanamavagamyate ityāha--apohanamapoha iti kṛtveti |",
    "T16n1289u_001:2244": " prasajyapratiṣedharūpāpohapakṣe gauriti pratītau kevalo vidhiḥ svalakṣaṇātmā viṣayo bhavatītyāgataṃ na tvapoha ityāśayenāśaṅkate--nanvityādinā",
    "T16n1289u_001:2245": " samādhatte neti |",
    "T16n1289u_001:2246": " yadyapi prasajyapratiṣedhātmā'poho'pohanameva,",
    "T16n1289u_001:2247": " pratyaye viṣayastu tadviśiṣṭo vidhireva,",
    "T16n1289u_001:2248": " na kevalaṃ vidhirityarthaḥ |",
    "T16n1289u_001:2249": " uktārthadārḍhyārya pareṣāṃ mataṃ nirasyannāha yattviti |",
    "T16n1289u_001:2250": " na gavātmā'gavātmeti |",
    "T16n1289u_001:2251": " gavātmāyaṃ,",
    "T16n1289u_001:2252": " nāgavātmā--nāgauḥ,",
    "T16n1289u_001:2253": " iti prasajyapratiṣedhalakṣaṇo'pohaḥ sāmarthyāt--arthāpatteḥ paścāt pratīyate,",
    "T16n1289u_001:2254": " prathamaṃ tu vidhereva vastunaḥ svalakṣaṇasyaivetyarthaḥ |",
    "T16n1289u_001:2255": " tadidaṃ matadvayaṃ lokānubhavaviruddhamityāha--tannetyādinā |",
    "T16n1289u_001:2256": " nanu śābde vyavahāre gaurityeva śabda uccāryate,",
    "T16n1289u_001:2257": " nānyāpoḍha iti śabdaḥ,",
    "T16n1289u_001:2258": " kathamanyāpoḍhasya śabdataḥ pratipattirbhavet ;",
    "T16n1289u_001:2259": " anyaḥ śabdaḥ,",
    "T16n1289u_001:2260": " anyasyārthasya tu pratipattiriti kathamityāśayena śaṅkate--yadyapīti |",
    "T16n1289u_001:2261": " apoha eva śabdārtha ityāśayena pariharati--tathā'pīti |",
    "T16n1289u_001:2262": " śabdādarthapratipattikāla evāpoho'pi pratipadyetetyetad draḍhayannāha--yathācetyādinā |",
    "T16n1289u_001:2263": " pratyakṣasyeti |",
    "T16n1289u_001:2264": " gāṃ paśyan puruṣaḥ sapadi nāyamaśva iti prasajyapratiṣedhalakṣaṇamabhāvaṃ gṛhṇātyeva,",
    "T16n1289u_001:2265": " pratyakṣaṃ tu svayaṃ vikalparahitaṃ,",
    "T16n1289u_001:2266": " vikalpotpādanaśaktimat,",
    "T16n1289u_001:2267": " vikalpotpādanaśaktimattaiva tu vikalpagrāhitā pratyakṣasya,",
    "T16n1289u_001:2268": " ataeva bhavati gāṃ purataḥ sthitāṃ paśyataḥ sapadi nāyamaśva ityadhyavasāya iti bhāvaḥ |",
    "T16n1289u_001:2269": " tathā vikalpānāmapīti |",
    "T16n1289u_001:2270": " vikalpāḥ--śabdājjāyamānā bodhāḥ |",
    "T16n1289u_001:2271": " pratyakṣamekaṃ nāmajātyādikalpanāhīnam,",
    "T16n1289u_001:2272": " anyat sarvameva jñānamanumānaṃ vā śābdaṃ vā bhavati vakalpātmakameva |",
    "T16n1289u_001:2273": " teṣāmeṣāṃ śābdānāṃ vikalpānāmeṣā tadanurūpānuṣṭhānajananaśaktiḥ,",
    "T16n1289u_001:2274": " anuṣṭhānaṃ pravṛttinivṛttyātmakam,",
    "T16n1289u_001:2275": " sā śaktirevāpohalakṣaṇābhāvagrahaṇamucyate |",
    "T16n1289u_001:2276": " apohādhyavasāya iti yāvat |",
    "T16n1289u_001:2277": " tasmāt gāmānayeti śabdaṃ śṛṇvataḥ puruṣasya sapadi bhavatyapoḍhādhyavasāyaḥ,",
    "T16n1289u_001:2278": " yathādhyavasāyaṃ ca pravartate,",
    "T16n1289u_001:2279": " ataḥ śabdānāmapoḍhe saṅketa iti susthitamiti bhāvaḥ |",
    "T16n1289u_001:2280": " śabdārthayorvācyavācakabhāvasvarūpamavadhārayati--tasmāt sthitametaditi |",
    "T16n1289u_001:2281": " adhyavasāyādeveti |",
    "T16n1289u_001:2282": " apohādhyavāsāyādevetyarthaḥ |",
    "T16n1289u_001:2283": " śabdena bhavatyadhyavasāyaḥ,",
    "T16n1289u_001:2284": " tasmādevāpoḍho bāhyārthaḥ śabdavācyo bhavatītyarthaḥ |",
    "T16n1289u_001:2285": " bāhyārthapratipattyādhāyakāpohādhyavasāyaprayojakataiva śabdasya bāhyārthavācakateti yāvat |",
    "T16n1289u_001:2286": " natu svalakṣaṇaparisphūrttyeti |",
    "T16n1289u_001:2287": " na pratyakṣeṇeva svalakṣaṇaparisphūrttyādhānenetyarthaḥ |",
    "T16n1289u_001:2288": " tatra kāraṇamāha--pratyakṣavaditi |",
    "T16n1289u_001:2289": " atrāptasaṃvādamāha--yadāheti |",
    "T16n1289u_001:2290": " avyāpṛtākṣasya śabdena śabdārthayorvācyavācakabhāvatattvaṃ śāntarakṣitena nirūpitam--",
    "T16n1289u_001:2291": " 'tatrāyaṃ prathamaḥ śabdairapohaḥ pratipādyate |",
    "T16n1289u_001:2292": " bāhyārthādyavasāyinyā buddheḥ śabdāt samudbhavāt |",
    "T16n1289u_001:2293": " tadrūpapratibimbasya dhiyaḥ śabdācca janmani |",
    "T16n1289u_001:2294": " vācyavācakabhāvo'yaṃ jāto hetuphalātmakaḥ | '",
    "T16n1289u_001:2295": " iti tattvasaṃ. pa. 318-319",
    "T16n1289u_001:2296": " vyākhyātaṃ ca kamalaśīlena--'prathama iti |",
    "T16n1289u_001:2297": " yathoktārthapratibimbātmā |",
    "T16n1289u_001:2298": " (yathoktārthaśca paryudāsātmako'pohaḥ)",
    "T16n1289u_001:2299": " tatra kāraṇamāha--bāhyārthādhyavasāyinyetyādi |",
    "T16n1289u_001:2300": " ya eva hi śabde jñāne pratibhāsate sa eva śabdārtho yuktaḥ,",
    "T16n1289u_001:2301": " na cātra prasajyapratiṣedhādhyavasāyo'sti,",
    "T16n1289u_001:2302": " ncāpīndriyajñānajatsvalakṣaṇapratibhāsaḥ, kiṃ tarhi?",
    "T16n1289u_001:2303": " bāhyārthādhyavasāyinī kevalaṃ śābdī buddhirupajāyate,",
    "T16n1289u_001:2304": " tena tadevārthapratibimbakaṃ śābde jñāne sākṣāt tadātmatayā pratibhāsanācchābdo'rtho yukto nānya iti bhāvaḥ |",
    "T16n1289u_001:2305": " yaścāpi śabdasyārthena saha vācyavācakabhāvalakṣaṇaḥ saṃbandhaḥ prasiddho nāsau kāryakāraṇabhāvādanyo'tratiṣṭhate;",
    "T16n1289u_001:2306": " api tu kāryakāraṇabhāvātmaka eveti darśayati--tadrūpapratibimbasyatyādi |",
    "T16n1289u_001:2307": " tat adhyavasitabahirbhāvalakṣaṇaṃ rūpaṃ svabhāvo yasya tattathoktam,",
    "T16n1289u_001:2308": " tadrūpaṃ ca tat pratibimbaṃ ceti samāsaḥ |",
    "T16n1289u_001:2309": " tasya tadrūpapratibambasya dhiyaḥ saṃbandhinaḥ śabdāt janmanyutpāde sati sa vācyavācakalakṣaṇo nirūpyamāṇaḥ kāryakāraṇabhāvātmaka eva jātaḥ",
    "T16n1289u_001:2310": " tathāhi--śabdaḥ pratibimbasya janakatvādvācaka ucyate,",
    "T16n1289u_001:2311": " tacca pratibimbaṃ śabdena janyamānatvādvācyam |",
    "T16n1289u_001:2312": " ' iti (tattvasaṃ. pa. 318-319)",
    "T16n1289u_001:2313": " tattvataḥ svalakṣaṇasya śabdavācyatve doṣamāha--kiñceti |",
    "T16n1289u_001:2314": " idaṃ ca śabdaprāmāṇyamanabhyupagacchataḥ svasamayaniṣṭhān prati pratipādyate |",
    "T16n1289u_001:2315": " ayamāśayaḥ --yadi śabdasya tattvato bāhyārthavācakatā sākṣādiṣyeta,",
    "T16n1289u_001:2316": " tadā tasminnarthe śabdasya prāmāṇyāpātena śabdapramāṇato'vagatasyārthasya sattvaviniścayāt ' ayaṃ gaurastī' ti astipadaprayogo vyarthaḥ,",
    "T16n1289u_001:2317": " nāstīti cānupapannamiti |",
    "T16n1289u_001:2318": " upasaṃharati tasmānna svalakṣaṇamiti |",
    "T16n1289u_001:2319": " śabdaśravaṇasamantaraṃ yathāsaṅketaṃ samupajātāduktalakṣaṇādhyavasāyādbhavati bāhyārthāvabodhaḥ tasya sattā tu nāvagamyate,",
    "T16n1289u_001:2320": " ata stadavabhdhanāyāstīti padaprayotopapattiḥ |",
    "T16n1289u_001:2321": " uktamarthaṃ śaṅkātatparihāramukhena viśadayati--nanviti |",
    "T16n1289u_001:2322": " pratyakṣāt śābde vaiṣamyamāha--pratyakṣyasyāniścayātmakatvādityādinā |",
    "T16n1289u_001:2323": " vikalpasya tviti |",
    "T16n1289u_001:2324": " pratyakṣaṃ hi svalakṣaṇamātraṃ gṛhṇāti,",
    "T16n1289u_001:2325": " naikamapi vikalpaṃ anyattu vikalpaviśiṣṭameva,",
    "T16n1289u_001:2326": " ata eva pratyakṣādanyadviniścayātmakameveti,",
    "T16n1289u_001:2327": " śabdasya cedbāhyārthe sākṣādvācakatā,",
    "T16n1289u_001:2328": " tena tadarthāvabodho viniścayātmaka eva syāt,",
    "T16n1289u_001:2329": " tathā ca svalakṣāṇasya tadarthasya sattā tenaivāvadhṛteti na tadavabodhanāya astītipadāpekṣeti bhāvaḥ |",
    "T16n1289u_001:2330": " na kiñcitpramāṇamupalabhāmaha--iti |",
    "T16n1289u_001:2331": " pramāṇāsaṃbhavamevopapādayati--tathāhītyādi nā |",
    "T16n1289u_001:2332": " yā vyaktiryenendriyeṇa gṛhyate tanniṣṭhā jātirapi tenaivendriyeṇa gṛhyata ityeṣa pareṣāṃ svagoṣṭhīniṣṭhaḥ samayaḥ kevalam,",
    "T16n1289u_001:2333": " na hyunmīlitanayanaṃ paśyato'pi puṃso nīlādivarṇāt sāsnālāṅgūlādisanniveśaviśeṣalakṣaṇākṛteścānyannayanapathe'vatarati |",
    "T16n1289u_001:2334": " tat sāmānye na pratyakṣaṃ pramāṇamiti bhāvaḥ |",
    "T16n1289u_001:2335": " nanu mā bhūt sāmānye pratyakṣaṃ,",
    "T16n1289u_001:2336": " athāpi gamekāṃ purataḥ paśyato'nubhūtānekagovyakteḥ puṃso bhavati kaścidekākāraparāmarśalakṣaṇaḥ pratyayaḥ,",
    "T16n1289u_001:2337": " tatra cālambanaṃ kimapi nimittaṃ kalpanīyam,",
    "T16n1289u_001:2338": " anyathā tadanupapattestadeva ca sāmānyamityāśayena pareṇa kriyamānāmāśaṅkāmanūdya nirasyati--naceti |",
    "T16n1289u_001:2339": " vyaktibhya eva svahetudattaśaktibhya iti |",
    "T16n1289u_001:2340": " gavādivyaktayaḥ svahetubhyo jāyamānāṃ śaktiviśeṣaviśiṣṭā eva jāyante,",
    "T16n1289u_001:2341": " yayā mitho bhinnā api gośabdābhilapyāḥ kāścideva vyaktayo gaurityekākāraparāmarśe hetavo bhavanti,",
    "T16n1289u_001:2342": " tasmānnaikākāraparāmarśapratyayopapattaye sāmānyamālambanāntaraṃ kalpanīyamiti bhāvaḥ |",
    "T16n1289u_001:2343": " bhinnānāmapi satāṃ kathamekākāraparāmarśapratyahetutvamityatrāha--bhede'pītyādi |",
    "T16n1289u_001:2344": " atrāptasaṃvādamāha--bhede'pi niyatāḥ keciditi |",
    "T16n1289u_001:2345": " indriyādivaditi |",
    "T16n1289u_001:2346": " indriyatvāviśeṣe'pi kāsāñcideva vyaktīnāṃ rupagrahaṇasāmarthyaṃ kāsāñcideva rasagranaḥasāmarthyamiti yathā niyataṃ tathetyarthaḥ |",
    "T16n1289u_001:2347": " ādiśabdāt harītakyādayo gṛhyante |",
    "T16n1289u_001:2348": " nanu satyapi sāmānyāśrayaṇasyāvaśyakatve kiṃ sāmānyena,",
    "T16n1289u_001:2349": " vyaktibhirevālam,",
    "T16n1289u_001:2350": " tāsāmeṣa svabhāvaviśeṣo yadekākārapratyavamarśahetutvamiti svabhāvāśrayaṇetottaraṃ pramāṇikavastvapalāpāyaivetyāśaṅkāṃ parihannāha-- kiñceti",
    "T16n1289u_001:2351": " ayamāśayaḥ--dravyādibhyo vyāvṛttaṃ bhinnaṃ sāmānyamatiriktaḥ padārthaṃ iti vadatāṃ mate jātivyaktyoratyantabhedo bhavatyabhimataḥ,",
    "T16n1289u_001:2352": " gotvāśvatvādi tu sutarāṃ bhinnam,",
    "T16n1289u_001:2353": " evaṃ bhedāviśeṣe'pi gotvaṃ govyaktiṣveva samavaiti nānyatra,",
    "T16n1289u_001:2354": " aśvatvamaśvavyaktiṣveva samavaiti nānyatretyatra kiṃ niyāmakamiti śaṅkāyāṃ svabhāva evaiṣa gotvādīnāṃ,",
    "T16n1289u_001:2355": " yannānyatra samavaitīti svabhāvāśrayaṇenaivottaraṃ tairapi deyaṃ,",
    "T16n1289u_001:2356": " tadasmān prati ko'yamākṣepaḥ svabhāvāśrayaṇenottaramasaṃgatamiti |",
    "T16n1289u_001:2357": " asmābhiḥ pratipādyamānaṃ svabhāvāśraṇenottaraṃ prāmāṇikaṃ paraiḥ pratipādyamānaṃ tvaprāmāṇikamityeṣa viśeṣa iti |",
    "T16n1289u_001:2358": " sāmānyasādhakatayā parairāśritamanumānaṃ dūṣayannāha--tathedamaparamityādinā |",
    "T16n1289u_001:2359": " atrocyata iti |",
    "T16n1289u_001:2360": " sādhyaṃ vikalpya dūṣayati--viśiṣṭavuddherityādinā |",
    "T16n1289u_001:2361": " bhinnaviśeṣaṇeti |",
    "T16n1289u_001:2362": " viśeṣyāt bhinnaṃ yadviśeṣaṇam--viśiṣṭabuddhau viśeṣyatayā bhāsamānasya yadviśeṣaṇatayā bhāsate viśeṣyato bhinnaṃ,",
    "T16n1289u_001:2363": " tadgrahaṇanāntarīyakatvamityarthaḥ |",
    "T16n1289u_001:2364": " prathamavikalpe dūṣaṇamāha--vastugrāhiṇi pratyakṣe ubhayapratibhāsābhāvāditi |",
    "T16n1289u_001:2365": " viśeṣaṇaviśeṣyobhayapratibhāsābhāvādityarthaḥ |",
    "T16n1289u_001:2366": " gauriti yadvastupratyakṣaṃ tat piṇḍaṃ tato bhinnaṃ gotvaṃ sāmānyaṃ cobhayamavabhāsayatītyetat sarvānubhavaviruddham,",
    "T16n1289u_001:2367": " puraḥsthitaṃ paśyato hi sphurati vastumātramiti bhāvaḥ |",
    "T16n1289u_001:2368": " dūṣaṇāntaramāha--viśiṣṭabuddhitvaṃ ceti |",
    "T16n1289u_001:2369": " anekāntikatāmupapādayati--bhinnaviśeṣaṇagrahaṇamantareṇāpīti |",
    "T16n1289u_001:2370": " yathā svarūpavān ghaṭa iti |",
    "T16n1289u_001:2371": " ghaṭasya svarūpaṃ hi ghaṭānnātiricyate |",
    "T16n1289u_001:2372": " gotvaṃ sāmānyamiti veti |",
    "T16n1289u_001:2373": " na sāmānyaṃ gotvādanyat,",
    "T16n1289u_001:2374": " gotve sāmānyatvamiti ca na gotvato bhinnaṃ,",
    "T16n1289u_001:2375": " tatsvarūpameva tu tat |",
    "T16n1289u_001:2376": " dvitīyavikalpe dūṣaṇamāha--dvitīyetyādinā |",
    "T16n1289u_001:2377": " siddhasādhanamupapādayati--svarūpavān ghaṭa ityādivaditi |",
    "T16n1289u_001:2378": " ayaṃ gauriti pratyakṣe vastuto vastumātragrāhiṇyapi svarūpavān ghaṭa ityatra kalpitabhedamādāya viśeṣyaviśeṣaṇabhāvopapattivat piṇḍādananyatve'pi gotvasya kalpitabhedamādāya viśeṣyaviśeṣaṇabhāvopapattyā arthāntaraprasaṅga iti bhāvaḥ |",
    "T16n1289u_001:2379": " gaurayamityanugatavyavahārastvagovyāvṛttimevāvalambate,",
    "T16n1289u_001:2380": " sā ca vyāvṛttirvyāvarttyānnātiricyata ityāha--agovyāvṛttyanubhavabhāvitvāditi |",
    "T16n1289u_001:2381": " evaṃ sāmānyasādhakatayā parābhimataṃ prayogaṃ nirasya sāmānyanirāsakaṃ prayogaṃ pradarśayati--sāmānyasya niṣedhāyetyādinā--yadyatropalabdhilakṣaṇaprāptaṃ sannopalabhyate iti |",
    "T16n1289u_001:2382": " upalabdhilakṣaṇaprāptatve satyapyanupalabhyamānatvaṃ hetuḥ |",
    "T16n1289u_001:2383": " hetorasiddhiśaṅkāṃ nivārayati--nacāsiddhisaṃbhāvaneti |",
    "T16n1289u_001:2384": " varṇasaṃsthānasahitamiti |",
    "T16n1289u_001:2385": " satyapīndriyasaṃprayogādāvupalambhakasamavāye upalabhyamāne ca vyaktiviśeṣe tatra gotvaṃ vipratipannaṃ naivopalabhyate,",
    "T16n1289u_001:2386": " upalabhyamānaṃ vyakteḥ svarūpaṃ tu varṇasaṃsthānātmakam,",
    "T16n1289u_001:2387": " na tato'nyā gotvajātirupalabhyate iti nāsiddho heturiti bhāvaḥ |",
    "T16n1289u_001:2388": " nanu darśanāgocarasyāpi jñānasyeva cākṣuṣopalambhāgocarasyāpi sāmānyasya nāsadbhāva ityāśaṅkāmanūdya pariharati--nāpītyādinā |",
    "T16n1289u_001:2389": " upakrāntaṃ sāmānyanirasanamupasaṃharati--tasmāditi |",
    "T16n1289u_001:2390": " nāpīti | prasaktānuprasaktyā prāpto'yaṃ vicāraḥ |",
    "T16n1289u_001:2391": " hetudoṣanirūpaṇaprakaraṇe'siddhinirūpaṇāvasare sāmānyavicāraḥ prasaṅgataḥ prāptaḥ,",
    "T16n1289u_001:2392": " sa ca prāsaṅgiko vicāraḥ 'tasmāt sarvaṃ saṃskṛtaṃ vastu paraparikalpitasāmānyena śūnya' miti samupasaṃhṛtaḥ |",
    "T16n1289u_001:2393": " yathā saṃskṛtaṃ sarvaṃ vastu niḥsāmānyakaṃ tathā na kenāpyuparacitamiti prasaktamanuprasaktametat |",
    "T16n1289u_001:2394": " nanu śākhācaṅkramaṇaṃ yat saṃskṛtavastunirdeśamanupravṛttirasmin vicāra iti |",
    "T16n1289u_001:2395": " naitat |",
    "T16n1289u_001:2396": " ' yadi nityaḥ kartā jagato na kāraṇaṃ kimasya tarhi kāraṇam,",
    "T16n1289u_001:2397": " sattvānāṃ śubhāśubhākhyaṃ karma' ityādinā pramāṇanirūpaṇāt prameyanirūpaṇe'vatarato dvārametat |",
    "T16n1289u_001:2398": " etena pūrvameveśvaro jagataḥ kartā nirasta iti punaruktametaditi śaṅkā parihṛtā,",
    "T16n1289u_001:2399": " prakarāntareṇa tanniṣedho'tra pravartata iti |",
    "T16n1289u_001:2400": " tatreśvarasādhakatayā paropanyastasya prayogasya nirasanamiha tu tasya sargādikartṛtvānupapattiriti nirasanaprakārabhedaḥ |",
    "T16n1289u_001:2401": " tatra tāvanna nityo yukta iti |",
    "T16n1289u_001:2402": " nityaḥ jananamaraṇaśūnyaḥ |",
    "T16n1289u_001:2403": " asamarthaḥ,",
    "T16n1289u_001:2404": " athāpi karteti vyāhatam,",
    "T16n1289u_001:2405": " atha samartho nityaśca,",
    "T16n1289u_001:2406": " tadā tvayaṃ doṣa ityāha--nityeṃ kartari samarthe satīti |",
    "T16n1289u_001:2407": " tadasya svarūpaṃ pralayakāle'pīti |",
    "T16n1289u_001:2408": " nahi nityasya svarūpaṃ kālabhedāt bhidyeta,",
    "T16n1289u_001:2409": " yadi bhidyeta,",
    "T16n1289u_001:2410": " tarhyanityataivāpatediti bhāvaḥ |",
    "T16n1289u_001:2411": " sargādīnāmayaugapadyasya sahakāryasamavadhānamūlakatāmāśaṅkya nirasyati |",
    "T16n1289u_001:2412": " sahakārivirahādityādinā |",
    "T16n1289u_001:2413": " anityasya sahakāriṇo'pi tadāyattatvāditi |",
    "T16n1289u_001:2414": " kāryamātraṃ prati tasya kāraṇatvena sahakāriṇo janayanneṣa nityaḥ samarthaḥ kuto yugapanna janayatītīyamāśaṅkā tatrāpi tulyaiveti bhāvaḥ |",
    "T16n1289u_001:2415": " nanu satyameṣa samartho nityaśca,",
    "T16n1289u_001:2416": " paramīśvaro'yam,",
    "T16n1289u_001:2417": " satyāmicchāyāṃ kuryāt na cenna kuryāditi na sarvakāryayaugapadyaprasaṅga ityāśayena śaṅkate--buddhimatvādīśvarasyeti |",
    "T16n1289u_001:2418": " adhiṣṭhātṛnirapekṣapradhānakāraṇavāde seyamāśaṅkāvataret,",
    "T16n1289u_001:2419": " jaḍatvāt tasya,",
    "T16n1289u_001:2420": " cetanaṃ kāraṇamabhyupagacchato'smān prati tu nāsyāḥ śaṅkāyā avasara iti bhāvaḥ |",
    "T16n1289u_001:2421": " icchānāṃ vā kuto na yaugapadyamityāśayenāha -- tā apīti |",
    "T16n1289u_001:2422": " sahakārilakṣāṇayā āgantukaśaktayeti |",
    "T16n1289u_001:2423": " ayamāśayaḥ--satyaṃ sahakāriṇyo'pyetadāyattāḥ,",
    "T16n1289u_001:2424": " śaktasyāsyāsya śaktiviśeṣarūpāstāḥ ayaṃ ca nityaḥ samarthaśca sarvakāryorpādane,",
    "T16n1289u_001:2425": " athāpi tāḥ sahakārilakṣaṇāḥ śaktayastvāgantukyaḥ ataḥ sargādīnāṃ na yaugapadyaprasaṅgaṃ iti bhāvaḥ |",
    "T16n1289u_001:2426": " sa ca nityaḥ,",
    "T16n1289u_001:2427": " sāmarthyaṃ cāsyāvyāhataṃ,",
    "T16n1289u_001:2428": " sahakāri sarvaṃ tadadhīnam,",
    "T16n1289u_001:2429": " athāpi te sahakāriṇaḥ kādācitkā ityatat vyāhataṃ vaca ityāśayenāha--tarhi mātā'pi satīti |",
    "T16n1289u_001:2430": " yatkiñcidetat asāramityarthaḥ |",
    "T16n1289u_001:2431": " kāryasya svabhāvaviśeṣamavalambhya pratyavatiṣṭhate--nanveṣa eva kāryasya svabhāva iti |",
    "T16n1289u_001:2432": " nirasyati--tanneti |",
    "T16n1289u_001:2433": " samarścet parasvabhāvamayibhūyāpi kasmānna svakāryaṃ sādhayati,",
    "T16n1289u_001:2434": " yadi na sādhayedasamrtha eva sa iti bhāvaḥ |",
    "T16n1289u_001:2435": " dūṣaṇāntaramāha--nāpīti |",
    "T16n1289u_001:2436": " sraṣṭā'yaṃ kramāt bhāvān sṛjatīti hi bhavān manyate |",
    "T16n1289u_001:2437": " samarthasya nityasya kramāt kāryādhānamityanupapannam,",
    "T16n1289u_001:2438": " nairapekṣyāt samarthatvācca karturiti bhāvaḥ |",
    "T16n1289u_001:2439": " atrāptasaṃvādamāha--yadāheti |",
    "T16n1289u_001:2440": " kālayoḥ--kāryaniṣpādanakāle,",
    "T16n1289u_001:2441": " atatkālecityarthaḥ |",
    "T16n1289u_001:2442": " sadṛśātmanaḥ--samarthasya nityasya svarūpaṃ hi na viparivartate jātu,",
    "T16n1289u_001:2443": " tathāsatyanityatāpatteriti bhāvaḥ |",
    "T16n1289u_001:2444": " eteneti | nityānām--nityatayā'bhimatānāṃ jīvātmanām,",
    "T16n1289u_001:2445": " akṣaṇikānām--akṣaṇikatayā'bhimatānāṃ ghaṭādīnāṃ ca |",
    "T16n1289u_001:2446": " yadidaṃ kramāt kāryādhānaṃ dṛśyate tat sthira tayā'bhimate kasmiṃścadapi na ghaṭata iti bhāvaḥ |",
    "T16n1289u_001:2447": " uktaṃ ca śāntarakṣitena--",
    "T16n1289u_001:2448": " kāryāṇi hi vilambante kāraṇāsannidhānataḥ |",
    "T16n1289u_001:2449": " samarthahetusadbhāve kṣepasteṣāṃ hi kiṃkṛtaḥ ||",
    "T16n1289u_001:2450": " iti (tattva. pa. 146)",
    "T16n1289u_001:2451": " ataeva kāryakriyāsamarthānāṃ sarveṣāṃ kṣaṇikataiveti susthitam |",
    "T16n1289u_001:2452": " nanu sarvasya kṣaṇikateti pratyakṣaviruddham,",
    "T16n1289u_001:2453": " pratyakṣeṇākṣaṇikataiva hi gamyata ityāśaṅkate--nacātra pratyakṣavirodha iti |",
    "T16n1289u_001:2454": " atra pratividhante--pratyakṣeṇetyādinā |",
    "T16n1289u_001:2455": " akṣaṇikasyeti |",
    "T16n1289u_001:2456": " akṣaṇikatvasyeti yāvat |",
    "T16n1289u_001:2457": " nahīti |",
    "T16n1289u_001:2458": " ayamāśayaḥ--pratyakṣaṃ hi sākṣātkāraḥ,",
    "T16n1289u_001:2459": " sa ca kṣaṇikaḥ,",
    "T16n1289u_001:2460": " yadā svayamudbhavati tadā vartamānaṃ vastumātraṃ gṛhṇāti,",
    "T16n1289u_001:2461": " na tasya pūrvāparakṣaṇayogaṃ ca,",
    "T16n1289u_001:2462": " svayaṃ ca kṣaṇāntare vinaśyan anekakṣaṇayogamekasya gṛhītuṃ na kalpante iti |",
    "T16n1289u_001:2463": " pūrvāparakṣaṇayośca na vartamāne sākṣātkārakāle prakāśo ghaṭeta,",
    "T16n1289u_001:2464": " tathāsati tayorapi kālayorvartamānatāpatterityāha--nahi prāgūrdhvamiti |",
    "T16n1289u_001:2465": " yadi punaḥ pratyakṣakāle pūrvāparakṣaṇayogasyāpi prakāśa iṣyeta,",
    "T16n1289u_001:2466": " tarhi sākṣātkriyamāṇasya vastunastadaivājanmata āvināśamanuvartamānaḥ kālānvayo'pi prakāśeta,",
    "T16n1289u_001:2467": " tathāsatyutpannasya vastuno vināśāvadhirapi bhavatāṃ mate vijñāta eva bhavedityāśayenāha--janmavināśāvadhīti |",
    "T16n1289u_001:2468": " nanu pratyabhijñāpratyakṣaṃ kāladvayaṃsaṃbandhaṃ gṛhṇātītyatrāha--eteneti |",
    "T16n1289u_001:2469": " etenetyanenābhipretaṃ pratyabhijñāyā apratyakṣatvamupapādayati--sākṣātkāri hi jñānamityādinā |",
    "T16n1289u_001:2470": " sākṣātkartavyam,",
    "T16n1289u_001:2471": " sākṣātkartuṃ kṣamamiti yāvat |",
    "T16n1289u_001:2472": " naca smaraṇaṃ pratyakṣamiti |",
    "T16n1289u_001:2473": " smaraṇaṃ pratyakṣātmakaṃ na bhavatītyarthaḥ--",
    "T16n1289u_001:2474": " atra kumārilamataṃ nirasyaṃstanmatenākṣipati--atheti |",
    "T16n1289u_001:2475": " idānīntanamavasthānaṃ na sākṣātkuryāditi |",
    "T16n1289u_001:2476": " ayamiti tu bhavatīdānīntanasya grahaṇam,",
    "T16n1289u_001:2477": " taccākṣasāpekṣam,",
    "T16n1289u_001:2478": " tadaindrikasyāsya pratyakṣatā'vyāhataiveti,",
    "T16n1289u_001:2479": " pratyakṣaviruddhā ca kṣaṇikateti bhāvaḥ |",
    "T16n1289u_001:2480": " uktārtha tasya kārikāmanuvadati--yadāhetyādinā |",
    "T16n1289u_001:2481": " atirekiṇīti |",
    "T16n1289u_001:2482": " smṛtito bhinnā,",
    "T16n1289u_001:2483": " sākṣātkaraprametyarthaḥ |",
    "T16n1289u_001:2484": " tadetat kumāriloktaṃ pratikṣipati--smaraṇagrahaṇarūpaṃ tarhi pratyabhijñānaṃ syāditi |",
    "T16n1289u_001:2485": " nanu neyaṃ pratyabhijā smṛteratiricyate,",
    "T16n1289u_001:2486": " ayamitivat sa ityavi grahaṇāt,",
    "T16n1289u_001:2487": " smaryamāṇe ca tadavasthe'kṣāyogāt na sākṣātkārarūpatā,",
    "T16n1289u_001:2488": " gṛhyamāṇe cedamavasthe na smaraṇātmatā,",
    "T16n1289u_001:2489": " tasmāt smaraṇagrahaṇobhayātmataiva prasajet,",
    "T16n1289u_001:2490": " natu smṛtivyatiriktasākṣātkāripramātmatā,",
    "T16n1289u_001:2491": " ubhayarūpatā caikajñānasya na ghaṭeteti bhāvaḥ |",
    "T16n1289u_001:2492": " nanu--ekamevānyena rūpeṇa smaryate,",
    "T16n1289u_001:2493": " anyena rūpeṇa tu gṛhyate,",
    "T16n1289u_001:2494": " prādhānyaṃ tu gṛhyamāṇarūpataḥ,",
    "T16n1289u_001:2495": " saṃskārasāpekṣatā tu gṛhyamāṇasyopalakṣaṇāṃśe,",
    "T16n1289u_001:2496": " ataḥ purasthitavastugrahaṇarūpaiveyaṃ pratyabhijñetyāśayena parasya pratyavasthānamanūdya nirasyati -- yena hītyādinā |",
    "T16n1289u_001:2497": " anunmattena na śakyate vaktumiti |",
    "T16n1289u_001:2498": " ekaṃ vastu rūpe ca bhinne dve iti vadannunmatta eva syāt,",
    "T16n1289u_001:2499": " rūpabhedo hi svarūpabhedādananya iti bhāvaḥ |",
    "T16n1289u_001:2500": " bhāvepīti | ekasya smaraṇagrahaṇabhāvābhyupagamepītyarthaḥ |",
    "T16n1289u_001:2501": " pratyakṣāpratyakṣatvaṃ syāditi |",
    "T16n1289u_001:2502": " ekasyaiva jñānasyāṃśataḥ pratyakṣatvamaṃśato'pratyakṣatvaṃ cāpatet,",
    "T16n1289u_001:2503": " na tu pratyakṣataivetyarthaḥ |",
    "T16n1289u_001:2504": " tasmātpratyabhijñāpratyayo bhrānta eva nirviṣayatvāditi |",
    "T16n1289u_001:2505": " nirviṣayatvāt--yathā'vasthitavastvaviṣayatvādityarthaḥ |",
    "T16n1289u_001:2506": " āha ca śāntarakṣitaḥ --",
    "T16n1289u_001:2507": " nanu ca pratyabhijñānaṃ sa evetyupajāyate |",
    "T16n1289u_001:2508": " akṣavyāpārasadbhāve niṣprakampamabādhitam ||",
    "T16n1289u_001:2509": " tataḥ pratyakṣabādheyaṃ durvārā sarvahetuṣu |",
    "T16n1289u_001:2510": " kṣaṇabhaṅgaprasiddhyarthamupātteṣu na yujyate ||",
    "T16n1289u_001:2511": " na khalu pratyabhijñānaṃ pratyakṣamupapadyate |",
    "T16n1289u_001:2512": " vasturūpamanirdaśyaṃ sābhilāpaṃ ca tadyataḥ ||",
    "T16n1289u_001:2513": " bhrāntaṃ ca pratyabhijñānaṃ pratyekaṃ tadvilakṣaṇam |",
    "T16n1289u_001:2514": " abhedādhyavasāyena bhinnarūpe'pi vṛttitaḥ ||",
    "T16n1289u_001:2515": " iti (tattva. pa. 157)",
    "T16n1289u_001:2516": " pratyabhijñāyā bhramatve prayogamāha--prayogaścaivamiti |",
    "T16n1289u_001:2517": " sa tattvato naikālambana iti |",
    "T16n1289u_001:2518": " tattvato nābhinnālambanaḥ,",
    "T16n1289u_001:2519": " adhyastābhedālaṃbana iti yāvat |",
    "T16n1289u_001:2520": " viruddhavyāptopalabdhiriti |",
    "T16n1289u_001:2521": " viruddhavyāptopalabdhimupapādayati--ekatvānekatvayorigyādinā |",
    "T16n1289u_001:2522": " ekatvānekatvayoḥ--bhedābhedayoḥ |",
    "T16n1289u_001:2523": " viṣayavirodhādviṣayiṇorapyupalambhayorvirodha ityāha--tadviṣayayorapīti |",
    "T16n1289u_001:2524": " na pratyabhijñānaṃ kṣaṇikānumāne bādhakamiti |",
    "T16n1289u_001:2525": " bhrāntitvāditi bhāvaḥ |",
    "T16n1289u_001:2526": " viruddhavyaptirnāstītyāśaṅkate--na ceti |",
    "T16n1289u_001:2527": " ata eveti |",
    "T16n1289u_001:2528": " ayamāśayaḥ -- nanu viruddho'yaṃ hetuḥ--pratyabhijñā hi deśāre kālātare vā'nubhūtasya taddeśakālayogaṃ tadevedaṃ nīlamiti gamayati,",
    "T16n1289u_001:2529": " autsargikametat |",
    "T16n1289u_001:2530": " lūnapunarjātādiṣu ca sāmānyaikyam,",
    "T16n1289u_001:2531": " tadevaṃ pratyabhijñātvaṃ naikālambanatvatya viruddham,",
    "T16n1289u_001:2532": " vahneriva jalam,",
    "T16n1289u_001:2533": " virodhādeva cānaikāntikatā'pīti cenna |",
    "T16n1289u_001:2534": " sthirasya krameṇākrameṇa vā kriyākāritvamanupapannamityasakṛduktameva,",
    "T16n1289u_001:2535": " tat pratyabhijñānasyaikālambanatvaṃ naivopapadyate iti na viruddhatvamanaikāntikatā veti |",
    "T16n1289u_001:2536": " nanu pratyabhijñānameva svarasato vastvaikvamavagamayati,",
    "T16n1289u_001:2537": " naiva,",
    "T16n1289u_001:2538": " tasyaikālambanatvaṃ kiṃ yuktaṃ na vetyetadevādya vicāryata iti pratyabhijñānato vastvaikyopapādanamanupapannamipyāha--naca pratyabhijñānameveti",
    "T16n1289u_001:2539": " jagato buddhimadviracitatvāsaṃbhavamupakrāntamupasaṃharati--tasmāt sthitametaditi |",
    "T16n1289u_001:2540": " sattvalokamiti |",
    "T16n1289u_001:2541": " sattvāni--prāṇinaḥ,",
    "T16n1289u_001:2542": " tallakṣāṇo lokaḥ sattvalokaḥ |",
    "T16n1289u_001:2543": " bhājana lokaḥ--sattvānāṃ prāṇināṃ bhājanabhūtaḥ-- āśrayabhūto loko bhājanalokaḥ,",
    "T16n1289u_001:2544": " tadimamativicitraṃ cittameva racayati--cittaṃ buddhirjñānamiti paryāyāḥ |",
    "T16n1289u_001:2545": " cittamevabāhyātmanā bhāsata iti cittavilāsa eva sarmaviti bhāvaḥ |",
    "T16n1289u_001:2546": " karmajaṃ hi jagaduktamaśeṣaṃ |",
    "T16n1289u_001:2547": " karma cittamavadhūya na cānyat--dvividhaṃ satyaṃ--pāramārthikasatyaṃ sāṃvṛtika satyaṃ ceti |",
    "T16n1289u_001:2548": " tatra pāramārthikadṛṣtayā tu cittameva sarvasya mūlam sāṃvṛtidṛṣṭayā tu aśeṣaṃ jagat sattvānāṃ karmaṇā jātam |",
    "T16n1289u_001:2549": " tadevaṃ karma cittaṃ cetyubhayaṃ vinā jagato na kiñcinmūlamiti bhāvaḥ |",
    "T16n1289u_001:2550": " vaibhāṣikamatamāśrityetyetadvakturdṛṣtayā,",
    "T16n1289u_001:2551": " vaibhāṣikādyavāntarabhedo hi bhagavataḥ paścāttanaḥ yadvacanamāśritya vaibhāṣikāḥ pravartante iti yāvat |",
    "T16n1289u_001:2552": " atha sarvajñāṃ sādhayan parasyāśaṅkāmanuvadati--nanviti |",
    "T16n1289u_001:2553": " kiṃ pramāṇam--pramāṇaṃ nāstītyarthaḥ |",
    "T16n1289u_001:2554": " asti pramāṇamanumānamityabhiprāyeṇāha--ucyate iti catvāryāsatyāni teṣāṃ sākṣātkāro yasya bhavati sa sarvajñaḥ,",
    "T16n1289u_001:2555": " sākṣātkāraśca sphuṭāvabhāsa ityabhiprāyeṇa teṣāṃ sphuṭāvabhāse prayogaṃ darśayati--yo ya ityādinā |",
    "T16n1289u_001:2556": " vyāptyavabodhakaṃ prathamaṃ vākyam,",
    "T16n1289u_001:2557": " dvitīyaṃ ca pakṣadharmatāvabodhakam,",
    "T16n1289u_001:2558": " tatra sādaranirantaradīrghakālābhyāsasahitacetoguṇatā hetuḥ,",
    "T16n1289u_001:2559": " sphuṭibhāvayogyatā sādhyam,",
    "T16n1289u_001:2560": " udāharaṇaṃ kāminyākāraḥ kāmukacittagataḥ,",
    "T16n1289u_001:2561": " caturāryasatyaviṣayākārāḥ bodhicittagatāḥ pakṣaḥ,",
    "T16n1289u_001:2562": " svabhāvahetunā'nena caturṇāmāryasatyānāṃ sphuṭībhāvayogyatve siddhe sphuṭāvabāṣāsaṃbhavanirasanamukhena sarvajñāsiddhirnirastā bhavati |",
    "T16n1289u_001:2563": " idamatra bodhyam |",
    "T16n1289u_001:2564": " sarvajñe pramāṇaṃ neti vadato'yamāśayaḥ--na tasmin pratyakṣaṃ pramāṇam,",
    "T16n1289u_001:2565": " na hi dṛśyate kaścit sarvadarśī,",
    "T16n1289u_001:2566": " nāpyanumānam,",
    "T16n1289u_001:2567": " dṛṣṭasajāteyeṣveva tatprasarāt,",
    "T16n1289u_001:2568": " na ca śabdaḥ tadbodhake prāmāṇyasaṃśayāt |",
    "T16n1289u_001:2569": " sarvajñatā ca na ghaṭate |",
    "T16n1289u_001:2570": " na hyatīndriyānarthān kaścid draṣṭuṃ śaknoti,",
    "T16n1289u_001:2571": " indriyāyattaprakāśā hyarthaḥ ,",
    "T16n1289u_001:2572": " prajñāprakarṣe'pi nendriyārthayoḥ svabhāvaṃ samatilaṅghya kiñcit jñātuṃ śaknoti | uktaṃ ca --",
    "T16n1289u_001:2573": " ye'pi sātiśayā dṛṣṭāḥ prajñāmeghābalairnarāḥ |",
    "T16n1289u_001:2574": " stokastokāntaratvena na tvatīndriyadarśanāt ||",
    "T16n1289u_001:2575": " prājño'pi hi naraḥ sūkṣmānarthān draṣṭuṃ kṣamo'pi san |",
    "T16n1289u_001:2576": " svajātīnanatikrāmannatiśete parānnarān ||",
    "T16n1289u_001:2577": " iti | (tattvasaṃ. pa. 825)",
    "T16n1289u_001:2578": " tasmādabhyāsātiśaye satyapi niravadhāvarthendriyayoḥ svabhāvātilaṅghanaṃ durghaṭameva |",
    "T16n1289u_001:2579": " yattu yogābhyāsabalādatīndriyārthadarśanaṃ ghaṭeteti,",
    "T16n1289u_001:2580": " tadapyanupapannam,",
    "T16n1289u_001:2581": " so'pi vicāryamāṇoṃavaratānudhyānalakṣaṇaḥ avicchinnasmṛtidhārārūpaḥ svayaṃ na sākṣātkārātmā,",
    "T16n1289u_001:2582": " smṛtirapyanubhūtārthāvalaṃbanīti na yogābhyāsato'pyatīndriyārthasākṣātkāriteti na sarvajñaḥ siddhyatīti |",
    "T16n1289u_001:2583": " sarvajñaṃ samarthayatastvayamāśayaḥ--yāvanna bādhakamupalabhyate,",
    "T16n1289u_001:2584": " tāvannāstīti na niścīyeta,",
    "T16n1289u_001:2585": " na hayadṛṣṭimātreṇārthasyāsambhavaḥ,",
    "T16n1289u_001:2586": " tat sarvajñe pratyakṣādipramāṇānupalambhamātreṇa kathaṃ tatpratiṣedhaḥ kartuṃ śakyeta,",
    "T16n1289u_001:2587": " na ca svāpnikānāṃ tattatpuruṣamātravedyānāmaparairanupalabhyamānānāmapalāpaḥ kartuṃ śakyeta |",
    "T16n1289u_001:2588": " yāvadbādhakaṃ nopalabhyate tāvat tatra saṃśayastu syādeva,",
    "T16n1289u_001:2589": " evaṃ sati kathaṃ bhavān sugatasārvajñyaṃ pratiṣeddhuṃ prabhavati |",
    "T16n1289u_001:2590": " nanu bādhakaṃ pradarśitam--'sarvajñatā ca na ghaṭate' ityādinā |",
    "T16n1289u_001:2591": " atrocyate--na kimapi daurghaṭyam |",
    "T16n1289u_001:2592": " yaścāyaṃ svabhāvaviśeṣa indriyārthayoḥ cakṣū rūpamevagṛhṇīyāt,",
    "T16n1289u_001:2593": " na śrotrādi śrotraṃ śabdameva gṛhṇīyānna rūpam,",
    "T16n1289u_001:2594": " 'evaṃ rūpaṃ cakṣuṣaiva gṛhyeta netareṇendriyeṇa,",
    "T16n1289u_001:2595": " śabdaḥ śrotreṇaiva netareṇendriyeṇeti |",
    "T16n1289u_001:2596": " satyam |",
    "T16n1289u_001:2597": " indriyeṇa ced gṛhyeta tadā tathaiva,",
    "T16n1289u_001:2598": " cittena cet nāyaṃ niyamaḥ |",
    "T16n1289u_001:2599": " nanu mano nāmāntaramindriyaṃ bāhyendriya dvāreṇaivārthe pravartetetyanullaṅghanīyo niyamaḥ |",
    "T16n1289u_001:2600": " maivam |",
    "T16n1289u_001:2601": " na mano nāmendriyaṃ kiñcidānantaraṃ,",
    "T16n1289u_001:2602": " manaścittaṃ buddhirvijñānamityanarthāntaram |",
    "T16n1289u_001:2603": " pratisattvaṃ bhinnā cittadhārā'nuvartate,",
    "T16n1289u_001:2604": " sarva ca rāgādivividhamalāvilā bhavati,",
    "T16n1289u_001:2605": " āvidyaṃ ca malajālamāgantukam |",
    "T16n1289u_001:2606": " nairātymabhāvanayā cāpacīyate,",
    "T16n1289u_001:2607": " caturāryabhāvanayā ca bhavati prakarṣaḥ,",
    "T16n1289u_001:2608": " yathā yathā nairātmyabhāvanayā'pacīyante rāgādayo malāstathā tathā caturāryabhavanayā ca prakarṣaṃ gatayā pravardhate prajñā,",
    "T16n1289u_001:2609": " anekabhavānusyūtasādaranirantarāryasatyabhāvanayā kāṣṭāṃ gatayā yogalakṣaṇayā bhavati caturṇāmapyāryasatyānāmaparokṣam,",
    "T16n1289u_001:2610": " yogajamapi hi pratyakṣam,",
    "T16n1289u_001:2611": " sphuṭāvabhāsatvāt |",
    "T16n1289u_001:2612": " indriyārthasvabhāvaniyamastvaindriyake nāparokṣamātre |",
    "T16n1289u_001:2613": " caturāryāparokṣeṇa bhavati sarvajñaḥ |",
    "T16n1289u_001:2614": " sādaranirantarābhyāsāt prajñāprakarṣo bhatītyatra tu bhavatyayaṃ prayogaḥ--'yo yaḥ sādare' tyādi riti |",
    "T16n1289u_001:2615": " yathā yuvatyākāraḥ kāminaḥ puruṣasyeti |",
    "T16n1289u_001:2616": " sphuṭāvabhāsayogya iti śeṣaḥ |",
    "T16n1289u_001:2617": " kāmicittaṃ bhavati kāmyamānākāram,",
    "T16n1289u_001:2618": " tasmāt kāmyamānayuvatyākāraścittasya guṇo bhavati,",
    "T16n1289u_001:2619": " so'yaṃ kāmicittaguṇabhūto yuvatyākāraḥ sādaranirantaradīrghakālābhyāsasahitaḥ sphuṭībhāvayogyo bhavati (sphuṭāvabhāso bhavati)",
    "T16n1289u_001:2620": " tathā vivekinaścittaṃ vibhāvyamānacaturāryasatyākāraṃ bhavatīti so'yaṃ caturāryasatyākāraścetoguṇabhūtaḥ sādaranirantaradīrghakālābhyāsasahitaḥ sphuṭāvabhāsayogyo bhavati,",
    "T16n1289u_001:2621": " sphuṭāvabhāse ca tadaparokṣataḥ sarvajño bhavatīti |",
    "T16n1289u_001:2622": " kāni caturāryasatyāni?",
    "T16n1289u_001:2623": " duḥkhaṃ samudayo nirodho mārgaśceti |",
    "T16n1289u_001:2624": " rūpaskandho vedanāskandhaḥ saṃjñāskandhaḥ saṃskāraskandho vijñānaskandha iti tadetat skandhapañcakaṃ duḥkha mucyate |",
    "T16n1289u_001:2625": " yenāsya skandhapañcakasya samudayaḥ so'yaṃ samudayaḥ,",
    "T16n1289u_001:2626": " yo nirodho duḥkhasya sa nirodhaḥ,",
    "T16n1289u_001:2627": " nirodhasyāsya yat dvāraṃ sa mārga ucyate |",
    "T16n1289u_001:2628": " hetordūṣaṇatrayarahitatāmupapādayaṃstatrāśrayāsiddhihetvasiddhirāhityamupapādayati na tāvadāśrayadvāreṇeti |",
    "T16n1289u_001:2629": " dharmiṇām--āśrayāṇāṃ pakṣatayā nirdiṣṭānām |",
    "T16n1289u_001:2630": " te hi saṅkalpapathamārūḍhā duḥkhādyāryacatuṣṭayākārāḥ pratyātmaṃ cetastale prakāśanta eveti nāśrayāsiddhiḥ |",
    "T16n1289u_001:2631": " cetoguṇamātrasyeti |",
    "T16n1289u_001:2632": " mātraśabdaḥ kṛṣnārthaḥ |",
    "T16n1289u_001:2633": " cittasyālambanākāratayā ālambanamātraṃ cittākāra eveti te cetoguṇāḥ pratyātmaṃ prakāśanta eveti na hetvasiddhiḥ |",
    "T16n1289u_001:2634": " dharmiṇi ca sādara nirantaradīrghakālābhyāsaviśiṣṭacetoguṇatāyāḥ saṃbhavena pakṣadharmatā na nopapadyate |",
    "T16n1289u_001:2635": " nacaiṣa viruddha iti |",
    "T16n1289u_001:2636": " kāminyākāre--kāmini citte yogyaṃ yuvatyākārastasmin,",
    "T16n1289u_001:2637": " kāminyā yuvatyā ākāre kāminā'nudhyāyamāne iti vā |",
    "T16n1289u_001:2638": " virodho hi sādhyābhāvena cedvyāpto hetuḥ,",
    "T16n1289u_001:2639": " na ceha tathā,",
    "T16n1289u_001:2640": " sādaranirantaradīrghakālābhyāsaviśiṣṭā ye ye cetoguṇā yuvatyākārādayaste sarve'pi sphūṭāvabhāsayogyā eva na tu sarva te sphuṭāvabhāsāyogyāḥ",
    "T16n1289u_001:2641": " nanu sādaranirantaradīrdhakālābhyāsaviśiṣṭeṣu katipayacetoguṇeṣu sphuṭāvabhāsayoghyatvadarśane'pi sarveṣāṃ tathātve ko niyamaḥ,",
    "T16n1289u_001:2642": " tasmādanaikāntiko'yaṃ heturiti śaṅkā vārayannāha--nacānaikāntika iti |",
    "T16n1289u_001:2643": " na vayaṃ sahacāradarśanamātreṇa vyāptiṃ brūmaḥ,",
    "T16n1289u_001:2644": " kintu kāyakāraṇabhāvāt pratibandhādityāha--abhyāsetyādinā |",
    "T16n1289u_001:2645": " kāryakāraṇabhāvo vā kathametayoḥ siddhyatītyatrāha--pratyakṣānupalambhata iti |",
    "T16n1289u_001:2646": " pratyakṣānupalambhābhyāmityarthaḥ |",
    "T16n1289u_001:2647": " kāryakāraṇabhāvastvanvayavyatirekasacārābhyāṃ siddhyati,",
    "T16n1289u_001:2648": " tatrānvayasahacāraḥ pratyakṣagamyaḥ,",
    "T16n1289u_001:2649": " vyatirekasahacāro'nupalambhagamyaḥ,",
    "T16n1289u_001:2650": " itthaṃ ca sarvopasaṃhāreṇa pratyakṣānupalambhābhyāṃ tayoḥ kāryakāraṇabhāvaḥ siddhyantīti kāryakāraṇabhāvalakṣaṇāt pratibandhādhvayāptisiddhiriti bhāvaḥ |",
    "T16n1289u_001:2651": " prakṛte pratyaksānupalambhāvupapādayati--tathāhīti |",
    "T16n1289u_001:2652": " kāmyantarvarttini--kāmicittāntarvattini |",
    "T16n1289u_001:2653": " trividhapratyakṣānupalambhasādhya iti |",
    "T16n1289u_001:2654": " pratyakṣaṃ anupalaṃbhaścetyanayoḥ samāhāraḥ pratyakṣānupalambhaṃ,",
    "T16n1289u_001:2655": " anupalabdhiḥ sphuṭābhatvasyetīyamekā'nupalabdhiḥ,",
    "T16n1289u_001:2656": " pascādabhyasasaṃvedanaṃ sphuṭabasasaṃvedanaṃ ceti pratyakṣadvayaṃ,",
    "T16n1289u_001:2657": " tairetaistribhiḥ prakāraryuktaḥ pratyakṣānupalambhasamudāyaḥ,",
    "T16n1289u_001:2658": " tatsādhyaḥ kāryakāraṇabhāva ityarthaḥ |",
    "T16n1289u_001:2659": " idamatrāvedyate--yathā paścādabhyāsasaṃvedanaṃ sphuṭābhasaṃvedanaṃ ceti pratyakṣadvayam tathā pūrvamabhyāsaviśiṣṭacetoguṇānupalambhaḥ sphuṭāvabhāsānupalambhaścetyanupalambhadvayaṃ kiṃ na syāt,",
    "T16n1289u_001:2660": " vastutastu svetarayāvatkāraṇfsamavadhāne satyapi yasminna sati kāryānupalambha ityeko'nupalambhaḥ,",
    "T16n1289u_001:2661": " sati tu yasmin kāryopalambha iti pratyakṣamekam,",
    "T16n1289u_001:2662": " itthaṃ ca pratyakṣānupalambhābhyāṃ kāryakāraṇabhāvāvadhāraṇamiti tu yuktam |",
    "T16n1289u_001:2663": " evaṃ sthite kāraṇopalambhaṃ kāryopalambhaṃ ca pṛthak gaṇayitvā pratyakṣadvayaṃ cet saṃpādyeta kāraṇānupalambhaṃ kāryānupalambhaṃ ca pṛthaggaṇayitvā'nupalambhadvayāśrayaṇena cāturvidhyaṃ kiṃ na syāt |",
    "T16n1289u_001:2664": " anayaivāśaṅkayā pūrvaṃ 'kāryahetordhūmādervahnyādinā mahānasādau dṛṣṭāntadharmiṇi trividhapratyakṣānupalambhena pañcavidhapratyakṣānupalambhato ve' tyetadvākyaṃ prakārāntareṇonnītam |",
    "T16n1289u_001:2665": " nibandhakārasya tu hārdamiha paśyatāṃ naḥ pūrvavyākhyānaṃ nibandhakarturhārdaṃ nānusaratīti |",
    "T16n1289u_001:2666": " śaṅkate nanviti |",
    "T16n1289u_001:2667": " caturāryasākṣātkāritvasiddhāvapi na sarvasākṣātkaritvaṃ saṃbhavati atha kathaṃ sarvajñatāsiddhiriti śaṅkiturāśayaḥ yadyapi catuṣvāryasatyeṣvanangargato naiko'pi bhāvaḥ |",
    "T16n1289u_001:2668": " athāpi sarvajñatāṃ vyaktaṃ prasādhayan śaṅkate--aśeṣeṇeti |",
    "T16n1289u_001:2669": " sākalyenetyarthaḥ |",
    "T16n1289u_001:2670": " sarvadharmeti |",
    "T16n1289u_001:2671": " dharmaśabdo bhāvamātravacanaḥ,",
    "T16n1289u_001:2672": " kāryakāraṇabhāvāpannaṃ yadbījāṅkurādi yacca citta caittaṃ sa dharma iti paribhāṣyate |",
    "T16n1289u_001:2673": " yatpramāṇasaṃvādīti |",
    "T16n1289u_001:2674": " pramāṇasaṃvādiniścitārthavacanatvaṃ hetuḥ,",
    "T16n1289u_001:2675": " tadarthasākṣātkārapūrvakatvaṃ sādhyam |",
    "T16n1289u_001:2676": " sākṣātkārijñānamiti |",
    "T16n1289u_001:2677": " sākṣātkāri yad jñānamityarthaḥ |",
    "T16n1289u_001:2678": " sākṣāt pāramparyeṇaveti |",
    "T16n1289u_001:2679": " sākṣātkārapūrvakatvaṃ sākṣāt pāramparyeṇa vetyarthaḥ |",
    "T16n1289u_001:2680": " agnerdāhakatvaṃ svayaṃ sākṣātkṛtya procyamāne sākṣāt,",
    "T16n1289u_001:2681": " tathāvidhajñānapūrvakatvaṃ svayamananubhūya sākṣātkarturvacane prāmāṇyamanu prayujyamāne paramparayā,",
    "T16n1289u_001:2682": " tathā sugatānuyāyināṃ 'kṣāṇikaḥ sarva eva saṃskārā' ityasmin vacane ca |",
    "T16n1289u_001:2683": " kāryaheturiti |",
    "T16n1289u_001:2684": " uktavacanasyoktasākṣātkārakāryatvāt |",
    "T16n1289u_001:2685": " hetorisiddhyādidūṣaṇatrarāhityamupapādayati nāsyāsiddhirityādinā |",
    "T16n1289u_001:2686": " sarvadharmakṣaṇabhaṅgaprasādhanādasya vacanasyeti |",
    "T16n1289u_001:2687": " kṣāṇabhaṅgo hi sarvadharmāṇāṃ svabhāvaḥ tadarthāvabodhakatayā cāsya vākyasya pramāṇasaṃvādiniścitārthāvabodhatvarūpahetornāsiddhiriti bhāvaḥ",
    "T16n1289u_001:2688": " pramāṇaniścitārthakatvasya hetuviśeṣaṇasya prayojanaṃ prakāśayannanaikāntikatāṃ vārayati--vacanamātrasya saṃśayapiparyāsapūrvakatve'pīti |",
    "T16n1289u_001:2689": " pramāṇaniścitārthasyeti |",
    "T16n1289u_001:2690": " pramāṇena niścito'rtho yasya tasya vākyasyetyarthaḥ |",
    "T16n1289u_001:2691": " nanvanayorvyāpau kiṃ pramāṇam,",
    "T16n1289u_001:2692": " tatrāha--pratyakṣānupalambhābhyāmiti |",
    "T16n1289u_001:2693": " pramāṇasaṃvādivacanaṃ hi svārthasākṣātkārakāryam,",
    "T16n1289u_001:2694": " kāraṇe sati kāryopalambhaḥ,",
    "T16n1289u_001:2695": " asati kāraṇe kāryānupalambha iti pratyakṣānupalambhābhyāṃ kāryakāraṇavyorvyāptirnirābādhā gṛhyata eveti bhāvaḥ,",
    "T16n1289u_001:2696": " tatrāpi cedāśaṅkā,",
    "T16n1289u_001:2697": " kāryahetumātrocchedaprasaṅga ityāha anyatheti |",
    "T16n1289u_001:2698": " atrāyaṃ sarvajñasamarthanasaṅgrahaḥ |",
    "T16n1289u_001:2699": " prakāśitapūrvaścāsmābhiranyatra--",
    "T16n1289u_001:2700": " pramāṇānāṃ nivṛttyā tu prameyaṃ na nivartate |",
    "T16n1289u_001:2701": " avyāpakanivṛttyā syānnāvyāpyasya nivartanam |",
    "T16n1289u_001:2702": " sā pramāṇanivṛttiśca kvacid dṛṣṭā na sādhanam |",
    "T16n1289u_001:2703": " sarvapramātṛsandohe taddṛṣṭistu mudurgrahā |",
    "T16n1289u_001:2704": " sarvajñe bādhakaṃ nāpi pramāṇamupalabhyate |",
    "T16n1289u_001:2705": " ye nāma bodhisattvāḥ syuḥ prakṛtyaiva kṛpāmayāḥ |",
    "T16n1289u_001:2706": " aśeṣadharmanairātmyabhāvanābhyāsapāṭavāt |",
    "T16n1289u_001:2707": " vyapetasarvāvaraṇā rāgādimalavarjitāḥ |",
    "T16n1289u_001:2708": " prajñāprakarṣayogena sārvajñyaṃ samupāgatāḥ |",
    "T16n1289u_001:2709": " kṛpāprakaṣayogena sarvasattvoddidḥirṣayā |",
    "T16n1289u_001:2710": " āsaṃsāraṃ vartamānāḥ svacchaspaṭikanirmalāḥ |",
    "T16n1289u_001:2711": " doṣavātairaprakampyāste buddhā jagato hitāḥ || iti",
    "T16n1289u_001:2712": " bhavapraramparāsiddhaye tu kiṃ pramāṇamiti |",
    "T16n1289u_001:2713": " kiṃ śabdaḥ pratikṣepe--pramāṇa nāstītyarthaḥ lokāyata tānuyāyinaḥ seyamāśaṅkā |",
    "T16n1289u_001:2714": " anyestadapratikṣepāt |",
    "T16n1289u_001:2715": " ayamabhiprāyaḥ--astu nāma ye sthiramātmānamabhyupacchanti teṣāṃ kathamapi punarbhavapratyāśā |",
    "T16n1289u_001:2716": " sarvasya kṣaṇikatāṃ vadataḥ kathaṃ punarbhavakathā ghaṭeteti |",
    "T16n1289u_001:2717": " pratividhatte--ucyate ityādinā |",
    "T16n1289u_001:2718": " kṣaṇabhaṅgavādibhirasmābhirapyahaṃpratyayāspadabhūtā vijñānadhārā pratisattvaṃ bhinnā'nuvartata eva bhave bhava ityabhyupagataṃ nāma,",
    "T16n1289u_001:2719": " pūrvapūrvacittasyaiva svabhāva uttarottaraṃ cittaṃ janayatīti,",
    "T16n1289u_001:2720": " tasmāt maraṇakālabhāvicittasyāpi cittāntarotpādakatvamastyeva |",
    "T16n1289u_001:2721": " atrāyaṃ prayoto bhavatītyāśayenāha--yaccittaṃ taccittāntaraṃ pratisandhatte iti |",
    "T16n1289u_001:2722": " utpādayatītyetat |",
    "T16n1289u_001:2723": " ayaṃ cotpādyotpādakabhāva ekasantānānvayinoreva pūrvāparacittayoḥ |",
    "T16n1289u_001:2724": " maraṇakālabhāvi cittaṃ pakṣaḥ,",
    "T16n1289u_001:2725": " cittāntarotpādakatvaṃ sādhyaṃ cittatvaḥ hetuḥ |",
    "T16n1289u_001:2726": " idānīntanacittaṃ dṛṣṭāntaḥ |",
    "T16n1289u_001:2727": " na cārhaccaramacittena vyabhicāra iti |",
    "T16n1289u_001:2728": " arhatāmapagatarāgādīnāṃ caramaṃ cittaṃ cittāntaraṃ notpādayatīti saugaterapīṣyata iti tasmiṃścitte vyabhicāra iti bhāvaḥ |",
    "T16n1289u_001:2729": " imāmanaikāntikāśaṅkāṃ pariharati--tasyāgamamātrapratītatvāditi |",
    "T16n1289u_001:2730": " ayamāśayaḥ--parakīyāgamaikasiddhenārhaccaramacittenāṃnaikāntikāśaṅkā parāgamasyāprāmāṇyaṃ vadatā nodbhāvyā,",
    "T16n1289u_001:2731": " paramatābhupagamena cedabhyupagamyatāṃ tathaiva punarbhavo'pīti |",
    "T16n1289u_001:2732": " niṣkleśacittāntarajananādveti |",
    "T16n1289u_001:2733": " ayamāśayaḥ--na saugatānāṃ sarveṣāmabhimatametat arhato bhavati caramaṃ cittaṃ,",
    "T16n1289u_001:2734": " yaccintāntaraṃ notpādayateti,",
    "T16n1289u_001:2735": " kecit kathayanti nāmaivam |",
    "T16n1289u_001:2736": " vastutasteṣāmapi vītarāgāṇāṃ vyapetasakalāvidyāmūlāṇāṃ kleśādimalairanāliptā vimalā cittasantatiranuvartata eveti nānaikāntikapralaṅga iti |",
    "T16n1289u_001:2737": " uktaṃ ca śāntarakṣitena--",
    "T16n1289u_001:2738": " kṣīṇāsravasya vijñānamasandhānaṃ kuto bhavet |",
    "T16n1289u_001:2739": " parakīyakṛtāntāccenna,",
    "T16n1289u_001:2740": " prāmāṇyāparigrahat ||",
    "T16n1289u_001:2741": " ye ceha sudhiyaḥ kecidapratiṣṭhitanirvṛtīn |",
    "T16n1289u_001:2742": " jināṃ stadyānaniṣṭatvaṃ yānayośca pracakṣate ||",
    "T16n1289u_001:2743": " tān pratyayamasiddhaśca sādhyadharmasamanvitaḥ |",
    "T16n1289u_001:2744": " dṛṣṭāntaḥ prativādīṣṭasiddhāntāśrayaṇe'pi te ||",
    "T16n1289u_001:2745": " iti (tattvasaṃ. 538-539)",
    "T16n1289u_001:2746": " kamalaśīlena cetthaṃ vyākhyātam--'kutaḥ prasiddhamarhatāṃ na cittāntaraṃ pratisandhatte maraṇacittamiti,",
    "T16n1289u_001:2747": " athā'pi syāt parakīye bauddhasiddhānte paṭhyate kṣīṇā me jātiruṣitaṃ brahmacaryaṃ kṛtaṃ karaṇīyaṃ nāparamasmāt bhavaṃ prajānāmīti,",
    "T16n1289u_001:2748": " ataḥ siddhamasādhanamiti,",
    "T16n1289u_001:2749": " tadetadayuktaṃ' parakīyasya siddhāntasya prāmāṇyenāparigrahāt,",
    "T16n1289u_001:2750": " kathaṃ tathā'prāmāṇyena parigṛhītānniścayaḥ,",
    "T16n1289u_001:2751": " paralokasyāpi niścayaprasaṅgāt |",
    "T16n1289u_001:2752": " x x x x parasiddhāntāśrayaṇenāpi kāṃścid bauddhān prati sādhyadharmasamanvito na siddho dṛṣṭānta iti darśayannāha--yeceha sudhiya itī'ti (tattvasaṃ. pañci. 538-539)",
    "T16n1289u_001:2753": " tuṣyatvitināyenāha--hetorvā kleśe satīti viśeṣaṇāpekṣaṇāditi |",
    "T16n1289u_001:2754": " rāgādimalakaluṣitacittatvasya hetutetyarthaḥ |",
    "T16n1289u_001:2755": " arhanmaraṇacittaṃ tu na tathāvidhamiti nānaikāntikateti bhāvaḥ |",
    "T16n1289u_001:2756": " tathācoktaṃ śāntarakṣitena--",
    "T16n1289u_001:2757": " maraṇakṣaṇavijñānaṃ svopādeyodayakṣamam |",
    "T16n1289u_001:2758": " rāgiṇo hīnasaṅgatvātpūrvavijñānavattathā ||",
    "T16n1289u_001:2759": " iti (tattvasaṃ. 535)",
    "T16n1289u_001:2760": " vyākhyātaṃ caitat 'yatsarāgaṃ cittaṃ tatsvopādeyacittāntarodayasamartham,",
    "T16n1289u_001:2761": " sarāgatvātpūrmacittavat sarāgaṃ cedaṃ maraṇacitta'miti |",
    "T16n1289u_001:2762": " maraṇakālabhāvicittasya cittāntarotpādatvaṃ prasādhya janmakālabhāvinaścittasya svodayahetubhūtacittapūrvakatvaṃ prasādhayannāha--ihetyādinā pūrvottarabhavadvayasamarthanena anekabhavānvayo dṛḍhīkṛto bhavati |",
    "T16n1289u_001:2763": " bhāvibhavasādkhalohetuḥ svabhāvahetuḥ,",
    "T16n1289u_001:2764": " bhūtabhavasādhakastvayaṃ kāryaṃheturityāi--kāryaheturiti |",
    "T16n1289u_001:2765": " nanu pratisattvaṃ vijñānadhārā pravahati sācānekabhavānuvartinī,",
    "T16n1289u_001:2766": " sarvajñāśca bahavo buddhāḥ ityādibhedavarṇanaṃ kathaṃ ghaṭate,",
    "T16n1289u_001:2767": " śūnyameva tu tattvamiṣṭam,",
    "T16n1289u_001:2768": " śūnyatādṛṣṭireva tu muktiriti ca tāttvikī sthitirityāśayena śaṅkate--nanuceti |",
    "T16n1289u_001:2769": " śaṅkātannirasanamukhena vaibhāṣikādimatabhedamavatārayati nāma |",
    "T16n1289u_001:2770": " sattvān--lokān |",
    "T16n1289u_001:2771": " sarvaṃ evāvidyāvaśāt sthiravividhabhāvavāsanākaluṣitacetasaḥ sapadi śreyaḥpathe nāvatārayituṃ śakyante,",
    "T16n1289u_001:2772": " tānetānadvaye naiḥśrayasapathe'vatārayatā bhagavatā karuṇārdracittena bhūtārthatayedamuktamiti |",
    "T16n1289u_001:2773": " ayamāśayaḥ--avidyayā''veṣṭitān dṛṣtamātreṣu avicārya tattattvamidamidamiti dhāvato'narthaṃ nipatato lokān śūnyatādṛṣṭau sapadyāvatārayitumaśakyatayā yadidaṃdṛśyate tadetat skandhāyatanādi,",
    "T16n1289u_001:2774": " sarvaṃ kṣaṇikaṃ na sthiramekamiti kṣaṇikatvopadeśaḥ prathamataḥ pravṛtto bhagavanaḥ,",
    "T16n1289u_001:2775": " tataśca tān jñānajñeyabhedavāsanākaluṣpitān tato'vatārayituṃ vijñānamātropadeśaḥ,",
    "T16n1289u_001:2776": " tato vijñānādvaitatadṛṣṭeravatārya śūnyatādṛṣṭau naiḥśreyasaikāntāyāṃ lokānvartayituṃ sarvaṃ śūnyamiti sarvaṃśūnyatopadeśaḥ |",
    "T16n1289u_001:2777": " tadevaṃ sāṃvṛtāsāṃvṛtabhedamāśritya kṣaṇikaṃ kṣaṇikaṃ vijñānaṃ vijñānaṃ śūnyaṃ śūnyamiticopadeśabhedaḥ pravṛtta iti |",
    "T16n1289u_001:2778": " tathācoktam--lokāvataraṇārthaṃ ca bhāvā nāthena deśitāḥ | iti |",
    "T16n1289u_001:2779": " vineyajanāvataraṇāya pravṛttamupadeśabhedamavalabhya saugateṣu matabhedaḥ pravṛttaḥ sa ca vaibhāṣikādibhedādbhinnaḥ |",
    "T16n1289u_001:2780": " tān bhedānnirūpannāha--tathāhītyādinā |",
    "T16n1289u_001:2781": " ākāśaṃ dvau nirodhau ceti |",
    "T16n1289u_001:2782": " dividhaṃ vastu--saṃskṛtamasaṃskṛtaṃ ca,",
    "T16n1289u_001:2783": " tatrāsaṃskṛtamākāśaṃ dvau ca nirodhau--pratisaṅkhyanirodho'prisaṅkhyānirodhaśceti |",
    "T16n1289u_001:2784": " saṃskritaṃ sarvaṃ tu kṣaṇikamiti bhāvaḥ |",
    "T16n1289u_001:2785": " atha sautrāntikānāṃ matamāha--sautrāntikānāṃ matamiti |",
    "T16n1289u_001:2786": " na bāhyo'rtha iti |",
    "T16n1289u_001:2787": " nīlādirbāhyo'rtho na pratibhāti,",
    "T16n1289u_001:2788": " asti tu bāhyo'rthaḥ,",
    "T16n1289u_001:2789": " sa ca na dṛggocaraḥ,",
    "T16n1289u_001:2790": " yadidaṃ nīlamitibhāsate,",
    "T16n1289u_001:2791": " saṅkrāntabāhyākāraṃ jñānameva tu taditi bhāvaḥ |",
    "T16n1289u_001:2792": " jñānānumeyabāhyārthavādina ete |",
    "T16n1289u_001:2793": " svākārabuddhijanakā iti |",
    "T16n1289u_001:2794": " dṛśyāḥ--dṛśyatayā'bhimātāḥ--bāhyā ityetata |",
    "T16n1289u_001:2795": " nīlādayo bāhyārthaḥ svākāraṃ buddhau samarpya svayaṃ najyanti,",
    "T16n1289u_001:2796": " prakāśate tu jñānameva,",
    "T16n1289u_001:2797": " jaḍasya prakāśāyogāditi |",
    "T16n1289u_001:2798": " yadi saṃvedyata iti |",
    "T16n1289u_001:2799": " nīlādi yadi saṃvedyate--vittau prakāśate,",
    "T16n1289u_001:2800": " tarhi prakāśasvabhāvatayā tadapi cittavadābhyantarameveti kathaṃ tad bāhyamucyate |",
    "T16n1289u_001:2801": " ayamarthaḥ -- nīlamiti yatprakāśate taktimiti vaktavyam |",
    "T16n1289u_001:2802": " cakṣuḥpathe yannipatitaṃ tasya ca cittasya ca kaḥ saṃbandhaḥ yaccittena gṛhyeta,",
    "T16n1289u_001:2803": " vastuni nayanapathamupagatamātre bhavati nīlamityavabhāsaḥ,",
    "T16n1289u_001:2804": " sa ca cittasyaiva prakāśaḥ,",
    "T16n1289u_001:2805": " ato gamyate nīlākārāvabhāsaścittasyaiveti |",
    "T16n1289u_001:2806": " na cet saṃvedyate--yadā ca na saṃvedyate,",
    "T16n1289u_001:2807": " nayanapathasaṃnikṛṣṭamanu jāyamānena na viṣayī kriyate,",
    "T16n1289u_001:2808": " atha kathaṃ tasya bāhyatābahirindriya janyapratyakṣagocaratā |",
    "T16n1289u_001:2809": " tathā ca bāhyānāmapratyakṣatvaṃ siddhamiti |",
    "T16n1289u_001:2810": " yadi bāhyo'rthaḥ pratyakṣapramāṇena na gṛhyate tarhi tasmin pramāṇābhāvād vijñānamātrameva vastvitīṣyatām,",
    "T16n1289u_001:2811": " ityāśayena śaṅkate--nanu yadīti |",
    "T16n1289u_001:2812": " pariharati--vyatirekata iti |",
    "T16n1289u_001:2813": " jñānādarthasya nīlādervyatirekāt |",
    "T16n1289u_001:2814": " vyatireke kāraṇamāha--nahītyādinā |",
    "T16n1289u_001:2815": " nacaitaditi |",
    "T16n1289u_001:2816": " etat -- uttarottaracitte pūrvapūrvacittato nirantaramanuvartamāne'pi kvacideva deśe kvacideva samaye nīlāvabhāso nānyadā nānyatretyetat |",
    "T16n1289u_001:2817": " svopādānapūrvapūrvacittabalamātrabhāvitye na yujyate |",
    "T16n1289u_001:2818": " samanantarapratyayavyatiriktamiti |",
    "T16n1289u_001:2819": " samanantarapūrvapratyayavyatiriktamityarthaḥ |",
    "T16n1289u_001:2820": " evaṃ vaibhāṣikasautrāntikābhittaṃ bāhyāstitvapakṣaṃ nirūpya,",
    "T16n1289u_001:2821": " atha yogācāramataṃ vijñānamātrāstitvapakṣaṃ nirūpayan bāhyastitvavādaṃ vikalpya dūṣayati--kaḥ punarasāṃ bāhyo'rthaṃ iti |",
    "T16n1289u_001:2822": " kimavayavī,",
    "T16n1289u_001:2823": " kiṃ vā paraidravyāśritvenābhimatā guṇādayaḥ,",
    "T16n1289u_001:2824": " kiṃ vā navavidhaṃ dravyaṃ kiṃ vā paramāṇava iti vikalpārthaḥ |",
    "T16n1289u_001:2825": " yadyapyavayavyādivibhāgo vaibhāṣikasautrāntikāmyāṃ nādriyate athāpi vijñānamātrastitvavādanā bāhyārthamātrasya nirasanīyatayā teṣāmapyupādānam",
    "T16n1289u_001:2826": " ante paramāṇūnāṃ niveśaḥ avayavinirasanapūrvakaṃ paramāṇumātrābhyupagamaṃ vaibhāṣikasautrāntikayorviśeṣamabhipretya |",
    "T16n1289u_001:2827": " prathamaṃ nirdiṣṭo'pyavayavī ata evānte nirasyate,",
    "T16n1289u_001:2828": " tannirasanasamantaraṃ paramāṇuvāde samavataraṇaṃ samucitamiti |",
    "T16n1289u_001:2829": " tatra na tāvadguṇādaya iti |",
    "T16n1289u_001:2830": " ādiśabdāt kriyādeḥ parigrahaḥ dravaniṣedhanava teṣāṃ niṣiddhatvāditi |",
    "T16n1289u_001:2831": " kathaṃ dravyaniṣedhenaiva tanniṣedhaḥ āha--na cāsati samavāyini dravye iti |",
    "T16n1289u_001:2832": " ataeva satyāpi dūṣaṇāntare tannādṛtamatrāsmābhirityāha--dūṣaṇamapi nādrīyata iti |",
    "T16n1289u_001:2833": " pṛthag dūṣaṇaṃ sadapi nādrīyate ityarthaḥ |",
    "T16n1289u_001:2834": " dravyasya kathaṃ niṣedhastatrāha--dravyaṃ cetyādinā |",
    "T16n1289u_001:2835": " tatrātmaniṣedhāyadamapi sādhanamiti pūrvamevātmanirasanaṃ kṛtam,",
    "T16n1289u_001:2836": " idamapi tannirasanasādhanamityapiśabdena gamyate |",
    "T16n1289u_001:2837": " yat kādācika jñānamiti |",
    "T16n1289u_001:2838": " idaṃ ca vyāptinidarśakamudāharaṇavākyam |",
    "T16n1289u_001:2839": " kādācitkajñānatvaṃ hetuḥ,",
    "T16n1289u_001:2840": " kādācitkakāraṇapūrvakatvaṃ sādhyam,",
    "T16n1289u_001:2841": " vyāptāvudāharaṇaṃ saudāminījñānavaditi |",
    "T16n1289u_001:2842": " kādācitkaṃ cedamahaṅkārajñānamiti pakṣadharmatopapādaka mupanayavākyam |",
    "T16n1289u_001:2843": " anenāhaṃgrahahetubhūtasyāhamarthasya kādācitkatvasiddhyā ātmā nityo'stītyetannirastaṃ bhavatīti bhāvaḥ |",
    "T16n1289u_001:2844": " asiddhyādidoṣatrayarahitatāṃ hetornirūpayati--nāyamasiddha ityādinā |",
    "T16n1289u_001:2845": " ahaṅkāre dharmiṇīti |",
    "T16n1289u_001:2846": " ahaṅkāre--ahaṃgrahe dharmiṇi--pakṣe |",
    "T16n1289u_001:2847": " hetorviśeṣyāṃśāsiddhiṃ vāriyitvā viśeṣaṇāṃśāsiddhiṃ vārayati--nāpi kādācitketi |",
    "T16n1289u_001:2848": " sapakṣe--saudāminījñāne |",
    "T16n1289u_001:2849": " pratyakṣānupalambhābhyāṃ vyāptisiddheriti |",
    "T16n1289u_001:2850": " saudāminī kṣaṇamāvirbhūya tiṃrobhavati tāmanu tadjñānamapīti pratyakṣam |",
    "T16n1289u_001:2851": " saudāminyāḥ prāk paścācca na tajjñānopalambha ityanupalambhaḥ |",
    "T16n1289u_001:2852": " kādācitkajñānasyacākādacitkakāraṇādutpattāvityādi |",
    "T16n1289u_001:2853": " kādācitkasyāpi jñānasya syādakādācitko'pyarthaḥ kāraṇam,",
    "T16n1289u_001:2854": " iti cet,",
    "T16n1289u_001:2855": " tathāsati kadā'pi kādācitkādarthānna syāt,",
    "T16n1289u_001:2856": " kāraṇasyākādācikatvābhyupagamāt |",
    "T16n1289u_001:2857": " nanu akādacitkādapi syāt kādācitkādapīti cet tarhi aniyatakāraṇatāpatteṃrahetukataivāpataditi bhāvaḥ |",
    "T16n1289u_001:2858": " tathā'pyanaikāntikatva iti |",
    "T16n1289u_001:2859": " saudāminyāṃ tadjñāne ca pratyakṣānupalambhābhyāṃ sādhyahetvoḥ sāhacaryaniyame satyapyanyatrānaikāntikataivetyāśayaḥ |",
    "T16n1289u_001:2860": " prasiddhadhūmāḍhirapīti |",
    "T16n1289u_001:2861": " mahānasādau vahnidhūmayoḥ sāhacaryaniyame satyapi,",
    "T16n1289u_001:2862": " anyatra vinaiva vahniṃ dhūmaḥ kiṃ na svādityanaikāntikatāśaṅkā tatrāpi prasajediti bhāvaḥ |",
    "T16n1289u_001:2863": " apicetyādi |",
    "T16n1289u_001:2864": " kāraṇamamartho'kācitkaḥ,",
    "T16n1289u_001:2865": " kāryastvahaṃgrahaḥ kādācitka ityetannopapadyate,",
    "T16n1289u_001:2866": " kāraṇasya kāryajanasamartharaya nityātvena sarvadaivāhaṃgraho'pyutpadyeti |",
    "T16n1289u_001:2867": " kāraṇasya kuvadrapatvāt--kāryaniṣpādanasāmarthyena kāraṇaṃ kāryarupaṃ kurvadeva syāt,",
    "T16n1289u_001:2868": " akarotkāryaṃ kariṣyatīti veti naiveti bhāvaḥ |",
    "T16n1289u_001:2869": " kāryamakurvato'pi tiṣṭhatastu kāraṇatvamaupacārikamevāpatet |",
    "T16n1289u_001:2870": " ekameva kurvadapi bhavet,",
    "T16n1289u_001:2871": " akurvadapi bhavediti vyāhataṃ,",
    "T16n1289u_001:2872": " tayorbhedaniyamāt abhede tu svabhāvaikyena kurvato'pyakurvato'pi syādeva kāryotpattiritiṃ bhāvaḥ |",
    "T16n1289u_001:2873": " kiñcāhaṅkārasyeti |",
    "T16n1289u_001:2874": " akādācitkasyaivātmanaḥ kādācitkāhaṃgrahotpādakatve ekena tena kramādyāvanto'haṃgrahā utpādyante te sarve yugapadutpadyeran |",
    "T16n1289u_001:2875": " karaṇasya jāgarūkatvāt na ca sāmagrīvaikalyam |",
    "T16n1289u_001:2876": " sāmarthye kathaṃ sāmagrīvaikalyam,",
    "T16n1289u_001:2877": " kāraṇāntarasāpekṣetve tu naiva sāmarthyamiti bhāvaḥ |",
    "T16n1289u_001:2878": " nanvātmāhaṃgrahahasyālambanamātram,",
    "T16n1289u_001:2879": " anyadeva tu kāraṇamityāśaṅkāmanūdya nirasyati--nanvahaṃkārasyetyādinā |",
    "T16n1289u_001:2880": " kāraṇatātonātiricyate ālaṃbanateti bhāvaḥ |",
    "T16n1289u_001:2881": " evaṃ parābhimata ātmā nirastaḥ |",
    "T16n1289u_001:2882": " athākāśaṃ nirasyati--atha kimākāśamityādinā |",
    "T16n1289u_001:2883": " ayamāśayaḥ--saugataikadeśino vaibhāṣikā ākāśaṃ vastviti manyate,",
    "T16n1289u_001:2884": " vastu vā tadavastu veti vicārayanto vayamavastveveti brūmaḥ--vastunā hyarthakriyāsamarthena bhāvyam,",
    "T16n1289u_001:2885": " anyathātvavastveva tat,",
    "T16n1289u_001:2886": " nacākāśena bhavati kā'pyarthakriyā |",
    "T16n1289u_001:2887": " nanu--avakāśapradānalakṣaṇārthakriyāsāmarthyamasti tasyeti cenna |",
    "T16n1289u_001:2888": " yatra sapratighaṃ vastu ghaṭapaṭādyasti,",
    "T16n1289u_001:2889": " tatra sadapyākāśaṃ nāvakāśādhāne prabhavati,",
    "T16n1289u_001:2890": " atha teṣu sapratigheṣvasatsu teṣāmabhāvādevāvakāśaḥ siddha iti kimākāśena,",
    "T16n1289u_001:2891": " sapratighavastuvirahānnacātiricyate kaścidavakāśa iti |",
    "T16n1289u_001:2892": " tadekaṃ bibhunityamākāśamityanupapannam |",
    "T16n1289u_001:2893": " ghaṭādivadapasaraṇopasaraṇbhyupagame paricchedāpattiḥ |",
    "T16n1289u_001:2894": " sapratighavastusaṃnidhānāsannidhānābhyāṃ nāśotpādābhyupagame tu nityaikatā vyāhanyeteti |",
    "T16n1289u_001:2895": " atha vaiśeṣikabhimatākāśasamarthanaprakāraṃ nirasyati--paraistvityādinā |",
    "T16n1289u_001:2896": " samānadaśatvāt sarvaśabdānāmiti |",
    "T16n1289u_001:2897": " nityamekaṃ vibhumākāśamicchatāṃ śabdasya tadāśrayatāṃ ca svīkurvatāṃ jāyamānasya sarvasya śabdasyākāśa eva deśa iti asya śabdasyāyaṃ deśaḥ tasya tu sa deśa iti deśavibhāgasya vaktumaśakyatayā deśavibhāgena śabdaśravaṇaṃ nopapadyeta,",
    "T16n1289u_001:2898": " yaḥ śrotrākāśa ucyate sa cākāśānnatiricyate iti nāyaṃ śrotrākāśasya saṃnihitaḥ śabdaḥ ayameva tu sannihita ityāśrayākāśe pradeśabhedakalpanasyānupapannatvāt sarva eva śabdāḥ śrūyeran,",
    "T16n1289u_001:2899": " yadi vyavahito na śrūyeta,",
    "T16n1289u_001:2900": " tarhi tadanyaḥ sannihitoṃ ya ucyate so'pi na śrūyeta,",
    "T16n1289u_001:2901": " deśabhedasya durvacatvāt |",
    "T16n1289u_001:2902": " yadi śrūyeran sarvaṃ eva śrūyeran na cennaikopīti bhāvaḥ |",
    "T16n1289u_001:2903": " tadidaṃ dūṣaṇaṃ śabdasya kramotpattyanupapatteṃrapyupalakṣakam |",
    "T16n1289u_001:2904": " uktaṃ ca kamalaśīlena --'yadi hi nityaikanabhodravyasamavetā amī syuḥ,",
    "T16n1289u_001:2905": " tadā sakṛdutpannānekaśabdavat atatkālā api śabdā abhimatakāla eva syuḥ |",
    "T16n1289u_001:2906": " avikalakāraṇatvāt,",
    "T16n1289u_001:2907": " ekāśrayatvācca |",
    "T16n1289u_001:2908": " na ca nityasya parāpekṣā'tī'ti |",
    "T16n1289u_001:2909": " (tatvasaṃ. paṃ. pa. 208)",
    "T16n1289u_001:2910": " dikkālayoścakatvāditi |",
    "T16n1289u_001:2911": " diśa ekatvābhyupagamāt kālasya caikatvābhyupagamādityarthaḥ |",
    "T16n1289u_001:2912": " nityatvavibhutvābhyupagamasyopalakṣakam |",
    "T16n1289u_001:2913": " eteneti |",
    "T16n1289u_001:2914": " ākāśakāladiśāṃ nirasanenaivetyarthaḥ |",
    "T16n1289u_001:2915": " nirasanayukterekaprakāratvāditi yāvat |",
    "T16n1289u_001:2916": " yā tu manaḥsādhane parairyuktirnirūpitā tāmanudya nirasyati--yugapadjñānānutpattyetyādinā |",
    "T16n1289u_001:2917": " ayamāśayaḥ -- yadi mano neṣyeta jñānāṃ cākṣuṣādīnāṃ yaugapadyamāpadyeta |",
    "T16n1289u_001:2918": " ātmano vibhoścakṣurādīndriyaiḥ saha sadaiva saṃbhavāt karatalasannihitasya kusumādeścakṣuḥspārśanādīndriyasaṃprayogasya yugapat saṃbhavāt |",
    "T16n1289u_001:2919": " manasi cendriye'bhyupagamyamāne'ṇostasya yugapadanekendriyasaṃyogasyāsaṃbhavād indriyamanaḥsaṃyogasyāpi pratyakṣe hetutayā na jñānānāṃ yaugapadyaprasaṅga iti vaiśeṣikā manyante |",
    "T16n1289u_001:2920": " atrocyateha -- jñānānāṃ yaugapadyaṃ netyetallokānubhavaviruddham |",
    "T16n1289u_001:2921": " nartakīṃ paśyanto hi tasyā rūpaṃ gānaṃ ca yugapadeva sākṣātkurvantaḥ kamapyahlādamanubhavanti,",
    "T16n1289u_001:2922": " manaśvedaṇu kimapīndriyamiṣyeta,",
    "T16n1289u_001:2923": " lokānubhavasiddhasya jñānayaugapadyasya vyāvatireva syāttannāstyeva parābhimataṃ manaḥ,",
    "T16n1289u_001:2924": " iti mano na jñānādanyat |",
    "T16n1289u_001:2925": " cittaṃ gano jñānamityanarthāntaramityasakṛduktam",
    "T16n1289u_001:2926": " kiñca--",
    "T16n1289u_001:2927": " jñānānāṃ yaugapadye'pi lokasiddhe dviṣannayam |",
    "T16n1289u_001:2928": " prakalpayanmano nityamiṣṭahāniṃ na paśyati ||",
    "T16n1289u_001:2929": " kāraṇasya tu nityatve kārye kramikatā katham |",
    "T16n1289u_001:2930": " nānyāpekṣā samarthasya nāsamarthasya hetutā |",
    "T16n1289u_001:2931": " ayaugapadyaṃ jñānānāṃ naiva siddhyedabhīpsitam |",
    "T16n1289u_001:2932": " uktaṃ ca śāntarakṣitena --",
    "T16n1289u_001:2933": " 'nitye tu manasi prāptāḥ pratyayā yaugapadyataḥ |",
    "T16n1289u_001:2934": " tena heruriha prokto bhavatīṣṭavighātakṛt' ||",
    "T16n1289u_001:2935": " iti (tattva. 209)",
    "T16n1289u_001:2936": " pṛthivyādayo'vaśiṣyanta iti |",
    "T16n1289u_001:2937": " nirasanīyā iti yāvat |",
    "T16n1289u_001:2938": " avayaviparamāṇubhedena dvividhā iti |",
    "T16n1289u_001:2939": " dvyaṇukādayo'vavinaḥ,",
    "T16n1289u_001:2940": " tadārambhakāśca paramāṇavaḥ |",
    "T16n1289u_001:2941": " anupalambho bādhaka iti |",
    "T16n1289u_001:2942": " avayavebhyo'tiriktasyāvayavinaḥpaṭāderanupalambhastadaṅgīkāre bādhakaṃ pramāṇam |",
    "T16n1289u_001:2943": " yadi syādupalabhyeta nopalabhyatetu paṭo nāma kaścittaṃttubhyonyaḥ,",
    "T16n1289u_001:2944": " tathā kapālābhyaṃ bhinno ghaṭaḥ;",
    "T16n1289u_001:2945": " evaṃ tantukapālādayopīti bhāvaḥ |",
    "T16n1289u_001:2946": " atrāyaṃ prayogaḥ--yadupalabdhilakṣaṇaprāptaṃ sadyatra nopalabhyate na tattatrāsti,",
    "T16n1289u_001:2947": " yathā kvacitpradeśaviśeṣe ghaṭadiranupalabhyamānaḥ,",
    "T16n1289u_001:2948": " nopalabhyatecāvayavebhyo'rthāntarabhūtastatraiva deśe,",
    "T16n1289u_001:2949": " upalabdhilakṣaṇaprāptaścābhimato'vayavī'ti |",
    "T16n1289u_001:2950": " nanūpalabhyate ghaṭo'yameka itityāśaṅkate--yadyavayavī nāstīti |",
    "T16n1289u_001:2951": " ekatveneti ekatvaṃ hi bhāsamānamavayavinamatiriktameva gamayati |",
    "T16n1289u_001:2952": " anyathā'ṇuṣu pratīyamāneṣu tadananvayāt |",
    "T16n1289u_001:2953": " āptavacanopanyāsamukhena śaṅkāṃ pariharati--bhāgā eva hīti |",
    "T16n1289u_001:2954": " yaścāyamatiriktāvayavivādināṃ vyavahāraḥ--ayamavayavī paṭaḥ,",
    "T16n1289u_001:2955": " asya bhāgā aṃśā ime tantavaḥ,",
    "T16n1289u_001:2956": " taiścāyaṃ bhāgavāniti,",
    "T16n1289u_001:2957": " nadanurodhena nirdeśo bhāgā iti |",
    "T16n1289u_001:2958": " bhāgā eva bhāsante cākṣuṣe,",
    "T16n1289u_001:2959": " na tu tebhyo'nyoṃ bhāgavān--bhāgairārabdhaḥ,",
    "T16n1289u_001:2960": " syavaṃ nirbhāgaḥ--akhaṇḍaḥ kaścitū pratīyate ityarthaḥ |",
    "T16n1289u_001:2961": " bhāgā eva hi bhāsanta ityetat praśnaprativacanamukhena vyācaṣṭe nanu ko'yamityadinā |",
    "T16n1289u_001:2962": " sañcitaparamāṇupratibhāsaeveti |",
    "T16n1289u_001:2963": " puñjībhūtaparamāṇupratibhāsa evetyarthaḥ |",
    "T16n1289u_001:2964": " nānādigdeśāvaṣṭambhena bahavaḥ paramāṇavaḥ ekasmin sthale pūrvapaścimadakṣiṇottarordhvādholakṣaṇanānādigdeśāvaṣṭambhena sthitāḥ puṃjībhūtā ucyante",
    "T16n1289u_001:2965": " śaṅkate--yadyevamiti |",
    "T16n1289u_001:2966": " vacanasya hārdamajānataḥ śaṅkeyam |",
    "T16n1289u_001:2967": " ajñānamevopapādayati--arthasya svarūpeṇa nāsti vedanamityādinā |",
    "T16n1289u_001:2968": " arthasya--sthūlādeḥ svarūpeṇa--arthātmanā nāsti vedanam,",
    "T16n1289u_001:2969": " kintu vittirevārthātmanā bhāsate iti |",
    "T16n1289u_001:2970": " tatra vacanamāha--bhāktaṃ syādarthavedanamiti |",
    "T16n1289u_001:2971": " arthasya vedanamityetadbhāktaṃ syāditi bhāvaḥ |",
    "T16n1289u_001:2972": " sthūlapratibhāsasyānyathāsiddhimāha--tasmāditi |",
    "T16n1289u_001:2973": " sthūlāvabhāso bhrama ityuktaṃ bhavati |",
    "T16n1289u_001:2974": " evameva tu bhadantaśubhagupto manyate,",
    "T16n1289u_001:2975": " anūdyate ca śāntarakṣitena--",
    "T16n1289u_001:2976": " 'tulyāparakṣaṇotpādādayathā nityatvavibhramaḥ |",
    "T16n1289u_001:2977": " avicchinnasajātīyagrahe cetsthūlavibhramaḥ |'",
    "T16n1289u_001:2978": " iti (tattva. 552)",
    "T16n1289u_001:2979": " nanu--avayavino'nabhyupagame sthūlo'yaṃ nīlo'yamiti cākṣuṣaṃ kathamupapadyate,",
    "T16n1289u_001:2980": " tatrāha--ye'pi tadārambhakāḥ paramāṇo vaiśeṣikāṇāmiti |",
    "T16n1289u_001:2981": " tadārambhakatvena vaiśeṣikairabhimatā ityarthaḥ |",
    "T16n1289u_001:2982": " sāksādakṣigocarā vaibhāṣikāṇāṃ darśana iti |",
    "T16n1289u_001:2983": " bāhyārthamātranirasane pravṛttānāṃ paraṃāṇūnāṃ dṛśyatvasamarthanaṃ sākṣānnātyantamapekṣitam |",
    "T16n1289u_001:2984": " avayavisamarthanāya pravṛttaṃ prati prativaktavye sayūthyānāṃ matenedamucyate iti bhāvaḥ |",
    "T16n1289u_001:2985": " vaibhāṣikebhyaḥ sautrāntikānāṃ viśeṣamāha svākārasamarpaṇeti |",
    "T16n1289u_001:2986": " atha bāhyārthānnirasyannāha--te'pi yogācārāṇāṃ mate na santīti |",
    "T16n1289u_001:2987": " na khalveka iti |",
    "T16n1289u_001:2988": " ayamāśayaḥ -- pratyekaṃ bhinnabhinnāḥ paramāṇavo'saṅkhyātāḥ puñjātmanā |",
    "T16n1289u_001:2989": " vasthitā dṛśyante,",
    "T16n1289u_001:2990": " pratyekaṃ svātantryeṇa naiṣāṃ kadācidapi sthitiḥ,",
    "T16n1289u_001:2991": " saṃhatā evotpadyante saṃhatā eva naśyanti,",
    "T16n1289u_001:2992": " ataeva puñjāvasthāyāṃ dṛśyamānānāṃ pratyekamavasthitau kuto'dṛśyateti śaṅkāyā nāvakāśaḥ |",
    "T16n1289u_001:2993": " tathācoktaṃ--",
    "T16n1289u_001:2994": " pratyekaparamāṇūnāṃ svātantrye nāsti saṃbhavaḥ |",
    "T16n1289u_001:2995": " ato'pi paramāṇūnāmaikaikāpratibhāsanam ||",
    "T16n1289u_001:2996": " iti (tattva saṃ. paṃ. pa. 551)",
    "T16n1289u_001:2997": " iti bāhyāstitvavādino manyante |",
    "T16n1289u_001:2998": " atredaṃ vimṛśyate--samuditā eva jāyantāṃ samuditā eva naśyantu,",
    "T16n1289u_001:2999": " paramatraivaṃ khalu vaktavyam,",
    "T16n1289u_001:3000": " ayamekaḥ paramāṇurayameko'yamekaḥ samuditāścaite iti |",
    "T16n1289u_001:3001": " tatredaṃ pṛccāmaḥ--ayamekaḥ paramāṇuriti kathaṃ siddhayet,",
    "T16n1289u_001:3002": " so'pi vicāryamāṇo naiko bhavitumarhati, kasmāt ?",
    "T16n1289u_001:3003": " ucyate--yo hi paramāṇuḥ paramāṇumadhyamadhyāste sa caturṣu pārśveṣu adharottaraṃ ca paramāṇubhiḥ sasṛṣṭa iti digbhāgabhedena ṣaḍaṃśatāpattyā naikatāpattiranatilaṅghanīyaiva |",
    "T16n1289u_001:3004": " sa hi madhyagataḥ paramāṇuḥ pārśve paramāṇau yena svabhāvena saṃsṛjate,",
    "T16n1289u_001:3005": " na tena svabhāvena ūrdhvādhaḥparamāṇunā saṃsṛjyate,",
    "T16n1289u_001:3006": " yena svabhāvena ūrdhādhaḥparamaṇubhyāṃ saṃyujyate na tena pārśvaparamāṇau |",
    "T16n1289u_001:3007": " yadi vinā svabhāvabhedaṃ saṃsṛjyeta,",
    "T16n1289u_001:3008": " digbhedakṛtabhedasya durnirūpatayā ekadeśatāpatteḥ pracayo na siddhayet |",
    "T16n1289u_001:3009": " tathāca madhyāvasthitaparamāṇumātraṃ piṇḍaḥ syāt |",
    "T16n1289u_001:3010": " paramāṇūnāṃ mithaḥ saṃyogopapādanakleśādābhimukhyamātraṃ cet madhyasthaparamāṇunāmiṣyeta,",
    "T16n1289u_001:3011": " tadā'pyasmāddoṣādanirmokṣā e veti |",
    "T16n1289u_001:3012": " prakārāntareṇa dūṣayannāha--atha cāyaṃ vicāra iti |",
    "T16n1289u_001:3013": " nāpyanekaḥ paramāṇuriti |",
    "T16n1289u_001:3014": " ayamāśayaḥ -- nanu naikasvabhāvo'yamaṇuḥ,",
    "T16n1289u_001:3015": " ato naika ityeva brūmaḥ na paramāṇurathāpyaneka iti tryāha tam |",
    "T16n1289u_001:3016": " kasmāt ?, paramāṇoḥ--paramāṇutayā'bhimatasyānaiḥ saha paramāṇubhiḥ paramāṇuśaḥ--atyantāṇuśaḥ sayogasyāsaṃbhavāt |",
    "T16n1289u_001:3017": " paramāṇutayā'bhimatasya kathaṃ tato'pyaṇuśaḥ saṃyogaḥ syāt |",
    "T16n1289u_001:3018": " saṃyogaśca saṃyujyatāmaṃśata eva bhavati,",
    "T16n1289u_001:3019": " tasmādyadyasau sāṃśaḥ kathaṃ paramāṇurucyate |",
    "T16n1289u_001:3020": " atha cenniraṃśaḥ saṃyujyate ityutyucyeta sarvataḥ saṃyogāt parasparamabhinnadeśatayā piṇḍaḥ paramāṇūmātra eva syāt |",
    "T16n1289u_001:3021": " parvataḥ kṣitimātraśca syāditi |",
    "T16n1289u_001:3022": " tayoriti | piṇḍaparamāṇvorityarthaḥ |",
    "T16n1289u_001:3023": " svabhāvānāmiti |",
    "T16n1289u_001:3024": " paramāṇusvabhāvānāmityarthaḥ |",
    "T16n1289u_001:3025": " svoktadūṣane āptavacanaṃ saṃvādayati--ṣaṭkena yugapadyogāditi |",
    "T16n1289u_001:3026": " vyākhyātaprāyametat |",
    "T16n1289u_001:3027": " āha cedaṃ śāntarakṣitaḥ --",
    "T16n1289u_001:3028": " saṃyuktaṃ dūradeśasthaṃ nairantaryavyavasthitam |",
    "T16n1289u_001:3029": " ekāṇvabhimukhaṃ rūpaṃ yadakṣṇormadhyavartinaḥ ||",
    "T16n1289u_001:3030": " aṇvantarābhimukhyena tadeva yadi kalpyate ||",
    "T16n1289u_001:3031": " pracayo bhūdharādīnāmevaṃ sati na yujyate |",
    "T16n1289u_001:3032": " aṇvantarābhimukhyena rūpaṃ cedanyadiṣyate |",
    "T16n1289u_001:3033": " kathaṃ nāṃa bhavedekaḥ paramāṇustathāsati |",
    "T16n1289u_001:3034": " iti (tatva. 555)",
    "T16n1289u_001:3035": " nanu kathamasatyālambane nīlapītādyavabhāsaḥ |",
    "T16n1289u_001:3036": " kathamasatyarthe svāpnāvabhāsaḥ |",
    "T16n1289u_001:3037": " nanu vāsanayā |",
    "T16n1289u_001:3038": " tayaivātrāpi |",
    "T16n1289u_001:3039": " nanu spne'rthadaurghaṭyam |",
    "T16n1289u_001:3040": " ihāpi tatsamānam |",
    "T16n1289u_001:3041": " avicārayatāṃ tvarthasaulabhyam |",
    "T16n1289u_001:3042": " vicārayatāṃ tu daurghaṭyameva |",
    "T16n1289u_001:3043": " daurghaṭyaṃ ca nirūpitamityāśayenāha -- yadi bāhyo'rtha ityādinā |",
    "T16n1289u_001:3044": " nanu--hanta svāpnajāgarayoraviśeṣaprasaṅgaḥ,",
    "T16n1289u_001:3045": " ko viśeṣamācaṣṭe,",
    "T16n1289u_001:3046": " doṣe syānnāma viśeṣaḥ3,",
    "T16n1289u_001:3047": " svāpnādaviśiṣṭameva tu jāgrajjñānamapi |",
    "T16n1289u_001:3048": " bhavati cātra prayoga ityāśayenāha -- na ca svāpnajāgradanubhavayorityādinā anālambanādanavāptarūpaviśeṣamiti |",
    "T16n1289u_001:3049": " anālambanatayā'navāptarūpaviśeṣamityarthaḥ |",
    "T16n1289u_001:3050": " yathaikasmādākāśakeśadarśanāditi |",
    "T16n1289u_001:3051": " cākṣuṣadoṣavaśāt dṛśyate nabhasi keśa iva bhraman,",
    "T16n1289u_001:3052": " tadidamākāśakeśadarśanam |",
    "T16n1289u_001:3053": " na cākāśaṃ vastu,",
    "T16n1289u_001:3054": " na vā tatra keśaḥ,",
    "T16n1289u_001:3055": " tat bāhyālambananirapekṣaḥ ko'pyayaṃ vijñānavilāsa evābhāsaḥ |",
    "T16n1289u_001:3056": " viśeṣaścāyamanyato bhramādanapohyo'nyairapi |",
    "T16n1289u_001:3057": " ataevedamudāharaṇamādṛtam |",
    "T16n1289u_001:3058": " dvitīyamiti |",
    "T16n1289u_001:3059": " yannabhasi keśadarśanaṃ tasmādanyat dvitīyam |",
    "T16n1289u_001:3060": " nanu--asati bāhye'rthe kiṃ tarhi sat bhavataḥ,",
    "T16n1289u_001:3061": " vijñānamātraṃ tu paramārthasat,",
    "T16n1289u_001:3062": " ityāha--yadītyādinā |",
    "T16n1289u_001:3063": " atra prācāṃ saṃvādamāha--yathoktamityādinā |",
    "T16n1289u_001:3064": " grāhyagrāhakanirmuktam--grahyagrāhakabhāvanirmuktam |",
    "T16n1289u_001:3065": " nanvasati grāhyagrāhakabhāve,",
    "T16n1289u_001:3066": " jñānaṃ kena prakāśyeta ?",
    "T16n1289u_001:3067": " svenaiva prakāśate |",
    "T16n1289u_001:3068": " ato nāsya grāhyabhāvo'pītyāha--nānyo'nubhāvyo buddhayā'stītyādi |",
    "T16n1289u_001:3069": " atrāyaṃ saṅgrahaḥ--nirūpitaścāsmābhiranyatra--",
    "T16n1289u_001:3070": " 'seyaṃ vijñānadhārā gaganatalagatālokavat svaprakāśā",
    "T16n1289u_001:3071": " nānākārāvabhāsā sphurati bahuvidhā svāpnavadvāsanātaḥ |",
    "T16n1289u_001:3072": " grāhyatvagrāhatvadvayarahitatayā jñyaptimātrā'dvitīyā",
    "T16n1289u_001:3073": " sūte saiveyamaikā vyavahṛtimakhilāṃ svānyabāhyānapekṣā ||",
    "T16n1289u_001:3074": " gṛhṇāti jñānamarthāniti jagati mato grāhakatvasvabhāvaḥ",
    "T16n1289u_001:3075": " saṃvṛttyaiva pravṛtto natu viṣayitayā vastutastena śūnyam |",
    "T16n1289u_001:3076": " nāpyātmagrāhakaṃ tat paramajāḍatayā svaprakāśaikarūpaṃ",
    "T16n1289u_001:3077": " taccāvicchinnadhāraṃ pravahati satataṃ sattvabhedānantam' iti |",
    "T16n1289u_001:3078": " vijānānamātravādiṣu kecana vijñānameva vāsanāvaicitryeṇa nīlapītādivividhākāraṃ bhūtvā bhāsate iti,",
    "T16n1289u_001:3079": " apare tu vastuto nirākārameva tu tat,",
    "T16n1289u_001:3080": " avidyayā nīlapītādidivividhākāramiva bhāsate,",
    "T16n1289u_001:3081": " tadvāsanāvaśādavabhāsamāno'pi nīlāpītādyākāraḥ sāṃvṛta eveti |",
    "T16n1289u_001:3082": " pakṣadvaye'pyasmin grāhyagrāhakabhāvarāhityaṃ vijñānasya saṃpratipannameveti vijñānasvabhāvaparyālocanayā bāhyārthagrāhakatā vijñānasyetyetaddarotsāritamityāha--tatra kecidityādinā |",
    "T16n1289u_001:3083": " atha mādhyamikānāṃ matamāha--mādhyamikānāṃ tvityādinā |",
    "T16n1289u_001:3084": " na cāsya vicārataḥ kaścit svabhāvo ghaṭate eko vā'neko veti |",
    "T16n1289u_001:3085": " vijñānamātravādīnā paramāṇau bāhyatayā parairabhimate kimayamekasvabhāvaḥ--uta naikasvabhāvaḥ (ekarūpa uta naikarūpaḥ)",
    "T16n1289u_001:3086": " iti ubhayatrāpyanupapattiruktā seyamanupapattirvijñānamātravāde'pi tulyaivetyāśayaḥ |",
    "T16n1289u_001:3087": " tadidamupapādayiṣyati |",
    "T16n1289u_001:3088": " prathamaṃ vijñānasyāpyavāstavattve āptavacanāni saṃvādayati -- yathoktamityādinā |",
    "T16n1289u_001:3089": " ekānekasvabhāveneti |",
    "T16n1289u_001:3090": " vastunā hyekasvabhāvena anekasvabhāvena vā bhāvyam,",
    "T16n1289u_001:3091": " atathābhūtasya tu vyomāravindavadasattvataiveti bhāvaḥ |",
    "T16n1289u_001:3092": " bhāvā yena nirūpyante iti bhāvāḥ--bāhyā ābhyantaraśca |",
    "T16n1289u_001:3093": " yadā tviti | vikalpasya--savikalpasya niścayātmakasya,",
    "T16n1289u_001:3094": " anyasya--nāmajātyādikalpanārahitasya pratyakṣasya yadā pramāṇatā nāsti |",
    "T16n1289u_001:3095": " prāmāṇyaṃ hi tasya vastutve,",
    "T16n1289u_001:3096": " ekānekasvabhāvarāhityenāvastutvāt kva prāmāṇyāvasaraḥ |",
    "T16n1289u_001:3097": " atha pramāṇameva yadā vicāryamāṇaṃ viśīryate tadadhīnasadgāvasya sarvaṃsyānyasya kva vastutā,",
    "T16n1289u_001:3098": " tadevaṃ sarvasmin viśīryamāṇe ko'parādhyatu |",
    "T16n1289u_001:3099": " bhāvānāṃ śūnyataiva svabhāva iti taulyānnaikasyāpekṣāpāvasaraḥ |",
    "T16n1289u_001:3100": " nanu ayaṃ baddho'yaṃ mukta iti vyavasthā'pi vyāhanyeta |",
    "T16n1289u_001:3101": " satyam |",
    "T16n1289u_001:3102": " iyaṃ vyavasthā'pi saṃvṛttyaiva na paramārthata iti |",
    "T16n1289u_001:3103": " niḥsvabhāvataiva ca śūnyatā |",
    "T16n1289u_001:3104": " uktaṃ caitadanyatrāpi --",
    "T16n1289u_001:3105": " 'niḥsvabhāvā amī bhāvāstattvataḥ svaparoditāḥ |",
    "T16n1289u_001:3106": " ekānekasvabhāvena viyogāt pratibimbavat ||",
    "T16n1289u_001:3107": " iti | tarhi kiṃ tattvam--",
    "T16n1289u_001:3108": " 'na sannāsanna sadasanna cāpyanubhayātmakam |",
    "T16n1289u_001:3109": " catuṣkoṭivinirmuktaṃ tattvaṃ mādhyamikā jaguḥ ||'",
    "T16n1289u_001:3110": " svabhāvarāhityādbhāvānāmapāramārthye prayogaṃ pradarśayati--prayogaḥ punarevamiti ekānekasvabhāvaṃ na bhavatīti |",
    "T16n1289u_001:3111": " ekasvabhāvamanekasvabhāvaṃ vā yanna bhavatītyarthaḥ |",
    "T16n1289u_001:3112": " vyāpakānupalabdhiriti |",
    "T16n1289u_001:3113": " paramārthasattvasya vyāpakamekasvabhāvānekasvabhāvānyataratvaṃ,",
    "T16n1289u_001:3114": " tasyānupalabdhiḥ,",
    "T16n1289u_001:3115": " vyāpakānupalbdhyā vyāpyasya paramārthasattvasya nivṛttiḥ siddhyati |",
    "T16n1289u_001:3116": " hetoḥ pakṣe sattvamupapādayannasiddhiśaṅkāṃ vārayati--na tāvada siddho hetuṃriti |",
    "T16n1289u_001:3117": " sākāre vijñāne bahirartha eva ekānekasvabhāvāyogyatvasya parispuṭatvāditi |",
    "T16n1289u_001:3118": " nīlapītādāvaṇusamudāye bāhyārthatayā iṣyamāṇe aṇurayamekasvabhāvo vā naikasvabhāvo vā ubhayathā'pi nopapadyata iti yo doṣa udbhāvitaḥ,",
    "T16n1289u_001:3119": " sa vijñānavādino vijñānameva |",
    "T16n1289u_001:3120": " nīlapītadyākāraṃ sadvabhāsate iti vadato'pi samāna eveti sphuṭameveti bhāvaḥ |",
    "T16n1289u_001:3121": " sphuṭatāmevopapādayati--yatrahītyādinā |",
    "T16n1289u_001:3122": " idaṃ nīlamidaṃ pītamiti idantayā loke vyavahriyamāṇo nīlapītādiraṇusamudāyo bāhyo'rtha iti sarvāstitvavādinā iṣyate,",
    "T16n1289u_001:3123": " vijñānavādinā tu vijñānameva ttattadākāraṃ bahirvadavabhāsata iti vadatā vijñānākāratayā nīlapītādyabhyugataṃ bhavatīti nīlapitādi tu na sarvathā'pohyate,",
    "T16n1289u_001:3124": " paramābhyantaratvabāhyatvamātre vivādaḥ,",
    "T16n1289u_001:3125": " tathāca bāhyatve ya ākṣepaḥ sa āntaratve'pi samāna eveti bhāvaḥ |",
    "T16n1289u_001:3126": " nahi tadbahirbhāvanibandhanaṃ dūṣaṇamiti |",
    "T16n1289u_001:3127": " nīlapītādervijñānādbahirbhāve na taddūṣaṇatayopanyastam,",
    "T16n1289u_001:3128": " kintu nīlapītādyabhyugamamātre |",
    "T16n1289u_001:3129": " tathāca bāhyaṃ vā bhavatu āntaraṃ vā,",
    "T16n1289u_001:3130": " samāna evāyaṃ doṣa iti bhāvaḥ |",
    "T16n1289u_001:3131": " nanu bāhyaṃ nīlapītādyabhyupagacchatā mūrtaṃ taditi svīkṛtaṃ bhavati,",
    "T16n1289u_001:3132": " vijñānamātraṃ taditi vadatāṃ tu tadamūrtaṃ bhavatīti neyaṃ śaṅkā'mūte prasaredityāśaṅkā paraharannāha--mūrtanimittamityādinā |",
    "T16n1289u_001:3133": " sākāratāyāṃ jñānasyāpi mūrtatvāditi |",
    "T16n1289u_001:3134": " sākāratve mūrtatā katha mityatrāha--ayameva hi cittānāmākāro mūrtiriti |",
    "T16n1289u_001:3135": " iṣyamāṇo'yamākāra eva bhavati cittasya mūrttirityarthaḥ |",
    "T16n1289u_001:3136": " nirākārajñānamātrapāramārthyavāde tu prakārāntareṇa bhāvamātrasādhāraṇo doṣo vistaraśo nirūpito'nyatra--",
    "T16n1289u_001:3137": " 'na svato nāpi parato na dvābhyāṃ nāpyahetutaḥ |",
    "T16n1289u_001:3138": " utpannā jātu vidyante bhāvāḥ kvacana kecana |",
    "T16n1289u_001:3139": " mādhyamikakārikā (4)",
    "T16n1289u_001:3140": " ityādinā | vistarastatobodhyaḥ |",
    "T16n1289u_001:3141": " diṅnāgādinibandhānavahitadṛṣṭyā muhurvibhāvayatā |",
    "T16n1289u_001:3142": " parimitamatinā'pi mayā vyākhyeyaṃ vyaraci tarkabhāṣāyāḥ ||",
    "T16n1289u_001:3143": " nindantu vā'bhinandantu kṛtimenāṃ vipaścitaḥ |",
    "T16n1289u_001:3144": " adoṣadarśī ko nusyāt kṛtirvā doṣavarjitā |",
    "T16n1289u_001:3145": " gurjareṣu vasan yo'ṣāvādṛtānekabhūmikaḥ |",
    "T16n1289u_001:3146": " nānākṛtikamātmānaṃ parebhyo naṭavad vyadhāt |",
    "T16n1289u_001:3147": " padmanābhapadāmbhojasaurabhollāsavāsite |",
    "T16n1289u_001:3148": " viṣaye'pi vasanneṣa tāthāgatakṛtiṃ vyadhāt |",
    "T16n1289u_001:3149": " anekatantrakāntāre viśato bahuśo mama |",
    "T16n1289u_001:3150": " viṣṇuravyāhataḥ panthā hṛdayāmā'pasarpatāt ||",
    "T16n1289u_001:3151": " iti tarkabhāṣāvyākhyā samāptā"
}