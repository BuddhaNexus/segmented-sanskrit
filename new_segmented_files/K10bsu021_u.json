{
    "K10bsu021_u:0": " // Saddharmalaṅkāvatārasūtram //",
    "K10bsu021_u:1": " om namo ratnatrayāya /",
    "K10bsu021_u:2": " om namaḥ sarvabuddhabodhisattvebhyaḥ //",
    "K10bsu021_u:3": " START Parivarta 1",
    "K10bsu021_u:4": " rāvaṇādhyeṣaṇāparivartaḥ prathamaḥ /",
    "K10bsu021_u:5": " evaṃ mayā śrutam /",
    "K10bsu021_u:6": " ekasmin samaye bhagavāṃllaṅkāpure samudramalayaśikhare viharati sma nānāratnagotrapuṣpapratimaṇḍite",
    "K10bsu021_u:7": " mahatā bhikṣusaṃghena sārdhaṃ mahatā ca bodhisattvagaṇena nānābuddhakṣetrasaṃnipatitairbodhisattvairmahāsattvaiḥ",
    "K10bsu021_u:8": " anekasamādhivaśitābalābhijñāvikrīḍitairmahāmatibodhisattvapūrvaṃgamaiḥ sarvabuddhapāṇyabhiṣekābhiṣiktaiḥ",
    "K10bsu021_u:9": " svacittadṛśyagocaraparijñānārthakuśalairnānāsattvacittacaritrarūpanayavinayadhāribhiḥ",
    "K10bsu021_u:10": " pañcadharmasvabhāvavijñānanairātmyādvayagatiṃgataiḥ //",
    "K10bsu021_u:11": " tena khalu punaḥ samayena bhagavān sāgaranāgarājabhavanāt saptāhenottīrṇa 'bhūt /",
    "K10bsu021_u:12": " anekaśakrabrahmanāgakanyākoṭibhiḥ pratyudgamyamāno laṅkāmalayamavalokya smitamakarot",
    "K10bsu021_u:13": " - pūrvakairapi tathāgatairarhadbhiḥ samyaksaṃbuddhairasmiṃllaṅkāpurīmalayaśikhare",
    "K10bsu021_u:14": " svapratyātmāryajñānatarkadṛṣṭitīrthyaśrāvakapratyekabuddhāryaviṣaye tadbhāvito dharmo deśitaḥ /",
    "K10bsu021_u:15": " yannvahamapi atraiva rāvaṇaṃ yakṣādhipatimadhikṛtya etadevodbhāvayan dharmaṃ deśayeyam //",
    "K10bsu021_u:16": " aśrauṣīdrāvaṇo rākṣasādhipatistathāgatādhiṣṭhānāt - bhagavān kila sāgaranāgarājabhavanāduttīrya",
    "K10bsu021_u:17": " anekaśakrabrahmanāgakanyākoṭibhiḥ parivṛtaḥ puraskṛtaḥ samudrataraṃgānavalokya ālayavijñānodadhipravṛttivijñānapavanaviṣaye",
    "K10bsu021_u:18": " preritāṃstebhyaḥ saṃnipatitebhyaścittānyavalokya tasminneva sthitaḥ udānamudānayati",
    "K10bsu021_u:19": " sma - yannvahaṃ gatvā bhagavantamadhyeṣya laṅkāṃ praveśayeyam /",
    "K10bsu021_u:20": " tanme syāddīrgharātramarthāya hitāya sukhāya devānāṃ ca manuṣyāṇāṃ ca //",
    "K10bsu021_u:21": " atha rāvaṇo rākṣasādhipatiḥ saparivāraḥ pauṣpakaṃ vimānamadhiruhya yena bhagavāṃstenopajagāma /",
    "K10bsu021_u:22": " upetya vimānādavatīrya saparivāro bhagavantaṃ triṣkṛtvaḥ pradakṣiṇīkṛtya tūryatālāvacaraiḥ pravādyadbhirindranīlamayena",
    "K10bsu021_u:23": " daṇḍena vaiḍūryamusāra(galva)",
    "K10bsu021_u:24": " pratyuptāṃ vīṇāṃ priyaṅgupāṇḍunā anardhyeṇa vastreṇa pārśvāvalambitāṃ kṛtvā ṣaḍjarṣabhagāndhāradhaivataniṣādamadhyamakaiśikagītasvaragrāmamūrchanādiyuktenānusārya",
    "K10bsu021_u:25": " salīlaṃ vīṇāmanupraviśya gāthābhigītairanugāyati sma -",
    "K10bsu021_u:26": " cittasvabhāvanayadharmavidhiṃ nairātmyaṃ dṛṣṭivigataṃ hyamalam /",
    "K10bsu021_u:27": " pratyātmavedyagatisūcanakaṃ deśehi nāyaka iha dharmanayam // Lank_1.1 //",
    "K10bsu021_u:28": " (Vaidya 2)",
    "K10bsu021_u:29": " śubhadharmasaṃcitatanuṃ sugataṃ nirmāṇanirmitapradarśanakam /",
    "K10bsu021_u:30": " pratyātmavedyagatidharmarataṃ laṅkāṃ hi gantu samayo 'dya mune // Lank_1.2 //",
    "K10bsu021_u:31": " laṅkāmimāṃ pūrvajinādhyuṣitāṃ putraiśca teṣāṃ bahurūpadharaiḥ /",
    "K10bsu021_u:32": " deśehi nātha iha dharmavaraṃ śroṣyanti yakṣa bahurūpadharāḥ // Lank_1.3 //",
    "K10bsu021_u:33": " atha rāvaṇo laṅkādhipatiḥ toṭakavṛttenānugāyya punarapi gāthābhigītenānugāyati sma -",
    "K10bsu021_u:34": " saptarātreṇa bhagavān sāgarānmakarālayāt /",
    "K10bsu021_u:35": " sāgarendrasya bhavanāt samuttīrya taṭe sthitaḥ // Lank_1.4 //",
    "K10bsu021_u:36": " sthitamātrasya buddhasya rāvaṇo hyapsaraiḥ saha /",
    "K10bsu021_u:37": " yakṣaiśca nānāvividhaiḥ śukasāraṇapaṇḍitaiḥ // Lank_1.5 //",
    "K10bsu021_u:38": " ṛddhyā gatvā tamadhvānaṃ yatra tiṣṭhati nāyakaḥ /",
    "K10bsu021_u:39": " avatīrya pauṣpakādyānādvandya pūjya tathāgatam /",
    "K10bsu021_u:40": " nāma saṃśrāvayaṃstasmai jinendreṇa adhiṣṭhitaḥ // Lank_1.6 //",
    "K10bsu021_u:41": " rāvaṇo 'haṃ daśagrīvo rākṣasendra ihāgataḥ /",
    "K10bsu021_u:42": " anugṛhṇāhi me laṅkāṃ ye cāsmin puravāsinaḥ // Lank_1.7 //",
    "K10bsu021_u:43": " pūrvairapi hi saṃbuddhaiḥ pratyātmagatigocaram /",
    "K10bsu021_u:44": " śikhare ratnakhacite puramadhye prakāśitam // Lank_1.8 //",
    "K10bsu021_u:45": " bhagavānapi tatraiva śikhare ratnamaṇḍite /",
    "K10bsu021_u:46": " deśetu dharma virajaṃ jinaputraiḥ parīvṛtaḥ /",
    "K10bsu021_u:47": " śrotukāmā vayaṃ cādya ye ca laṅkānivāsinaḥ // Lank_1.9 //",
    "K10bsu021_u:48": " deśanānayanirmuktaṃ pratyātmagatigocaram /",
    "K10bsu021_u:49": " laṅkāvatārasūtraṃ vai pūrvabuddhānuvarṇitam // Lank_1.10 //",
    "K10bsu021_u:50": " smarāmi pūrvakairbuddhairjinaputrapuraskṛtaiḥ /",
    "K10bsu021_u:51": " sūtrametannigadyate bhagavānapi bhāṣatām // Lank_1.11 //",
    "K10bsu021_u:52": " bhaviṣyantyanāgate kāle buddhā buddhasutāśca ye /",
    "K10bsu021_u:53": " etameva nayaṃ divyaṃ śikhare ratnabhūṣite /",
    "K10bsu021_u:54": " deśayiṣyanti yakṣāṇāmanukampāya nāyakāḥ // Lank_1.12 //",
    "K10bsu021_u:55": " divyalaṅkāpurīramyāṃ nānāratnairvibhūṣitām /",
    "K10bsu021_u:56": " prāgbhāraiḥ śītalaiḥ ramyai ratnajālavitānakaiḥ // Lank_1.13 //",
    "K10bsu021_u:57": " rāgadoṣavinirmuktāḥ pratyātmagaticintakāḥ /",
    "K10bsu021_u:58": " santyatra bhagavan yakṣāḥ pūrvabuddhaiḥ kṛtārthinaḥ /",
    "K10bsu021_u:59": " mahāyānanaye śraddhā niviṣṭānyonyayojakāḥ // Lank_1.14 //",
    "K10bsu021_u:60": " (Vaidya 3)",
    "K10bsu021_u:61": " yakṣiṇyo yakṣaputrāśca mahāyānabubhutsavaḥ /",
    "K10bsu021_u:62": " āyātu bhagavān śāstā laṅkāmalayaparvatam // Lank_1.15 //",
    "K10bsu021_u:63": " kumbhakarṇapuroigāśca rākṣasāḥ puravāsinaḥ /",
    "K10bsu021_u:64": " śroṣyanti pratyātmagatiṃ mahāyānaparāyaṇāḥ // Lank_1.16 //",
    "K10bsu021_u:65": " kṛtādhikārā buddheṣu kariṣyantyadhunā ca vai /",
    "K10bsu021_u:66": " anukampārthaṃ mahyaṃ vai yāhi laṅkāṃ sutaiḥ saha // Lank_1.17 //",
    "K10bsu021_u:67": " gṛhamapsaravargāśca hārāṇi vividhāni ca /",
    "K10bsu021_u:68": " ramyāṃ cāśokavanikāṃ pratigṛhṇa mahāmune // Lank_1.18 //",
    "K10bsu021_u:69": " ājñākaro 'haṃ buddhānāṃ ye ca teṣāṃ jinātmajāḥ /",
    "K10bsu021_u:70": " nāsti tadyanna deyaṃ me anukampa mahāmune // Lank_1.19 //",
    "K10bsu021_u:71": " tasya tadvacanaṃ śrutvā uvāca tribhaveśvaraḥ /",
    "K10bsu021_u:72": " atītairapi yakṣendra nāyakai ratnaparvate // Lank_1.20 //",
    "K10bsu021_u:73": " pratyātmadharmo nirdiṣṭaḥ tvaṃ caivāpyanukampitaḥ /",
    "K10bsu021_u:74": " anāgatāśca vakṣyanti girau ratnavibhūṣite // Lank_1.21 //",
    "K10bsu021_u:75": " yogināṃ nilayo hyeṣa dṛṣṭadharmavihāriṇām /",
    "K10bsu021_u:76": " anukampyo 'si yakṣendra sugatānāṃ mamāpi ca // Lank_1.22 //",
    "K10bsu021_u:77": " adhivāsya bhagavāṃstūṣṇīṃ śamabuddhyā vyavasthitaḥ /",
    "K10bsu021_u:78": " ārūḍhaḥ puṣpake yāne rāvaṇenopanāmite // Lank_1.23 //",
    "K10bsu021_u:79": " tatraiva rāvaṇo 'nye ca jinaputrā viśāradāḥ /",
    "K10bsu021_u:80": " apsarairhāsyalāsādyaiḥ pūjyamānāḥ purīṃ gatāḥ // Lank_1.24 //",
    "K10bsu021_u:81": " tatra gatvā purīṃ ramyāṃ punaḥ pūjāṃ pralabdhavān /",
    "K10bsu021_u:82": " rāvaṇādyairyakṣavargairyakṣiṇībhiśca pūjitaḥ /",
    "K10bsu021_u:83": " yakṣaputrairyakṣakanyābhī ratnajālaiśca pūjitaḥ // Lank_1.25 //",
    "K10bsu021_u:84": " rāvaṇenāpi buddhasya hārā ratnavibhūṣitāḥ /",
    "K10bsu021_u:85": " jinasya jinaputrāṇāmuttamāṅgeṣu sthāpitāḥ // Lank_1.26 //",
    "K10bsu021_u:86": " pragṛhya pūjāṃ bhagavān jinaputraiśca paṇḍitaiḥ /",
    "K10bsu021_u:87": " dharmaṃ vibhāvayāmāsa pratyātmagatigocaram // Lank_1.27 //",
    "K10bsu021_u:88": " rāvaṇo yakṣavargāśca saṃpūjya vadatāṃ varam /",
    "K10bsu021_u:89": " mahāmatiṃ pūjayanti adhyeṣanti punaḥ punaḥ /",
    "K10bsu021_u:90": " tvaṃ praṣṭā sarvabuddhānāṃ pratyātmagatigocaram // Lank_1.28 //",
    "K10bsu021_u:91": " (Vaidya 4)",
    "K10bsu021_u:92": " ahaṃ hi śrotā yakṣāśca jinaputrāśca sanniha /",
    "K10bsu021_u:93": " adhyeṣayāmi tvāṃ yakṣā jinaputrāśca paṇḍitāḥ // Lank_1.29 //",
    "K10bsu021_u:94": " vādināṃ tvaṃ mahāvādī yogināṃ yogavāhakaḥ /",
    "K10bsu021_u:95": " adhyeṣayāmi tvāṃ bhaktyā nayaṃ pṛccha viśārada // Lank_1.30 //",
    "K10bsu021_u:96": " tīrthyadoṣairvinirmuktaṃ pratyekajinaśrāvakaiḥ /",
    "K10bsu021_u:97": " pratyātmadharmatāśuddhaṃ buddhabhūmiprabhāvakam // Lank_1.31 //",
    "K10bsu021_u:98": " nirmāya bhagavāṃstatra śikharān ratnabhūṣitān /",
    "K10bsu021_u:99": " anyāni caiva divyāni ratnakoṭīralaṃkṛtāḥ // Lank_1.32 //",
    "K10bsu021_u:100": " ekaikasmin girivare ātmabhāvaṃ vidarśayan /",
    "K10bsu021_u:101": " tatraiva rāvaṇo yakṣa ekaikasmin vyavasthitaḥ // Lank_1.33 //",
    "K10bsu021_u:102": " atra tāḥ parṣadaḥ sarvā ekaikasmin hi dṛśyate /",
    "K10bsu021_u:103": " sarvakṣetrāṇi tatraiva ye ca teṣu vināyakāḥ // Lank_1.34 //",
    "K10bsu021_u:104": " rākṣasendraśca tatraiva ye ca laṅkānivāsinaḥ /",
    "K10bsu021_u:105": " tatpratispardhinī laṅkā jinena abhinirmitā /",
    "K10bsu021_u:106": " anyāścāśokavanikā vanaśobhāśca tatra yāḥ // Lank_1.35 //",
    "K10bsu021_u:107": " ekaikasmin girau nātho mahāmatipracoditaḥ /",
    "K10bsu021_u:108": " dharmaṃ dideśa yakṣāya pratyātmagatisūcakam /",
    "K10bsu021_u:109": " dideśa nikhilaṃ sūtraṃ śatasāhasrikaṃ girau // Lank_1.36 //",
    "K10bsu021_u:110": " śāstā ca jinaputrāśca tatraivāntarhitāstataḥ /",
    "K10bsu021_u:111": " adrākṣīdrāvaṇo yakṣa ātmabhāvaṃ gṛhe sthitam // Lank_1.37 //",
    "K10bsu021_u:112": " cinteti kimidaṃ ko 'yaṃ deśitaṃ kena vā śrutam /",
    "K10bsu021_u:113": " kiṃ dṛṣṭaṃ kena vā dṛṣṭaṃ nagaro vā kva saugataḥ // Lank_1.38 //",
    "K10bsu021_u:114": " tāni kṣetrāṇi te buddhā ratnaśobhāḥ kva saugatāḥ /",
    "K10bsu021_u:115": " svapno 'yamatha vā māyā nagaraṃ gandharvaśabditam // Lank_1.39 //",
    "K10bsu021_u:116": " timiro mṛgatṛṣṇā vā svapno vandhyāprasūyatam /",
    "K10bsu021_u:117": " alātacakradhūmo vā yadahaṃ dṛṣṭavāniha // Lank_1.40 //",
    "K10bsu021_u:118": " atha vā dharmatā hyeṣā dharmāṇāṃ cittagocare /",
    "K10bsu021_u:119": " na ca bālāvabudhyante mohitā viśvakalpanaiḥ // Lank_1.41 //",
    "K10bsu021_u:120": " na draṣṭā na ca draṣṭavyaṃ na vācyo nāpi vācakaḥ /",
    "K10bsu021_u:121": " anyatra hi vikalpo 'yaṃ buddhadharmākṛtisthitiḥ /",
    "K10bsu021_u:122": " ye paśyanti yathādṛṣṭaṃ na te paśyanti nāyakam // Lank_1.42 //",
    "K10bsu021_u:123": " (Vaidya 5)",
    "K10bsu021_u:124": " apravṛttivikalpaśca yadā buddhaṃ na paśyati /",
    "K10bsu021_u:125": " apravṛttibhave buddhaḥ saṃbuddho yadi paśyati // Lank_1.43 //",
    "K10bsu021_u:126": " samanantaraprativibuddhe parāvṛttāśraye svacittadṛśyamātrādhigame 'vikalpapracārasthitasya",
    "K10bsu021_u:127": " laṅkādhipateḥ pūrvakuśalamūlasaṃcoditasya sarvaśāstravidagdhabuddheryathātathyadarśanasya",
    "K10bsu021_u:128": " aparapraṇeyasya svabuddhivicālanakuśalasya tarkadṛṣṭivyapetadarśanasya aparapraṇeyasya",
    "K10bsu021_u:129": " mahāyogayogino mahāviśvarūpadhāriṇaḥ upāyakauśalyagatiṃgatasya sarvabhūmyuttarottarasvalakṣaṇādhigamanakuśalasya",
    "K10bsu021_u:130": " cittamagomanovijñānasvabhāvavivekaratasya trisaṃtativyavacchinnadarśanasya sarvakāraṇatīrthyavyapetabuddheḥ",
    "K10bsu021_u:131": " tathāgatagarbhabuddhabhūmyadhyātmasamāpannasya sthitabuddhabuddhergaganādadhyātmavedyaśabdamaśrauṣīt",
    "K10bsu021_u:132": " - sādhu sādhu laṅkādhipate,",
    "K10bsu021_u:133": " sādhu khalu punastvaṃ laṅkādhipate /",
    "K10bsu021_u:134": " evaṃ śikṣitavyaṃ yoginā yathā tvaṃ śikṣase /",
    "K10bsu021_u:135": " evaṃ ca tathāgatā draṣṭavyāḥ dharmāśca,",
    "K10bsu021_u:136": " yathā tvayā dṛṣṭāḥ /",
    "K10bsu021_u:137": " anyathā dṛśyamāne ucchedamāśrayaḥ /",
    "K10bsu021_u:138": " cittamanomanovijñānavigatena tvayā sarvadharmā vibhāvayitavyāḥ /",
    "K10bsu021_u:139": " antaścāriṇā na bāhyārthadṛṣṭyabhiniviṣṭena /",
    "K10bsu021_u:140": " na ca tvayā śrāvakapratyekabuddhatīrthādhigamapadārthagocarapatitadṛṣṭisamādhinā bhavitavyam /",
    "K10bsu021_u:141": " nākhyāyiketihāsaratena bhavitavyam /",
    "K10bsu021_u:142": " na svabhāvadṛṣṭinā,",
    "K10bsu021_u:143": " na rājādhipatyamadapatitena,",
    "K10bsu021_u:144": " ṣaḍdhyānādidhyāyinā /",
    "K10bsu021_u:145": " eṣa laṅkādhipate abhisamayo mahāyogināṃ parapravādamathanānāmakuśaladṛṣṭidālanānāmātmadṛṣṭivyāvartanakuśalānāṃ sūkṣmamabhivijñānaparāvṛttikuśalānāṃ jinaputrāṇāṃ mahāyānacaritānām /",
    "K10bsu021_u:146": " tathāgatasvapratyātmabhūmipraveśādhigamāya tvayā yogaḥ karaṇīyaḥ /",
    "K10bsu021_u:147": " evaṃ kriyamāṇe bhūyo 'pyuttarottaraviśodhako 'yaṃ laṅkādhipate mārgo yastvayā parigṛhītaḥ samādhikauśalasamāpattyā /",
    "K10bsu021_u:148": " na ca śrāvakapratyekabuddhatīrthyānupraveśasukhagocaro yathā bālatīrthayogayogibhiḥ",
    "K10bsu021_u:149": " kalpyate ātmagrāhadṛśyalakṣaṇābhiniviṣṭairbhūtaguṇadravyānucāribhiravidyāpratyayadṛṣṭyabhiniveśābhiniviṣṭaiḥ",
    "K10bsu021_u:150": " śūnyatotpādavikṣiptairvikalpābhiniviṣṭairlakṣyalakṣaṇapatitāśayaiḥ /",
    "K10bsu021_u:151": " viśvarūpagatiprāpako 'yaṃ laṅkādhipate svapratyātmagatibodhako 'yaṃ mahāyānādhigamaḥ /",
    "K10bsu021_u:152": " viśeṣabhavopapattipratilambhāya ca pravartate /",
    "K10bsu021_u:153": " paṭalakośavividhavijñānataraṃgavyāvartako",
    "K10bsu021_u:154": " 'yaṃ laṅkādhipate mahāyānayogapraveśo na tīrthyayogāśrayapatanam /",
    "K10bsu021_u:155": " tīrthyayogo hi laṅkādhipate tīrthyānāmātmābhiniveśātpravartate /",
    "K10bsu021_u:156": " vijñānasvabhāvadvayārthānāmabhiniveśadarśanādasaumyayogastīrthakarāṇām /",
    "K10bsu021_u:157": " tatsādhu laṅkādhipate etamevārthamanuvicintayeḥ /",
    "K10bsu021_u:158": " yathā vicintitavāṃstathāgatadarśanāt /",
    "K10bsu021_u:159": " etadeva tathāgatadarśanam //",
    "K10bsu021_u:160": " atha tasminnantare rāvaṇasyaitadabhavat - yannvahaṃ punarapi bhagavantaṃ sarvayogavaśavartinaṃ",
    "K10bsu021_u:161": " tīrthyayogavyāvartakaṃ pratyātmagatigocarodbhāvakaṃ nairmitanairmāṇikavyapetamadhigamabuddhiryadyogināṃ",
    "K10bsu021_u:162": " yogābhisamayakāle samādhimukhe samāptānāmadhigamo bhavati /",
    "K10bsu021_u:163": " tasya ca adhigamādyogināṃ yogaśabdo nipātyate adhigamaneneti /",
    "K10bsu021_u:164": " tadahaṃ kāruṇikaṃ kleśendhanavikalpakṣayakaraṃ taṃ jinaputraiḥ parivṛtaṃ sarvasattvacittāśayānupraviṣṭaṃ sarvagataṃ sarvajñaṃ kriyālakṣaṇavinivṛttaṃ tayaivamṛddhyā (Vaidya 6)",
    "K10bsu021_u:165": " paśyeyam, taddarśanānnādhigatamadhigaccheyam,",
    "K10bsu021_u:166": " adhigataṃ ca me nirvikalpācāraḥ sukhasamādhisamāpattivihārastathāgatagatibhūmiprāpako vivṛddhiṃ yāyāt //",
    "K10bsu021_u:167": " atha bhagavāṃstasyāṃ velāyāṃ laṅkādhipateranutpattikadharmakṣāntyadhigataṃ viditvā",
    "K10bsu021_u:168": " tayaiva śobhayā daśagrīvasyānukampayā punarapyātmānaṃ śikhare subahuratnakhacite",
    "K10bsu021_u:169": " ratnajālavitate darśayati sma /",
    "K10bsu021_u:170": " adrākṣīddaśagrīvo laṅkādhipatiḥ punarapi dṛṣṭānubhūtāṃ śobhāṃ śikhare tathāgatamarhantaṃ samyaksaṃbuddhaṃ dvātriṃśadvaralakṣaṇavibhūṣitatanum",
    "K10bsu021_u:171": " svātmabhāvaṃ caikekasmin girau tathāgatānāṃ purataḥ samyaksaṃbuddhānāṃ mahāmatinā",
    "K10bsu021_u:172": " sārdhaṃ tathāgatapratyātmagatigocarakathāṃ prakurvantaṃ yakṣaiḥ parivṛtaṃ tāṃ deśanāpāṭhakathāṃ kathayantam /",
    "K10bsu021_u:173": " te ca kṣetrāḥ sanāyakāḥ //",
    "K10bsu021_u:174": " atha bhagavān punarapi tasyāṃ velāyāṃ parṣadamavalokya buddhyā na māṃsacakṣuṣā siṃharājavadvijṛmbhya mahāhāsamahasat /",
    "K10bsu021_u:175": " ūrṇākośācca raśmiṃ niścāryamāṇaḥ pārśvorukaṭikāyācca śrīvatsātsarvaromakūpebhyo yugāntāgniriva",
    "K10bsu021_u:176": " dīpyamānaḥ tejasendradhanurudayabhāskaropamena prabhāmaṇḍalena dedīpyamānaḥ śakrabrahmalokapālairgaganatale",
    "K10bsu021_u:177": " nirīkṣyamāṇaḥ sumeruśṛṅgapratispardhini śikhare niṣaṇṇo mahāhāsamahasat /",
    "K10bsu021_u:178": " atha tasyā bodhisattvaparṣadaḥ teṣāṃ ca śakrabrahmādīnāmetadabhavat - ko nu khalvatra hetuḥ,",
    "K10bsu021_u:179": " ka ḥ pratyayo yadbhagavān sarvadharmavaśavartī mahāhāsaṃ smitapūrvakaṃ hasati?",
    "K10bsu021_u:180": " raśmīṃśca svavigrahebhyo niścārayati?",
    "K10bsu021_u:181": " niścārya tūṣṇīmabhavat svapratyātmāryajñānagocarasamādhimukhe patitāśayo 'vismitaḥ siṃhāvalokanatayā diśo 'valokya rāvaṇasyaiva yogagatipracāramanuvicintayamānaḥ",
    "K10bsu021_u:182": " atha khalu mahāmatirbodhisattvo mahāsattvaḥ pūrvamevādhyeṣito rāvaṇasyānukampāmupādāya",
    "K10bsu021_u:183": " tasyā bodhisattvaparṣadaścittāśayavicāramājñāya anāgatāṃ janatāṃ cāvalokya deśanāpāṭhābhiratānāṃ",
    "K10bsu021_u:184": " sattvānāṃ cittavibhramo bhaviṣyatīti yathārutārthābhiniviṣṭānāṃ sarvaśrāvakapratyekabuddhatīrthyayogabalābhiniviṣṭānāṃ",
    "K10bsu021_u:185": " tathāgatā api bhagavanto vinivṛttavijñānaviṣayā mahāhāsaṃ hasanti /",
    "K10bsu021_u:186": " teṣāṃ kautūhalavinivṛttyarthaṃ bhagavantaṃ paripṛcchati sma - kaḥ khalvatra hetuḥ,",
    "K10bsu021_u:187": " kaḥ pratyayaḥ smitasya pravṛttaye?",
    "K10bsu021_u:188": " bhagavānāha - sādhu sādhu mahāmate,",
    "K10bsu021_u:189": " sādhu khalu punastvaṃ mahāmate,",
    "K10bsu021_u:190": " lokasvabhāvamavalokya kudṛṣṭipatitānāṃ ca lokānāṃ traikālyacittāvabodhāya māṃ praṣṭumārabdhaḥ /",
    "K10bsu021_u:191": " evaṃ paṇḍitaiḥ paripṛcchanajātīyairbhavitavyaṃ svaparobhayārtham /",
    "K10bsu021_u:192": " eṣa mahāmate rāvaṇo laṅkādhipatiḥ pūrvakānapi tathāgatānarhataḥ samyaksaṃbuddhān praśnadvayaṃ pṛṣṭavān /",
    "K10bsu021_u:193": " māmapyetarhi praṣṭukāmo yadanālīḍhaṃ sarvaśrāvakapratyekabuddhatīrthyayogayogināṃ praśnadvayaprabhedagatilakṣaṇaṃ vibhāvayitum /",
    "K10bsu021_u:194": " ya eṣa praṣṭukāmo daśagrīvo 'nāgatānapi jinān prakṣyati //",
    "K10bsu021_u:195": " jānanneva bhagavāṃllaṅkādhiupatimetadavocat - pṛccha tvaṃ laṅkādhipate /",
    "K10bsu021_u:196": " kṛtaste tathāgatenāvakāśaḥ /",
    "K10bsu021_u:197": " mā vilamba pracalitamaulin /",
    "K10bsu021_u:198": " yadyadevākāṅkṣasi,",
    "K10bsu021_u:199": " ahaṃ te tasta tasyaiva praśnasyavyākaraṇena cittamārādhayiṣyāmi /",
    "K10bsu021_u:200": " yathā tvaṃ parāvṛttavikalpāśraye bhūmivipakṣakauśalena pravicayabuddhyā vicārayamāṇaḥ pratyātmanayalakṣaṇasamādhisukhavihāraṃ samādhibuddhaiḥ parigṛhītaḥ (Vaidya 7)",
    "K10bsu021_u:201": " śamathasukhavyavasthitaḥ śrāvakapratyekabuddhasamādhipakṣānatikramya acalāsādhumatīdharmameghābhūmivyavasthito",
    "K10bsu021_u:202": " dharmanairātmyayathātathākuśalo mahāratnapadmavimāne samādhijinābhiṣekatāṃ pratilapsyase /",
    "K10bsu021_u:203": " tadanurūpaiḥ padmaiḥ svakāyavicitrādhiṣṭhānādhiṣṭhitaistaiḥ padmaiḥ svakāyaṃ niṣaṇṇaṃ drakṣyasi,",
    "K10bsu021_u:204": " anyonyavakramukhanirīkṣaṇaṃ ca kariṣyasi /",
    "K10bsu021_u:205": " evamacintyo 'sau viṣayaḥ yadekenābhinirhārakauśalenābhinirhṛtaścaryābhūmau sthitaḥ /",
    "K10bsu021_u:206": " upāyakauśalaparigrahābhinirhārābhinirhṛte tamacintyaviṣayamanuprāpsyasi,",
    "K10bsu021_u:207": " bahurūpavikāratāṃ ca tathāgatabhūmim /",
    "K10bsu021_u:208": " yadadṛṣṭapūrvaṃ śrāvakapratyekabuddhatīrthyabrahmendropendrādibhistaṃ prāpsyasi //",
    "K10bsu021_u:209": " atha khalu laṅkādhipatirbhagavatā kṛtāvakāśa utthāya tasmādraśmivimalaprabhādratnapadmasadṛśādratnaśikharāt",
    "K10bsu021_u:210": " sāpsarogaṇaparivṛto vividhairanekavidhairnānāprakāraiḥ puṣpamālyagandhadhūpavilepanacchatradhvajapatākāhārārdhahārakirīṭamukuṭairanyaiśca",
    "K10bsu021_u:211": " adṛṣṭaśrutapūrvairābharaṇaviśeṣairviśiṣṭaistūryatālāvacarairdevanāgayakṣarākṣasagandharvakinnaramahoragamanuṣyātikrāntaiḥ",
    "K10bsu021_u:212": " sarvakāmadhātuparyāpannān vādyabhāṇḍānabhinirmāya ye cānyeṣu buddhakṣetreṣu tūryaviśeṣā dṛṣṭāḥ,",
    "K10bsu021_u:213": " tānabhinirmāya bhagavantaṃ bodhisattvāṃśca ratnajālenāvaṣṭabhya nānāvastrocchritapatākaṃ",
    "K10bsu021_u:214": " kṛtvā sapta tālān gagane 'bhyudgamya mahāpūjāmeghānabhipravṛṣya tūryatālāvacarāṇi",
    "K10bsu021_u:215": " nirnādya tasmādgaganādavatīrya sūryavidyutprabhe dvitīye mahāratnapadmālaṃkṛtau ratnaśikhare niṣasāda /",
    "K10bsu021_u:216": " niṣadya upacārātsmitapūrvaṃ bhagavatā kṛtāvakāśo bhagavanta praśnadvayaṃ pṛcchati sma - pṛṣṭā mayā pūrvakāstathāgatā arhantaḥ samyaksaṃbuddhāḥ",
    "K10bsu021_u:217": " taiścāpi visarjitam /",
    "K10bsu021_u:218": " bhagavantamapyetarhi pṛcchāmi /",
    "K10bsu021_u:219": " deśanāpāṭhe cāyaṃ buddhaistvayā cāvaśyamanuvarṇitaṃ bhaviṣyati /",
    "K10bsu021_u:220": " nirmitanirmāṇabhāṣitamidaṃ bhagavan dharmadvayam /",
    "K10bsu021_u:221": " na maunaistathāgatairbhāṣitam /",
    "K10bsu021_u:222": " maunā hi bhagavaṃstathāgatāḥ samādhisukhagocaramevodbhāvayanti /",
    "K10bsu021_u:223": " na ca gocaraṃ vikalpayanti /",
    "K10bsu021_u:224": " taṃ deśayanti /",
    "K10bsu021_u:225": " tatsādhu me bhagavān svayameva dharmavaśavartī dharmadvayaṃ tathāgato 'rhan samyaksaṃbuddho deśayatu /",
    "K10bsu021_u:226": " śroṣyantīme jinaputrā ahaṃ ca //",
    "K10bsu021_u:227": " bhagavānāha - brūhi laṅkādhipate dharmadvayam /",
    "K10bsu021_u:228": " rākṣasendra āha - kirīṭāṅgadahāravajrasūtrāvabaddhābharaṇanuśobhāśobhita,",
    "K10bsu021_u:229": " dharmā eva prahātavyāḥ prāgevādharmāḥ /",
    "K10bsu021_u:230": " tatkathaṃ bhagavan dharmadvayaṃ prahāṇaṃ bhavati?",
    "K10bsu021_u:231": " ke cādharmā dharmāḥ?",
    "K10bsu021_u:232": " kathaṃ sati dvitvaṃ prahāṇadharmāṇāṃ vikalpalakṣaṇapatitānāṃ vikalpasvabhāvābhāvānāmabhautikabhautikānāmālayavijñānāparijñānādaviśeṣalakṣaṇānāṃ",
    "K10bsu021_u:233": " keśoṇḍukasvabhāvāvasthitānāmaśuddhakṣayajñānaviṣayiṇām /",
    "K10bsu021_u:234": " tatkathaṃ teṣāṃ prahāṇamevaṃbhāvinām?",
    "K10bsu021_u:235": " bhagavānāha - nanu laṅkādhipate,",
    "K10bsu021_u:236": " dṛṣṭo ghaṭādīnāṃ bhedanātmakānāṃ vināśadharmiṇāṃ bālavikalpagocaraiḥ prativibhāgaḥ /",
    "K10bsu021_u:237": " evamihāpi kiṃ na gṛhyate?",
    "K10bsu021_u:238": " asti dharmādharmayoḥ prativibhāgo bālaprativikalpamupādāya,",
    "K10bsu021_u:239": " na tvāryajñānādhigamaṃ prati darśanena /",
    "K10bsu021_u:240": " tiṣṭhantu tāvallaṅkādhipate ghaṭādayo bhāvā vicitralakṣaṇapatitā bālānāṃ na tvāryāṇām /",
    "K10bsu021_u:241": " ekasvābhāvikānāmekajvālodbhavaprajvālitānāṃ (Vaidya 8)",
    "K10bsu021_u:242": " gṛhabhavanodyānaprāsādapratiṣṭhāpitānāṃ dṛṣṭaḥ prativibhāgaḥ indhanavaśāddīrghahrasvaprabhālpamahāviśeṣāśca /",
    "K10bsu021_u:243": " evamihāpi kiṃ na gṛhyate?",
    "K10bsu021_u:244": " asti dharmādharmayoḥ prativibhāgaḥ /",
    "K10bsu021_u:245": " na kevalamagnijvālāyā ekasaṃtānapatitāyā dṛṣṭo 'rciṣaśca prativibhāgaḥ /",
    "K10bsu021_u:246": " ekabījaprasūtānāṃ yatsaṃtānānāmapi laṅkādhipate nālāṅkuragaṇḍaparvapatrapalāśapuṣpaphalaśākhāviśeṣāḥ /",
    "K10bsu021_u:247": " evaṃ sarvadharmaprarohadharmiṇāṃ bāhyānāmādhyātmikānāmapyavidyāniryātānāṃ skandhadhātvāyatanopagānāṃ sarvadharmāṇāṃ traidhātukopapannānāṃ dṛṣṭasukhasaṃsthānāmabhilāpyagativiśeṣāḥ",
    "K10bsu021_u:248": " vijñānānāmekalakṣaṇānāṃ viṣayābhigrahaṇapravṛttānāṃ dṛṣṭo hīnotkṛṣṭamadhyamaviśeṣo vyavadānāvyavadānataśca kuśalākuśalataśca /",
    "K10bsu021_u:249": " na kevalameṣāṃ laṅkādhipate dharmāṇāṃ prativibhāgaviśeṣaḥ,",
    "K10bsu021_u:250": " yogināmapi yogamabhyasyatāṃ yogamārge pratyātmagatilakṣaṇaviśeṣo dṛṣṭaḥ /",
    "K10bsu021_u:251": " kimaṅga punardharmādharmayoḥ prativikalpapravṛttayorviśeṣo na bhavati?",
    "K10bsu021_u:252": " bhavatyeva //",
    "K10bsu021_u:253": " asti laṅkādhipate dharmādharmayoḥ prativibhāgo vikalpalakṣaṇatvāt /",
    "K10bsu021_u:254": " tatra laṅkādhipate dharmāḥ katame?",
    "K10bsu021_u:255": " yaduta ete tīrthyaśrāvakapratyekabuddhabālavikalpakalpitāḥ /",
    "K10bsu021_u:256": " kāraṇato guṇadravyapūrvakā dharmā ityupadiśyante,",
    "K10bsu021_u:257": " te prahātavyāḥ /",
    "K10bsu021_u:258": " na lakṣaṇataḥ prativikalpayitavyāḥ /",
    "K10bsu021_u:259": " svacittadṛśyadharmatābhiniveśānna santi ghaṭādayo dharmā bālaparikalpitā alabdhaśarīrāḥ /",
    "K10bsu021_u:260": " evaṃ vidarśanayā prativipaśyataḥ prahīṇā bhavanti //",
    "K10bsu021_u:261": " tatra adharmāḥ katame?",
    "K10bsu021_u:262": " ye 'labdhātmakā lakṣaṇavikalpāpracārā dharmā ahetukāḥ teṣāmapravṛttirdṛṣṭā bhūtābhūtataḥ /",
    "K10bsu021_u:263": " atha dharmasya prahāṇaṃ bhavati /",
    "K10bsu021_u:264": " punarapyalabdhātmakā dharmāḥ katame?",
    "K10bsu021_u:265": " yaduta śaśakharoṣṭravājiviṣāṇavandhyāputraprabhṛtayo dharmāḥ /",
    "K10bsu021_u:266": " alabdhātmakatvānna lakṣaṇataḥ kalpyāḥ /",
    "K10bsu021_u:267": " te 'nyatra saṃvyavahārārthā abhidhīyante,",
    "K10bsu021_u:268": " nābhiniveśato yathā ghaṭādayaḥ /",
    "K10bsu021_u:269": " yathā te praheyā agrahaṇato vijñānena,",
    "K10bsu021_u:270": " tathā vikalpabhāvā api praheyāḥ /",
    "K10bsu021_u:271": " ato dharmādharmayoḥ prahāṇaṃ bhavati /",
    "K10bsu021_u:272": " yaduktavānasi laṅkādhipate dharmādharmāḥ kathaṃ praheyā iti,",
    "K10bsu021_u:273": " tadetaduktam //",
    "K10bsu021_u:274": " yadapyuktavānasi laṅkādhipate - pūrvakā api tathāgatā arhantaḥ samyaksaṃbuddhā mayā pṛṣṭāḥ,",
    "K10bsu021_u:275": " taiśca visarjitaṃ pūrvam /",
    "K10bsu021_u:276": " iti laṅkādhipate vikalpasyaitadadhivacanam /",
    "K10bsu021_u:277": " atīto 'pyevaṃ vikalpyate atītaḥ /",
    "K10bsu021_u:278": " evamanāgato 'dhunāpi dharmatayā /",
    "K10bsu021_u:279": " nirvikalpāstathāgatāḥ sarvavikalpaprapañcātītāḥ /",
    "K10bsu021_u:280": " na yathā rūpasvabhāvo vikalpyate /",
    "K10bsu021_u:281": " anyatrājñānādhigamataḥ sukhārthaṃ vibhāvyate /",
    "K10bsu021_u:282": " prajñayā animittacāriṇaḥ /",
    "K10bsu021_u:283": " ato jñānātmakāstathāgatā jñānaśarīrāḥ /",
    "K10bsu021_u:284": " na kalpante na kalpyante /",
    "K10bsu021_u:285": " kena na kalpante?",
    "K10bsu021_u:286": " manasā ātmato jīvataḥ pudgalataḥ /",
    "K10bsu021_u:287": " kathaṃ na vikalpante?",
    "K10bsu021_u:288": " manovijñānena viṣayārthahetukena yathā rūpalakṣaṇasaṃsthānākārataśca /",
    "K10bsu021_u:289": " ato vikalpāvikalpāgatena bhavitavyam //",
    "K10bsu021_u:290": " (Vaidya 9)",
    "K10bsu021_u:291": " api ca laṅkādhipate bhittikhacitavigrahasamaḥ sattvapracāraḥ /",
    "K10bsu021_u:292": " niśceṣṭo laṅkādhipate lokasaṃniveśaḥ karmakriyārahito 'sattvātsarvadharmāṇām /",
    "K10bsu021_u:293": " na cātra kaścicchṛṇoti śrūyate vā /",
    "K10bsu021_u:294": " nirmitapratimo hi laṅkādhipate lokasaṃniveśaḥ /",
    "K10bsu021_u:295": " na ca tīrthyabālayogino vibhāvayanti /",
    "K10bsu021_u:296": " ya evaṃ paśyati laṅkādhipate,",
    "K10bsu021_u:297": " sa samyakpaśyati /",
    "K10bsu021_u:298": " anyathā paśyanto vikalpe carantīti /",
    "K10bsu021_u:299": " svavikalpā dvidhā gṛhṇanti /",
    "K10bsu021_u:300": " tadyathā darpaṇāntargataṃ svabimbapratibimbaṃ jale vā svāṅgacchāyā vā jyotsnādīpapradīpite vā gṛhe vā aṅgacchāyā pratiśrutkāni /",
    "K10bsu021_u:301": " atha svavikalpagrahaṇaṃ pratigṛhya dharmādharmaṃ prativikalpayanti /",
    "K10bsu021_u:302": " na ca dharmādharmayoḥ prahāṇena caranti /",
    "K10bsu021_u:303": " vikalpayanti puṣṇanti,",
    "K10bsu021_u:304": " na praśamaṃ pratilabhante /",
    "K10bsu021_u:305": " ekāgrasyaitadadhivacanam - tathāgatagarbhasvapratyātmāryajñānagocarasyaitatpraveśo yatsamādhiḥ paramo jāyata iti //",
    "K10bsu021_u:306": " rāvaṇādhyeṣaṇāparivarto nāma prathamaḥ //",
    "K10bsu021_u:307": " START Parivarta 2",
    "K10bsu021_u:308": " (Vaidya 10)",
    "K10bsu021_u:309": " ṣaṭtriṃśatsāhasrasarvadharmasamuccayo nāma dvitīyaḥ parivartaḥ /",
    "K10bsu021_u:310": " atha khalu mahāmatirbodhisattvo mahāsattvo mahāmatibodhisattvasahitaḥ sarvabuddhakṣetrānucārī",
    "K10bsu021_u:311": " buddhānubhāvena utthāyāsanādekāṃsamuttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ",
    "K10bsu021_u:312": " pratiṣṭhāpya yena bhagavāṃstenāñjaliṃ praṇamya bhagavantaṃ gāthābhirabhyaṣṭāvīt -",
    "K10bsu021_u:313": " utpādabhaṅgarahito lokaḥ khapuṣpasaṃnibhaḥ /",
    "K10bsu021_u:314": " sadasannopalabdhaste prajñayā kṛpayā ca te // Lank_2.1 //",
    "K10bsu021_u:315": " māyopamāḥ sarvadharmāḥ cittavijñānavarjitāḥ /",
    "K10bsu021_u:316": " sadasannopalabdhāste prajñayā kṛpayā ca te // Lank_2.2 //",
    "K10bsu021_u:317": " śāśvatocchedavarjyaśca lokaḥ svapnopamaḥ sadā /",
    "K10bsu021_u:318": " sadasannopalabdhaste prajñayā kṛpayā ca te // Lank_2.3 //",
    "K10bsu021_u:319": " māyāsvapnasvabhāvasya dharmakāyasya kaḥ stavaḥ /",
    "K10bsu021_u:320": " bhāvānāṃ niḥsvabhāvānāṃ yo 'nutpādaḥ sa saṃbhavaḥ // Lank_2.4 //",
    "K10bsu021_u:321": " indriyārthavisaṃyuktamadṛśyaṃ yasya darśanam /",
    "K10bsu021_u:322": " praśaṃsā yadi vā nindā tasyocyeta kathaṃ mune // Lank_2.5 //",
    "K10bsu021_u:323": " dharmapudgalanairātmyaṃ kleśajñeyaṃ ca te sadā /",
    "K10bsu021_u:324": " viśuddhamānimittena prajñayā kṛpayā ca te // Lank_2.6 //",
    "K10bsu021_u:325": " na nirvāsi nirvāṇena nirvāṇaṃ tvayi saṃsthitam /",
    "K10bsu021_u:326": " buddhaboddhavyarahitaṃ sadasatpakṣavarjitam // Lank_2.7 //",
    "K10bsu021_u:327": " ye paśyanti muniṃ śāntamevamutpattivarjitam /",
    "K10bsu021_u:328": " te bhonti nirupādānā ihāmutra nirañjanāḥ // Lank_2.8 //",
    "K10bsu021_u:329": " atha khalu mahāmatirbodhisattvo mahāsattvo bhagavantamābhiḥ sārūpyābhirgāthābhirabhiṣṭutya svanāmagotraṃ bhagavate saṃśrāvayati sma -",
    "K10bsu021_u:330": " mahāmatirahaṃ bhagavan mahāyānagatiṃ gataḥ /",
    "K10bsu021_u:331": " aṣṭottaraṃ praśnaśataṃ pṛcchāmi vadatāṃ varam // Lank_2.9 //",
    "K10bsu021_u:332": " tasya tadvacanaṃ śrutvā buddho lokavidāṃ varaḥ /",
    "K10bsu021_u:333": " nirīkṣya pariṣadaṃ sarvāmalapī sugatātmajam // Lank_2.10 //",
    "K10bsu021_u:334": " pṛcchantu māṃ jinasutāstvaṃ ca pṛccha mahāmate /",
    "K10bsu021_u:335": " ahaṃ te deśayiṣyāmi pratyātmagatigocaram // Lank_2.11 //",
    "K10bsu021_u:336": " atha khalu mahāmatirbodhisattvo mahāsattvo bhagavatā kṛtāvakāśo bhagavataścaraṇayornipatya bhagavantaṃ praśnaṃ paripṛcchati sma -",
    "K10bsu021_u:337": " (Vaidya 11)",
    "K10bsu021_u:338": " kathaṃ hi śudhyate tarkaḥ kasmāttarkaḥ pravartate /",
    "K10bsu021_u:339": " kathaṃ hi dṛśyate bhrāntiḥ kasmādbhrāntiḥ pravartate // Lank_2.12 //",
    "K10bsu021_u:340": " kasmātkṣetrāṇi nirmāṇā lakṣaṇaṃ tīrthikāśca ye /",
    "K10bsu021_u:341": " nirābhāsaḥ kramaḥ kena jinaputrāśca te kutaḥ // Lank_2.13 //",
    "K10bsu021_u:342": " muktasya gamanaṃ kutra baddhaḥ kaḥ kena mucyate /",
    "K10bsu021_u:343": " dhyāyināṃ viṣayaḥ ko 'sau kathaṃ yānatrayaṃ bhavet // Lank_2.14 //",
    "K10bsu021_u:344": " pratyate jāyate kiṃ tatkāryaṃ kiṃ kāraṇaṃ ca kim /",
    "K10bsu021_u:345": " ubhayāntakathā kena kathaṃ vā saṃpravartate // Lank_2.15 //",
    "K10bsu021_u:346": " ārūpyā ca samāpattirnirodhaśca kathaṃ bhavet /",
    "K10bsu021_u:347": " saṃjñānirodhaśca kathaṃ kathaṃ kasmāddhi mucyate // Lank_2.16 //",
    "K10bsu021_u:348": " kriyā pravartate kena gamanaṃ dehadhāriṇām /",
    "K10bsu021_u:349": " kathaṃ dṛśyaṃ vibhāvo kathaṃ kathaṃ bhūmiṣu vartate // Lank_2.17 //",
    "K10bsu021_u:350": " nirbhidyentribhavaṃ ko 'sau kiṃ sthānaṃ kā tanurbhavet /",
    "K10bsu021_u:351": " sthitaḥ pravartate kutra jinaputraḥ kathaṃ bhavet // Lank_2.18 //",
    "K10bsu021_u:352": " abhijñā labhate kena vaśitāśca samādhayaḥ /",
    "K10bsu021_u:353": " samādhyate kathaṃ cittaṃ brūhi me jinapuṃgava // Lank_2.19 //",
    "K10bsu021_u:354": " ālayaṃ ca kathaṃ kasmānmanovijñānameva ca /",
    "K10bsu021_u:355": " kathaṃ pravartate dṛśyaṃ kathaṃ dṛśyānnivartate // Lank_2.20 //",
    "K10bsu021_u:356": " gotrāgotraṃ kathaṃ kena cittamātraṃ bhavetkatham /",
    "K10bsu021_u:357": " lakṣaṇasya vyavasthānaṃ nairātmyaṃ ca kathaṃ bhavet // Lank_2.21 //",
    "K10bsu021_u:358": " kathaṃ na vidyate sattvaḥ saṃvṛtyā deśanā katham /",
    "K10bsu021_u:359": " kathaṃ śāśvataucchedadarśanaṃ na pravartate // Lank_2.22 //",
    "K10bsu021_u:360": " kathaṃ hi tīrthikāstvaṃ ca lakṣaṇairna virudhyase /",
    "K10bsu021_u:361": " naiyāyikāḥ kathaṃ brūhi bhaviṣyanti anāgate // Lank_2.23 //",
    "K10bsu021_u:362": " śūnyatā ca kathaṃ kena kṣaṇabhaṅgaśca te katham /",
    "K10bsu021_u:363": " kathaṃ pravartate garbhaḥ kathaṃ loko nirīhikaḥ // Lank_2.24 //",
    "K10bsu021_u:364": " māyāsvapnopamaḥ kena kathaṃ gandharvasaṃnibhaḥ /",
    "K10bsu021_u:365": " marīcidakacandrābhaḥ kena loko bravīhi me // Lank_2.25 //",
    "K10bsu021_u:366": " bodhyaṅgānāṃ kathaṃ kena bodhipakṣā bhavetkutaḥ /",
    "K10bsu021_u:367": " marāśca deśasaṃkṣobho bhavadṛṣṭiḥ kathaṃ bhavet // Lank_2.26 //",
    "K10bsu021_u:368": " (Vaidya 12)",
    "K10bsu021_u:369": " ajātamaniruddhaṃ ca kathaṃ khapuṣpasaṃnibham /",
    "K10bsu021_u:370": " kathaṃ ca budhyase lokaṃ kathaṃ brūṣe nirakṣaram // Lank_2.27 //",
    "K10bsu021_u:371": " nirvikalpā bhavetkena kathaṃ ca gaganopamāḥ /",
    "K10bsu021_u:372": " tathatā bhavetkatividhā cittaṃ pāramitāḥ kati // Lank_2.28 //",
    "K10bsu021_u:373": " bhūmikramo bhavetkena nirābhāsagatiśca kā /",
    "K10bsu021_u:374": " nairātmyaṃ ca dvidhā kena kathaṃ jñeyaṃ viśudhyati // Lank_2.29 //",
    "K10bsu021_u:375": " jñānaṃ katividhaṃ nātha śīlaṃ sattvākarāṇi ca /",
    "K10bsu021_u:376": " kena pravartitā gotrāḥ suvarṇamaṇimuktajāḥ // Lank_2.30 //",
    "K10bsu021_u:377": " abhilāpo jānikaḥ kena vaicitrasattvabhāvayoḥ /",
    "K10bsu021_u:378": " vidyāsthānakalāścaiva kathaṃ kena prakāśitam // Lank_2.31 //",
    "K10bsu021_u:379": " gāthā bhavetkatividhā gadyaṃ padyaṃ bhavetkatham /",
    "K10bsu021_u:380": " kathaṃ yuktiḥ katividhā vyākhyānaṃ ca kathaṃvidham // Lank_2.32 //",
    "K10bsu021_u:381": " annapānaṃ ca vaicitryaṃ maithunaṃ jāyate katham /",
    "K10bsu021_u:382": " rājā ca cakravartī ca maṇḍalī ca kathaṃ bhavet // Lank_2.33 //",
    "K10bsu021_u:383": " rakṣyaṃ bhavetkathaṃ rājyaṃ devakāyāḥ kathaṃvidhāḥ /",
    "K10bsu021_u:384": " bhūnakṣatragaṇāḥ kena somabhāskarayoḥ katham // Lank_2.34 //",
    "K10bsu021_u:385": " vidyāsthānaṃ bhavetkiṃ ca mokṣo yogī katividhaḥ /",
    "K10bsu021_u:386": " śiṣyo bhavetkatividha ācāryaśca bhavetkatham // Lank_2.35 //",
    "K10bsu021_u:387": " buddho bhavetkatividho jātakāśca kathaṃvidhāḥ /",
    "K10bsu021_u:388": " māro bhavetkatividhaḥ pāṣaṇḍāśca katividhāḥ // Lank_2.36 //",
    "K10bsu021_u:389": " svabhāvaste katividhaścittaṃ katividhaṃ bhavet /",
    "K10bsu021_u:390": " prajñaptimātraṃ ca kathaṃ brūhi me vadatāṃvara // Lank_2.37 //",
    "K10bsu021_u:391": " ghanāḥ khe pavanaṃ kena smṛtirmegho kathaṃ bhavet /",
    "K10bsu021_u:392": " taruvallyaḥ kathaṃ kena brūhi me tribhaveśvara // Lank_2.38 //",
    "K10bsu021_u:393": " hayā gajā mṛgāḥ kena grahaṇaṃ yānti bāliśāḥ /",
    "K10bsu021_u:394": " uhoḍimā narāḥ kena brūhi me cittasārathe // Lank_2.39 //",
    "K10bsu021_u:395": " ṣaḍṛtugrahaṇaṃ kena kathamicchantiko bhavet /",
    "K10bsu021_u:396": " strīpuṃnapuṃsakānāṃ ca kathaṃ janma vadāhi me // Lank_2.40 //",
    "K10bsu021_u:397": " kathaṃ vyāvartate yogātkathaṃ yogaḥ pravartate /",
    "K10bsu021_u:398": " kathaṃ caivaṃvidhā yoge narāḥ sthāpyā vadāhi me // Lank_2.41 //",
    "K10bsu021_u:399": " (Vaidya 13)",
    "K10bsu021_u:400": " gatyāgatānāṃ sattvānāṃ kiṃ liṅgaṃ kiṃ ca lakṣaṇam /",
    "K10bsu021_u:401": " dhaneśvaro kathaṃ kena brūhi me gaganopama // Lank_2.42 //",
    "K10bsu021_u:402": " śākyavaṃśaḥ kathaṃ kena kathamikṣvākusaṃbhavaḥ /",
    "K10bsu021_u:403": " ṛṣirdīrghapatāḥ kena kathaṃ tena prabhāvitam // Lank_2.43 //",
    "K10bsu021_u:404": " tvameva kasmātsarvatra sarvakṣetreṣu dṛśyase /",
    "K10bsu021_u:405": " nāmaiścitraistathārūpairjinaputraiḥ parīvṛtaḥ // Lank_2.44 //",
    "K10bsu021_u:406": " abhakṣyaṃ hi kathaṃ māṃsaṃ kathaṃ māṃsaṃ niṣidhyate /",
    "K10bsu021_u:407": " kravyādagotrasaṃbhūtā māsaṃ bhakṣyanti kena vai // Lank_2.45 //",
    "K10bsu021_u:408": " somabhāskarasaṃsthānā merupadmopamāḥ katham /",
    "K10bsu021_u:409": " śrīvatsasiṃhasaṃsthānāḥ kṣetrāḥ kena vadāhi me // Lank_2.46 //",
    "K10bsu021_u:410": " vyatyastā adhamūrdhāśca indrajālopamāḥ katham /",
    "K10bsu021_u:411": " sarvaratnamayā kṣetrāḥ kathaṃ kena vadāhi me // Lank_2.47 //",
    "K10bsu021_u:412": " vīṇāpaṇavasaṃsthānā nānāpuṣpaphalopamāḥ /",
    "K10bsu021_u:413": " ādityacandravirajāḥ kathaṃ kena vadāhi me // Lank_2.48 //",
    "K10bsu021_u:414": " kena nirmāṇikā buddhāḥ kena buddhā vipākajāḥ /",
    "K10bsu021_u:415": " tathatā jñānabuddhā vai kathaṃ kena vadāhi me // Lank_2.49 //",
    "K10bsu021_u:416": " kāmadhātau kathaṃ kena na vibuddho vadāhi me /",
    "K10bsu021_u:417": " akaniṣṭhe kimarthaṃ tu vītarāgeṣu budhyase // Lank_2.50 //",
    "K10bsu021_u:418": " nirvṛte sugate ko 'sau śāsanaṃ dhārayiṣyati /",
    "K10bsu021_u:419": " kiyatsthāyī bhavecchāstā kiyantaṃ sthāsyate nayaḥ // Lank_2.51 //",
    "K10bsu021_u:420": " siddhāntaste katividho dṛṣṭiścāpi kathaṃvidhā /",
    "K10bsu021_u:421": " vinayo bhikṣubhāvaśca kathaṃ kena vadāhi me // Lank_2.52 //",
    "K10bsu021_u:422": " parāvṛttigataṃ kena nirābhāsagataṃ katham /",
    "K10bsu021_u:423": " pratyekajinaputrāṇāṃ śrāvakāṇāṃ vadāhi me // Lank_2.53 //",
    "K10bsu021_u:424": " abhijñā laukikāḥ kena bhavellokottarā katham /",
    "K10bsu021_u:425": " cittaṃ hi bhūmayaḥ sapta kathaṃ kena vadāhi me // Lank_2.54 //",
    "K10bsu021_u:426": " saṃghaste syātkatividhaḥ saṃghabhedaḥ kathaṃ bhavet /",
    "K10bsu021_u:427": " cikitsāśāstraṃ sattvānāṃ kathaṃ kena vadāhi me // Lank_2.55 //",
    "K10bsu021_u:428": " kāśyapaḥ krakuchandaśca konākamunirapyaham /",
    "K10bsu021_u:429": " bhāṣase jinaputrāṇāṃ vada kasmānmahāmune // Lank_2.56 //",
    "K10bsu021_u:430": " (Vaidya 14)",
    "K10bsu021_u:431": " asatyātmakathā kena nityanāśakathā katham /",
    "K10bsu021_u:432": " kasmāttattvaṃ na sarvatra cittamātraṃ prabhāṣase // Lank_2.57 //",
    "K10bsu021_u:433": " naranārīvanaṃ kena harītakyāmalīvanam /",
    "K10bsu021_u:434": " kailāsaścakravālaśca vajrasaṃhananā katham // Lank_2.58 //",
    "K10bsu021_u:435": " acalāstadantare vai ke nānāratnopaśobhitāḥ /",
    "K10bsu021_u:436": " ṛṣigandharvasaṃkīrṇāḥ kathaṃ kena vadāhi me // Lank_2.59 //",
    "K10bsu021_u:437": " idaṃ śrutvā mahāvīro buddho lokavidāṃ varaḥ /",
    "K10bsu021_u:438": " mahāyānamayaṃ cittaṃ buddhānāṃ hṛdayaṃ balam // Lank_2.60 //",
    "K10bsu021_u:439": " sādhu sādhu mahāprajña mahāmate nibodhase /",
    "K10bsu021_u:440": " bhāṣiṣyāmyanupūrveṇa yattvayā paripṛcchitam // Lank_2.61 //",
    "K10bsu021_u:441": " utpādamatha notpādaṃ nirvāṇaṃ śūnyalakṣaṇam /",
    "K10bsu021_u:442": " saṃkrāntimasvabhāvatvaṃ buddhāḥ pāramitāsutāḥ // Lank_2.62 //",
    "K10bsu021_u:443": " śrāvakā jinaputrāśca tīrthyā hyārūpyacāriṇaḥ /",
    "K10bsu021_u:444": " merusamudrā hyacalā dvīpā kṣetrāṇi medinī // Lank_2.63 //",
    "K10bsu021_u:445": " nakṣatrā bhāskaraḥ somastīrthyā devāsurāstathā /",
    "K10bsu021_u:446": " vimokṣā vaśitābhijñā balā dhyānā samādhayaḥ // Lank_2.64 //",
    "K10bsu021_u:447": " nirodhā ṛddhipādāśca bodhyaṅgā mārga eva ca /",
    "K10bsu021_u:448": " dhyānāni cāpramāṇāni skandhā gatyāgatāni ca // Lank_2.65 //",
    "K10bsu021_u:449": " samāpattirnirodhāśca vyutthānaṃ cittadeśanā /",
    "K10bsu021_u:450": " cittaṃ manaśca vijñānaṃ nairātmyaṃ dharmapañcakam // Lank_2.66 //",
    "K10bsu021_u:451": " svabhāvaḥ kalpanā kalpyaṃ dṛśyaṃ dṛṣṭidvayaṃ katham /",
    "K10bsu021_u:452": " yānākarāṇi gotrāṇi suvarṇamaṇimuktijāḥ // Lank_2.67 //",
    "K10bsu021_u:453": " icchantikā mahābhūtā bhramarā ekabuddhatā /",
    "K10bsu021_u:454": " jñānaṃ jñeyo gamaṃ prāptiḥ sattvānāṃ ca bhavābhavam // Lank_2.68 //",
    "K10bsu021_u:455": " hayā gajā mṛgāḥ kena grahaṇaṃ brūhi me katham /",
    "K10bsu021_u:456": " dṛṣṭāntahetubhiryuktaḥ siddhānto deśanā katham // Lank_2.69 //",
    "K10bsu021_u:457": " kāryaṃ ca kāraṇaṃ kena nānābhrāntistathā nayam /",
    "K10bsu021_u:458": " cittamātraṃ na dṛśyo 'sti bhūmīnāṃ nāsti vai kramaḥ // Lank_2.70 //",
    "K10bsu021_u:459": " nirābhāsaparāvṛttiśataṃ kena bravīṣi me /",
    "K10bsu021_u:460": " cikitsaśāstraṃ śilpāśca kalāvidyāgamaṃ tathā // Lank_2.71 //",
    "K10bsu021_u:461": " (Vaidya 15)",
    "K10bsu021_u:462": " acalānāṃ tathā meroḥ pramāṇaṃ hi kṣiteḥ katham /",
    "K10bsu021_u:463": " udadheścandrasūryāṇāṃ pramāṇaṃ brūhi me katham // Lank_2.72 //",
    "K10bsu021_u:464": " sattvadehe kati rajāṃsi hīnotkṛṣṭamadhyamāḥ /",
    "K10bsu021_u:465": " kṣetre kṣetre rajāḥ kṛtto dhanvo dhanve bhavetkati // Lank_2.73 //",
    "K10bsu021_u:466": " haste dhanuḥkrame krośe yojane hyardhayojane /",
    "K10bsu021_u:467": " śaśavātāyanaṃ likṣā eḍakaṃ hi yavāḥ kati // Lank_2.74 //",
    "K10bsu021_u:468": " prasthe hi syādyavāḥ kyantaḥ prasthārdhe ca yavāḥ kati /",
    "K10bsu021_u:469": " droṇe khāryāṃ tathā lakṣāḥ koṭyo vai biṃbarāḥ kati // Lank_2.75 //",
    "K10bsu021_u:470": " sarṣape hyaṇavaḥ kyanto rakṣikā sarṣapāḥ kati /",
    "K10bsu021_u:471": " katirakṣiko bhavenmāṣo dharaṇaṃ māṣakāḥ kati // Lank_2.76 //",
    "K10bsu021_u:472": " karṣo hi dharaṇāḥ kyantaḥ palaṃ vai kati kārṣikā /",
    "K10bsu021_u:473": " etena piṇḍalakṣaṇaṃ meruḥ katipalo bhavet /",
    "K10bsu021_u:474": " evaṃ hi pṛccha māṃ putra anyathā kiṃ nu pṛcchasi // Lank_2.77 //",
    "K10bsu021_u:475": " pratyekaśrāvakāṇāṃ hi buddhānāṃ ca jinaurasām /",
    "K10bsu021_u:476": " katyaṇuko bhavetkāyaḥ kiṃ nu evaṃ na pṛcchasi // Lank_2.78 //",
    "K10bsu021_u:477": " vahneḥ śikhā katyaṇukā pavane hyaṇavaḥ kati /",
    "K10bsu021_u:478": " indriye indriye kyanto romakūpe bhruvoḥ kati // Lank_2.79 //",
    "K10bsu021_u:479": " dhaneśvarā narāḥ kena rājānaścakravartinaḥ /",
    "K10bsu021_u:480": " rājyaṃ ca taiḥ kathaṃ rakṣyaṃ mokṣaścaiṣāṃ kathaṃ bhavet // Lank_2.80 //",
    "K10bsu021_u:481": " gadyaṃ padyaṃ kathaṃ brūṣe maithunaṃ lokaviśrutā /",
    "K10bsu021_u:482": " annapānasya vaicitryaṃ naranārivanāḥ katham // Lank_2.81 //",
    "K10bsu021_u:483": " vajrasaṃhananāḥ kena hyacalā brūhi me katham /",
    "K10bsu021_u:484": " māyāsvapnanibhāḥ kena mṛgatṛṣṇopamāḥ katham // Lank_2.82 //",
    "K10bsu021_u:485": " ghanānāṃ saṃbhavaḥ kutra ṛtūnāṃ ca kuto bhavet /",
    "K10bsu021_u:486": " rasānāṃ rasatā kasmātkasmātstrīpuṃnapuṃsakam // Lank_2.83 //",
    "K10bsu021_u:487": " śobhāśca jinaputrāśca kutra me pṛccha māṃ suta /",
    "K10bsu021_u:488": " kathaṃ hi acalā divyā ṛṣigandharvamaṇḍitāḥ // Lank_2.84 //",
    "K10bsu021_u:489": " muktasya gamanaṃ kutra baddhaḥ kaḥ kena mucyate /",
    "K10bsu021_u:490": " dhyāyināṃ viṣayaḥ ko 'sau nirmāṇastīrthakāni ca // Lank_2.85 //",
    "K10bsu021_u:491": " (Vaidya 16)",
    "K10bsu021_u:492": " asatsadakriyā kena kathaṃ dṛśyaṃ nivartate /",
    "K10bsu021_u:493": " kathaṃ hi śudhyate tarkaḥ kena tarkaḥ pravartate // Lank_2.86 //",
    "K10bsu021_u:494": " kriyā pravartate kena gamanaṃ brūhi me katham /",
    "K10bsu021_u:495": " saṃjñāyāśchedanaṃ kena samādhiḥ kena cocyate // Lank_2.87 //",
    "K10bsu021_u:496": " vidārtha tribhavaṃ ko 'sau kiṃ sthānaṃ kā tanurbhavet /",
    "K10bsu021_u:497": " asatyātmakathā kena saṃvṛtyā deśanā katham // Lank_2.88 //",
    "K10bsu021_u:498": " lakṣaṇaṃ pṛcchase kena nairātmyaṃ pṛcchase katham /",
    "K10bsu021_u:499": " garbhā naiyāyikāḥ kena pṛcchase māṃ jinaurasāḥ // Lank_2.89 //",
    "K10bsu021_u:500": " śāśvatocchedadṛṣṭiśca kena cittaṃ sabhādhyate /",
    "K10bsu021_u:501": " abhilāpastathā jñānaṃ śīlaṃ gotraṃ jinaurasāḥ // Lank_2.90 //",
    "K10bsu021_u:502": " yuktavyākhyā guruśiṣyaḥ sattvānāṃ citratā katham /",
    "K10bsu021_u:503": " annapānaṃ nabho meghā mārāḥ prajñaptimātrakam // Lank_2.91 //",
    "K10bsu021_u:504": " taruvallyaḥ kathaṃ kena pṛcchase māṃ jinaurasa /",
    "K10bsu021_u:505": " kṣetrāṇi citratā kena ṛṣirdīrghatapāstathā // Lank_2.92 //",
    "K10bsu021_u:506": " vaṃśaḥ kaste guruḥ kena pṛcchase māṃ jinaurasa /",
    "K10bsu021_u:507": " uhoḍimā narā yoge kāmadhātau na budhyase // Lank_2.93 //",
    "K10bsu021_u:508": " siddhānto hyakaniṣṭheṣu yuktiṃ pṛcchasi me katham /",
    "K10bsu021_u:509": " abhijñāṃ laukikāṃ kena kathaṃ bhikṣutvameva ca // Lank_2.94 //",
    "K10bsu021_u:510": " nairmāṇikān vipākasthān buddhān pṛcchasi me katham /",
    "K10bsu021_u:511": " tathatājñānabuddhā vai saṃghāścaiva kathaṃ bhavet // Lank_2.95 //",
    "K10bsu021_u:512": " vīṇāpaṇavapuṣpābhāḥ kṣetrā lokavivarjitāḥ /",
    "K10bsu021_u:513": " cittaṃ hi bhūmayaḥ sapta pṛcchase māṃ jinaurasa /",
    "K10bsu021_u:514": " etāṃścānyāṃśca subahūn praśnān pṛcchasi māṃ suta // Lank_2.96 //",
    "K10bsu021_u:515": " ekaikaṃ lakṣaṇairyuktaṃ dṛṣṭidoṣavivarjitam /",
    "K10bsu021_u:516": " siddhāntaṃ deśanāṃ vakṣye sahasā tvaṃ śṛṇohi me // Lank_2.97 //",
    "K10bsu021_u:517": " upanyāsaṃ kariṣyāmi padānāṃ śṛṇu me suta /",
    "K10bsu021_u:518": " aṣṭottaraṃ padaśataṃ yathā buddhānuvarṇitam // Lank_2.98 //",
    "K10bsu021_u:519": " atha khalu mahāmatirbodhisattvo mahāsattvo bhagavantametadavocat - katamadbhagavan aṣṭottarapadaśatam?",
    "K10bsu021_u:520": " bhagavānāha - utpādapadam anutpādapadam,",
    "K10bsu021_u:521": " nityapadam anityapadam,",
    "K10bsu021_u:522": " lakṣaṇapadam alakṣaṇapadam,",
    "K10bsu021_u:523": " sthityanyathātvapadam asthityanyathātvapadam,",
    "K10bsu021_u:524": " kṣaṇikapadam akṣaṇikapadam,",
    "K10bsu021_u:525": " svabhāvapadam asvabhāvapadam,",
    "K10bsu021_u:526": " śūnyatāpadam aśūnyatāpadam,",
    "K10bsu021_u:527": " ucchedapadam anucchedapadam,",
    "K10bsu021_u:528": " cittapadam acittapadam,",
    "K10bsu021_u:529": " madhyamapadam amadhyamapadam,",
    "K10bsu021_u:530": " śāśvatapadam aśāśvatapadam, (Vaidya 17)",
    "K10bsu021_u:531": " pratyayapadam apratyayapadam,",
    "K10bsu021_u:532": " hetupadam ahetupadam,",
    "K10bsu021_u:533": " kleśapadam akleśapadam,",
    "K10bsu021_u:534": " tṛṣṇāpadam atṛṣṇāpadam,",
    "K10bsu021_u:535": " upāyapadam anupāyapadam,",
    "K10bsu021_u:536": " kauśalyapadam akauśalyapadam,",
    "K10bsu021_u:537": " śuddhipadam aśuddhipadam,",
    "K10bsu021_u:538": " yuktipadam ayuktipadam,",
    "K10bsu021_u:539": " dṛṣṭāntapadam adṛṣṭāntapadam,",
    "K10bsu021_u:540": " śiṣyapadam aśiṣyapadam,",
    "K10bsu021_u:541": " gurupadam agurupadam,",
    "K10bsu021_u:542": " gotrapadam agotrapadam,",
    "K10bsu021_u:543": " yānatrayapadam ayānatrayapadam,",
    "K10bsu021_u:544": " nirābhāsapadam anirābhāsapadam,",
    "K10bsu021_u:545": " praṇidhānapadam apraṇidhānapadam,",
    "K10bsu021_u:546": " trimaṇḍalapadam,",
    "K10bsu021_u:547": " atrimaṇḍalapadam,",
    "K10bsu021_u:548": " nimittapadam animittapadam,",
    "K10bsu021_u:549": " sadasatpakṣapadam asadasatpakṣapadam,",
    "K10bsu021_u:550": " ubhayapadam anubhayapadam,",
    "K10bsu021_u:551": " svapratyātmāryajñānapadam asvapratyātmāryajñānapadam,",
    "K10bsu021_u:552": " dṛṣṭadharmasukhapadam adṛṣṭadharmasukhapadam,",
    "K10bsu021_u:553": " kṣetrapadam akṣetrapadam,",
    "K10bsu021_u:554": " aṇupadam anaṇupadam,",
    "K10bsu021_u:555": " jalapadam ajalapadam,",
    "K10bsu021_u:556": " dhanvapadam adhanvapadam,",
    "K10bsu021_u:557": " bhūtapadam abhūtapadam,",
    "K10bsu021_u:558": " saṃkhyāgaṇitapadam asaṃkhyāgaṇitapadam,",
    "K10bsu021_u:559": " abhijñāpadam anabhijñāpadam,",
    "K10bsu021_u:560": " khedapadam akhedapadam,",
    "K10bsu021_u:561": " ghanapadam aghanapadam,",
    "K10bsu021_u:562": " śilpakalāvidyāpadam aśilpakalāvidyāpadam,",
    "K10bsu021_u:563": " vāyupadam avāyupadam,",
    "K10bsu021_u:564": " bhūmipadam abhūmipadam,",
    "K10bsu021_u:565": " cintyapadam acintyapadam,",
    "K10bsu021_u:566": " prajñaptipadam aprajñaptipadam,",
    "K10bsu021_u:567": " svabhāvapadam asvabhāvapadam,",
    "K10bsu021_u:568": " skandhapadam askandhapadam,",
    "K10bsu021_u:569": " sattvapadam asattvapadam,",
    "K10bsu021_u:570": " buddhipadam abuddhipadam,",
    "K10bsu021_u:571": " nirvāṇapadam anirvāṇapadam,",
    "K10bsu021_u:572": " jñeyapadam ajñeyapadam,",
    "K10bsu021_u:573": " tīrthyapadam atīrthyapadam,",
    "K10bsu021_u:574": " ḍamarapadam aḍamarapadam,",
    "K10bsu021_u:575": " māyāpadam amāyāpadam,",
    "K10bsu021_u:576": " svapnapadam asvapnapadam,",
    "K10bsu021_u:577": " marīcipadam amarīcipadam,",
    "K10bsu021_u:578": " bimbapadam abimbapadam,",
    "K10bsu021_u:579": " cakrapadam acakrapadam,",
    "K10bsu021_u:580": " gandharvapadam agandharvapadam,",
    "K10bsu021_u:581": " devapadam adevapadam,",
    "K10bsu021_u:582": " annapānapadam anannapānapadam,",
    "K10bsu021_u:583": " maithunapadam amaithunapadam,",
    "K10bsu021_u:584": " dṛṣṭapadam adṛṣṭapadam,",
    "K10bsu021_u:585": " pāramitāpadam apāramitāpadam,",
    "K10bsu021_u:586": " śīlapadam aśīlapadam,",
    "K10bsu021_u:587": " sobhabhāskaranakṣatrapadam asomabhāskaranakṣatrapadam,",
    "K10bsu021_u:588": " satyapadam asatyapadam,",
    "K10bsu021_u:589": " phalapadam aphalapadam,",
    "K10bsu021_u:590": " nirodhapadam anirodhapadam,",
    "K10bsu021_u:591": " nirodhavyutthānapadam anirodhavyutthānapadam,",
    "K10bsu021_u:592": " cikitsāpadam acikitsāpadam,",
    "K10bsu021_u:593": " lakṣaṇapadam alakṣaṇapadam,",
    "K10bsu021_u:594": " aṅgapadam anaṅgapadam,",
    "K10bsu021_u:595": " kalāvidyāpadam akalāvidyāpadam,",
    "K10bsu021_u:596": " dhyānapadam adhyānapadam,",
    "K10bsu021_u:597": " bhrāntipadam abhrāntipadam,",
    "K10bsu021_u:598": " dṛśyapadam adṛśyapadam,",
    "K10bsu021_u:599": " rakṣyapadam arakṣyapadam,",
    "K10bsu021_u:600": " vaṃśapadam avaṃśapadam,",
    "K10bsu021_u:601": " ṛṣipadam anarṣipadam,",
    "K10bsu021_u:602": " rājyapadam arājyapadam,",
    "K10bsu021_u:603": " grahaṇapadam agrahaṇapadam,",
    "K10bsu021_u:604": " ratnapadam aratnapadam,",
    "K10bsu021_u:605": " vyākaraṇapadam avyākaraṇapadam,",
    "K10bsu021_u:606": " icchantikapadam anicchantikapadam,",
    "K10bsu021_u:607": " strīpuṃnapuṃsakapadam astrīpuṃnapuṃsakapadam,",
    "K10bsu021_u:608": " rasapadam arasapadam,",
    "K10bsu021_u:609": " kriyāpadam akriyāpadam,",
    "K10bsu021_u:610": " dehapadam adehapadam,",
    "K10bsu021_u:611": " tarkapadam atarkapadam,",
    "K10bsu021_u:612": " calapadam acalapadam,",
    "K10bsu021_u:613": " indriyapadam anindriyapadam,",
    "K10bsu021_u:614": " saṃskṛtapadam asaṃskṛtapadam,",
    "K10bsu021_u:615": " hetuphalapadam ahetuphalapadam,",
    "K10bsu021_u:616": " kaniṣṭhapadam akaniṣṭhapadam,",
    "K10bsu021_u:617": " ṛtupadam anṛtupadam,",
    "K10bsu021_u:618": " drumagulmalatāvitānapadam adrumagulmalatāvitānapadam,",
    "K10bsu021_u:619": " vaicitryapadam avaicitryapadam,",
    "K10bsu021_u:620": " deśanāvatārapadam adeśanāvatārapadam,",
    "K10bsu021_u:621": " vinayapadam avinayapadam,",
    "K10bsu021_u:622": " bhikṣupadam abhikṣupadam,",
    "K10bsu021_u:623": " adhiṣṭhānapadam anadhiṣṭhānapadam,",
    "K10bsu021_u:624": " akṣarapadam anakṣarapadam /",
    "K10bsu021_u:625": " idaṃ tanmahāmate aṣṭottaraṃ padaśataṃ pūrvabuddhānuvarṇitam //",
    "K10bsu021_u:626": " (Vaidya 18)",
    "K10bsu021_u:627": " atha khalu mahāmatirbodhisattvo mahāsattvaḥ punarapi bhagavantametadavocat - katividho bhagavan vijñānānāmutpādasthitinirodho bhavati?",
    "K10bsu021_u:628": " bhagavānāha - dvividho mahāmate vijñānānāmutpattisthitinirodho bhavati,",
    "K10bsu021_u:629": " na ca tārkikā avabudhyante yaduta prabandhanirodho lakṣaṇanirodhaśca /",
    "K10bsu021_u:630": " dvividha utpādo vijñānānām,",
    "K10bsu021_u:631": " prabandhotpado lakṣaṇotpādaśca /",
    "K10bsu021_u:632": " dvividhā sthitiḥ prabandhasthitirlakṣaṇasthitiśca /",
    "K10bsu021_u:633": " trividhaṃ vijñānaṃ pravṛttilakṣaṇaṃ karmalakṣaṇaṃ jātilakṣaṇaṃ ca /",
    "K10bsu021_u:634": " dvividhaṃ mahāmate vijñānaṃ saṃkṣepeṇa aṣṭalakṣaṇoktaṃ khyātivijñānaṃ vastuprativikalpavijñānaṃ ca /",
    "K10bsu021_u:635": " yathā mahāmate darpaṇasya rūpagrahaṇam,",
    "K10bsu021_u:636": " evaṃ khyātivijñānasyākhyāsyati /",
    "K10bsu021_u:637": " khyātivijñānaṃ ca mahāmate vastuprativikalpavijñānaṃ ca /",
    "K10bsu021_u:638": " dve 'pyete 'bhinnalakṣaṇe 'nyonyahetuke /",
    "K10bsu021_u:639": " tatra khyātivijñānaṃ mahāmate acintyavāsanāpariṇāmahetukam /",
    "K10bsu021_u:640": " vastuprativikalpavijñānaṃ ca mahāmate viṣayavikalpahetukamanādikālaprapañcavāsanāhetukaṃ ca //",
    "K10bsu021_u:641": " tatra sarvendriyavijñānanirodho mahāmate yaduta ālayavijñānasya abhūtaparikalpavāsanāvaicitryanirodhaḥ /",
    "K10bsu021_u:642": " eṣa hi mahāmate lakṣaṇanirodhaḥ /",
    "K10bsu021_u:643": " prabandhanirodhaḥ punarmahāmate yasmācca pravartate /",
    "K10bsu021_u:644": " yasmāditi mahāmate yadāśrayeṇa yadālambanena ca /",
    "K10bsu021_u:645": " tatra yadāśrayamanādikālaprapañcadauṣṭhulyavāsanā yadālambanaṃ svacittadṛśyavijñānaviṣaye vikalpāḥ /",
    "K10bsu021_u:646": " tadyathā mahāmate mṛtparamāṇubhyo mṛtpiṇḍaḥ,",
    "K10bsu021_u:647": " na cānyo nānanyaḥ,",
    "K10bsu021_u:648": " tathā suvarṇaṃ bhūṣaṇāt /",
    "K10bsu021_u:649": " yadi ca mahāmate mṛtpiṇḍo mṛtparamāṇubhyo 'nyaḥ syāt,",
    "K10bsu021_u:650": " tairnārabdhaḥ syāt /",
    "K10bsu021_u:651": " sa cārabdhastairmṛtparamāṇubhiḥ,",
    "K10bsu021_u:652": " tasmānnānyaḥ /",
    "K10bsu021_u:653": " athānanyaḥ syāt,",
    "K10bsu021_u:654": " mṛtpiṇḍaparamāṇvoḥ pratibhāgo na syāt /",
    "K10bsu021_u:655": " evameva mahāmate pravṛttivijñānānyālayavijñānajātilakṣaṇādanyāni syuḥ,",
    "K10bsu021_u:656": " anālayavijñānahetukāni syuḥ /",
    "K10bsu021_u:657": " athānanyāni pravṛttivijñānanirodhe ālayavijñānavirodhaḥ syāt,",
    "K10bsu021_u:658": " sa ca na bhavati svajātilakṣaṇanirodhaḥ /",
    "K10bsu021_u:659": " tasmānmahāmate na svajātilakṣaṇanirodho vijñānānāṃ kiṃ tu karmalakṣaṇanirodhaḥ /",
    "K10bsu021_u:660": " svajātilakṣaṇe punarnirudhyamāne ālayavijñānanirodhaḥ syāt /",
    "K10bsu021_u:661": " ālayavijñāne punarnirudhyamāne nirviśiṣṭastīrthakarocchedavādenāyaṃ vādaḥ syāt /",
    "K10bsu021_u:662": " tīrthakarāṇāṃ mahāmate ayaṃ vādo yaduta viṣayagrahaṇoparamādvijñānaprabandhoparamo bhavati /",
    "K10bsu021_u:663": " vijñānaprabandhoparamādanādikālaprabandhavyucchittiḥ syāt /",
    "K10bsu021_u:664": " kāraṇataśca mahāmate tīrthakarāḥ prabandhapravṛttiṃ varṇayanti /",
    "K10bsu021_u:665": " na cakṣurvijñānasya rūpālokasamudayata utpattiṃ varṇayanti anyatra kāraṇataḥ /",
    "K10bsu021_u:666": " kāraṇaṃ punarmahāmate pradhānapuruṣeśvarakālāṇupravādāḥ //",
    "K10bsu021_u:667": " punaraparaṃ mahāmate saptavidho bhāvasvabhāvo bhavati yaduta samudayasvabhāvo bhāvasvabhāvo",
    "K10bsu021_u:668": " lakṣaṇasvabhāvo mahābhūtasvabhāvo hetusvabhāvaḥ pratyayasvabhāvo niṣpattisvabhāvaśca saptamaḥ //",
    "K10bsu021_u:669": " punaraparaṃ mahāmate saptavidhaḥ paramārtho yaduta cittagocaro jñānagocaraḥ prajñāgocaro",
    "K10bsu021_u:670": " dṛṣṭidvayagocaro dṛṣṭidvayātikrāntagocaraḥ sutabhūmyanukramaṇagocarastathāgatasya",
    "K10bsu021_u:671": " pratyātmagatigocaraḥ //",
    "K10bsu021_u:672": " (Vaidya 19)",
    "K10bsu021_u:673": " etanmahāmate atītānāgatapratyutpannānāṃ tathāgatānāmarhatāṃ samyaksaṃbuddhānāṃ bhāvasvabhāvaparamārthahṛdayaṃ",
    "K10bsu021_u:674": " yena samanvāgatāstathāgatā laukikalokottaratamān dharmānāryeṇa prajñācakṣuṣā svasāmānyalakṣaṇapatitān vyavasthāpayanti /",
    "K10bsu021_u:675": " tathā ca vyavasthāpayanti yathā tīrthakaravādakudṛṣṭisādhāraṇā na bhavanti /",
    "K10bsu021_u:676": " kathaṃ ca mahāmate tīrthakaravādakudṛṣṭisādhāraṇā bhavanti?",
    "K10bsu021_u:677": " yaduta svacittaviṣayavikalpadṛṣṭyanavabodhanādvijñānānām /",
    "K10bsu021_u:678": " svacittadṛśyamātrānavatāreṇa mahāmate bālapṛthagjanā bhāvābhāvasvabhāvaparamārthadṛṣṭidvayavādino bhavanti //",
    "K10bsu021_u:679": " punaraparaṃ mahāmate vikalpabhavatrayaduḥkhavinivartanamajñānatṛṣṇākarmapratyayavinivṛttiṃ svacittadṛśyamāyāviṣayānudarśanaṃ bhāṣiṣye /",
    "K10bsu021_u:680": " ye kecinmahāmate śramaṇā vā brāhmaṇā vā abhūtvā śraddhāhetuphalābhivyaktidravyaṃ ca kālāvasthitaṃ pratyayeṣu ca skandhadhātvāyatanānāmutpādasthitiṃ",
    "K10bsu021_u:681": " bhūtvā ca vyayam,",
    "K10bsu021_u:682": " te mahāmate saṃtatikriyotpādabhaṅgabhavanirvāṇamārgakarmaphalasatyavināśocchedavādino bhavanti /",
    "K10bsu021_u:683": " tatkasya hetoḥ?",
    "K10bsu021_u:684": " yadidaṃ pratyakṣānupalabdherādyadarśanābhāvāt /",
    "K10bsu021_u:685": " tadyathā mahāmate ghaṭakapālābhāvo ghaṭakṛtyaṃ na karoti,",
    "K10bsu021_u:686": " nāpi dagdhabījamaṅkurakṛtyaṃ karoti,",
    "K10bsu021_u:687": " evameva mahāmate ye skandhadhātvāyatanabhāvā niruddhā nirudhyante nirotsyante,",
    "K10bsu021_u:688": " svacittadṛśyavikalpadarśanāhetutvānnāsti nairantaryapravṛttiḥ //",
    "K10bsu021_u:689": " yadi punarmahāmate abhūtvā śraddhāvijñānānāṃ trisaṃgatipratyayakriyāyogenotpattirabhaviṣyat,",
    "K10bsu021_u:690": " asatāmapi mahāmate kūrmaromnāmutpattirabhaviṣyat,",
    "K10bsu021_u:691": " sikatābhyo vā tailasya /",
    "K10bsu021_u:692": " pratijñāhānirniyamanirodhaśca mahāmate prasajyate,",
    "K10bsu021_u:693": " kriyākarmakaraṇavaiyarthyaṃ ca sadasato bruvataḥ /",
    "K10bsu021_u:694": " teṣāmapi mahāmate trisaṃgatipratyayakriyāyogenopadeśo vidyate hetuphalasvalakṣaṇatayā",
    "K10bsu021_u:695": " atītānāgatapratyutpannāsatsallakṣaṇāstitāṃ yuktyāgamaistarkabhūmau vartamānāḥ svadṛṣṭidoṣavāsanatayā nirdekṣyanti /",
    "K10bsu021_u:696": " evameva mahāmate bālapṛthagjanāḥ kudṛṣṭidaṣṭā viṣamamatayo 'jñaiḥ praṇītaṃ sarvapraṇītamiti vakṣyanti //",
    "K10bsu021_u:697": " ye punaranye mahāmate śramaṇā vā brāhmaṇā vā niḥsvabhāvaghanālātacakragandharvanagarānutpādamāyāmarīcyudakacandrasvapnasvabhāvabāhyacittadṛśyavikalpānādikālaprapañcadarśanena",
    "K10bsu021_u:698": " svacittavikalpapratyayavinivṛttirahitāḥ parikalpitābhidhānalakṣyalakṣaṇābhidheyarahitā",
    "K10bsu021_u:699": " dehabhogapratiṣṭhāsamālayavijñānaviṣayagrāhyagrāhakavisaṃyuktaṃ nirābhāsagocaramutpādasthitibhaṅgavarjyaṃ",
    "K10bsu021_u:700": " svacittotpādānugataṃ vibhāvayiṣyanti,",
    "K10bsu021_u:701": " nacirātte mahāmate bodhisattvā mahāsattvāḥ saṃsāranirvāṇasamatāprāptā bhaviṣyanti /",
    "K10bsu021_u:702": " mahākaruṇopāyakauśalyānābhogagatena mahāmate prayogena sarvasattvamāyāpratibimbasamatayā",
    "K10bsu021_u:703": " anārabdhapratyayatayā adhyātmabāhyaviṣayavimuktatayā cittabāhyādarśanatayā animittādhiṣṭhānānugatā",
    "K10bsu021_u:704": " anupūrveṇa bhūmikramasamādhiviṣayānugamanatayā traidhātukasvacittatayā adhimuktitaḥ",
    "K10bsu021_u:705": " prativibhāvayamānā māyopamasamādhiṃ pratilabhante /",
    "K10bsu021_u:706": " svacittanirābhāsamātrāvatāreṇa prajñāpāramitāvihārānuprāptā utpādakriyāyogavirahitāḥ",
    "K10bsu021_u:707": " samādhivajrabimbopamaṃ tathāgatakāyānugataṃ tathatānirmāṇānugataṃ balābhijñāvaśitākṛpākaruṇopāyamaṇḍitaṃ",
    "K10bsu021_u:708": " sarvabuddhakṣetratīrthyāyatanopagataṃ cittamanomanovijñānarahitaṃ parāvṛttyānuśrayānupūrvakaṃ",
    "K10bsu021_u:709": " tathāgatakāyaṃ mahāmate te bodhisattvāḥ (Vaidya 20)",
    "K10bsu021_u:710": " pratilapsyante /",
    "K10bsu021_u:711": " tasmāttarhi mahāmate bodhisattvairmahāsattvaistathāgatakāyānugamena pratilābhinā",
    "K10bsu021_u:712": " skandhadhātvāyatanacittahetupratyayakriyāyogotpādasthitibhaṅgavikalpaprapañcarahitairbhavitavyaṃ",
    "K10bsu021_u:713": " cittamātrānusāribhiḥ //",
    "K10bsu021_u:714": " anādikālāprapañcadauṣṭhulyavikalpavāsanahetukaṃ tribhavaṃ paśyato nirābhāsabuddhabhūmyanutpādasmaraṇatayā",
    "K10bsu021_u:715": " pratyātmāryadharmagatiṃgataḥ svacittavaśavartī anābhogacaryāgatiṃgato viśvarūpamaṇisadṛśaḥ",
    "K10bsu021_u:716": " sūkṣmaiḥ sattvacittānupraveśakairnirmāṇavigrahaiścittamātrāvadhāraṇatayā bhūmikramānusaṃghau pratiṣṭhāpayati /",
    "K10bsu021_u:717": " tasmāttarhi mahāmate bodhisattvena mahāsattvena svasiddhāntakuśalena bhavitavyam //",
    "K10bsu021_u:718": " punarapi mahāmatirāha - deśayatu me bhagavān cittamanomanovijñānapañcadharmasvabhāvalakṣaṇakusumadharmaparyāyaṃ",
    "K10bsu021_u:719": " buddhabodhisattvānuyātaṃ svacittadṛśyagocaravisaṃyojanaṃ sarvabhāṣyayuktitattvalakṣaṇavidāraṇaṃ",
    "K10bsu021_u:720": " sarvabuddhapravacanahṛdayaṃ laṅkāpurigirimalaye nivāsino bodhisattvānārabhyodadhitaraṃgālayavijñānagocaraṃ",
    "K10bsu021_u:721": " dharmakāyaṃ tathāgatānugītaṃ prabhāṣasva //",
    "K10bsu021_u:722": " atha khalu bhagavān punareva mahāmatiṃ bodhisattvaṃ mahāsattvametadavocat - caturbhirmahāmate kāraṇaiścakṣurvijñānaṃ pravartate /",
    "K10bsu021_u:723": " katamaiścaturbhiḥ?",
    "K10bsu021_u:724": " yaduta svacittadṛśyagrahaṇānavabodhato 'nādikālaprapañcadauṣṭhulyarūpavāsanābhiniveśato vijñānaprakṛtisvabhāvato vicitrarūpalakṣaṇakautūhalataḥ",
    "K10bsu021_u:725": " ebhirmahāmate caturbhiḥ kāraṇairoghāntarajalasthānīyādālayavijñānātpravṛttivijñānataraṃgautpadyate /",
    "K10bsu021_u:726": " yathā mahāmate cakṣurvijñāne,",
    "K10bsu021_u:727": " evaṃ sarvandriyaparamāṇuromakūpeṣu yugapatpravṛttikramaviṣayādarśabimbadarśanavat",
    "K10bsu021_u:728": " udadheḥ pavanāhatā iva mahāmate viṣayapavanacittodadhitaraṃgā avyucchinnahetukriyālakṣaṇā",
    "K10bsu021_u:729": " anyonyavinirmuktāḥ karmajātilakṣaṇasuvinibaddharūpasvabhāvānavadhāriṇo mahāmate pañca",
    "K10bsu021_u:730": " vijñānakāyāḥ pravartante /",
    "K10bsu021_u:731": " saha taireva mahāmate pañcabhirvijñānakāyairhetuviṣayaparicchedalakṣaṇāvadhārakaṃ nāma manovijñānaṃ taddhetujaśarīraṃ pravartate /",
    "K10bsu021_u:732": " na ca teṣāṃ tasya caivaṃ bhavati - vayamatrānyonyahetukāḥ svacittadṛśyavikalpābhiniveśapravṛttā iti //",
    "K10bsu021_u:733": " atha ca anyonyābhinnalakṣaṇasahitāḥ pravartante vijñaptiviṣayaparicchede /",
    "K10bsu021_u:734": " tathā ca pravartamānāḥ pravartante yathā samāpannasyāpi yoginaḥ sūkṣmagativāsanāpravṛttā na prajñāyante /",
    "K10bsu021_u:735": " yogināṃ caivaṃ bhavati - nirodhya vijñānāni samāpatsyāmahe iti /",
    "K10bsu021_u:736": " te cāniruddhaireva vijñānaiḥ samāpadyante vāsanābījānirodhādaniruddhāḥ,",
    "K10bsu021_u:737": " viṣayapravṛttagrahaṇavaikalyānniruddhāḥ /",
    "K10bsu021_u:738": " evaṃ sūkṣmo mahāmate ālayavijñānagatipracāro yattathāgataṃ sthāpayitvā bhūmipratiṣṭhitāṃśca bodhisattvān,",
    "K10bsu021_u:739": " na sukaramanyaiḥ śrāvakapratyekabuddhatīrthyayogayogibhiradhigantuṃ samādhiprajñābalādhānato 'pi vā paricchettum /",
    "K10bsu021_u:740": " anyatra bhūmilakṣaṇaprajñājñānakauśalapadaprabhedaviniścayajinānantakuśalamūlopacayasvacittadṛśyavikalpaprapañcavirahitairvanagahanaguhālayāntargatairmahāmate",
    "K10bsu021_u:741": " hīnotkṛṣṭamadhyamayogayogibhirna śakyaṃ svacittavikalpadṛśyadhārādraṣṭranantakṣetrajinābhiṣekavaśitābalābhijñāsamādhayaḥ",
    "K10bsu021_u:742": " (Vaidya 21) prāptum /",
    "K10bsu021_u:743": " kalyāṇamitrajinapuraskṛtairmahāmate śakyaṃ cittamanovijñānaṃ svacittadṛśyasvabhāvagocaravikalpasaṃsārabhavodadhiṃ karmatṛṣṇājñānahetukaṃ tartum",
    "K10bsu021_u:744": " ata etasmātkāraṇānmahāmate yoginā kalyāṇamitrajinayoge yogaḥ prārabdhavyaḥ //",
    "K10bsu021_u:745": " atha khalu bhagavāṃstasyāṃ velāyāmimā gāthā abhāṣata -",
    "K10bsu021_u:746": " taraṃgā hyudadheryadvatpavanapratyayeritāḥ /",
    "K10bsu021_u:747": " nṛtyamānāḥ pravartante vyucchedaśca na vidyate // Lank_2.99 //",
    "K10bsu021_u:748": " ālayaughastathā nityaṃ viṣayapavaneritaḥ /",
    "K10bsu021_u:749": " citraistaraṃgavijñānairnṛtyamānaḥ pravartate // Lank_2.100 //",
    "K10bsu021_u:750": " nīle rakte 'tha lavaṇe śaṅkhe kṣīre ca śārkare /",
    "K10bsu021_u:751": " kaṣāyaiḥ phalapuṣpādyaiḥ kiraṇā yatha bhāskare // Lank_2.101 //",
    "K10bsu021_u:752": " na cānyena ca nānanyena taraṃgā hyudadhermatāḥ /",
    "K10bsu021_u:753": " vijñānāni tathā sapta cittena saha saṃyutāḥ // Lank_2.102 //",
    "K10bsu021_u:754": " udadheḥ pariṇāmo 'sau taraṃgāṇāṃ vicitratā /",
    "K10bsu021_u:755": " ālayaṃ hi tathā citraṃ vijñānākhyaṃ pravartate // Lank_2.103 //",
    "K10bsu021_u:756": " cittaṃ manaśca vijñānaṃ lakṣaṇārthaṃ prakalpyate /",
    "K10bsu021_u:757": " abhinnalakṣaṇā hyaṣṭau na lakṣyā na ca lakṣaṇam // Lank_2.104 //",
    "K10bsu021_u:758": " udadheśca taraṃgāṇāṃ yathā nāsti viśeṣaṇam /",
    "K10bsu021_u:759": " vijñānānāṃ tathā cittaiḥ pariṇāmo na labhyate // Lank_2.105 //",
    "K10bsu021_u:760": " cittena cīyate karma manasā ca vicīyate /",
    "K10bsu021_u:761": " vijñānena vijānāti dṛśyaṃ kalpeti pañcabhiḥ // Lank_2.106 //",
    "K10bsu021_u:762": " nīlaraktaprakāraṃ hi vijñānaṃ khyāyate nṛṇām /",
    "K10bsu021_u:763": " taraṃgacittasādharmyaṃ vada kasmānmahāmate // Lank_2.107 //",
    "K10bsu021_u:764": " nīlaraktaprakāraṃ hi taraṃgeṣu na vidyate /",
    "K10bsu021_u:765": " vṛttiśca varṇyate cittaṃ lakṣaṇārthaṃ hi bāliśān // Lank_2.108 //",
    "K10bsu021_u:766": " na tasya vidyate vṛttiḥ svacittaṃ grāhyavarjitam /",
    "K10bsu021_u:767": " grāhye sati hi vai grāhastaraṃgaiḥ saha sādhyate // Lank_2.109 //",
    "K10bsu021_u:768": " dehabhogapratiṣṭhānaṃ vijñānaṃ khyāyate nṛṇām /",
    "K10bsu021_u:769": " tenāsya dṛśyate vṛttistaraṃgaiḥ saha sādṛśā // Lank_2.110 //",
    "K10bsu021_u:770": " udadhistaraṃgabhāvena nṛtyamāno vibhāvyate /",
    "K10bsu021_u:771": " ālayasya tathā vṛttiḥ kasmādbuddhyā na gamyate // Lank_2.111 //",
    "K10bsu021_u:772": " bālānāṃ buddhivaikalyādālayaṃ hyudadhiryathā /",
    "K10bsu021_u:773": " taraṃgavṛttisādharmyaṃ dṛṣṭāntenopanīyate // Lank_2.112 //",
    "K10bsu021_u:774": " (Vaidya 22)",
    "K10bsu021_u:775": " udeti bhāskaro yadvatsamahīnottame jine /",
    "K10bsu021_u:776": " tathā tvaṃ lokapradyota tattvaṃ deśesi bāliśān // Lank_2.113 //",
    "K10bsu021_u:777": " kṛtvā dharmeṣvavasthānaṃ kasmāttattvaṃ na bhāṣase /",
    "K10bsu021_u:778": " bhāṣase yadi vā tattvaṃ citte tattvaṃ na vidyate // Lank_2.114 //",
    "K10bsu021_u:779": " udadheryathā taraṃgā hi darpaṇe supine yathā /",
    "K10bsu021_u:780": " dṛśyanti yugapatkāle tathā cittaṃ svagocare // Lank_2.115 //",
    "K10bsu021_u:781": " vaikalyādviṣayāṇāṃ hi kramavṛttyā pravartate /",
    "K10bsu021_u:782": " vijñānena vijānāti manasā manyate punaḥ // Lank_2.116 //",
    "K10bsu021_u:783": " pañcānāṃ khyāyate dṛśyaṃ kramo nāsti samāhite /",
    "K10bsu021_u:784": " citrācāryo yathā kaściccitrāntevāsiko 'pi vā /",
    "K10bsu021_u:785": " citrārthe nāmayedraṅgān deśayāmi tathā hyaham // Lank_2.117 //",
    "K10bsu021_u:786": " raṅge na vidyate citraṃ na bhūmau na ca bhājane /",
    "K10bsu021_u:787": " sattvānāṃ karṣaṇārthāya raṅgaiścitraṃ vikalpyate /",
    "K10bsu021_u:788": " deśanā vyabhicāraṃ ca tattvaṃ hyakṣaravarjitam // Lank_2.118 //",
    "K10bsu021_u:789": " kṛtvā dharmeṣvavasthānaṃ tattvaṃ deśemi yoginām /",
    "K10bsu021_u:790": " tattvaṃ pratyātmagatikaṃ kalpyakalpena varjitam /",
    "K10bsu021_u:791": " deśemi jinaputrāṇāṃ neyaṃ bālāna deśanā // Lank_2.119 //",
    "K10bsu021_u:792": " vicitrā hi yathā māyā dṛśyate na ca vidyate /",
    "K10bsu021_u:793": " deśanāpi tathā citrā deśyate 'vyabhicāriṇī /",
    "K10bsu021_u:794": " deśanā hi yadanyasya tadanyasyāpyadeśanā // Lank_2.120 //",
    "K10bsu021_u:795": " āture āture yadvadbhiṣadragvyaṃ prayacchati /",
    "K10bsu021_u:796": " buddhā hi tadvatsattvānāṃ cittamātraṃ vadanti vai // Lank_2.121 //",
    "K10bsu021_u:797": " tārkikāṇāmaviṣayaṃ śrāvakāṇāṃ na caiva hi /",
    "K10bsu021_u:798": " yaṃ deśayanti vai nāthāḥ pratyātmagatigocaram // Lank_2.122 //",
    "K10bsu021_u:799": " punaraparaṃ mahāmate bodhisattvena svacittadṛśyagrāhyagrāhakavikalpagocaraṃ parijñātukāmena saṃgaṇikāasaṃsargamiddhanivaraṇavigatena bhavitavyam",
    "K10bsu021_u:800": " prathamamadhyamapaścādrātrajāgarikāyoganuyuktena bhavitavyam /",
    "K10bsu021_u:801": " kutīrthyaśāstrākhyāyikāśrāvakapratyekabuddhayānalakṣaṇavirahitena ca bhavitavyam /",
    "K10bsu021_u:802": " svacittadṛśyavikalpalakṣaṇagatiṃgatena ca bhavitavyaṃ bodhisattvena mahāsattvena //",
    "K10bsu021_u:803": " punaraparaṃ mahāmate bodhisattvena mahāsattvena cittavijñānaprajñālakṣaṇavyavasthāyāṃ sthitvā upariṣṭādāryajñānalakṣaṇatrayayogaḥ karaṇīyaḥ",
    "K10bsu021_u:804": " tatropariṣṭādāryajñānalakṣaṇatrayaṃ mahāmate katamat?",
    "K10bsu021_u:805": " yaduta nirābhāsalakṣaṇaṃ sarvabuddhasvapraṇidhānādhiṣṭhānalakṣaṇaṃ pratyātmāryajñānagatilakṣaṇaṃ (Vaidya 23) ca /",
    "K10bsu021_u:806": " yānyadhigamya yogī khañjagardabha iva cittaprajñājñānalakṣaṇaṃ hitvā jinasutāṣṭamīṃ prāpya bhūmiṃ taduttare lakṣaṇatraye yogamāpadyate //",
    "K10bsu021_u:807": " tatra nirābhāsalakṣaṇaṃ punarmahāmate sarvaśrāvakapratyekabuddhatīrthalakṣaṇaparicayātpravartate /",
    "K10bsu021_u:808": " adhiṣṭhānalakṣaṇaṃ punarmahāmate pūrvabuddhasvapraṇidhānādhiṣṭhānataḥ pravartate /",
    "K10bsu021_u:809": " pratyātmāryajñānagatilakṣaṇaṃ punarmahāmate sarvadharmalakṣaṇānabhiniveśato māyopamasamādhikāyapratilambhādbuddhabhūmigatigamanapracārāt pravartate",
    "K10bsu021_u:810": " etanmahāmate āryāṇāṃ lakṣaṇatrayaṃ yenāryeṇa lakṣatrayeṇa samanvāgatā āryāḥ svapratyātmāryajñānagatigocaramadhigacchanti /",
    "K10bsu021_u:811": " tasmāttarhi mahāmate āryajñānalakṣaṇatrayayogaḥ karaṇīyaḥ //",
    "K10bsu021_u:812": " atha khalu mahāmatirbodhisattvo mahāsattvaḥ punareva tasyā bodhisattvaparṣadaścittāśayavicāramājñāya",
    "K10bsu021_u:813": " āryajñānavastupravicayaṃ nāma dharmaparyāyaṃ sarvabuddhādhiṣṭhānādhiṣṭhito bhagavantaṃ",
    "K10bsu021_u:814": " paripṛcchati sma - deśayatu me bhagavānāryajñānavastupravicayaṃ nāma dharmaparyāyamaṣṭottarapadaśataprabhedāśrayam,",
    "K10bsu021_u:815": " yamāśritya tathāgatā arhantaḥ samyaksaṃbuddhā bodhisattvānāṃ mahāsattvānāṃ svasāmānyalakṣaṇapatitānāṃ parikalpitasvabhāvagatiprabhedaṃ deśayanti,",
    "K10bsu021_u:816": " yena parikalpitasvabhāvagatiprabhedena suprativibhāgaviddhena pudgaladharmanairātmyapracāraṃ",
    "K10bsu021_u:817": " prativiśodhya bhūmiṣu kṛtavidyāḥ sarvaśrāvakapratyekabuddhatīrthakaradhyānasamādhisamāpattisukhamatikramya",
    "K10bsu021_u:818": " tathāgatācintyaviṣayapracāragatipracāraṃ pañcadharmasvabhāvagativinivṛttaṃ tathāgataṃ",
    "K10bsu021_u:819": " dharmakāyaṃ prajñājñānasunibaddhadharmaṃ māyāviṣayābhinivṛttaṃ sarvabuddhakṣetratuṣitabhavanākaniṣṭhālayopagaṃ",
    "K10bsu021_u:820": " tathāgatakāyaṃ pratilabheran //",
    "K10bsu021_u:821": " bhagavānāha - iha mahāmate eke tīrthyātīrthyadṛṣṭayo nāstitvābhiniviṣṭā vikalpabuddhihetukṣayasvabhāvābhāvānnāsti śaśasya viṣāṇaṃ vikalpayanti",
    "K10bsu021_u:822": " yathā śaśaviṣāṇaṃ nāsti,",
    "K10bsu021_u:823": " evaṃ sarvadharmāḥ /",
    "K10bsu021_u:824": " anye punarmahāmate bhūtaguṇāṇudravyasaṃsthānasaṃniveśaviśeṣaṃ dṛṣṭvā nāstiśaśaśṛṅgābhiniveśābhiniviṣṭā asti gośṛṅgamiti kalpayanti /",
    "K10bsu021_u:825": " te mahāmate antadvayadṛṣṭipatitāścittamātrānavadhāritamatayaḥ /",
    "K10bsu021_u:826": " svacittadhātuvikalpena te puṣṇanti /",
    "K10bsu021_u:827": " dehabhogapratiṣṭhāgativikalpamātre mahāmate śaśaśṛṅgaṃ nāstyastivinivṛttaṃ na kalpayettathā mahāmate sarvabhāvānāṃ nāstyastivinivṛttaṃ na kalpayitavyam",
    "K10bsu021_u:828": " ye punarmahāmate nāstyastivinivṛttā nāsti śaśaśṛṅgaṃ na kalpayanti,",
    "K10bsu021_u:829": " tairanyonyāpekṣahetutvānnāsti śaśaviṣāṇamiti na kalpayitavyam /",
    "K10bsu021_u:830": " āparamāṇupravicayādvastvanupalabdhabhāvānmahāmate āryajñānagocaravinivṛttamasti gośṛṅgamiti na kalpayitavyam //",
    "K10bsu021_u:831": " atha khalu mahāmatirbodhisattvo mahāsattvo bhagavantametadavocat - nanu bhagavan vikalpasyāpravṛttilakṣaṇaṃ dṛṣṭvā anumimīmahe vikalpāpravṛttyapekṣaṃ tasya nāstitvam /",
    "K10bsu021_u:832": " bhagavānāha - na hi mahāmate vikalpāpravṛttyapekṣaṃ tasya nāstitvam /",
    "K10bsu021_u:833": " tatkasya hetoḥ?",
    "K10bsu021_u:834": " vikalpasya tatpravṛttihetutvāt /",
    "K10bsu021_u:835": " tadviṣāṇāśrayapravṛtto hi mahāmate vikalpaḥ /",
    "K10bsu021_u:836": " yasmādviṣāṇāśrayapravṛtto mahāmate vikalpaḥ,",
    "K10bsu021_u:837": " tasmādāśrayahetutvādanyānanyavivarjitatvānna hi tadapekṣaṃ nāstitvaṃ śaśaviṣāṇasya /",
    "K10bsu021_u:838": " (Vaidya 24) yadi punarmahāmate vikalpo 'nyaḥ syācchaśaviṣāṇādaviṣāṇahetukaḥ syāt /",
    "K10bsu021_u:839": " athānanyaḥ syāt,",
    "K10bsu021_u:840": " taddhetukatvādāparamāṇupravicayānupalabdherviṣāṇādananyatvāttadabhāvaḥ syāt /",
    "K10bsu021_u:841": " tadubhayabhāvābhāvātkasya kimapekṣya nāstitvaṃ bhavati?",
    "K10bsu021_u:842": " atha na bhavati mahāmate apekṣya nāstitvaṃ śaśaviṣāṇasya astitvamapekṣya nāstitvaṃ",
    "K10bsu021_u:843": " śaśaviṣāṇaṃ na kalpayitavyaṃ viṣamahetutvānmahāmate nāstyastitvam siddhirna bhavati",
    "K10bsu021_u:844": " nāstyastitvavādinām /",
    "K10bsu021_u:845": " anye punarmahāmate tīrthakaradṛṣṭayo rūpakāraṇasaṃsthānābhiniveśābhiniviṣṭā ākāśabhāvāparicchedakuśalā rūpamākāśabhāvavigataṃ paricchedaṃ dṛṣṭvā vikalpayanti /",
    "K10bsu021_u:846": " ākāśameva ca mahāmate rūpam /",
    "K10bsu021_u:847": " rūpabhūtānupraveśānmahāmate rūpamevākāśam /",
    "K10bsu021_u:848": " ādheyādhāravyayasthānabhāvena mahāmate rūpākāśakāraṇayoḥ pravibhāgaḥ pratyetavyaḥ /",
    "K10bsu021_u:849": " bhūtāni mahāmate pravartamānāni parasparasvalakṣaṇabhedabhinnāni ākāśe cāpratiṣṭhitāni /",
    "K10bsu021_u:850": " na ca teṣvākāśaṃ nāsti /",
    "K10bsu021_u:851": " evameva śaśasya viṣāṇaṃ mahāmate goviṣāṇamapekṣya bhavati /",
    "K10bsu021_u:852": " goviṣāṇaṃ punarmahāmate aṇuśo vibhajyamānaṃ punarapyaṇavo vibhajyamānā aṇutvalakṣaṇe nāvatiṣṭhante /",
    "K10bsu021_u:853": " tasya kimapekṣya nāstitvaṃ bhavati?",
    "K10bsu021_u:854": " athānyadapekṣya vastu,",
    "K10bsu021_u:855": " tadapyevaṃdharmi //",
    "K10bsu021_u:856": " atha khalu bhagavān punarapi mahāmatiṃ bodhisattvaṃ mahāsattvametadavocat - śaśagośṛṅgākāśarūpapadṛṣṭivikalpavigatena mahāmate bhavitavyam,",
    "K10bsu021_u:857": " tadanyaiśca bodhisattvaiḥ /",
    "K10bsu021_u:858": " svacittadṛśyavikalpānugamamanasā ca mahāmate bhavitavyam /",
    "K10bsu021_u:859": " sarvajinasutakṣetramaṇḍale ca tvayā svacittadṛśyayogopadeśaḥ karaṇīyaḥ //",
    "K10bsu021_u:860": " atha khalu bhagavāṃstasyāṃ velāyāmimā gāthā abhāṣata -",
    "K10bsu021_u:861": " dṛśyaṃ na vidyate cittaṃ cittaṃ dṛśyātpravartate /",
    "K10bsu021_u:862": " devabhogapratiṣṭhānamālayaṃ khyāyate nṛṇām // Lank_2.123 //",
    "K10bsu021_u:863": " cittaṃ manaśca vijñānaṃ svabhāvaṃ dharmapañcakam /",
    "K10bsu021_u:864": " nairātmyaṃ dvitayaṃ śuddhaṃ prabhāṣante vināyakāḥ // Lank_2.124 //",
    "K10bsu021_u:865": " dīrghahrasvādisaṃbandhamanyonyataḥ pravartate /",
    "K10bsu021_u:866": " astitvasādhakaṃ nāsti asti nāstitvasādhakam // Lank_2.125 //",
    "K10bsu021_u:867": " aṇuśo bhajyamānaṃ hi naiva rūpaṃ vikalpayet /",
    "K10bsu021_u:868": " cittamātraṃ vyavasthānaṃ kudṛṣṭyā na prasīdati // Lank_2.126 //",
    "K10bsu021_u:869": " tārkikāṇāmaviṣayaḥ śrāvakāṇāṃ na caiva hi /",
    "K10bsu021_u:870": " yaṃ deśayanti vai nāthāḥ pratyātmagatigocaram // Lank_2.127 //",
    "K10bsu021_u:871": " atha khalu mahāmatirbodhisattvo mahāsattvaḥ punarapi svacittadṛśyadhārāviśuddhyarthaṃ",
    "K10bsu021_u:872": " bhagavantamadhyeṣate sma - kathaṃ bhagavan svacittadṛśyadhārā viśudhyati yugapatkramavṛttyā vā?",
    "K10bsu021_u:873": " bhagavānāha - kramavṛttyā mahāmate svacittadṛśyadhārā viśudhyati na yugapat /",
    "K10bsu021_u:874": " tadyathā mahāmate āmraphalāni kramaśaḥ pacyante na yugapat,",
    "K10bsu021_u:875": " evameva mahāmate svacittadṛśyadhārā sattvānāṃ kramaśo viśudhyati (Vaidya 25) na yugapat /",
    "K10bsu021_u:876": " tadyathā mahāmate kumbhakāraḥ kramaśo bhāṇḍāni kurute na yugapat,",
    "K10bsu021_u:877": " evameva mahāmate tathāgataḥ sattvānāṃ svacittadṛśyadhārāṃ kramaśo viśodhayati na yugapat /",
    "K10bsu021_u:878": " tadyathā mahāmate pṛthivyāṃ tṛṇagulmauṣadhivanaspatayaḥ kramavṛttyā virohanti na yugapat,",
    "K10bsu021_u:879": " evameva mahāmate sattvānāṃ tathāgataḥ kramaśaḥ svacittadṛśyadhārāṃ viśodhayati na yugapat /",
    "K10bsu021_u:880": " tadyathā mahāmate hāsyalāsyagītavāditravīṇālekhyayogyāḥ kramaśaḥ pravartante na yugapat,",
    "K10bsu021_u:881": " evemeva mahāmate tathāgataḥ sarvasattvānāṃ kramaśaḥ svacittadṛśyadhārāṃ viśodhayati na yugapat /",
    "K10bsu021_u:882": " tadyathā mahāmate darpaṇāntargatāḥ sarvarūpāvabhāsāḥ saṃdṛśyante nirvikalpā yugapat,",
    "K10bsu021_u:883": " evameva mahāmate svacittadṛśyadhārāṃ yugapattathāgataḥ sarvasattvānāṃ viśodhayati nirvikalpāṃ nirābhāsagocarām /",
    "K10bsu021_u:884": " tadyathā mahāmate somādityamaṇḍalaṃ yugapatsarvarūpāvabhāsān kiraṇaiḥ prakāśayati,",
    "K10bsu021_u:885": " evameva mahāmate tathāgataḥ svacittadṛśyadauṣṭhulyavāsanāvigatānāṃ sattvānāṃ yugapadacintyajñānajinagocaraviṣayaṃ saṃdarśayati /",
    "K10bsu021_u:886": " tadyathā mahāmate ālayavijñānaṃ svacittadṛśyadehapratiṣṭhābhogaviṣayaṃ yugapadvibhāvayati,",
    "K10bsu021_u:887": " evameva mahāmate niṣyandabuddho yugapatsattvagocaraṃ paripācya ākaniṣṭhabhavanavimānālayayogaṃ yogināmarpayati /",
    "K10bsu021_u:888": " tadyathā mahāmate dharmatābuddho yugapanniṣyandanirmāṇakiraṇairvirājate,",
    "K10bsu021_u:889": " evameva mahāmate pratyātmāryagatidharmalakṣaṇaṃ bhāvābhāvakudṛṣṭivinivartanatayā yugapadvirājate //",
    "K10bsu021_u:890": " punaraparaṃ mahāmate dharmatāniṣyandabuddhaḥ",
    "K10bsu021_u:891": " svasāmānyalakṣaṇapatitātsarvadharmātsvacittadṛśyavāsanāhetulakṣaṇopanibaddhātparikalpitasvabhāvābhiniveśahetukānatadātmakavividhamāyāraṅgapuruṣavaicitryābhiniveśānupalabdhito mahāmate deśayati /",
    "K10bsu021_u:892": " punaraparaṃ mahāmate parikalpitasvabhāvavṛttilakṣaṇaṃ paratantrasvabhāvābhiniveśataḥ pravartate /",
    "K10bsu021_u:893": " tadyathā tṛṇakāṣṭhagulmalatāśrayānmāyāvidyāpuruṣasaṃyogātsarvasattvarūpadhāriṇaṃ māyāpuruṣavigrahamabhiniṣpannaikasattvaśarīraṃ vividhakalpavikalpitaṃ",
    "K10bsu021_u:894": " tathā khyāyannapi mahāmate tadātmako na bhavati,",
    "K10bsu021_u:895": " evameva mahāmate paratantrasvabhāve parikalpitasvabhāve vividhavikalpacittavicitralakṣaṇaṃ khyāyate /",
    "K10bsu021_u:896": " vastuparikalpalakṣaṇābhiniveśavāsanātparikalpayan mahāmate parikalpitasvabhāvalakṣaṇaṃ bhavati /",
    "K10bsu021_u:897": " eṣā mahāmate niṣyandabuddhadeśanā /",
    "K10bsu021_u:898": " dharmatābuddhaḥ punarmahāmate cittasvabhāvalakṣaṇavisaṃyuktāṃ pratyātmāryagatigocaravyavasthāṃ karoti /",
    "K10bsu021_u:899": " nirmitanirmāṇabuddhaḥ punarmahāmate dānaśīladhyānasamādhicitraprajñājñānaskandhadhātvāyatanavimokṣavijñānagatilakṣaṇaprabhedapracāraṃ vyavasthāpayati",
    "K10bsu021_u:900": " tīrthyadṛṣṭyā ca rūpyasamatikramaṇalakṣaṇaṃ deśayati /",
    "K10bsu021_u:901": " dharmatābuddhaḥ punarmahāmate nirālambaḥ /",
    "K10bsu021_u:902": " ālambavigataṃ sarvakriyendriyapramāṇalakṣaṇavinivṛttamaviṣayaṃ bālaśrāvakapratyekabuddhatīrthakarātmakalakṣaṇābhiniveśābhiniviṣṭānām /",
    "K10bsu021_u:903": " tasmāttarhi mahāmate pratyātmāryagativiśeṣalakṣaṇe yogaḥ karaṇīyaḥ /",
    "K10bsu021_u:904": " svacittalakṣaṇadṛśyavinivṛttidṛṣṭinā ca te bhavitavyam //",
    "K10bsu021_u:905": " punaraparaṃ mahāmate dvividhaṃ śrāvakayānanayaprabhedalakṣaṇaṃ yaduta pratyātmāryādhigamaviśeṣalakṣaṇaṃ ca bhāvavikalpasvabhāvābhiniveśalakṣaṇaṃ ca /",
    "K10bsu021_u:906": " tatra mahāmate pratyātmāryādhigamaviśeṣalakṣaṇaṃ śrāvakāṇāṃ katamat?",
    "K10bsu021_u:907": " yaduta śūnyatānātmaduḥkhānityaviṣayasatyavairāgyopaśamātskandhadhātvāyatanasvasāmānyalakṣaṇabāhyārthavināśalakṣaṇādyathābhūtaparijñānāccittaṃ (Vaidya 26)",
    "K10bsu021_u:908": " samādhīyate /",
    "K10bsu021_u:909": " svacittaṃ samādhāya dhyānavimokṣasamādhimārgaphalasamāpattivimuktivāsanācintyapariṇaticyutivigataṃ pratyātmāryagatilakṣaṇasukhavihāraṃ mahāmate adhigacchanti śrāvakāḥ /",
    "K10bsu021_u:910": " etanmahāmate śrāvakāṇāṃ pratyātmāryagatilakṣaṇam /",
    "K10bsu021_u:911": " etaddhi mahāmate śrāvakāṇāṃ pratyātmāryādhigamavihārasukhamadhigamya bodhisattvena",
    "K10bsu021_u:912": " mahāsattvena nirodhasukhaṃ samāpattisukhaṃ ca sattvakriyāpekṣayā pūrvasvapraṇidhānābhinirhṛtatayā",
    "K10bsu021_u:913": " ca na sākṣātkaraṇīyam /",
    "K10bsu021_u:914": " etanmahāmate śrāvakāṇāṃ pratyātmāryagatilakṣaṇasukhaṃ yatra bodhisattvena mahāsattvena pratyātmāryagatilakṣaṇasukhe na śikṣitavyam /",
    "K10bsu021_u:915": " bhāvavikalpasvabhāvābhiniveśaḥ punarmahāmate śrāvakāṇāṃ katamaḥ?",
    "K10bsu021_u:916": " yaduta nīlapītoṣṇadravacalakaṭhināni mahābhūtānyakriyāpravṛttāni svasāmānyalakṣaṇayuktyāgamapramāṇasuvinibaddhāni dṛṣṭvā tatsvabhāvābhiniveśavikalpaḥ pravartate /",
    "K10bsu021_u:917": " etanmahāmate bodhisattvenādhigamya vyāvartayitavyam /",
    "K10bsu021_u:918": " dharmanairātmyalakṣaṇānupraveśatayā pudgalanairātmyalakṣaṇadṛṣṭiṃ nivārya bhūmikramānusaṃghau pratiṣṭhāpayitavyam /",
    "K10bsu021_u:919": " etanmahāmate śrāvakāṇāṃ bhāvavikalpasvabhāvābhiniveśalakṣaṇaṃ yaduktam,",
    "K10bsu021_u:920": " idaṃ tatpratyuktam //",
    "K10bsu021_u:921": " atha khalu mahāmatirbodhisattvo mahāsattvo bhagavantametadavocat - nityamacintyaṃ ca bhagavatā pratyātmāryagatigocaraṃ paramārthagocaraṃ ca prabhāṣitam /",
    "K10bsu021_u:922": " nanu bhagavaṃstīrthakarā api nityācintyavādinaḥ kāraṇānām?",
    "K10bsu021_u:923": " bhagavānāha - na mahāmate tīrthakarāṇāṃ kāraṇasya nityācintyatāṃ prāpnoti /",
    "K10bsu021_u:924": " tatkasya hetoḥ?",
    "K10bsu021_u:925": " tīrthakarāṇāṃ mahāmate nityācintyaṃ na hetusvalakṣaṇayuktam /",
    "K10bsu021_u:926": " yasya mahāmate nityācintyaṃ na hetusvalakṣaṇayuktam,",
    "K10bsu021_u:927": " tatkathaṃ kenābhivyajyate nityamacintyamiti?",
    "K10bsu021_u:928": " nityācintyavādaḥ punarmahāmate yadi hetusvalakṣaṇayuktaḥ syāt,",
    "K10bsu021_u:929": " nityaṃ kāraṇādhīnahetulakṣaṇatvānnityamacintyaṃ na bhavati /",
    "K10bsu021_u:930": " mama tu mahāmate paramārthanityācintyaṃ paramārthalakṣaṇahetuyuktaṃ bhāvābhāvavigataṃ",
    "K10bsu021_u:931": " pratyātmāryādhigamalakṣaṇatvāllakṣaṇavatparamārthajñānahetutvācca hetumadbhāvābhāvavigatatvādakṛtakākāśanirvāṇanirodhadṛṣṭāntasādharmyānnityam",
    "K10bsu021_u:932": " ata etanmahāmate tīrthakaranityācintyavādatulyaṃ na bhavati /",
    "K10bsu021_u:933": " nityācintyataiveyaṃ mahāmate tathāgatānāṃ pratyātmāryajñānādhigamatathatā /",
    "K10bsu021_u:934": " tasmāttarhi mahāmate bodhisattvena mahāsattvena nityācintyapratyātmāryajñānādhigamāya yogaḥ karaṇīyaḥ //",
    "K10bsu021_u:935": " punaraparaṃ mahāmate nityācintyatā tīrthakarāṇāmanityabhāvavilakṣaṇahetutvāt /",
    "K10bsu021_u:936": " na svakṛtahetulakṣaṇaprabhāvitatvānnityam /",
    "K10bsu021_u:937": " yadi punarmahāmate tīrthakarāṇāṃ nityācintyatā kṛtakabhāvābhāvādanityatāṃ dṛṣṭvā anumānabuddhyā nityaṃ samāpyate,",
    "K10bsu021_u:938": " tenaiva hetunā mamāpi mahāmate kṛtakabhāvābhāvādanityatāṃ dṛṣṭvā nityamahetūpadeśāt //",
    "K10bsu021_u:939": " yadi punarmahāmate hetulakṣaṇasaṃyuktaṃ nityācintyatā,",
    "K10bsu021_u:940": " tīrthakarāṇāṃ hetubhāvasvalakṣaṇabhāvābhāvācchaśaviṣāṇatulyā mahāmate nityācintyatā,",
    "K10bsu021_u:941": " vāgvikalpamātrā ca mahāmate tīrthakarāṇāṃ prasajyate /",
    "K10bsu021_u:942": " tatkasya hetoḥ?",
    "K10bsu021_u:943": " yaduta vāgvikalpamātraṃ hi mahāmate śaśaviṣāṇaṃ svahetulakṣaṇābhāvāt /",
    "K10bsu021_u:944": " mama tu mahāmate nityācintyatā pratyātmāryādhigamalakṣaṇahetutvātkṛtakabhāvābhāvavarjitatvānnityam, (Vaidya 27)",
    "K10bsu021_u:945": " na bāhyabhāvābhāvanityānityānupramāṇānnityam /",
    "K10bsu021_u:946": " yasya punarmahāmate bāhyābhāvānnityānumānānnityācintyatvānnityam,",
    "K10bsu021_u:947": " tasyā nityācintyatāyāḥ svahetulakṣaṇaṃ na jānīte /",
    "K10bsu021_u:948": " pratyātmādhigamāryajñānagocaralakṣaṇaṃ bahirdhā te mahāmate asaṃkathyāḥ //",
    "K10bsu021_u:949": " punaraparaṃ mahāmate saṃsāravikalpaduḥkhabhayabhītā nirvāṇamanveṣante /",
    "K10bsu021_u:950": " saṃsāranirvāṇayoraviśeṣajñāḥ sarvabhāvavikalpābhāvādindriyāṇāmanāgataviṣayoparamācca mahāmate nirvāṇaṃ vikalpayanti na pratyātmagativijñānālayaṃ parāvṛttipūrvakaṃ mahāmate /",
    "K10bsu021_u:951": " ataste mahāmate mohapuruṣā yānatrayavādino bhavanti,",
    "K10bsu021_u:952": " na cittamātragatinirābhāasavādinaḥ /",
    "K10bsu021_u:953": " ataste mahāmate atītānāgatapratyutpannānāṃ tathāgatānāṃ svacittadṛśyagocarānabhijñā bāhyacittadṛśyagocarābhiniviṣṭāḥ /",
    "K10bsu021_u:954": " te saṃsāragaticakre punarmahāmate caṃkramyante //",
    "K10bsu021_u:955": " punaraparaṃ mahāmate anutpannān sarvadharmānatītānāgatapratyutpannāstathāgatā bhāṣante /",
    "K10bsu021_u:956": " tatkasya hetoḥ?",
    "K10bsu021_u:957": " yaduta svacittadṛśyabhāvābhāvātsadasatorutpattivirahitatvānmahāmate anutpannāḥ sarvabhāvāḥ /",
    "K10bsu021_u:958": " śaśahayakharoṣṭraviṣāṇatulyā mahāmate sarvadharmāḥ /",
    "K10bsu021_u:959": " bālapṛthagjanābhūtaparikalpitasvabhāvavikalpitatvānmahāmate anutpannāḥ sarvabhāvāḥ /",
    "K10bsu021_u:960": " pratyātmāryajñānagatigocaro hi mahāmate sarvabhāvasvabhāvalakṣaṇotpādaḥ,",
    "K10bsu021_u:961": " na bālapṛthagjanavikalpadvayagocarasvabhāvaḥ /",
    "K10bsu021_u:962": " dehabhogapratiṣṭhāgatisvabhāvalakṣaṇaṃ mahāmate ālayavijñānaṃ grāhyagrāhakalakṣaṇena",
    "K10bsu021_u:963": " pravartamānaṃ bālā utpādasthitibhaṅgadṛṣṭidvayapatitāśayā utpādaṃ sarvabhāvānāṃ sadasatorvikalpayanti /",
    "K10bsu021_u:964": " atra te mahāmate yogaḥ karaṇīyaḥ //",
    "K10bsu021_u:965": " punaraparaṃ mahāmate pañcābhisamayagotrāṇi /",
    "K10bsu021_u:966": " katamāni pañca?",
    "K10bsu021_u:967": " yaduta śrāvakayānābhisamayagotraṃ pratyekabuddhayānābhisamayagotraṃ tathāgatayānābhisamayagotram aniyataikataragotram agotraṃ ca pañcamam /",
    "K10bsu021_u:968": " kathaṃ punarmahāmate śrāvakayānābhisamayagotraṃ pratyetavyam?",
    "K10bsu021_u:969": " yaḥ skandhadhātvāyatanasvasāmānyalakṣaṇaparijñānādhigame deśyamāne romāñcitatanurbhavati /",
    "K10bsu021_u:970": " lakṣaṇaparicayajñāne cāsya buddhiḥ praskandati,",
    "K10bsu021_u:971": " na pratītyasamutpādāvinirbhāgalakṣaṇaparicaye /",
    "K10bsu021_u:972": " idaṃ mahāmate śrāvakayānābhisamayagotram /",
    "K10bsu021_u:973": " yaḥ śrāvakayānābhisamayaṃ dṛṣṭvā ṣaṭpañcamyāṃ bhūmau paryutthānakleśaprahīṇo vāsanakleśāprahīṇo 'cintyācyutigataḥ samyaksiṃhanādaṃ nadati - kṣīṇā me jātiḥ,",
    "K10bsu021_u:974": " uṣitaṃ brahmacaryam,",
    "K10bsu021_u:975": " ityevamādi nigadya pudgalanairātmyaparicayādyāvannirvāṇabuddhirbhavati //",
    "K10bsu021_u:976": " anye punarmahāmate ātmasattvajīvapoṣapuruṣapudgalasattvāvabodhānnirvāṇamanveṣante /",
    "K10bsu021_u:977": " anye punarmahāmate kāraṇādhīnān sarvadharmān dṛṣṭvā nirvāṇagatibuddhayo bhavanti /",
    "K10bsu021_u:978": " dharmanairātmyadarśanābhāvānnāsti mokṣo mahāmate /",
    "K10bsu021_u:979": " eṣā mahāmate śrāvakayānābhisamayagotrakasyāniryāṇaniryāṇabuddhiḥ /",
    "K10bsu021_u:980": " atra te mahāmate kudṛṣṭivyāvṛttyarthaṃ yogaḥ karaṇīyaḥ //",
    "K10bsu021_u:981": " (Vaidya 28)",
    "K10bsu021_u:982": " tatra mahāmate pratyekabuddhayānābhisamayagotrakaḥ,",
    "K10bsu021_u:983": " yaḥ pratyekābhisamaye deśyamāne aśruhṛṣṭaromāñcitatanurbhavati /",
    "K10bsu021_u:984": " asaṃsargapratyayādbhāvābhiniveśabahuvividhasvakāyavaicitryarddhivyastayamakaprātihāryadarśane nirdiśyamāne 'nunīyate,",
    "K10bsu021_u:985": " sa pratyekabuddhayānābhisamayagotraka iti viditvā pratyekabuddhayānābhisamayānurūpā kathā karaṇīyā /",
    "K10bsu021_u:986": " etanmahāmate pratyekabuddhayānābhisamayagotrakasya lakṣaṇam //",
    "K10bsu021_u:987": " tatra mahāmate tathāgatayānābhisamayagotraṃ trividham - yaduta svabhāvaniḥsvabhāvadharmābhisamayagotram,",
    "K10bsu021_u:988": " adhigamasvapratyātmāryābhisamayagotram,",
    "K10bsu021_u:989": " bāhyabuddhakṣetraudāryābhisamayagotraṃ ca /",
    "K10bsu021_u:990": " yadā punarmahāmate trayāṇāmapyeṣāmanyatame deśyamāne svacittadṛśyadehālabhogapratiṣṭhācintyaviṣaye deśyamāne notrasati na saṃtrasati na saṃtrāsamāpadyate,",
    "K10bsu021_u:991": " veditavyamayaṃ tathāgatayānābhisamayagotraka iti /",
    "K10bsu021_u:992": " etanmahāmate tathāgatayānābhisamayagotrakasya lakṣaṇam //",
    "K10bsu021_u:993": " aniyatagotrakaḥ punarmahāmate triṣvapyeteṣu deśyamāneṣu yatrānunīyate tatrānuyojyaḥ syāt /",
    "K10bsu021_u:994": " parikarmabhūmiriyaṃ mahāmate gotravyavasthā /",
    "K10bsu021_u:995": " nirābhāsabhūmyavakramaṇatayā vyavasthā kriyate /",
    "K10bsu021_u:996": " pratyātmālaye tu svakleśavāsanāśuddhasya dharmanairātmyadarśanātsamādhisukhavihāraṃ prāpya śrāvako jinakāyatāṃ pratilapsyate //",
    "K10bsu021_u:997": " atha khalu bhagavāṃstasyāṃ velāyāmimā gāthā abhāṣat -",
    "K10bsu021_u:998": " srotāpattiphalaṃ caiva sakṛdāgāminastathā /",
    "K10bsu021_u:999": " anāgāmiphalaṃ caiva arhattvaṃ cittavibhramam // Lank_2.128 //",
    "K10bsu021_u:1000": " triyānamekayānaṃ ca ayānaṃ ca vadāmyaham /",
    "K10bsu021_u:1001": " bālānāṃ mandabuddhīnāmāryāṇāṃ ca viviktatām // Lank_2.129 //",
    "K10bsu021_u:1002": " dvāraṃ hi paramārthasya vijñaptirdvayavarjitā /",
    "K10bsu021_u:1003": " yānatrayavyavasthānaṃ nirābhāse sthite kutaḥ // Lank_2.130 //",
    "K10bsu021_u:1004": " dhyānāni cāpramāṇāni ārūpyāśca samādhayaḥ /",
    "K10bsu021_u:1005": " saṃjñānirodho nikhilaṃ cittamātre na vidyate // Lank_2.131 //",
    "K10bsu021_u:1006": " tatrecchantikānāṃ punarmahāmate anicchantikatāmokṣaṃ kena pravartate?",
    "K10bsu021_u:1007": " yaduta sarvakuśalamūlotsargataśca sattvānādikālapraṇidhānataśca /",
    "K10bsu021_u:1008": " tatra sarvakuśalamūlotsargaḥ katamaḥ?",
    "K10bsu021_u:1009": " yaduta bodhisattvapiṭakanikṣepo 'bhyākhyānaṃ ca naite sūtrāntā vinayamokṣānukūlā iti bruvataḥ sarvakuśalamūlotsargatvānna nirvāyate /",
    "K10bsu021_u:1010": " dvitīyaḥ punarmahāmate bodhisattvo mahāsattva evaṃ bhavapraṇidhānopāyapūrvakatvānnāparinirvṛtaiḥ sarvasattvaiḥ parinirvāsyāmīti tato na parinirvāti",
    "K10bsu021_u:1011": " etanmahāmate aparinirvāṇadharmakāṇāṃ lakṣaṇaṃ yenecchantikagatiṃ samādhigacchanti //",
    "K10bsu021_u:1012": " punarapi mahāmatirāha - katamo 'tra bhagavan atyantato na parinirvāti?",
    "K10bsu021_u:1013": " bhagavānāha - bodhisattvecchantiko 'tra mahāmate ādiparinirvṛtān sarvadharmān viditvā atyantato na parinirvāti /",
    "K10bsu021_u:1014": " (Vaidya 29) na punaḥ sarvakuśalamūlotsargecchantikaḥ /",
    "K10bsu021_u:1015": " sarvakuśalamūlotsargecchantiko hi mahāmate punarapi tathāgatādhiṣṭhānātkadācitkarhicitkuśalamūlān vyutthāpayati /",
    "K10bsu021_u:1016": " tatkasya hetoḥ?",
    "K10bsu021_u:1017": " yaduta aparityaktā hi mahāmate tathāgatānāṃ sarvasattvāḥ /",
    "K10bsu021_u:1018": " ata etasmātkāraṇānmahāmate bodhisattvecchantiko na parinirvātīti //",
    "K10bsu021_u:1019": " punaraparaṃ mahāmate bodhisattvena mahāsattvena svabhāvalakṣaṇatrayakuśalena bhavitavyam /",
    "K10bsu021_u:1020": " tatra mahāmate parikalpitasvabhāvo nimittātpravartate /",
    "K10bsu021_u:1021": " kathaṃ punarmahāmate parikalpitasvabhāvo nimittātpravartate?",
    "K10bsu021_u:1022": " tatra mahāmate paratantrasvabhāvo vastunimittalakṣaṇākāraḥ khyāyate /",
    "K10bsu021_u:1023": " tatra mahāmate vastunimittalakṣaṇābhiniveśaḥ punardviprakāraḥ /",
    "K10bsu021_u:1024": " parikalpitasvabhāvaṃ vyavasthāpayanti tathāgatā arhantaḥ samyaksaṃbuddhā nāmābhiniveśalakṣaṇena ca nāmavastunimittābhiniveśalakṣaṇena ca /",
    "K10bsu021_u:1025": " tatra vastunimittābhiniveśalakṣaṇaṃ punarmahāmate yaduta adhyātmabāhyadharmābhiniveśaḥ /",
    "K10bsu021_u:1026": " nimittalakṣaṇābhiniveśaḥ punaryaduta teṣveva ādhyātmikabāhyeṣu dharmeṣu svasāmānyalakṣaṇaparijñānāvabodhaḥ /",
    "K10bsu021_u:1027": " etanmahāmate dviprakāraṃ parikalpitasvabhāvasya lakṣaṇam /",
    "K10bsu021_u:1028": " yadāśrayālambanātpravartate tatparatantram /",
    "K10bsu021_u:1029": " tatra mahāmate pariniṣpannasvabhāvaḥ katamaḥ?",
    "K10bsu021_u:1030": " yaduta nimittanāmavastulakṣaṇavikalpavirahitaṃ tathatāryajñānagatimanapratyātmāryajñānagatigocaraḥ /",
    "K10bsu021_u:1031": " eṣa mahāmate pariniṣpannasvabhāvastathāgatagarbhahṛdayam //",
    "K10bsu021_u:1032": " atha khalu bhagavāṃstasyāṃ velāyāmimāṃ gāthāmabhāṣata -",
    "K10bsu021_u:1033": " nimittaṃ nāma saṃkalpaḥ svabhāvadvayalakṣaṇam /",
    "K10bsu021_u:1034": " samyagjñānaṃ hi tathatā pariniṣpannalakṣaṇam // Lank_2.132 //",
    "K10bsu021_u:1035": " eṣa mahāmate pañcadharmasvabhāvalakṣaṇapravicayo nāma dharmaparyāyaḥ pratyātmāryajñānagatigocaraḥ,",
    "K10bsu021_u:1036": " yatra tvayā anyaiśca bodhisattvaiḥ śikṣitavyam //",
    "K10bsu021_u:1037": " punaraparaṃ mahāmate bodhisattvena mahāsattvena nairātmyadvayalakṣaṇapravicayakuśalena bhavitavyam /",
    "K10bsu021_u:1038": " tatra mahāmate katamannairātmyadvayalakṣaṇam?",
    "K10bsu021_u:1039": " yaduta ātmātmīyarahitaskandhadhātvāyatanakadambamajñānakarmatṛṣṇāprabhavaṃ cakṣuṣā",
    "K10bsu021_u:1040": " rūpādigrahaṇābhiniveśātpravartamānaṃ vijñānaṃ sarvendriyaiḥ svacittadṛśyabhājanadehālayasvacittavikalpavikalpitaṃ vijñāpayati /",
    "K10bsu021_u:1041": " nadībījadīpavāyumeghasadṛśakṣaṇaparaṃparābhedabhinnaṃ capalaṃ vānaramakṣikāsadṛśamacaukṣamacaukṣaviṣayacāryanātho",
    "K10bsu021_u:1042": " 'nala ivātṛptamanādikālaprapañcaviṣayavāsanārahitamaraghaṭṭacakrayantracakravatsaṃsārabhavagaticakre",
    "K10bsu021_u:1043": " vicitradeharūpadhārimāyāvetālayantrapratimaṃ pravartamānaṃ pravartate /",
    "K10bsu021_u:1044": " yadatra mahāmate lakṣaṇakauśalajñānam,",
    "K10bsu021_u:1045": " idamucyate pudgalanairātmyajñānam //",
    "K10bsu021_u:1046": " tatra mahāmate dharmanairātmyajñānaṃ katamat?",
    "K10bsu021_u:1047": " yaduta skandhadhātvāyatanānāṃ parikalpitalakṣaṇasvabhāvāvabodhaḥ /",
    "K10bsu021_u:1048": " yathā mahāmate skandhadhātvāyatanānyātmavirahitāni skandhasamūhamātraṃ hetukarmatṛṣṇāsūtropanibaddhamanyonyapratyayatayā pravartate nirīham,",
    "K10bsu021_u:1049": " tathā skandhā api mahāmate svasāmānyalakṣaṇavirahitā abhūtaparikalpalakṣaṇavicitraprabhāvitā bālairvikalpyante na tvāryaiḥ /",
    "K10bsu021_u:1050": " (Vaidya 30) cittamanomanovijñānapañcadharmasvabhāvarahitān mahāmate sarvadharmān vibhāvayan bodhisattvo mahāsattvo dharmanairātmyakuśalo bhavati",
    "K10bsu021_u:1051": " dharmanairātmyakuśalaḥ punarmahāmate bodhisattvo mahāsattvo nacirātprathamāṃ bodhisattvabhūmiṃ nirābhāsapravicayāṃ pratilabhate /",
    "K10bsu021_u:1052": " bhūmilakṣaṇapravicayāvabodhātpramuditānantaramanupūrvaṃ navasu bhūmiṣu kṛtavidyo mahādharmameghā pratilabhate /",
    "K10bsu021_u:1053": " sa tasyāṃ pratiṣṭhito 'nekaratnamuktopaśobhite mahāpadmarāje padmakṛtau mahāratnavimāne",
    "K10bsu021_u:1054": " māyāsvabhāvagocaraparicayābhinirvṛtte niṣaṇṇaḥ tadanurūpairjinaputraiḥ parivṛtaḥ",
    "K10bsu021_u:1055": " sarvabuddhakṣetrāgatairbuddhapāṇyabhiṣekaiścakravartiputravadabhiṣicyate /",
    "K10bsu021_u:1056": " buddhasutabhūmimatikramya pratyātmāryadharmagatigamanatvāttathāgato dharmakāyavaśavartī bhaviṣyati dharmanairātmyadarśanāt /",
    "K10bsu021_u:1057": " etanmahāmate sarvadharmanairātmyalakṣaṇam /",
    "K10bsu021_u:1058": " atra te mahāmate śikṣitavyam,",
    "K10bsu021_u:1059": " anyaiśca bodhisattvairmahāsattvaiḥ //",
    "K10bsu021_u:1060": " atha khalu mahāmatirbodhisattvo mahāsattvaḥ punarapi bhagavantametadavocat - samāropāpavādalakṣaṇaṃ",
    "K10bsu021_u:1061": " me bhagavān deśayatu yathāhaṃ ca anye ca bodhisattvāḥ samāropāpavādakudṛṣṭivarjitamatayaḥ",
    "K10bsu021_u:1062": " kṣipramanuttarāṃ samyaksaṃbodhimabhisaṃbudhyeran /",
    "K10bsu021_u:1063": " abhisaṃbudhya śāśvatasamāropāpavādocchedadṛṣṭivivarjitāstava buddhanetrīṃ nāpavadiṣyante //",
    "K10bsu021_u:1064": " atha khalu bhagavān punarapi mahāmaterbodhisattvasya mahāsattvasyādhyeṣaṇāṃ viditvā imāṃ gāthāmabhāṣata -",
    "K10bsu021_u:1065": " samāropāpavādo hi cittamātre na vidyate /",
    "K10bsu021_u:1066": " dehabhogapratiṣṭhābhaṃ ye cittaṃ nābhijānate /",
    "K10bsu021_u:1067": " samāropāpavādeṣu te carantyavipaścitaḥ // Lank_2.133 //",
    "K10bsu021_u:1068": " atha khalu bhagavānetameva gāthārthamuddyotayan punarapyetadavocat - caturvidho mahāmate asatsamāropaḥ /",
    "K10bsu021_u:1069": " katamaścaturvidhaḥ?",
    "K10bsu021_u:1070": " yaduta asallakṣaṇasamāropo 'saddṛṣṭisamāropo 'taddhetusamāropo 'sadbhāvasamāropaḥ /",
    "K10bsu021_u:1071": " eṣa hi mahāmate caturvidhaḥ samāropaḥ //",
    "K10bsu021_u:1072": " apavādaḥ punarmahāmate katamaḥ?",
    "K10bsu021_u:1073": " yaduta asyaiva kudṛṣṭisamāropasyānupalabdhipravicayābhāvādapavādo bhavati /",
    "K10bsu021_u:1074": " etaddhi mahāmate samāropāpavādasya lakṣaṇam //",
    "K10bsu021_u:1075": " punaraparaṃ mahāmate asallakṣaṇasamāropasya lakṣaṇaṃ katamat?",
    "K10bsu021_u:1076": " yaduta skandhadhātvāyatanānāmasatsvasāmānyalakṣaṇābhiniveśaḥ - idamevamidaṃ nānyatheti /",
    "K10bsu021_u:1077": " etaddhi mahāmate asallakṣaṇasamāropasya lakṣaṇam /",
    "K10bsu021_u:1078": " eṣa hi mahāmate asallakṣaṇasamāropavikalpo 'nādikālaprapañcadauṣṭhulyavicitravāsanābhiniveśātpravartate /",
    "K10bsu021_u:1079": " etaddhi mahāmate asallakṣaṇasamāropasya lakṣaṇam //",
    "K10bsu021_u:1080": " asaddṛṣṭisamāropaḥ punarmahāmate yasteṣveva skandhadhātvāyataneṣvātmasattvajīvajantupoṣapuruṣapudgaladṛṣṭisamāropaḥ /",
    "K10bsu021_u:1081": " ayamucyate mahāmate asaddṛṣṭisamāropaḥ //",
    "K10bsu021_u:1082": " asaddhetusamāropaḥ punarmahāmate yaduta ahetusamutpannaṃ prāgvijñānaṃ paścādabhūtvā māyāvadanutpannaṃ pūrvaṃ cakṣūrūpālokasmṛtipūrvakaṃ pravartate",
    "K10bsu021_u:1083": " pravṛtya bhūtvā ca punarvinaśyati /",
    "K10bsu021_u:1084": " eṣa mahāmate asaddhetusamāropaḥ //",
    "K10bsu021_u:1085": " (Vaidya 31) asaddhāvasamāropaḥ punarmahāmate yaduta ākāśanirodhanirvāṇākṛtakabhāvābhiniveśasamāropaḥ /",
    "K10bsu021_u:1086": " ete ca mahāmate bhāvābhāvavinivṛttāḥ /",
    "K10bsu021_u:1087": " śaśahayakharoṣṭraviṣāṇakeśoṇḍukaprakhyā mahāmate sarvadharmāḥ sadasatpakṣavigatāḥ /",
    "K10bsu021_u:1088": " samāropāpavādāśca /",
    "K10bsu021_u:1089": " bālairvikalpyante svacittadṛśyamātrānavadhāritamatibhirna tvāryaiḥ /",
    "K10bsu021_u:1090": " etanmahāmate asadbhāvavikalpasamāropāpavādasya lakṣaṇam /",
    "K10bsu021_u:1091": " tasmāttarhi mahāmate samāropāpavādadṛṣṭivigatena bhavitavyam //",
    "K10bsu021_u:1092": " punaraparaṃ mahāmate bodhisattvāścittamanomanovijñānapañcadharmasvabhāvanairātmyalakṣaṇadvayagatiṃgatvā parahitahetoranekarūpaveśadhāriṇo bhavanti",
    "K10bsu021_u:1093": " parikalpitasvabhāvā iva paratantrāśayā viśvarūpacintāmaṇisadṛśāḥ sarvabuddhakṣetraparṣanmaṇḍalagatā",
    "K10bsu021_u:1094": " māyāsvapnapratibhāsapratibimbodakacandragatisamānutpādabhaṅgaśāśvatocchedarahitān",
    "K10bsu021_u:1095": " sarvadharmān saṃmukhaṃ sarvatathāgatebhyaḥ sarvaśrāvakapratyekabuddhayānavirahān",
    "K10bsu021_u:1096": " dharmadeśanāṃ śṛṇvanti,",
    "K10bsu021_u:1097": " samādhimukhaśatasahasrāṇi ca pratilabhante /",
    "K10bsu021_u:1098": " yāvadanekāni samādhikoṭīniyutaśatasahasrāṇi pratilabhyaḥ taiḥ samādhibhiḥ kṣetrātkṣetraṃ saṃkrāmanti /",
    "K10bsu021_u:1099": " buddhapūjābhiyuktāśca sarvopapattidevabhavanālayeṣu ratnatrayamupadeśya buddharūpamāsthāya",
    "K10bsu021_u:1100": " śrāvakagaṇabodhisattvagaṇaparivṛtāḥ svacittadṛśyamātrāvatāraṇatayā bāhyabhāvābhāvopadeśaṃ",
    "K10bsu021_u:1101": " kurvanti sadasatpakṣavinivṛttyartham //",
    "K10bsu021_u:1102": " atha khalu bhagavāṃstasyāṃ velāyāmimāṃ gāthāmabhāṣata -",
    "K10bsu021_u:1103": " cittamātraṃ yadā lokaṃ prapaśyanti jinātmajāḥ /",
    "K10bsu021_u:1104": " tadā nairmāṇikaṃ kāyaṃ kriyāsaṃskāravarjitam /",
    "K10bsu021_u:1105": " labhante te balābhijñāvaśitaiḥ saha saṃyutam // Lank_2.134 //",
    "K10bsu021_u:1106": " atha khalu mahāmatirbodhisattvo mahāsattvaḥ punarapi bhagavantamadhyeṣate sma - deśayatu bhagavān śūnyatānutpādādvayaniḥsvabhāvalakṣaṇaṃ sarvadharmāṇām,",
    "K10bsu021_u:1107": " yena śūnyatānutpādādvayaniḥsvabhāvalakṣaṇāvabodhena ahaṃ ca anye ca bodhisattvā mahāsattvā nāstyastivikalpavarjitāḥ kṣipramanuttarāṃ samyaksaṃbodhimabhisaṃbudhyeran",
    "K10bsu021_u:1108": " atha khalu bhagavān mahāmatiṃ bodhisattvaṃ mahāsattvametadavocat - tena hi mahāmate śṛṇu,",
    "K10bsu021_u:1109": " tatsādhu ca suṣṭhu ca manasi kuru /",
    "K10bsu021_u:1110": " bhāṣiṣye 'haṃ te /",
    "K10bsu021_u:1111": " sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
    "K10bsu021_u:1112": " bhagavānetadavocat - śūnyatā śūnyateti mahāmate parikalpitasvabhāvapadametat /",
    "K10bsu021_u:1113": " parikalpitasvabhāvābhiniveśena punarmahāmate śūnyatānutpādābhāvādvayaniḥsvabhāvabhāvavādino bhavanti /",
    "K10bsu021_u:1114": " tatra mahāmate saṃkṣepeṇa saptavidhā śūnyatā /",
    "K10bsu021_u:1115": " yaduta lakṣaṇaśūnyatā bhāvasvabhāvaśūnyatā apracaritaśūnyatā pracaritaśūnyatā sarvadharmanirabhilāpyaśūnyatā paramārthāryajñānamahāśūnyatā itaretaraśūnyatā ca saptamī //",
    "K10bsu021_u:1116": " (Vaidya 32) tatra mahāmate lakṣaṇaśūnyatā katamā?",
    "K10bsu021_u:1117": " yaduta svasāmānyalakṣaṇaśūnyāḥ sarvabhāvāḥ /",
    "K10bsu021_u:1118": " parasparasamūhāpekṣitatvātpravicayavibhāgābhāvānmahāmate svasāmānyalakṣaṇasyāpravṛttiḥ /",
    "K10bsu021_u:1119": " svaparobhayābhāvācca mahāmate lakṣaṇaṃ nāvatiṣṭhate /",
    "K10bsu021_u:1120": " atastaducyate svalakṣaṇaśūnyāḥ sarvabhāvā iti //",
    "K10bsu021_u:1121": " bhāvasvabhāvaśūnyatā punarmahāmate katamā?",
    "K10bsu021_u:1122": " yaduta svayaṃ svabhāvābhāvotpattito mahāmate bhāvasvabhāvaśūnyatā bhavati sarvadharmāṇām /",
    "K10bsu021_u:1123": " tenocyate bhāvasvabhāvaśūnyateti //",
    "K10bsu021_u:1124": " apracaritaśūnyatā punarmahāmate katamā?",
    "K10bsu021_u:1125": " yaduta apracaritapūrvaṃ nirvāṇaṃ skandheṣu /",
    "K10bsu021_u:1126": " tenocyate apracaritaśūnyateti //",
    "K10bsu021_u:1127": " pracaritaśūnyatā punarmahāmate katamā?",
    "K10bsu021_u:1128": " yaduta skandhā ātmātmīyarahitā hetuyuktikriyākarmayogaiḥ pravartamānāḥ pravartante /",
    "K10bsu021_u:1129": " tenocyate pracaritaśūnyateti //",
    "K10bsu021_u:1130": " sarvadharmanirabhilāpyaśūnyatā punarmahāmate katamā?",
    "K10bsu021_u:1131": " yaduta parikalpitasvabhāvānabhilāpyatvānnirabhilāpyaśūnyāḥ sarvadharmāḥ /",
    "K10bsu021_u:1132": " tenocyate nirabhilāpyaśūnyateti //",
    "K10bsu021_u:1133": " paramārthāryajñānamahāśūnyatā punarmahāmate katamā?",
    "K10bsu021_u:1134": " yaduta svapratyātmāryajñānādhigamaḥ sarvadṛṣṭidoṣavāsanābhiḥ śūnyaḥ /",
    "K10bsu021_u:1135": " tenocyate paramārthāryajñānamahāśūnyateti //",
    "K10bsu021_u:1136": " itaretaraśūnyatā punarmahāmate katamā?",
    "K10bsu021_u:1137": " yaduta yadyatra nāsti tattena śūnyamityucyate /",
    "K10bsu021_u:1138": " tadyathā mahāmate śṛgālamātuḥ prāsāde hastigavaiḍakādyā na santi /",
    "K10bsu021_u:1139": " aśūnyaṃ ca bhikṣubhiriti bhāṣitaṃ mayā /",
    "K10bsu021_u:1140": " sa ca taiḥ śūnya ityucyate /",
    "K10bsu021_u:1141": " na ca punarmahāmate prāsādaḥ prāsādabhāvato nāsti,",
    "K10bsu021_u:1142": " bhikṣavaśca bhikṣubhāvato na santi /",
    "K10bsu021_u:1143": " na ca te 'nyatra hastigavaiḍakādyā bhāvā nāvatiṣṭhante /",
    "K10bsu021_u:1144": " idaṃ mahāmate svasāmānyalakṣaṇaṃ sarvadharmāṇām /",
    "K10bsu021_u:1145": " itaretaraṃ tu na saṃvidyate /",
    "K10bsu021_u:1146": " tenocyate itaretaraśūnyateti /",
    "K10bsu021_u:1147": " eṣā mahāmate saptavidhā śūnyatā /",
    "K10bsu021_u:1148": " eṣā ca mahāmate itaretaraśūnyatā sarvajaghanyā /",
    "K10bsu021_u:1149": " sā ca tvayā parivarjayitavyā //",
    "K10bsu021_u:1150": " na svayamutpadyate,",
    "K10bsu021_u:1151": " na ca punarmahāmate te notpadyante anyatra samādhyavasthāyām /",
    "K10bsu021_u:1152": " tenocyante anutpannā niḥsvabhāvāḥ /",
    "K10bsu021_u:1153": " anutpattiṃ saṃghāya mahāmate niḥsvabhāvāḥ sarvabhāvāḥ /",
    "K10bsu021_u:1154": " kṣaṇasaṃtatiprabandhābhāvācca anyathābhāvadarśanānmahāmate niḥsvabhāvāḥ sarvabhāvāḥ /",
    "K10bsu021_u:1155": " tenocyate niḥsvabhāvāḥ sarvabhāvā iti //",
    "K10bsu021_u:1156": " advayalakṣaṇaṃ punarmahāmate katamat?",
    "K10bsu021_u:1157": " yaduta cchāyātapavaddīrghahrasvakṛṣṇaśuklavanmahāmate dvayaprabhāviatā na pṛthakpṛthak /",
    "K10bsu021_u:1158": " evaṃ saṃsāranirvāṇavanmahāmate sarvadharmā advayāḥ /",
    "K10bsu021_u:1159": " na yatra mahāmate nirvāṇaṃ tatra saṃsāraḥ /",
    "K10bsu021_u:1160": " na ca yatra saṃsārastatra nirvāṇam,",
    "K10bsu021_u:1161": " vilakṣaṇahetusadbhāvāt /",
    "K10bsu021_u:1162": " tenocyate advayā saṃsāraparinirvāṇavatsarvadharmā iti /",
    "K10bsu021_u:1163": " tasmāttarhi mahāmate śūnyatānutpādādvayaniḥsvabhāvalakṣaṇe yogaḥ karaṇīyaḥ //",
    "K10bsu021_u:1164": " atha khalu bhagavāṃstasyāṃ velāyāmime gāthe abhāṣata -",
    "K10bsu021_u:1165": " deśemi śūnyatāṃ nityaṃ śāśvatocchedavarjitām /",
    "K10bsu021_u:1166": " saṃsāraṃ svapnamāyākhyaṃ na ca karma vinaśyati // Lank_2.135 //",
    "K10bsu021_u:1167": " (Vaidya 33)",
    "K10bsu021_u:1168": " ākāśamatha nirvāṇaṃ nirodhaṃ dvayameva ca /",
    "K10bsu021_u:1169": " bālāḥ kalpentyakṛtakānāryā nāstyastivarjitān // Lank_2.136 //",
    "K10bsu021_u:1170": " atha khalu bhagavān punarapi mahāmatiṃ bodhisattvaṃ mahāsattvametadavocat - etaddhi mahāmate śūnyatānutpādādvayaniḥsvabhāvalakṣaṇaṃ sarvabuddhānāṃ sarvasūtrāntagatam /",
    "K10bsu021_u:1171": " yatra kvacitsūtrānte 'yamevārtho vibhāvayitavyaḥ /",
    "K10bsu021_u:1172": " eṣa hi mahāmate sūtrāntaḥ sarvasattvāśayadeśanārthavyabhicāraṇī,",
    "K10bsu021_u:1173": " na sā tattvapratyavasthānakathā /",
    "K10bsu021_u:1174": " tadyathā mahāmate mṛgatṛṣṇikā mṛgollāpinī udakabhāvābhiniveśenābhiniveśyate,",
    "K10bsu021_u:1175": " tasyāṃ codakaṃ nāsti,",
    "K10bsu021_u:1176": " evameva mahāmate sarvasūtrāntadeśanā dharmā bālānāṃ svavikalpasaṃtoṣaṇam,",
    "K10bsu021_u:1177": " na tu sā tattvāryajñānavyavasthānakathā /",
    "K10bsu021_u:1178": " tasmāttarhi mahāmate arthānusāriṇā bhavitavyaṃ na deśanābhilāpābhiniviṣṭena //",
    "K10bsu021_u:1179": " atha khalu mahāmatirbodhisattvo mahāsattvo bhagavantametadavocat - tathāgatagarbhaḥ punarbhagavatā sūtrāntapāṭhe 'nuvarṇitaḥ /",
    "K10bsu021_u:1180": " sa ca kila tvayā prakṛtiprabhāsvaraviśuddhyādiviśuddha eva varṇyate dvātriṃśallakṣaṇadharaḥ sarvasattvadehāntargataḥ /",
    "K10bsu021_u:1181": " mahārghamūlyaratnaṃ malinavastupariveṣṭitamiva skandhadhātvāyatanavastuveṣṭito rāgadveṣamohābhūtaparikalpamalamalino nityo dhruvaḥ śivaḥ śāśvataśca bhagavatā varṇitaḥ /",
    "K10bsu021_u:1182": " tatkathamayaṃ bhagavaṃstīrthakarātmavādatulyastathāgatagarbhavādo na bhavati?",
    "K10bsu021_u:1183": " tīrthakarā api bhagavan nityaḥ kartā nirguṇo vibhuravyaya ityātmavādopadeśaṃ kurvanti //",
    "K10bsu021_u:1184": " bhagavānāha - na hi mahāmate tīrthakarātmavādatulyo mama tathāgatagarbhopadeśaḥ /",
    "K10bsu021_u:1185": " kiṃ tu mahāmate tathāgatāḥ śūnyatābhūtakoṭinirvāṇānutpādānimittāpraṇihitādyānāṃ mahāmate",
    "K10bsu021_u:1186": " padārthānāṃ tathāgatagarbhopadeśaṃ kṛtvā tathāgatā arhantaḥ samyaksaṃbuddhā bālānāṃ",
    "K10bsu021_u:1187": " nairātmyasaṃtrāsapadavivarjanārthaṃ nirvikalpanirābhāsagocaraṃ tathāgatagarbhamukhopadeśena deśayanti /",
    "K10bsu021_u:1188": " na cātra mahāmate anāgatapratyutpannaiḥ bodhisattvairmahāsattvairātmābhiniveśaḥ kartavyaḥ /",
    "K10bsu021_u:1189": " tadyathā mahāmate kumbhakāra ekasmānmṛtparamāṇurāśervividhāni bhāṇḍāni karoti hastaśilpadaṇḍodakasūtraprayatnayogāt,",
    "K10bsu021_u:1190": " evameva mahāmate tathāgatāstadeva dharmanairātmyaṃ sarvavikalpalakṣaṇavinivṛttaṃ",
    "K10bsu021_u:1191": " vividhaiḥ prajñopāyakauśalyayogairgarbhopadeśena vā nairātmyopadeśena vā kumbhakāravaccitraiḥ",
    "K10bsu021_u:1192": " padavyañjanaparyāyairdeśayante /",
    "K10bsu021_u:1193": " etasmātkāraṇānmahāmate tīrthakarātmavādopadeśatulyastathāgatagarbhopadeśo na bhavati /",
    "K10bsu021_u:1194": " evaṃ hi mahāmate tathāgatagarbhopadeśamātmavādābhiniviṣṭānāṃ tīrthakarāṇāmākarṣaṇārthaṃ",
    "K10bsu021_u:1195": " tathāgatagarbhopadeśena nirdiśanti - kathaṃ bata abhūtātmavikalpadṛṣṭipatitāśayā",
    "K10bsu021_u:1196": " vimokṣatrayagocarapatitāśayopetāḥ kṣipramanuttarāṃ samyaksaṃbodhimabhisaṃbudhyeranniti /",
    "K10bsu021_u:1197": " etadarthaṃ mahāmate tathāgatā arhantaḥ samyaksaṃbuddhāstathāgatagarbhopadeśaṃ kurvanti /",
    "K10bsu021_u:1198": " ata etanna bhavati tīrthakarātmavādatulyam /",
    "K10bsu021_u:1199": " tasmāttarhi mahāmate tīrthakaradṛṣṭivinivṛttyarthaṃ tathāgatanairātmyagarbhānusāriṇā ca te bhavitavyam //",
    "K10bsu021_u:1200": " (Vaidya 34)",
    "K10bsu021_u:1201": " atha khalu bhagavāṃstasyāṃ velāyāmimāṃ gāthāmabhāṣata -",
    "K10bsu021_u:1202": " pudgalaḥ saṃtatiḥ skandhāḥ pratyayā aṇavastathā /",
    "K10bsu021_u:1203": " pradhānamīśvaraḥ kartā cittamātraṃ vikalpyate // Lank_2.137 //",
    "K10bsu021_u:1204": " atha khalu mahāmatirbodhisattvo 'nāgatāṃ janatāṃ samālokya punarapi bhagavantamadhyeṣate",
    "K10bsu021_u:1205": " sma - deśayatu me bhagavān yogābhisamayaṃ yathā bodhisattvā mahāsattvā mahāyogayogino bhavanti /",
    "K10bsu021_u:1206": " bhagavānāha - caturbhirmahāmate dharmaiḥ samanvāgatā bodhisattvā mahāyogayogino bhavanti /",
    "K10bsu021_u:1207": " katamaiścaturbhiḥ?",
    "K10bsu021_u:1208": " yaduta svacittadṛśyavibhāvanatayā ca utpādasthitibhaṅgadṛṣṭivivarjanatayā ca bāhyabhāvābhāvopalakṣaṇatayā ca svapratyātmāryajñānādhigamābhilakṣaṇatayā ca /",
    "K10bsu021_u:1209": " ebhirmahāmate caturbhirdharmaiḥ samanvāgatā bodhisattvā mahāsattvā mahāyogayogino bhavanti //",
    "K10bsu021_u:1210": " tatra kathaṃ mahāmate bodhisattvo mahāsattvaḥ svacittadṛśyavibhāvanākuśalo bhavati?",
    "K10bsu021_u:1211": " yaduta sa evaṃ pratyavekṣate - svacittamātramidaṃ traidhātukamātmātmīyarahitaṃ nirīhamāyūhaniyūhavigatamanādikālaprapañcadauṣṭhulyavāsanābhiniveśavāsitaṃ",
    "K10bsu021_u:1212": " traidhātukavicitrarūpopacāropanibaddhaṃ dehabhogapratiṣṭhāgativikalpānugataṃ vikalpyate khyāyate ca /",
    "K10bsu021_u:1213": " evaṃ hi mahāmate bodhisattvo mahāsattvaḥ svacittadṛśyavibhāvanākuśalo bhavati //",
    "K10bsu021_u:1214": " kathaṃ punarmahāmate bodhisattvo mahāsattva utpādasthitibhaṅgadṛṣṭivivarjito bhavati?",
    "K10bsu021_u:1215": " yaduta māyāsvapnarūpajanmasadṛśāḥ sarvabhāvāḥ svaparobhayābhāvānnotpadyante /",
    "K10bsu021_u:1216": " svacittamātrānusāritvādbāhyabhāvābhāvadarśanādvijñānānāmapravṛttiṃ dṛṣṭvā pratyayānāmakūṭarāśitvaṃ",
    "K10bsu021_u:1217": " ca vikalpapratyayodbhavaṃ traidhātukaṃ paśyanto 'dhyātmabāhyasarvadharmānupalabdhibhirniḥsvabhāvadarśanādutpādadṛṣṭivinivṛttau",
    "K10bsu021_u:1218": " māyādidharmasvabhāvānugamādanutpattikadharmakṣāntiṃ pratilabhante /",
    "K10bsu021_u:1219": " aṣṭamyāṃ bhūmau sthitāḥ cittamanomanovijñānapañcadharmasvabhāvanairātmyadvayagatiparāvṛttyadhigamānmanomayakāyaṃ pratilabhante //",
    "K10bsu021_u:1220": " mahāmatirāha - manomayakāya iti bhagavan kena kāraṇena?",
    "K10bsu021_u:1221": " bhagavānāha - manomaya iti mahāmate manovadapratihataśīghragābhitvānmanomaya ityucyate /",
    "K10bsu021_u:1222": " tadyathā mahāmate mano 'pratihataṃ girikuḍyanadīvṛkṣādiṣvanekāni yojanaśatasahasrāṇi pūrvadṛṣṭānubhūtān viṣayānanusmaran svacittaprabandhāvicchinnaśarīramapratihatagati",
    "K10bsu021_u:1223": " evameva mahāmate manomayakāyasahapratilambhena māyopamasamena samādhinā balavaśitābhijñānalakṣaṇakusumitamāryagatinikāyasahajo",
    "K10bsu021_u:1224": " mana iva pravartate 'pratihatagatiḥ pūrvapraṇidhānaviṣayānanusmaran sattvaparipākārtham /",
    "K10bsu021_u:1225": " evaṃ hi mahāmate bodhisattvo mahāsattva utpādasthitibhaṅgadṛṣṭivivarjito bhavati //",
    "K10bsu021_u:1226": " tatra kathaṃ mahāmate bodhisattvo mahāsattvo bāhyabhāvābhāvopalakṣaṇakuśalo bhavati?",
    "K10bsu021_u:1227": " yaduta marīcisvapnakeśoṇḍukaprakhyā mahāmate sarvabhāvāḥ /",
    "K10bsu021_u:1228": " anādikālaprapañcadauṣṭhulyavicitravipākavikalpavāsanābhiniveśahetukāḥ sarvabhāvasvabhāvā iti saṃpaśyan pratyātmāryajñānagativiṣayamabhilaṣate",
    "K10bsu021_u:1229": " ebhirmahāmate caturbhirdharmaiḥ samanvāgatā bodhisattvā mahāsattvā mahāyogayogino bhavanti /",
    "K10bsu021_u:1230": " atra te mahāmate yogaḥ karaṇīyaḥ //",
    "K10bsu021_u:1231": " (Vaidya 35)",
    "K10bsu021_u:1232": " atha khalu mahāmatirbodhisattvaḥ punarapi bhagavantamadhyeṣate sma - deśayatu me bhagavān hetupratyayalakṣaṇaṃ sarvadharmāṇām,",
    "K10bsu021_u:1233": " yena hetupratyayalakṣaṇāvabodhena ahaṃ ca anye ca bodhisattvā mahāsattvā sadasaddṛṣṭivikalparahitāḥ sarvabhāvanākramaṃ yugapadutpattiṃ na kalpayeyuḥ",
    "K10bsu021_u:1234": " bhagavānāha - dviprakāraṃ mahāmate pratītyasamutpādahetulakṣaṇaṃ sarvadharmāṇāṃ yaduta bāhyaṃ ca ādhyātmikaṃ ca /",
    "K10bsu021_u:1235": " tatra bāhyapratītyasamutpādo mahāmate /",
    "K10bsu021_u:1236": " mṛtpiṇḍadaṇḍacakrasūtrodakapuruṣaprayatnādipratyayairmahāmate ghaṭa utpadyate /",
    "K10bsu021_u:1237": " yathā ca mahāmate ghaṭo mṛtpiṇḍādeva,",
    "K10bsu021_u:1238": " tantubhyaḥ paṭāḥ,",
    "K10bsu021_u:1239": " vīraṇebhyaḥ kaṭāḥ,",
    "K10bsu021_u:1240": " bījādaṅkuraḥ,",
    "K10bsu021_u:1241": " manthādipuruṣaprayatnayogāddadhno navanīta utpadyate,",
    "K10bsu021_u:1242": " evameva mahāmate bāhyaḥ pratītyasamutpādaḥ pūrvottarottaro draṣṭavyam //",
    "K10bsu021_u:1243": " tatra ādhyātmikaḥ pratītyasamutpādo yaduta avidyā tṛṣā karmetyevamādyā mahāmate dharmāḥ pratītyasamutpādasaṃjñāṃ pratilabhante /",
    "K10bsu021_u:1244": " ebhya utpannā mahāmate skandhadhātvāyatanākhyā dharmāḥ pratītyasamutpādasaṃjñāṃ pratilabhante /",
    "K10bsu021_u:1245": " te cāviśiṣṭāḥ,",
    "K10bsu021_u:1246": " kalpyante ca bālaiḥ //",
    "K10bsu021_u:1247": " tatra heturmahāmate ṣaḍūvidhaḥ /",
    "K10bsu021_u:1248": " yaduta bhaviṣyaddhetuḥ saṃbandhaheturlakṣaṇahetuḥ kāraṇaheturvyañjanaheturupekṣāheturmahāmate ṣaṣṭhaḥ /",
    "K10bsu021_u:1249": " tatra bhaviṣyaddheturmahāmate hetukṛtyaṃ karotyadhyātmabāhyotpattau dharmāṇām /",
    "K10bsu021_u:1250": " saṃbandhahetuḥ punarmahāmate ālambanakṛtyaṃ karotyadhyātmikabāhyotpattau skandhabījādīnām /",
    "K10bsu021_u:1251": " lakṣaṇahetuḥ punaraparaṃ mahāmate anantarakriyālakṣaṇoparibaddhaṃ janayati /",
    "K10bsu021_u:1252": " kāraṇahetuḥ punarmahāmate ādhipatyādhikārakṛtyaṃ karoti cakravartinṛpavat /",
    "K10bsu021_u:1253": " vyañjanahetuḥ punarmahāmate utpannasya vikalpasya bhāvasya lakṣaṇoddyotanakṛtyaṃ karoti pradīpavadrūpādīnām /",
    "K10bsu021_u:1254": " upekṣāhetuḥ punarmahāmate vinivṛttikāle prabandhakriyāvyucchittiṃ karotyavikalpotpattau //",
    "K10bsu021_u:1255": " ete hi mahāmate svavikalpakalpitā bālapṛthagjanairna kramavṛttyā na yugapatpravartante /",
    "K10bsu021_u:1256": " tatkasya hetoḥ?",
    "K10bsu021_u:1257": " yadi punarmahāmate yugapatpravarteran,",
    "K10bsu021_u:1258": " kāryakāraṇavibhāgo na syādapratilabdhahetulakṣaṇatvāt /",
    "K10bsu021_u:1259": " atha kramavṛttyā pravarteran,",
    "K10bsu021_u:1260": " alabdhasya lakṣaṇātmakatvātkramavṛttyā na pravartate /",
    "K10bsu021_u:1261": " ajātaputrapitṛśabdavanmahāmate kramavṛttisaṃbandhayogā na ghaṭante /",
    "K10bsu021_u:1262": " tārkikāṇāṃ hetvārambaṇanirantarādhipatipratyayādibhirjanyajanakatvānmahāmate kramavṛttyā notpadyante /",
    "K10bsu021_u:1263": " parikalpitasvabhāvābhiniveśalakṣaṇānmahāmate yugapannotpadyante /",
    "K10bsu021_u:1264": " svacittadṛśyadehabhogapraviṣṭhānatvātsvasāmānyalakṣaṇabāhyabhāvābhāvānmahāmate krameṇa yugapadvā notpadyante /",
    "K10bsu021_u:1265": " anyatra svacittadṛśyavikalpavikalpitatvādvijñānaṃ pravartate /",
    "K10bsu021_u:1266": " tasmāttarhi mahāmate hetupratyayakriyāyogalakṣaṇakramayugapaddṛṣṭivigatena te bhavitavyam //",
    "K10bsu021_u:1267": " tatredamucyate -",
    "K10bsu021_u:1268": " na hyatrotpadyate kiṃcitpratyayairna nirudhyate /",
    "K10bsu021_u:1269": " utpadyante nirudhyante pratyayā eva kalpitāḥ // Lank_2.138 //",
    "K10bsu021_u:1270": " (Vaidya 36)",
    "K10bsu021_u:1271": " na bhaṅgotpādasaṃkleśaḥ pratyayānāṃ nivāryate /",
    "K10bsu021_u:1272": " yatra bālā vikalpanti pratyayaiḥ sa nivāryate // Lank_2.139 //",
    "K10bsu021_u:1273": " yaccāsataḥ pratyayeṣu dharmāṇāṃ nāsti saṃbhavaḥ /",
    "K10bsu021_u:1274": " vāsanairbhrāmitaṃ cittaṃ tribhave khyāyate yataḥ /",
    "K10bsu021_u:1275": " nābhūtvā jāyate kiṃcitpratyayairna virudhyate // Lank_2.140 //",
    "K10bsu021_u:1276": " vandhyāsutākāśapuṣpaṃ yadā paśyanti saṃskṛtam /",
    "K10bsu021_u:1277": " tadā grāhaśca grāhyaṃ ca bhrāntiṃ dṛṣṭvā nivartate // Lank_2.141 //",
    "K10bsu021_u:1278": " na cotpādyaṃ na cotpannaḥ pratyayo 'pi na kiṃcana /",
    "K10bsu021_u:1279": " saṃvidyate kvacitkecidvayavahārastu kathyate // Lank_2.142 //",
    "K10bsu021_u:1280": " atha khalu mahāmatirbodhisattvo mahāsattvaḥ punarapi bhagavantametadavocat - deśayatu",
    "K10bsu021_u:1281": " me bhagavān vāgvikalpalakṣaṇahṛdayaṃ nāma dharmaparyāyaṃ yena vāgvikalpalakṣaṇahṛdayena",
    "K10bsu021_u:1282": " bhagavan suprativibhāgavinibaddhena ahaṃ ca anye ca bodhisattvā mahāsattvā abhilāpābhilāpyārthadvayagatiṃgatāḥ",
    "K10bsu021_u:1283": " kṣipramanuttarāṃ samyaksaṃbodhimabhisaṃbudhya abhilāpābhilāpyārthadvayagatiṃ sarvasattvānāṃ viśodhayeyuḥ /",
    "K10bsu021_u:1284": " bhagavānāha - tena hi mahāmate śṛṇu,",
    "K10bsu021_u:1285": " sādhu ca suṣṭhu ca manasikuru /",
    "K10bsu021_u:1286": " bhāṣiṣye 'haṃ te /",
    "K10bsu021_u:1287": " sādhu bhagavan iti mahāmatirbodhisattvo mahāsattvo bhagavataḥ pratyaśrauṣīt /",
    "K10bsu021_u:1288": " bhagavānasyaitadavocat - caturvidhaṃ mahāmate vāgvikalpalakṣaṇaṃ bhavati /",
    "K10bsu021_u:1289": " yaduta lakṣaṇavāk svapnavāk dauṣṭhulyavikalpābhiniveśavāk anādivikalpavāk //",
    "K10bsu021_u:1290": " tatra mahāmate lakṣaṇavāk svavikalparūpanimittābhiniveśātpravartate /",
    "K10bsu021_u:1291": " svapnavāk punarmahāmate pūrvānubhūtaviṣayānusmaraṇātprativibuddhaviṣayābhāvācca pravartate /",
    "K10bsu021_u:1292": " dauṣṭhulyavikalpābhiniveśavāk punarmahāmate śatrupūrvakṛtakarmānusmaraṇātpravartate /",
    "K10bsu021_u:1293": " anādikālavikalpavāk punarmahāmate anādikālaprapañcābhiniveśadauṣṭhulyasvabījavāsanātaḥ pravartate /",
    "K10bsu021_u:1294": " etaddhi mahāmate caturvidhaṃ vāgvikalpalakṣaṇamiti me yaduktam,",
    "K10bsu021_u:1295": " idaṃ tatpratyuktam //",
    "K10bsu021_u:1296": " atha khalu mahāmatirbodhisattvo mahāsattvaḥ punarapi bhagavantametamevārthamadhyeṣate sma - deśayatu me bhagavān punarapi vāgvikalpābhivyaktigocaram",
    "K10bsu021_u:1297": " kutra kasmāt kathaṃ kena bhagavan nṛṇāṃ vāgvijñaptivikalpaḥ pravartate?",
    "K10bsu021_u:1298": " bhagavānāha - śirauronāsākaṇṭhatālvoṣṭhajihvādantasamavāyānmahāmate vāk pravartamānā pravartate /",
    "K10bsu021_u:1299": " mahāmatirāha - kiṃ punarbhagavan vāg vikalpādanyā uta ananyā?",
    "K10bsu021_u:1300": " bhagavānāha - na hi mahāmate vāg vikalpādanyā nānanyā /",
    "K10bsu021_u:1301": " tatkasya hetoḥ?",
    "K10bsu021_u:1302": " yaduta taddhetūtpattilakṣaṇatvānmahāmate vāgvikalpaḥ pravartate /",
    "K10bsu021_u:1303": " yadi punarmahāmate vāg vikalpādanyā syāt,",
    "K10bsu021_u:1304": " avikalpahetukī syāt /",
    "K10bsu021_u:1305": " athānanyā syāt,",
    "K10bsu021_u:1306": " arthābhivyaktitvādvāg na kuryāt /",
    "K10bsu021_u:1307": " sā ca kurute /",
    "K10bsu021_u:1308": " tasmānnānyā nānanyā //",
    "K10bsu021_u:1309": " (Vaidya 37)",
    "K10bsu021_u:1310": " punarapi mahāmatirāha - kiṃ punarbhagavan vacanameva paramārthaḥ,",
    "K10bsu021_u:1311": " uta yadvacanenābhilapyate sa paramārthaḥ?",
    "K10bsu021_u:1312": " bhagavānāha - na mahāmate vacanaṃ paramārthaḥ,",
    "K10bsu021_u:1313": " na ca yadvacanenābhilapyate sa paramārthaḥ /",
    "K10bsu021_u:1314": " tatkasya hetoḥ?",
    "K10bsu021_u:1315": " yaduta paramārthāryasukhābhilāpapraveśitvātparamārthasya vacanaṃ na paramārthaḥ /",
    "K10bsu021_u:1316": " paramārthasyu mahāmate āryajñānapratyātmagatigamyo na vāgvikalpabuddhigocaraḥ /",
    "K10bsu021_u:1317": " tena vikalpo nodbhāvayati paramārtham /",
    "K10bsu021_u:1318": " vacanaṃ punarmahāmate utpannapradhvaṃsi capalaṃ parasparapratyayahetusamutpannam /",
    "K10bsu021_u:1319": " yacca mahāmate parasparapratyayahetusamutpannaṃ tatparamārthaṃ nodbhāvayati /",
    "K10bsu021_u:1320": " svaparalakṣaṇābhāvānmahāmate bāhyalakṣaṇaṃ nodbhāvayati //",
    "K10bsu021_u:1321": " punaraparaṃ mahāmate svacittadṛśyamātrānusāritvādvividhavicitralakṣaṇabāhyabhāvābhāvādvāgvikalpaḥ paramārthaṃ na vikalpayati /",
    "K10bsu021_u:1322": " tasmāttarhi mahāmate vāgvicitravikalparahitena te bhavitavyam //",
    "K10bsu021_u:1323": " tatredamucyate -",
    "K10bsu021_u:1324": " sarvabhāvo 'svabhāvo hi sadvacanaṃ tathāpyasat /",
    "K10bsu021_u:1325": " śūnyatāśūnyatārthaṃ vā bālo 'paśyan vidhāvati // Lank_2.143 //",
    "K10bsu021_u:1326": " sarvabhāvasvabhāvā ca vacanamapi nṛṇām /",
    "K10bsu021_u:1327": " kalpanā sāpi nāsti nirvāṇaṃ svapnatulyam /",
    "K10bsu021_u:1328": " bhavaṃ parīkṣeta na saṃsāre nāpi nirvāyāt // Lank_2.144 //",
    "K10bsu021_u:1329": " rājā śreṣṭhī yathā putrān vicitrairmṛnmayairmṛgaiḥ /",
    "K10bsu021_u:1330": " pralobhya krīḍayitvā ca bhūtān dadyāttato mṛgān // Lank_2.145 //",
    "K10bsu021_u:1331": " tathāhaṃ lakṣaṇaiścitrairdharmāṇāṃ pratibimbakaiḥ /",
    "K10bsu021_u:1332": " pratyātmavedyāṃ putrebhyo bhūtakoṭiṃ vadāmyaham // Lank_2.146 //",
    "K10bsu021_u:1333": " atha khalu mahāmatirbodhisattvo mahāsattvaḥ punarapi bhagavantametadavocat - deśayatu",
    "K10bsu021_u:1334": " me bhagavān nāstyastitvaikatvānyatvobhayanobhayanaivāstinanāstinityānityavarjitaṃ",
    "K10bsu021_u:1335": " sarvatīrthyāgatipracāramāryapratyātmajñānagatigamyaṃ parikalpitasvasāmānyalakṣaṇavinivṛttaṃ",
    "K10bsu021_u:1336": " paramārthatattvāvatāraṃ bhūmyanusaṃdhikramottarottaraviśuddhilakṣaṇaṃ tathāgatabhūmyanupraveśalakṣaṇamanābhogapūrvapraṇidhānaviśvarūpamaṇisadṛśaviṣayānantalakṣaṇapracāraṃ",
    "K10bsu021_u:1337": " svacittadṛśyagocaragativibhāgalakṣaṇaṃ sarvadharmāṇām /",
    "K10bsu021_u:1338": " yathā ca ahaṃ ca anye ca bodhisattvā mahāsattvā evamādiṣu parikalpitasvabhāvasvasāmānya",
    "K10bsu021_u:1339": " lakṣaṇavinivṛttadṛṣṭayaḥ kṣipramanuttarāṃ samyaksaṃbodhimabhisaṃbudhya sarvasattvānāṃ",
    "K10bsu021_u:1340": " sarvaguṇasaṃpattīḥ paripūrayema //",
    "K10bsu021_u:1341": " bhagavānāha - sādhu sādhu mahāmate,",
    "K10bsu021_u:1342": " sādhu khalu punastvaṃ mahāmate,",
    "K10bsu021_u:1343": " yattvametamarthamadhyeṣitavyaṃ manyase /",
    "K10bsu021_u:1344": " bahujanahitāya tvaṃ mahāmate pratipanno bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca /",
    "K10bsu021_u:1345": " tena hi mahāmate śṛṇu,",
    "K10bsu021_u:1346": " sādhu ca suṣṭhu ca manasi kuru /",
    "K10bsu021_u:1347": " bhāviṣye 'haṃ te /",
    "K10bsu021_u:1348": " sādhu bhagavanniti mahāmatirbodhisattvo mahāsattvo bhagavataḥ (Vaidya 38)",
    "K10bsu021_u:1349": " pratyaśrauṣīt /",
    "K10bsu021_u:1350": " bhagavāṃstasyaitadavocat - svacittadṛśyamātrānavabodhānmahāmate bālapṛthagjanā bāhyavicitrabhāvābhiniveśena",
    "K10bsu021_u:1351": " ca nāstyastitvaikatvānyatvobhayanaivāstinanāstinityānityasvabhāvavāsanāhetuvikalpābhiniveśena vikalpayanti /",
    "K10bsu021_u:1352": " tadyathā mahāmate mṛgatṛṣṇodakaṃ mṛgā udakabhāvena vikalpya grīṣmābhitaptāḥ pātukāmatayā pradhāvanti,",
    "K10bsu021_u:1353": " svacittadṛṣṭibhrāntyanavabodhānna prajānantinātrodakamiti,",
    "K10bsu021_u:1354": " evameva mahāmate bālapṛthagjanā anādikālavividhaprapañcavikalpavāsitamatayo rāgadveṣamohāgnitāpitamanaso",
    "K10bsu021_u:1355": " vicitrarūpaviṣayābhilāṣiṇaḥ utpādabhaṅgasthitidṛṣṭyāśayā ādhyātmikabāhyabhāvābhāvākuśalāḥ /",
    "K10bsu021_u:1356": " te ekatvānyatvanāstyastitvagrāhe prapatanti /",
    "K10bsu021_u:1357": " tadyathā mahāmate gandharvanagare 'viduṣāmanagare nagarasaṃjñā bhavati /",
    "K10bsu021_u:1358": " sā ca nagarākṛtiranādikālanagarabījavāsanābhiniveśātkhyāti /",
    "K10bsu021_u:1359": " tacca nagaraṃ nānagaraṃ na nagaram /",
    "K10bsu021_u:1360": " evameva mahāmate anādikālatīrthyapraprañcavādavāsanābhiniviṣṭāḥ ekatvānyatvāstitvanāstitvavādānabhiniviśante svacittadṛśyamātrānavadhāritamatayaḥ",
    "K10bsu021_u:1361": " tadyathā mahāmate kaścideva puruṣaḥ śayitaḥ svapnāntare strīpuruṣahastyaśvarathapadātigrāmanagaranigamagomahiṣavanodyānavividhagirinadītaḍāgopaśobhitaṃ",
    "K10bsu021_u:1362": " janapadamantaḥpuraṃ praviśya prativibudhyeta /",
    "K10bsu021_u:1363": " sa prativibuddhaḥ saṃstadeva janapadamantaḥpuraṃ samanusmaret /",
    "K10bsu021_u:1364": " tatkiṃ manyase mahāmate - api nu sa puruṣaḥ paṇḍitajātīyo bhavet,",
    "K10bsu021_u:1365": " yastadabhūtaṃ svapnavaicitryamanusmaret?",
    "K10bsu021_u:1366": " āha - no hīdaṃ bhagavan /",
    "K10bsu021_u:1367": " bhagavānāha - evameva mahāmate bālapṛthagjanāḥ kudṛṣṭidaṣṭāstīrthyamatayaḥ svapnatulyātsvacittadṛśyabhāvānna prativijānante,",
    "K10bsu021_u:1368": " ekatvānyatvanāstyastitvadṛṣṭiṃ samāśrayante / tadyathā",
    "K10bsu021_u:1369": " mahāmate citrakarakṛtapradeśā animnonnatāḥ santo nimnonnatā bālaiḥ kalpyante,",
    "K10bsu021_u:1370": " evameva mahāmate bhaviṣyantyanāgate 'dhvani tīrthyadṛṣṭivāsanāśayaprativikalpapuṣṭāḥ /",
    "K10bsu021_u:1371": " te ekatvānyatvobhayānubhayavādābhiniviṣṭāḥ svayaṃ naṣṭā anyānapi sadasatpakṣaviviktānutpādavādino nāstikā iti vakṣyanti /",
    "K10bsu021_u:1372": " ete hetuphalāpavādino durdarśanonmūlitahetukuśalaśuklapakṣāḥ /",
    "K10bsu021_u:1373": " ete śreyorthibhirdūrataḥ parivarjyāṃ iti vakṣyante /",
    "K10bsu021_u:1374": " te ca svaparobhayadṛṣṭipatitāśayā nāstyastitvavikalpasamāropāpavādakudṛṣṭipatitāśayā narakaparāyaṇā bhaviṣyanti /",
    "K10bsu021_u:1375": " tadyathā mahāmate taimirikāḥ keśoṇḍukaṃ dṛṣṭvā parasparamācakṣate - iadaṃ citramidaṃ citramiti paśyantu bho mārṣāḥ /",
    "K10bsu021_u:1376": " tacca keśoṇḍukamubhayānutpannatayā na bhāvo nābhāvo darśanādarśanataḥ /",
    "K10bsu021_u:1377": " evameva mahāmate tīrthyakudṛṣṭivikalpāśayābhiniviṣṭāḥ sadasatpakṣaikatvānyatvobhayānubhayatvavādābhiniviṣṭāḥ saddharmāpavādakā ātmānaṃ parāṃśca vinipātayiṣyanti /",
    "K10bsu021_u:1378": " tadyathā mahāmate acakramalātacakraṃ bālaiścakrabhāvena parikalpyate na paṇḍitaiḥ,",
    "K10bsu021_u:1379": " evameva mahāmate kudṛṣṭitīrthyāśayapatitā ekatvānyatvobhayānubhayatvaṃ parikalpayiṣyanti sarvabhāvotpattau /",
    "K10bsu021_u:1380": " tadyathā mahāmate deve pravarṣati jalabudbudakāḥ sphaṭikamaṇisadṛśāḥ khyāyante /",
    "K10bsu021_u:1381": " tatra ca bālāḥ sphaṭikamaṇibhāvamabhiniveśya pradhāvanti /",
    "K10bsu021_u:1382": " te ca mahāmate udakabudbudakā na maṇayo nāmaṇayo grahaṇāgrahaṇataḥ /",
    "K10bsu021_u:1383": " evameva mahāmate tīrthyadṛṣṭivikalpāśayavāsanāvāsitā asataścotpādaṃ varṇayiṣyanti pratyayaiḥ,",
    "K10bsu021_u:1384": " sataśca vināśam //",
    "K10bsu021_u:1385": " (Vaidya 39)",
    "K10bsu021_u:1386": " punaraparaṃ mahāmate pramāṇatrayāvayavapratyavasthānaṃ kṛtvā āryajñānapratyātmādhigamyaṃ svabhāvadvayavinirmuktaṃ vastu svabhāvato vidyata iti vikalpayiṣyanti /",
    "K10bsu021_u:1387": " na ca mahāmate cittamano manovijñānacittaparāvṛttyāśrayāṇāṃ svacittadṛśyagrāhyagrāhakavikalpaprahīṇānāṃ tathāgatabhūmipratyātmāryajñānagatānāṃ yogināṃ bhāvābhāvasaṃjñā pravartate /",
    "K10bsu021_u:1388": " yadi punarmahāmate yogināmevaṃgativiṣayāṇāṃ bhāvābhāvagrāhaḥ pravartate,",
    "K10bsu021_u:1389": " sa evaiṣāmātmagrāhaḥ poṣagrāhaḥ puruṣagrāhaḥ pudgalagrāhaḥ syāt /",
    "K10bsu021_u:1390": " yā punarevaṃ mahāmate bhāvasvabhāvasvasāmānyalakṣaṇadeśanā,",
    "K10bsu021_u:1391": " eṣā mahāmate nairmāṇikabuddhadeśanāḥ na dharmatābuddhadeśanā /",
    "K10bsu021_u:1392": " deśanā punarmahāmate bālaśayagatadṛṣṭipravṛttā,",
    "K10bsu021_u:1393": " na ca pratyavasthānagatisvabhāvadharmāryajñānapratyātmādhigamasamādhisukhavihāramudbhāvayati /",
    "K10bsu021_u:1394": " tadyathā mahāmate jalāntargatā vṛkṣacchāyā khyāyate /",
    "K10bsu021_u:1395": " sā ca na cchāyā nācchāyā vṛkṣasaṃsthānāsaṃsthānataḥ,",
    "K10bsu021_u:1396": " evameva mahāmate tīrthyadṛṣṭivāsanāvāsitavikalpā ekatvānyatvobhayatvānubhayatvanāstyastitvaṃ vikalpayiṣyanti svacittadṛśyamātrānavadhāritamatayaḥ",
    "K10bsu021_u:1397": " tadyathā mahāmate darpaṇāntargatāni sarvarūpapratibimbakāni khyāyante yathāpratyayataḥ svavikalpanācca,",
    "K10bsu021_u:1398": " na tāni bimbāni nābimbāni bimbābimbadarśanataḥ /",
    "K10bsu021_u:1399": " atha ca te mahāmate svacittadṛśyavikalpāḥ khyāyante bālānāṃ bimbākṛtayaḥ /",
    "K10bsu021_u:1400": " evameva mahāmate svacittapratibimbāni khyāyante ekatvānyatvobhayānubhayadṛṣṭyākāreṇa /",
    "K10bsu021_u:1401": " tadyathā mahāmate pratiśrutkā puruṣanadīpavanasaṃyogātpravartamānā anuśrūyate /",
    "K10bsu021_u:1402": " sā ca na bhāvā nābhāvā ghoṣāghoṣaśravaṇataḥ,",
    "K10bsu021_u:1403": " evameva mahāmate nāstyastitvaikatvānyatvobhayanobhayadṛṣṭisvacittavāsanāvikalpāḥ khyāyante /",
    "K10bsu021_u:1404": " tadyathā mahāmate nistṛṇagulmalatāvanāyāṃ medinyāmādityasaṃyogānmṛgatṛṣṇikāstaraṃgavatsyandante /",
    "K10bsu021_u:1405": " te ca na bhāvā nābhāvā lobhyālobhyataḥ /",
    "K10bsu021_u:1406": " evameva mahāmate bālānāmanādikālaprapañcadauṣṭhulyavāsanāvāsitaṃ vikalpavijñānamutpādasthitibhaṅgaikatvānyatvobhayānubhayanāstyastyāryapratyātmajñānavastumukhena",
    "K10bsu021_u:1407": " mṛgatṛṣṇikāvattaraṃgāyate",
    "K10bsu021_u:1408": " / tadyathā mahāmate vetālayantrapuruṣau niḥsattvau piśācayuktigātspandanakriyāṃ kurvāte /",
    "K10bsu021_u:1409": " tatra ca asadvikalpe bālā abhiniviśante gamanāgamanataḥ /",
    "K10bsu021_u:1410": " evameva mahāmate bālapṛthagjanāḥ kudṛṣṭitīrthyāśayapatitā ekatvānyatvavādānabhiniviśante /",
    "K10bsu021_u:1411": " sa ca asadbhūtasamāropaḥ /",
    "K10bsu021_u:1412": " tasmāttarhi mahāmate utpādasthitibhaṅgaikatvānyatvobhayānubhayanāstyastyāryapratyātmavastvadhigamavikalparahitena bhavitavyam //",
    "K10bsu021_u:1413": " tatredamucyate -",
    "K10bsu021_u:1414": " jalavṛkṣacchāyāsadṛśāḥ skandhā vijñānapañcamāḥ /",
    "K10bsu021_u:1415": " māyāsvapnopamādṛśā(śyā?)",
    "K10bsu021_u:1416": " vijñaptyā mā vikalpayate // Lank_2.147 //",
    "K10bsu021_u:1417": " keśoṇḍukaprakhyamidaṃ marīcyudakavibhramat /",
    "K10bsu021_u:1418": " tribhavaṃ svapnamāyākhyaṃ vibhāvento vimucyate // Lank_2.148 //",
    "K10bsu021_u:1419": " (Vaidya 40)",
    "K10bsu021_u:1420": " mṛgatṛṣṇā yathā grīṣme spandate cittamohanī /",
    "K10bsu021_u:1421": " mṛgā gṛhṇanti pānīyaṃ na cāsyāṃ vastu vidyate // Lank_2.149 //",
    "K10bsu021_u:1422": " tathā vijñānabījaṃ hi spandate dṛṣṭigocare /",
    "K10bsu021_u:1423": " bālā gṛhṇanti jāyantaṃ timiraṃ taimirā yathā // Lank_2.150 //",
    "K10bsu021_u:1424": " anādigatisaṃsāre bhāvagrāhopagūhitam /",
    "K10bsu021_u:1425": " bālaḥ kīle yathā kīlaṃ pralobhya vinivartayet // Lank_2.151 //",
    "K10bsu021_u:1426": " māyāvetālayantrābhaṃ svapnavidyuddhanaṃ sadā /",
    "K10bsu021_u:1427": " trisaṃtativyavacchinnaṃ jagatpaśya (n?)",
    "K10bsu021_u:1428": " vimucyate // Lank_2.152 //",
    "K10bsu021_u:1429": " na hyatra kācidvijñaptirmarīcīnāṃ yathā nabhe /",
    "K10bsu021_u:1430": " evaṃ dharmān vijānanto na kiṃcitpratijānate // Lank_2.153 //",
    "K10bsu021_u:1431": " vijñaptirnāmamātreyaṃ lakṣaṇena na vidyate /",
    "K10bsu021_u:1432": " skandhāḥ keśoṇḍukākārā yatra cāsau vikalpyate // Lank_2.154 //",
    "K10bsu021_u:1433": " cittaṃ keśoṇḍukaṃ māyāṃ svapna gandharvameva ca /",
    "K10bsu021_u:1434": " alātaṃ mṛgatṛṣṇā ca asantaḥ khyāti vai nṛṇām // Lank_2.155 //",
    "K10bsu021_u:1435": " nityānityaṃ tathaikatvamubhayaṃ nobhayaṃ tathā /",
    "K10bsu021_u:1436": " anādidoṣasaṃbandhād bālāḥ kalpanti mohitāḥ // Lank_2.156 //",
    "K10bsu021_u:1437": " darpaṇe udake netre bhāṇḍeṣu ca maṇīṣu ca /",
    "K10bsu021_u:1438": " bimbaṃ hi dṛśyate teṣu bimbaṃ nāsti ca kutracid // Lank_2.157 //",
    "K10bsu021_u:1439": " bhāvābhāsaṃ tathā cittaṃ mṛgatṛṣṇā yathā nabhe /",
    "K10bsu021_u:1440": " dṛśyate citrarūpeṇa svapne vandhyauraso yathā // Lank_2.158 //",
    "K10bsu021_u:1441": " punaraparaṃ mahāmate catuṣṭayavinirmuktā tathāgatānāṃ dharmadeśanā,",
    "K10bsu021_u:1442": " yaduta ekatvānyatvobhayānubhayapakṣavivarjitā nāstyastisamāropāpavādavinirmuktā /",
    "K10bsu021_u:1443": " asatyapratītyasamutpādanirodhamārgavimokṣapravṛttipūrvakā mahāmate tathāgatānāṃ dharmadeśanā /",
    "K10bsu021_u:1444": " na prakṛtīśvarahetuyadṛcchāṇukālasvabhāvopanibaddhā mahāmate tathāgatānāṃ dharmadeśanā //",
    "K10bsu021_u:1445": " punaraparaṃ mahāmate kleśajñeyāvaraṇadvayaviśuddhyarthaṃ sārthavāhavadānupūrvyā aṣṭottare nirābhāsapadaśate pratiṣṭhāpayanti yānabhūmyaṅgasuvibhāgalakṣaṇe ca //",
    "K10bsu021_u:1446": " punaraparaṃ mahāmate caturvidhaṃ dhyānam /",
    "K10bsu021_u:1447": " katamaccaturvidham?",
    "K10bsu021_u:1448": " yaduta bālopacārikaṃ dhyānam,",
    "K10bsu021_u:1449": " arthapravicayaṃ dhyānam,",
    "K10bsu021_u:1450": " tathatālambanaṃ dhyānam,",
    "K10bsu021_u:1451": " tāthāgataṃ caturthaṃ dhyānam /",
    "K10bsu021_u:1452": " tatra mahāmate bālopacārikaṃ dhyānaṃ katamat?",
    "K10bsu021_u:1453": " yaduta śrāvakapratyekabuddhayogayogināṃ pudgalanairātmyabhāvasvasāmānyabimbasaṃkalānityaduḥkhāśubhalakṣaṇābhiniveśapūrvakam,",
    "K10bsu021_u:1454": " evamidaṃ lakṣaṇaṃ nānyatheti (Vaidya 41)",
    "K10bsu021_u:1455": " paśyataḥ pūrvottarottarata ā saṃjñānirodhādbālopacārikaṃ bhavati /",
    "K10bsu021_u:1456": " tatra arthapravicayadhyānaṃ punarmahāmate katamat?",
    "K10bsu021_u:1457": " yaduta pudgalanairātmyasvasāmānyalakṣaṇabāhyatīrthakarasvaparobhayābhāvaṃ kṛtvā dharmanairātmyabhūmilakṣaṇārthaṃ pravicayānupūrvakamarthapravicayadhyānaṃ bhavati /",
    "K10bsu021_u:1458": " tatra tathatālambanaṃ dhyānaṃ mahāmate katamat?",
    "K10bsu021_u:1459": " yaduta parikalpitanairātmyadvayavikalpayathābhūtāvasthānādapravṛttervikalpasya tathatālambanamiti vadāmi /",
    "K10bsu021_u:1460": " tāthāgataṃ punarmahāmate dhyānaṃ katamat?",
    "K10bsu021_u:1461": " yaduta tāthāgatabhūmyākārapraveśaṃ pratyātmāryajñānalakṣaṇatrayasukhavihārācintyasattvakṛtyakaraṇatayā tāthāgataṃ dhyānamiti vadāmi //",
    "K10bsu021_u:1462": " tatredamucyate -",
    "K10bsu021_u:1463": " arthapravicayaṃ dhyānaṃ dhyānaṃ bālopacārikam /",
    "K10bsu021_u:1464": " tathatālambanaṃ dhyānaṃ dhyānaṃ tāthāgataṃ śubham // Lank_2.159 //",
    "K10bsu021_u:1465": " somabhāskarasaṃsthānaṃ padmapātālasādṛśam /",
    "K10bsu021_u:1466": " gaganāgnicitrasadṛśaṃ yogī yuñjan prapaśyati // Lank_2.160 //",
    "K10bsu021_u:1467": " nimittāni ca citrāṇi tīrthamārgaṃ nayanti te /",
    "K10bsu021_u:1468": " śrāvakatve nipātanti pratyekajinagocare // Lank_2.161 //",
    "K10bsu021_u:1469": " vidhūya sarvāṇyetāni nirābhāsaṃ yadā bhavet /",
    "K10bsu021_u:1470": " tadā buddhākarādityāḥ sarvakṣetrāḥ samāgatāḥ /",
    "K10bsu021_u:1471": " śiro hi tasya mārjanti nimittaṃ tathatānugam // Lank_2.162 //",
    "K10bsu021_u:1472": " atha khalu mahāmatirbodhisattvo mahāsattvaḥ punarapi bhagavantametadavocat - nirvāṇaṃ nirvāṇamiti bhagavannucyate /",
    "K10bsu021_u:1473": " kasyaitadbhagavannadhivacanaṃ yaduta nirvāṇamiti ?",
    "K10bsu021_u:1474": " bhagavānāha - sarvavijñānasvabhāvavāsanālayamanomanovijñānadṛṣṭivāsanāparāvṛttirnirvāṇamityucyate sarvabuddhairmayā ca nirvāṇagatisvabhāvaśūnyatāvastugocaram",
    "K10bsu021_u:1475": " punaraparaṃ mahāmate nirvāṇamāryajñānapratyātmagatigocaraṃ śāśvatocchedavikalpabhāvābhāvavivarjitam /",
    "K10bsu021_u:1476": " kathaṃ na śāśvatam?",
    "K10bsu021_u:1477": " yaduta svasāmānyalakṣaṇavikalpaprahīṇam,",
    "K10bsu021_u:1478": " ato na śāśvatam /",
    "K10bsu021_u:1479": " tatrānucchedo yaduta sarvārthā atītānāgatapratyutpannāḥ pratyātmamapi gacchanti,",
    "K10bsu021_u:1480": " ato nocchedaḥ //",
    "K10bsu021_u:1481": " punarmahāmate mahāparinirvāṇaṃ na nāśo na maraṇam /",
    "K10bsu021_u:1482": " yadi punarmahāmate mahāparinirvāṇaṃ maraṇaṃ syāt,",
    "K10bsu021_u:1483": " punarapi janmaprabandhaḥ syāt /",
    "K10bsu021_u:1484": " atha vināśaḥ syāt,",
    "K10bsu021_u:1485": " saṃskṛtalakṣaṇapatitaṃ syāt /",
    "K10bsu021_u:1486": " ata etasmātkāraṇānmahāmate mahāparinirvāṇaṃ na nāśaṃ na maraṇam /",
    "K10bsu021_u:1487": " cyutivigataṃ maraṇamadhigacchanti yoginaḥ /",
    "K10bsu021_u:1488": " punaraparaṃ mahāmate mahāparinirvāṇamaprahīṇāsaṃprāptito 'nucchedāśāśvatato naikārthato nānārthato nirvāṇamityucyate //",
    "K10bsu021_u:1489": " (Vaidya 42)",
    "K10bsu021_u:1490": " punaraparaṃ mahāmate śrāvakapratyekabuddhānāṃ nirvāṇaṃ svasāmānyalakṣaṇāvabodhādasaṃsargataḥ /",
    "K10bsu021_u:1491": " viṣayāviparyāsadarśanādvikalpo na pravartate /",
    "K10bsu021_u:1492": " tatasteṣāṃ tatra nirvāṇabuddhirbhavati //",
    "K10bsu021_u:1493": " punaraparaṃ mahāmate dviprakāraṃ svabhāvadvayalakṣaṇaṃ bhavati /",
    "K10bsu021_u:1494": " katamat dviprakāram?",
    "K10bsu021_u:1495": " yaduta abhilāpasvabhāvābhiniveśataśca vastusvabhāvābhiniveśataśca /",
    "K10bsu021_u:1496": " tatra mahāmate abhilāpasvabhāvābhiniveśo 'nādikālavākprapañcavāsanābhiniveśātpravartate /",
    "K10bsu021_u:1497": " tatra vastusvabhāvābhiniveśaḥ punarmahāmate svacittadṛśyamātrānavabodhātpravartate //",
    "K10bsu021_u:1498": " punaraparaṃ mahāmate adhiṣṭhānadvayādhiṣṭhitā bodhisattvāstathāgatānāmarhatāṃ samyaksaṃbuddhānāṃ caraṇayornipatya praśnān paripṛcchanti /",
    "K10bsu021_u:1499": " katamenādhiṣṭhānadvayenādhiṣṭhitāḥ?",
    "K10bsu021_u:1500": " yaduta samādhisamāpattyadhiṣṭhānena sarvakāyamukhapāṇyabhiṣekādhiṣṭhānena ca /",
    "K10bsu021_u:1501": " tatra mahāmate bodhisattvā mahāsattvāḥ prathamāyāṃ bhūmau buddhādhiṣṭhānādhiṣṭhitā mahāyānaprabhāsaṃ nāma bodhisattvasamādhiṃ samāpadyante /",
    "K10bsu021_u:1502": " samanantarasamāpannānāṃ ca teṣāṃ bodhisattvānāṃ mahāsattvānāṃ mahāyānaprabhāsaṃ bodhisattvasamādhim,",
    "K10bsu021_u:1503": " atha daśadiglokadhātuvyavasthitāstathāgatā arhantaḥ samyaksaṃbuddhā mukhānyupadarśya sarvakāyamukhavācāsaṃdarśanenādhiṣṭhānaṃ kurvanti /",
    "K10bsu021_u:1504": " yathā mahāmate vajragarbhasya bodhisattvasya mahāsattvasya anyeṣāṃ ca tādṛglakṣaṇaguṇasamanvāgatānāṃ bodhisattvānāṃ mahāsattvānām,",
    "K10bsu021_u:1505": " evaṃ mahāmate prathamāyāṃ bhūmau bodhisattvā mahāsattvāḥ samādhisamāpattyadhiṣṭhānaṃ pratilabhante /",
    "K10bsu021_u:1506": " kalpaśatasahasraṃ saṃcitaiḥ kuśalamūlairanupūrveṇa bhūmipakṣavipakṣalakṣaṇagatiṃgatāṃ",
    "K10bsu021_u:1507": " dharmameghāyāṃ bodhisattvabhūmau mahāpadmavimānāsanasthasya bodhisattvasya mahāsattvasya",
    "K10bsu021_u:1508": " tadanurūpairbodhisattvairmahāsattvaiḥ parivṛtasya sarvaratnābharaṇavibhūṣitakirīṭasya",
    "K10bsu021_u:1509": " haritālakanakacampakacandrāṃśumayūkhapadmasadṛśā daśadiglokadhātvāgatā jinakarāstasya",
    "K10bsu021_u:1510": " bodhisattvasya mahāsattvasya padmavimānāsanasthasya mūrdhanyabhiṣiñcanti vaśavarticakravartīndrarājavatsarvakāyamukhapāṇyabhiṣekena /",
    "K10bsu021_u:1511": " sa ca bodhisattvaste ca bodhisattvāḥ pāṇyabhiṣekādhiṣṭhānādhiṣṭhitā ityucyante /",
    "K10bsu021_u:1512": " etanmahāmate bodhisattvānāṃ mahāsattvānāmadhiṣṭhānadvayam,",
    "K10bsu021_u:1513": " yenādhiṣṭhānadvayenādhiṣṭhitā bodhisattvā mahāsattvāḥ sarvabuddhamukhānyavalokayanti /",
    "K10bsu021_u:1514": " anyatrāvyavalokyāstathāgatā arhantaḥ samyaksaṃbuddhāḥ //",
    "K10bsu021_u:1515": " punaraparaṃ mahāmate yatkiṃcidbodhisattvānāṃ mahāsattvānāṃ pratibhāti samādhyṛddhideśanākāreṇa,",
    "K10bsu021_u:1516": " tatsarvabuddhādhiṣṭhānadvayādhiṣṭhitānām /",
    "K10bsu021_u:1517": " yadi punarmahāmate bodhisattvānāṃ mahāsattvānāmadhiṣṭhānamantareṇa pratibhānaṃ pratibhāyāt,",
    "K10bsu021_u:1518": " bālapṛthagjanānāmapi mahāmate pratibhānaṃ pratibhāyāt /",
    "K10bsu021_u:1519": " tatkasya hetoḥ?",
    "K10bsu021_u:1520": " yaduta adhiṣṭhānānadhiṣṭhitatvāt /",
    "K10bsu021_u:1521": " tṛṇagulmavṛkṣaparvatā api mahāmate vividhāni ca vādyabhāṇḍāni nagarabhavanagṛhavimānāsanasthānāni tathāgatapraveśādhiṣṭhānena pravādyante /",
    "K10bsu021_u:1522": " kiṃ punarmahāmate sacetanā mūkāndhabadhirā api mahāmate svadoṣebhyo vimucyante /",
    "K10bsu021_u:1523": " evaṃ mahāguṇaviśeṣaṃ mahāmate tathāgatādhiṣṭhānam //",
    "K10bsu021_u:1524": " punaraparaṃ mahāmatirāha - kiṃ punarbhagavaṃstathāgatā arhantaḥ samyaksaṃbuddhā bodhisattvānāṃ",
    "K10bsu021_u:1525": " mahāsattvānāṃ samādhisamāpattyavasthānakāle viśeṣabhūmau ca abhiṣekādhiṣṭhānaṃ prakurvanti? (Vaidya 43)",
    "K10bsu021_u:1526": " bhagavānāha - mārakarmakleśaviyuktārthaṃ śrāvakadhyānabhūmyaprapatanatayā ca tathāgatabhūmipratyātmādhigamanatayā ca prāptadharmādhigamavivṛddhaye ca /",
    "K10bsu021_u:1527": " etena mahāmate kāraṇena tathāgatā arhantaḥ samyaksaṃbuddhā bodhisattvānāṃ mahāsattvānāmadhiṣṭhānairadhitiṣṭhanti /",
    "K10bsu021_u:1528": " anadhiṣṭhitāśca mahāmate bodhisattvā mahāsattvāḥ kutīrthyaśrāvakamārāśayapatitā nānuttarāṃ samyaksaṃbodhimabhisaṃbudhyeran /",
    "K10bsu021_u:1529": " atastena kāraṇena bodhisattvā mahāsattvāstathāgatairarhadbhiḥ samyaksaṃbuddhairanugṛhyante //",
    "K10bsu021_u:1530": " tatredamucyate -",
    "K10bsu021_u:1531": " adhiṣṭhānaṃ narendrāṇāṃ praṇidhānairviśodhitam /",
    "K10bsu021_u:1532": " abhiṣekasamādhyādyāḥ prathamāddaśamāya vai // Lank_2.163 //",
    "K10bsu021_u:1533": " atha khalu mahāmatirbodhisattvaḥ punarapi bhagavantametadavocat - pratītyasamutpādaṃ punarbhagavatā deśayatā kāraṇavyapadeśa eva kṛto na svanayaprakṛtyavasthānakathā",
    "K10bsu021_u:1534": " tīrthakarā api bhagavan kāraṇata utpattiṃ varṇayanti,",
    "K10bsu021_u:1535": " yaduta pradhāneśvarapuruṣakālāṇupratyayebhyo bhāvānāmutpattayaḥ /",
    "K10bsu021_u:1536": " kiṃ tu bhagavatā pratyayaparyāyāntareṇotpattirvarṇyate bhāvānām /",
    "K10bsu021_u:1537": " na ca siddhāntaviśeṣāntaram /",
    "K10bsu021_u:1538": " sadasato hi bhagavaṃstīrthakarā apyutpattiṃ varṇayanti,",
    "K10bsu021_u:1539": " bhūtvā ca vināśaṃ pratyayairbhāvānām /",
    "K10bsu021_u:1540": " yadapyuktaṃ bhagavatā - avidyāpratyayāḥ saṃskārā yāvajjarāmaraṇamiti,",
    "K10bsu021_u:1541": " ahetuvādavyapadeśa eṣa bhagavatānuvarṇitaḥ,",
    "K10bsu021_u:1542": " na sa hetuvādaḥ /",
    "K10bsu021_u:1543": " yugapadvayavasthitānāṃ bhagavannetadbhavati - asmin satīdaṃ bhavatīti,",
    "K10bsu021_u:1544": " na kramavṛttyapekṣāvasthitānām /",
    "K10bsu021_u:1545": " kiṃ tu tīrthakaravyapadeśa eva bhagavan viśiṣyate na tvadīyam /",
    "K10bsu021_u:1546": " tatkasya hetoḥ?",
    "K10bsu021_u:1547": " tīrthakarāṇāṃ hiṃ bhagavan kāraṇamapratītyasamutpannaṃ kāryamabhinirvartayati /",
    "K10bsu021_u:1548": " tava tu bhagavan kāraṇamapi kāryāpekṣaṃ kāryamapi kāraṇāpekṣam /",
    "K10bsu021_u:1549": " hetupratyayasaṃkaraśca evamanyonyānavasthā prasajyate /",
    "K10bsu021_u:1550": " ahetutvaṃ ca bhagavan lokasya - asmin satīdaṃ bruvataḥ /",
    "K10bsu021_u:1551": " bhagavānāha - na mahāmate mamāhetukakāraṇavādo hetupratyayasaṃkaraśca prasajyate - asmin satīdaṃ bruvataḥ,",
    "K10bsu021_u:1552": " grāhyagrāhakābhāvāt,",
    "K10bsu021_u:1553": " svacittadṛśyamātrāvabodhāt /",
    "K10bsu021_u:1554": " ye tu mahāmate grāhyagrāhakābhiniviṣṭāḥ svacittadṛśyamātraṃ nāvabudhyante bāhyasvaviṣayabhāvābhāvatvena,",
    "K10bsu021_u:1555": " teṣāṃ mahāmate eṣa doṣaḥ prasajyate ,",
    "K10bsu021_u:1556": " na tu mama pratītyakāraṇavyapadeśaṃ kurvataḥ //",
    "K10bsu021_u:1557": " punaraparaṃ mahāmatirāha - nanu bhagavan abhilāpasadbhāvātsanti sarvabhāvāḥ /",
    "K10bsu021_u:1558": " yadi punarbhagavan bhāvā na syuḥ,",
    "K10bsu021_u:1559": " abhilāpo na pravartate /",
    "K10bsu021_u:1560": " pravartate ca /",
    "K10bsu021_u:1561": " tasmādabhilāpasadbhāvādbhagavan santi sarvabhāvāḥ /",
    "K10bsu021_u:1562": " bhagavānāha - asatāmapi mahāmate bhāvānāmabhilāpaḥ kriyate /",
    "K10bsu021_u:1563": " yaduta śaśaviṣāṇakūrmaromavandhyāputrādīnāṃ loke dṛṣṭo 'bhilāpaḥ /",
    "K10bsu021_u:1564": " te ca mahāmate na bhāvā nābhāvāḥ,",
    "K10bsu021_u:1565": " abhilapyante ca /",
    "K10bsu021_u:1566": " tadyadavocastvaṃ mahāmate - abhilāpasadbhāvātsanti sarvabhāvā iti,",
    "K10bsu021_u:1567": " sa hi vādaḥ prahīṇaḥ /",
    "K10bsu021_u:1568": " na ca mahāmate sarvabuddhakṣetreṣu prasiddho 'bhilāpaḥ /",
    "K10bsu021_u:1569": " abhilāpo mahāmate kṛtakaḥ /",
    "K10bsu021_u:1570": " kvacinmahāmate buddhakṣetre 'nimiṣaprekṣayā dharmo deśyate,",
    "K10bsu021_u:1571": " kvacidiṅgitaiḥ,",
    "K10bsu021_u:1572": " kvacidbhūvikṣepeṇa,",
    "K10bsu021_u:1573": " kvacinnetrasaṃcāreṇa,",
    "K10bsu021_u:1574": " kvacidāsyena,",
    "K10bsu021_u:1575": " kvacidvijṛmbhitena,",
    "K10bsu021_u:1576": " kvacidutkāsanaśabdena, (Vaidya 44)",
    "K10bsu021_u:1577": " kvacitkṣetrasmṛtyā,",
    "K10bsu021_u:1578": " kvacitspanditena /",
    "K10bsu021_u:1579": " yathā mahāmate animiṣāyāṃ gandhasugandhāyāṃ ca lokadhātau samantabhadrasya tathāgatasyārhataḥ",
    "K10bsu021_u:1580": " samyaksaṃbuddhasya buddhakṣetre animiṣairnetraiḥ prekṣamāṇāste bodhisattvā mahāsattvā",
    "K10bsu021_u:1581": " anutpattikadharmakṣāntiṃ pratilabhante anyāṃśca samādhiviśeṣān,",
    "K10bsu021_u:1582": " ata evāsmātkāraṇānmahāmate nābhilāpasadbhāvātsanti sarvabhāvāḥ /",
    "K10bsu021_u:1583": " dṛṣṭaṃ caitanmahāmate /",
    "K10bsu021_u:1584": " iha loke kṛmimakṣikaivamādyāḥ sattvaviśeṣā anabhilāpenaiva svakṛtyaṃ kurvanti //",
    "K10bsu021_u:1585": " tatredamucyate -",
    "K10bsu021_u:1586": " ākāśaṃ śaśaśṛṅgaṃ ca vandhyāyāḥ putra eva ca /",
    "K10bsu021_u:1587": " asanto hyabhilapyante tathā bhāveṣu kalpanā // Lank_2.164 //",
    "K10bsu021_u:1588": " hetupratyayasāmagryāṃ bālāḥ kalpanti saṃbhavam /",
    "K10bsu021_u:1589": " ajānānā nayamidaṃ bhramanti tribhavālaye // Lank_2.165 //",
    "K10bsu021_u:1590": " atha khalu mahāmatirbodhisattvo mahāsattvaḥ punarapi bhagavantametadavocat - nityaśabdaḥ punarbhagavan kvabhihitaḥ?",
    "K10bsu021_u:1591": " bhagavānāha - bhrāntau mahāmate /",
    "K10bsu021_u:1592": " yasmādiyaṃ bhrāntirāryāṇāmapi khyāyate viparyāsataḥ /",
    "K10bsu021_u:1593": " tadyathā mahāmate mṛgatṛṣṇālātacakrakeśoṇḍukagandharvanagaramāyāsvapnapratibimbākṣapuruṣā loke 'vidvadbhirviparyasyante,",
    "K10bsu021_u:1594": " na tu vidvadbhiḥ /",
    "K10bsu021_u:1595": " na ca punarna khyāyante /",
    "K10bsu021_u:1596": " sā punarbhrāntirmahāmate anekaprakārā khyāyāt /",
    "K10bsu021_u:1597": " na bhrānteraśāśvatatāṃ kurute /",
    "K10bsu021_u:1598": " tatkasya hetoḥ?",
    "K10bsu021_u:1599": " yaduta bhāvābhāvavivarjitatvāt /",
    "K10bsu021_u:1600": " kathaṃ punarmahāmate bhāvābhāvavivarjitā bhrāntiḥ?",
    "K10bsu021_u:1601": " yaduta sarvabālavicitragocaratvātsamudrataraṃgagaṅgodakavatpretānāṃ darśanādarśanataḥ /",
    "K10bsu021_u:1602": " ata etasmātkāraṇānmahāmate bhrāntibhāvo na bhavati /",
    "K10bsu021_u:1603": " yasmācca tadudakamanyeṣāṃ khyāyate,",
    "K10bsu021_u:1604": " ato hyabhāvo na bhavati /",
    "K10bsu021_u:1605": " evaṃ bhrāntirāryāṇāṃ viparyāsāviparyāsavarjitā /",
    "K10bsu021_u:1606": " ataśca mahāmate asmātkāraṇācchāśvatā bhrāntiryaduta nimittalakṣaṇābhedatvāt /",
    "K10bsu021_u:1607": " na hi mahāmate bhrāntirvividhavicitranimittavikalpena vikalpyamānā bhedamupayāti /",
    "K10bsu021_u:1608": " ata etasmātkāraṇānmahāmate bhrāntiḥ śāśvatā //",
    "K10bsu021_u:1609": " kathaṃ punarmahāmate bhrāntistattvaṃ bhavati?",
    "K10bsu021_u:1610": " yena punaḥ kāraṇena mahāmate āryāṇāmasyāṃ bhrāntau viparyāsabuddhirna pravartate,",
    "K10bsu021_u:1611": " nāviparyāsabuddhiḥ /",
    "K10bsu021_u:1612": " nānyatra mahāmate āryā asyāṃ bhrāntau yakiṃcitsaṃjñino bhavanti nāryajñānavastusaṃjñinaḥ /",
    "K10bsu021_u:1613": " yatkiṃciditi mahāmate bālapralāpa eṣa nāryapralāpaḥ /",
    "K10bsu021_u:1614": " sā punarbhrāntirviparyāsāviparyāsena vikalpyamānā gotradvayāvahā bhavati yaduta āryagotrasya vā bālapṛthagjanagotrasya vā /",
    "K10bsu021_u:1615": " āryagotraṃ punarmahāmate triprakāramupayāti yaduta śrāvakapratyekabuddhabuddhaprabhedataḥ /",
    "K10bsu021_u:1616": " tatra kathaṃ punarmahāmate bālairbhrāntirvikalpyamānā śrāvakayānagotraṃ janayati?",
    "K10bsu021_u:1617": " yaduta mahāmate svasāmānyalakṣaṇābhiniveśenābhiniviśyamānā śrāvakayānagotrāya saṃvartate /",
    "K10bsu021_u:1618": " evaṃ mahāmate sā bhrāntiḥ śrāvakayānagotrāvahā bhavati /",
    "K10bsu021_u:1619": " tatra kathaṃ punarmahāmate saiva bhrāntirvikalpyamānā pratyekabuddhayānagotrāvahā bhavati?",
    "K10bsu021_u:1620": " yaduta tasyā eva mahāmate bhrānteḥ svasāmānyalakṣaṇābhiniveśāsaṃsargataḥ pratyekabuddhayānagotrāvahā bhavati /",
    "K10bsu021_u:1621": " tatra kathaṃ (Vaidya 45)",
    "K10bsu021_u:1622": " punarmahāmate paṇḍitaiḥ saiva bhrāntirvikalpyamānā buddhayānagotrāvahā bhavati?",
    "K10bsu021_u:1623": " yaduta mahāmate svacittadṛśyamātrāvabodhādbāhyabhāvābhāvavikalpanatayā vikalpyamānā buddhayānagotrāavahā bhavati /",
    "K10bsu021_u:1624": " ata eva mahāmate gotram /",
    "K10bsu021_u:1625": " eṣa gotrārthaḥ /",
    "K10bsu021_u:1626": " vicitravastubhāvanā punarmahāmate bālairbhrāntirvikalpyamānā saṃsārayānagotrāvahā bhavati,",
    "K10bsu021_u:1627": " evamidaṃ nānyatheti /",
    "K10bsu021_u:1628": " ata etasmātkāraṇānmahāmate bhrāntirvicitravastutvena kalpyate bālaiḥ /",
    "K10bsu021_u:1629": " sā ca na vastu, nāvastu /",
    "K10bsu021_u:1630": " saiva mahāmate bhrāntiravikalpyamānā āryāṇāṃ cittamanomanovijñānadauṣṭhulyavāsanāsvabhāvadharmaparāvṛttibhāvādbhrāntirāryāṇāṃ tathatetyucyate",
    "K10bsu021_u:1631": " ata etaduktaṃ bhavati mahāmate - tathatāpi cittavinirmukteti /",
    "K10bsu021_u:1632": " asyaiva mahāmate padasyābhidyotanārthamidamuktaṃ mayā - kalpanaiśca vivarjitaṃ sarvakalpanāvirahitamiti yāvaduktaṃ bhavati //",
    "K10bsu021_u:1633": " mahāmatirāha - bhrāntirbhagavan vidyate neti?",
    "K10bsu021_u:1634": " bhagavānāha - māyāvanmahāmate na lakṣaṇābhiniveśato bhrāntirvidyate /",
    "K10bsu021_u:1635": " yadi punarmahāmate bhrāntirlakṣaṇābhiniveśena vidyate,",
    "K10bsu021_u:1636": " avyāvṛtta eva mahāmate bhāvābhiniveśaḥ syāt /",
    "K10bsu021_u:1637": " pratītyasamutpādavattīrthakarakāraṇotpādavadetatsyānmahāmate /",
    "K10bsu021_u:1638": " mahāmatirāha - yadi bhagavan māyāprakhyā bhrāntiḥ,",
    "K10bsu021_u:1639": " tenānyasyā bhrānteḥ kāraṇībhaviṣyati /",
    "K10bsu021_u:1640": " bhagavānāha - na mahāmate māyā bhrāntikāraṇam /",
    "K10bsu021_u:1641": " adauṣṭhulyadoṣāvahatvānna hi mahāmate māyā dauṣṭhulyadoṣamāvahati /",
    "K10bsu021_u:1642": " avikalpyamānā māyā punarmahāmate parapuruṣavidyādhiṣṭhānātpravartate,",
    "K10bsu021_u:1643": " na svavikalpadauṣṭhulyavāsanādhiṣṭhānataḥ /",
    "K10bsu021_u:1644": " sā na doṣāvahā bhavati /",
    "K10bsu021_u:1645": " cittadṛṣṭimohamātrametanmahāmate bālānāṃ yatkiṃcidabhiniveśato na tvāryāṇām //",
    "K10bsu021_u:1646": " tatredamucyate -",
    "K10bsu021_u:1647": " āryo na paśyati bhrāntiṃ nāpi tattvaṃ tadantare /",
    "K10bsu021_u:1648": " bhrāntireva bhavettattvaṃ yasmāttattvaṃ tadantare // Lank_2.166 //",
    "K10bsu021_u:1649": " bhrāntiṃ vidhūya sarvāṃ hi nimittaṃ jāyate yadi /",
    "K10bsu021_u:1650": " saiva tasya bhavedbhrāntiraśuddhaṃ timiraṃ yathā // Lank_2.167 //",
    "K10bsu021_u:1651": " punaraparaṃ mahāmate na māyā nāsti /",
    "K10bsu021_u:1652": " sādharmyadarśanātsarvadharmāṇāṃ māyopamatvaṃ bhavati /",
    "K10bsu021_u:1653": " mahāmatirāha - kiṃ punarbhagavan vicitramāyābhiniveśalakṣaṇena sarvadharmāṇāṃ māyopamatvaṃ bhavati,",
    "K10bsu021_u:1654": " atha vitathābhiniveśalakṣaṇena?",
    "K10bsu021_u:1655": " tadyadi bhagavan vicitramāyābhiniveśalakṣaṇena sarvadharmāṇāṃ māyopamatvaṃ bhavati,",
    "K10bsu021_u:1656": " hanta bhagavan na bhāvā māyopamāḥ /",
    "K10bsu021_u:1657": " tatkasya hetoḥ?",
    "K10bsu021_u:1658": " yaduta rūpasya vicitralakṣaṇāhetudarśanāt /",
    "K10bsu021_u:1659": " na hi bhagavan kaściddheturasti yena rūpaṃ vicitralakṣaṇākāraṃ khyāyate māyāvat /",
    "K10bsu021_u:1660": " ata etasmātkāraṇādbhagavan na vicitramāyālakṣaṇābhiniveśasādharmyādbhāvā māyopamāḥ //",
    "K10bsu021_u:1661": " bhagavānāha - na mahāmate vicitramāyālakṣaṇābhiniveśasādharmyātsarvadharmā māyopamāḥ,",
    "K10bsu021_u:1662": " kiṃ tarhi mahāmate vitathāśuvidyutsadṛśasādharmyeṇa sarvadharmā māyopamāḥ /",
    "K10bsu021_u:1663": " tadyathā mahāmate (Vaidya 46)",
    "K10bsu021_u:1664": " vidyullatā kṣaṇabhaṅgadṛṣṭanaṣṭadarśanaṃ punarbālānāṃ khyāyate,",
    "K10bsu021_u:1665": " evameva mahāmate sarvabhāvāḥ svavikalpasāmānyalakṣaṇāḥ pravicayābhāvānna khyāyante rūpalakṣaṇābhiniveśataḥ //",
    "K10bsu021_u:1666": " tatredamucyate -",
    "K10bsu021_u:1667": " na māyā nāsti sādharmyādbhāvānāṃ kathyate 'stitā /",
    "K10bsu021_u:1668": " vitathāśuvidyutsadṛśāstena māyopamāḥ smṛtāḥ // Lank_2.168 //",
    "K10bsu021_u:1669": " punaraparaṃ mahāmatirāha - yatpunaretaduktaṃ bhagavatā - anutpannāḥ sarvabhāvā māyopamāśceti /",
    "K10bsu021_u:1670": " nanu te bhagavan evaṃ bruvataḥ pūrvottaravacanavyāghātadoṣaḥ prasajyate,",
    "K10bsu021_u:1671": " anutpādaṃ bhāvānāṃ māyopamatvenābhilapataḥ /",
    "K10bsu021_u:1672": " bhagavānāha - na mahāmate mamānutpādaṃ bhāvānāṃ māyopamatvenābhilapataḥ pūrvottaravacanavyāghātadoṣo bhavati /",
    "K10bsu021_u:1673": " tatkasya hetoḥ?",
    "K10bsu021_u:1674": " yaduta utpādānutpādasvacittadṛśyamātrāvabodhātsadasatorbāhyabhāvābhāvānutpattidarśanānna mahāmate pūrvottaravacanavyāghātadoṣaḥ prasajyate /",
    "K10bsu021_u:1675": " kiṃ tu mahāmate tīrthakarakāraṇakṣotpattivyudāsārthamidamucyate - māyāvadanutpannāḥ sarvabhāvāḥ /",
    "K10bsu021_u:1676": " tīrthakaramohavargā hi mahāmate sadasatorbhāvānāmutpattimicchanti na svavikalpavicitrābhiniveśapratyayataḥ /",
    "K10bsu021_u:1677": " mama tu mahāmate na saṃtrāsamutpadyate /",
    "K10bsu021_u:1678": " ata etasmātkāraṇānmahāmate anutpādābhidhānamevābhidhīyate /",
    "K10bsu021_u:1679": " bhāvopadeśaḥ punarmahāmate saṃsāraparigrahārthaṃ ca nāstītyucchedanivāraṇārthaṃ ca /",
    "K10bsu021_u:1680": " macchiṣyāṇāṃ vicitrakarmopapattyāyatanaparigrahārthaṃ bhāvaśabdaparigraheṇa saṃsāraparigrahaḥ kriyate /",
    "K10bsu021_u:1681": " māyābhāvasvabhāvalakṣaṇanirdeśena mahāmate bhāvasvabhāvalakṣaṇavyāvṛttyarthaṃ bālapṛthagjanānāṃ",
    "K10bsu021_u:1682": " kṛdṛṣṭilakṣaṇapatitāśayānāṃ svacittadṛśyamātrānavadhāriṇāṃ hetupratyayakriyotpattilakṣaṇābhiniviṣṭhānāṃ",
    "K10bsu021_u:1683": " nivāraṇārthaṃ māyāsvapnasvabhāvalakṣaṇān sarvadharmān deśayāmi /",
    "K10bsu021_u:1684": " ete bālapṛthagjanāḥ kudṛṣṭilakṣaṇāśayābhiniviṣṭā ātmānaṃ paraṃ ca sarvadharmā yathābhūtāvasthānadarśanādvisaṃvādayiṣyanti /",
    "K10bsu021_u:1685": " tatra yathābhūtāvasthānadarśanaṃ mahāmate sarvadharmāṇāṃ yaduta svacittadṛśyamātrāvatāraḥ //",
    "K10bsu021_u:1686": " tatredamucyate -",
    "K10bsu021_u:1687": " anutpāde kāraṇābhāvo bhāve saṃsārasaṃgrahaḥ /",
    "K10bsu021_u:1688": " māyādisadṛśaṃ paśyellakṣaṇaṃ na vikalpayet // Lank_2.169 //",
    "K10bsu021_u:1689": " punaraparaṃ mahāmate nāmapadavyañjanakāyānāṃ lakṣaṇamuddekṣyāmaḥ,",
    "K10bsu021_u:1690": " yairnāmapadavyañjanakāyaiḥ sūpalakṣitairbodhisattvā mahāsattvā arthapadavyañjanānusāriṇaḥ kṣipramanuttarāṃ samyaksaṃbodhimabhisaṃbudhya tathaiva sarvasattvānavabodhayiṣyanti /",
    "K10bsu021_u:1691": " tatra mahāmate kāyo nāma yaduta yadvastvāśritya nāma kriyate,",
    "K10bsu021_u:1692": " sa kāyo vastu /",
    "K10bsu021_u:1693": " kāyaḥ śarīramityanarthāntaram /",
    "K10bsu021_u:1694": " eṣa mahāmate nāmakāyaḥ /",
    "K10bsu021_u:1695": " padakāyaḥ punarmahāmate yaduta padārthakāyasadbhāvo niścayaḥ /",
    "K10bsu021_u:1696": " niṣṭhā upalabdhirityanarthāntaram /",
    "K10bsu021_u:1697": " eṣa mahāmate padakāyopadeśaḥ kṛto māyā /",
    "K10bsu021_u:1698": " vyañjanakāyaḥ punarmahāmate yaduta yena nāmapadayorabhivyaktirbhavati /",
    "K10bsu021_u:1699": " vyañjanaṃ liṅgaṃ lakṣaṇamupalabdhiḥ prajñaptirityanarthāntaram //",
    "K10bsu021_u:1700": " (Vaidya 47)",
    "K10bsu021_u:1701": " punaraparaṃ mahāmate padakāyo yaduta padakāryaniṣṭhā /",
    "K10bsu021_u:1702": " nāma punarmahāmate yaduta akṣarāṇāṃ ca nāmasvabhāvabhedo 'kārādyāvaddhakāraḥ /",
    "K10bsu021_u:1703": " tatra vyañjanaṃ punarmahāmate yaduta hrasvadīrghaplutavyañjanāni /",
    "K10bsu021_u:1704": " tatra padakāyāḥ punarmahāmate ye padavīthīgāmino hastyaśvanaramṛgapaśugomahiṣājaiḍakādyāḥ padakāyasaṃjñāṃ labhante /",
    "K10bsu021_u:1705": " nāma ca vyañjanaṃ ca punarmahāmate catvāra arūpiṇaḥ skandhāḥ /",
    "K10bsu021_u:1706": " nāmnābhilapyanta iti kṛtvā nāma,",
    "K10bsu021_u:1707": " svalakṣaṇena vyajyate iti kṛtvā vyañjanam /",
    "K10bsu021_u:1708": " etanmahāmate nāmapadavyañjanakāyānāṃ nāmapadābhidhānalakṣaṇam /",
    "K10bsu021_u:1709": " atra te paricayaḥ karaṇīyaḥ //",
    "K10bsu021_u:1710": " tatredamucyate -",
    "K10bsu021_u:1711": " vyañjane padakāye ca nāmni cāpi viśeṣataḥ /",
    "K10bsu021_u:1712": " bālāḥ sajjanti durmedhā mahāpaṅke yathā gajāḥ // Lank_2.170 //",
    "K10bsu021_u:1713": " punaraparaṃ mahāmate yuktihetubuddhivaikalyātkutārkikā durvidagdhamatayo 'nāgate",
    "K10bsu021_u:1714": " 'dhvani pṛṣṭā vidvadbhirekatvānyatvobhayānubhayadṛṣṭilakṣaṇavinirmuktamantadvayavidhiṃ",
    "K10bsu021_u:1715": " pṛcchadbhirevaṃ vakṣyanti - apraśnamidaṃ nedaṃ yoniśa iti,",
    "K10bsu021_u:1716": " yaduta rūpādibhyo 'nityatā anyā ananyeti /",
    "K10bsu021_u:1717": " evaṃ nirvāṇaṃ saṃskārebhyo lakṣaṇāllakṣaṇaṃ guṇebhyo guṇī bhūtebhyo bhautikaṃ dṛśyāddarśanaṃ pāṃśubhyo 'ṇavo jñānādyoginaḥ,",
    "K10bsu021_u:1718": " evamādyenottarottarakramalakṣaṇavidhinā avyākṛtāni pṛṣṭāḥ sthāpanīyaṃ bhagavatā avyākṛtamiti vakṣyanti /",
    "K10bsu021_u:1719": " na tu te mohapuruṣā evaṃ jñāsyanti yathā śrotṝṇāṃ buddhivaikalyāt tathāgatā arhantaḥ samyaksaṃbuddhā utrāsapadavivarjanārthaṃ sattvānāṃ na vyākurvanti",
    "K10bsu021_u:1720": " avyākṛtānyapi ca mahāmate tīrthakaradṛṣṭivādavyudāsārthaṃ nopadiśyante tathāgataiḥ /",
    "K10bsu021_u:1721": " tīrthakarā hi mahāmate evaṃvādinaḥ - yaduta sa jīvastaccharīram,",
    "K10bsu021_u:1722": " anyo jīvo 'nyaccharīram,",
    "K10bsu021_u:1723": " ityevamādye 'vyākṛtavādaḥ /",
    "K10bsu021_u:1724": " tīrthakarāṇāṃ hi mahāmate kāraṇavisaṃmūḍhānāmavyākṛtaṃ na tu matpravacane /",
    "K10bsu021_u:1725": " matpravacane tu mahāmate grāhyagrāhakavisaṃyukte vikalpo na pravartate /",
    "K10bsu021_u:1726": " teṣāṃ kathaṃ sthāpyaṃ bhavet?",
    "K10bsu021_u:1727": " ye tu mahāmate grāhyagrāhakābhiniviṣṭāḥ svacittadṛśyamātrānavadhāritamatayasteṣāṃ sthāpyaṃ bhavati /",
    "K10bsu021_u:1728": " caturvidhapadapraśnavyākaraṇena mahāmate tathāgatā arhantaḥ samyaksaṃbuddhāḥ sattvebhyo dharmaṃ deśayanti /",
    "K10bsu021_u:1729": " sthāpanīyamiti mahāmate kālāntaradeśanaiṣā mayā kṛtā aparipakvendriyāṇām /",
    "K10bsu021_u:1730": " na tu paripakvendriyāṇāṃ sthāpyaṃ bhavati //",
    "K10bsu021_u:1731": " punaraparaṃ mahāmate kriyākārakarahitāḥ sarvadharmā notpadyante 'kārakatvāt /",
    "K10bsu021_u:1732": " tenocyate 'nuptannāḥ sarvadharmāḥ /",
    "K10bsu021_u:1733": " niḥsvabhāvāḥ punarmahāmate sarvabhāvāḥ kena kāraṇenaḥ?",
    "K10bsu021_u:1734": " yasmānmahāmate svabuddhyā vicāryamāṇānāṃ svasāmānyalakṣaṇābhāvā nāvadhāryante,",
    "K10bsu021_u:1735": " tenocyante niḥsvabhāvāḥ sarvadharmā iti /",
    "K10bsu021_u:1736": " tatra anāyūhāniryūhāḥ punarmahāmate sarvadharmāḥ kena kāraṇena?",
    "K10bsu021_u:1737": " yasmānmahāmate svasāmānyalakṣaṇamāyūhyamānaṃ nāyuhyate,",
    "K10bsu021_u:1738": " niryūhyamānaṃ na niryūhyate /",
    "K10bsu021_u:1739": " ata etasmātkāraṇānmahāmate sarvadharmā āyūhaniryūhavigatāḥ /",
    "K10bsu021_u:1740": " aniruddhāḥ punarmahāmate sarvadharmāḥ kena kāraṇena?",
    "K10bsu021_u:1741": " yaduta bhāvasvabhāvalakṣaṇāsattvātsarvadharmā nopalabhyante /",
    "K10bsu021_u:1742": " tenocyante 'niruddhāḥ sarvadharmā iti /",
    "K10bsu021_u:1743": " tatra (Vaidya 48)",
    "K10bsu021_u:1744": " anityāḥ punarmahāmate sarvadharmāḥ kena kāraṇenocyante?",
    "K10bsu021_u:1745": " yaduta lakṣaṇotpattyanityabhāvāt /",
    "K10bsu021_u:1746": " tenocyante anityāḥ sarvadharmā iti /",
    "K10bsu021_u:1747": " tatra nityāḥ punarmahāmate sarvadharmāḥ kena kāraṇena?",
    "K10bsu021_u:1748": " yaduta lakṣaṇotpannānutpannābhāvādanityatayā nityāḥ /",
    "K10bsu021_u:1749": " tenocyante mahāmate nityāḥ sarvadharmā iti //",
    "K10bsu021_u:1750": " tatredamucyate -",
    "K10bsu021_u:1751": " caturvidhaṃ vyākaraṇamekāṃśaṃ paripṛcchanam /",
    "K10bsu021_u:1752": " vibhajyaṃ sthāpanīyaṃ ca tīrthavādanivāraṇam // Lank_2.171 //",
    "K10bsu021_u:1753": " sadasatorhyanutpādaḥ sāṃkhyavaiśeṣikaiḥ smṛtaḥ /",
    "K10bsu021_u:1754": " avyākṛtāni sarvāṇi taireva hi prakāśitā // Lank_2.172 //",
    "K10bsu021_u:1755": " buddhyā vivecyamānānāṃ svabhāvo nāvadhāryate /",
    "K10bsu021_u:1756": " tasmādanabhilāpyāste niḥsvabhāvāśca deśitāḥ // Lank_2.173 //",
    "K10bsu021_u:1757": " atha khalu mahāmatirbodhisattvo mahāsattvaḥ punarapi bhagavantametadavocat - deśayatu me bhagavān srotaāpannānāṃ srotaāpattigatiprabhedanayalakṣaṇam",
    "K10bsu021_u:1758": " yena srotaāpattigatiprabhedanayalakṣaṇena ahaṃ ca anye ca bodhisattvā mahāsattvāḥ",
    "K10bsu021_u:1759": " srotaāpannānāṃ srotaāpattigatiprabhedanayalakṣaṇakuśalā uttarottarasakṛdāgāmyanāgāmyarhattvopāyalakṣaṇavidhijñāstathā",
    "K10bsu021_u:1760": " sattvebhyo dharmaṃ deśayeyuḥ,",
    "K10bsu021_u:1761": " yathā nairātmyalakṣaṇadvayamāvaraṇadvayaṃ ca prativiśodhya bhūmerbhūmilakṣaṇātikramagatiṃgatāstathāgatācintyagativiṣayagocaraṃ",
    "K10bsu021_u:1762": " pratilabhya viśvarūpamaṇisadṛśāḥ sarvasattvopajīvyatāmadhigaccheyuḥ,",
    "K10bsu021_u:1763": " sarvadharmaviṣayagatikāyopabhogyatopajīvyāḥ syuḥ //",
    "K10bsu021_u:1764": " bhagavānāha - tena hi mahāmate śṛṇu,",
    "K10bsu021_u:1765": " sādhu ca suṣṭhu ca manasikuru /",
    "K10bsu021_u:1766": " bhāṣiṣye 'haṃ te /",
    "K10bsu021_u:1767": " sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
    "K10bsu021_u:1768": " bhagavāṃstasyaitadavocat - traya ime mahāmate srotaāpannānāṃ srotaāpattiphalaprabhedāḥ /",
    "K10bsu021_u:1769": " katame trayaḥ?",
    "K10bsu021_u:1770": " yaduta hīnamadhyaviśiṣṭāḥ tatra mahāmate hīnaḥ saptajanmabhavaparamaḥ /",
    "K10bsu021_u:1771": " madhyaḥ punarmahāmate tripañcabhavaparinirvāyī bhavati /",
    "K10bsu021_u:1772": " uttamaḥ punarmahāmate tajjanmaparinirvāyī bhavati /",
    "K10bsu021_u:1773": " eṣāṃ tu mahāmate trayāṇāṃ trīṇi saṃyojanāni mṛdumadhyādhimātrāṇyeva bhavanti /",
    "K10bsu021_u:1774": " tatra mahāmate katamāni trīṇi saṃyojanāni?",
    "K10bsu021_u:1775": " yaduta satkāyadṛṣṭirvicikitsā śīlavrataparāmarśaśca /",
    "K10bsu021_u:1776": " etāni mahāmate trīṇi saṃyojanāni viśeṣottarottareṇa arhatāmarhatphalībhavanti /",
    "K10bsu021_u:1777": " tatra mahāmate satkāyadṛṣṭirdvividhā yaduta sahajā ca parikalpitā ca,",
    "K10bsu021_u:1778": " paratantraparikalpitasvabhāvavat /",
    "K10bsu021_u:1779": " tadyathā mahāmate paratantrasvabhāvāśrayādvicitraparikalpitasvabhāvābhiniveśaḥ pravartate /",
    "K10bsu021_u:1780": " sa ca tatra na sannāsanna sadasan,",
    "K10bsu021_u:1781": " abhūtaparikalpalakṣaṇatvāt /",
    "K10bsu021_u:1782": " atha ca bālairvikalpyate vicitrasvabhāvalakṣaṇābhiniveśena mṛgatṛṣṇikeva mṛgaiḥ /",
    "K10bsu021_u:1783": " iyaṃ mahāmate srotaāpannasya parikalpitā satkāyadṛṣṭirajñānāccirakālābhiniveśasaṃcitā /",
    "K10bsu021_u:1784": " sā ca tasya pudgalanairātmyagrahābhāvataḥ prahīṇā /",
    "K10bsu021_u:1785": " sahajā punarmahāmate srotaāpannasya satkāyadṛṣṭiḥ svaparakāyasamatayā catuḥskandharūpalakṣaṇatvādrūpasyotpattibhūtabhautikatvātparasparahetulakṣaṇatvādbhūtānāṃ (Vaidya 49)",
    "K10bsu021_u:1786": " rūpasyāsamudaya iti kṛtvā srotaāpannasya sadasatpakṣadṛṣṭidarśanātsatkāyadṛṣṭiḥ prahīṇā bhavati /",
    "K10bsu021_u:1787": " ata eva satkāyadṛṣṭiprahīṇasya rāgo na pravartate /",
    "K10bsu021_u:1788": " etanmahāmate satkāyadṛṣṭilakṣaṇam //",
    "K10bsu021_u:1789": " vicikitsālakṣaṇaṃ punarmahāmate yaduta prāptidharmādhigamasudṛṣṭilakṣaṇatvātpūrvaṃ satkāyadṛṣṭidvayavikalpaprahīṇatvācca vicikitsā dharmeṣu na bhavati /",
    "K10bsu021_u:1790": " na cāsya anyā śāstṛdṛṣṭirbhavati śuddhāśuddhitaḥ /",
    "K10bsu021_u:1791": " etanmahāmate vicikitsālakṣaṇaṃ srotaāpannasya //",
    "K10bsu021_u:1792": " śīlaṃ punarmahāmate kathaṃ na parāmṛśati srotaāpannaḥ?",
    "K10bsu021_u:1793": " yaduta duḥkhopapattyāyatanalakṣaṇasaṃdṛṣṭatvānna parāmṛśati /",
    "K10bsu021_u:1794": " parāmṛṣṭiḥ punarmahāmate yaduta śīlavratataponiyamairbālapṛthagjanā bhogasukhābhilāṣiṇo bhavotpattiṃ prārthayante,",
    "K10bsu021_u:1795": " na ca parāmṛśanti /",
    "K10bsu021_u:1796": " evamanyatra svapratyātmādhigamaviśeṣagāmitāyāṃ pariṇāmayanti /",
    "K10bsu021_u:1797": " nirvikalpānāsravadharmalakṣaṇākāreṇa prasajyante śīlāṅgaiḥ /",
    "K10bsu021_u:1798": " etanmahāmate srotaāpannasya śīlavrataparāmarśalakṣaṇaṃ bhavati /",
    "K10bsu021_u:1799": " na tu mahāmate srotaāpannasya trisaṃyojanaprahīṇasya rāgadveṣamohāḥ pravartante //",
    "K10bsu021_u:1800": " mahāmatirāha - rāgaḥ punarbhagavatā bahuprakāra upadiṣṭaḥ /",
    "K10bsu021_u:1801": " tatkatamastasyātra rāgaḥ prahīṇo bhavati?",
    "K10bsu021_u:1802": " bhagavānāha - viṣayakāmendriyaḥ strīsaṃyogarāgaḥ pratyutpannasukhaḥ āyatyāṃ duḥkhajanmahetukaḥ khaṭacapeṭaliṅgitacumbitapariṣvaktāghrātakaṭākṣekṣitaiḥ",
    "K10bsu021_u:1803": " tasya mahāmate rāgo na pravartate /",
    "K10bsu021_u:1804": " tatkasya hetoḥ?",
    "K10bsu021_u:1805": " yaduta samādhisukhavihāralābhitvāt /",
    "K10bsu021_u:1806": " ata eṣa prahīṇo bhavati,",
    "K10bsu021_u:1807": " na nirvāṇādhigamarāgaḥ //",
    "K10bsu021_u:1808": " sakṛdāgāmiphalalakṣaṇaṃ punarmahāmate katamat?",
    "K10bsu021_u:1809": " yaduta sakṛdrūpalakṣaṇābhāsavikalpaḥ pravartate /",
    "K10bsu021_u:1810": " nimittadṛṣṭilakṣyalakṣaṇābhāvāddhyānagatilakṣaṇasudṛṣṭatvātsakṛdetaṃ lokamāgamya duḥkhasyāntakriyāyai parinirvāsyati /",
    "K10bsu021_u:1811": " tenocyate sakṛdāgāmīti /",
    "K10bsu021_u:1812": " tatra anāgāmīti mahāmate kathaṃ bhavati?",
    "K10bsu021_u:1813": " yaduta atītānāgatapratyutpannasya rūpalakṣaṇabhāvābhāvapravṛtterdṛṣṭidoṣānuśayavikalpasya anāgāmitvādanāgāmirūpaprahīṇatvācca saṃyojanānāmanāgāmītyucyate",
    "K10bsu021_u:1814": " arhan punarmahāmate dhyānadhyeyasamādhivimokṣabalābhijñākleśaduḥkhavikalpābhāvādarhannityucyate //",
    "K10bsu021_u:1815": " mahāmatirāha - trayaḥ punarbhagavatā arhanto 'bhihitāḥ /",
    "K10bsu021_u:1816": " tatkatamasyāyaṃ bhagavannarhacchabdo nipātyate?",
    "K10bsu021_u:1817": " kiṃ bhagavan śamaikāyanamārgapratilambhikasya,",
    "K10bsu021_u:1818": " uta bodhipraṇidhānābhyastakuśalamūlasaṃmūḍhasya,",
    "K10bsu021_u:1819": " uta nirmitanairmāṇikasya?",
    "K10bsu021_u:1820": " bhagavānāha - śamaikāyanamārgapratilambhikasya mahāmate śrāvakasya,",
    "K10bsu021_u:1821": " na tvanyeṣām /",
    "K10bsu021_u:1822": " anye punarmahāmate bodhisattvacaryācaritāvino buddhanirmitanairmāṇikāśca upāyakuśalamūlapraṇidhānapūrvakatvātparṣanmaṇḍaleṣūpapattiṃ darśayanti buddhaparṣanmaṇḍalopaśobhanārtham /",
    "K10bsu021_u:1823": " vikalpagatisaṃsthānāntaravicitropadeśo 'yaṃ mahāmate yaduta phalādhigamadhyānadhyātṛdhyeyaviviktatvātsvacittadṛśyopagamātphalaprāptilakṣaṇamupadiśyate",
    "K10bsu021_u:1824": " punaraparaṃ mahāmate yadi (Vaidya 50)",
    "K10bsu021_u:1825": " srotaāpannasyaitadabhaviṣyat - imāni saṃyojanāni,",
    "K10bsu021_u:1826": " ahamebhirna saṃyukta iti,",
    "K10bsu021_u:1827": " taddvitvaprasaṅga ātmadṛṣṭipatitaḥ syādaprahīṇasaṃyojanaśca //",
    "K10bsu021_u:1828": " punaraparaṃ mahāmate dhyānāpramāṇārūpyadhātusamatikramāya svacittadṛśyalakṣaṇavyāvṛttiḥ karaṇīyā /",
    "K10bsu021_u:1829": " saṃjñāveditanirodhasamāpattiśca mahāmate",
    "K10bsu021_u:1830": " svacittadṛśyagativyatikramastasya na yujyate cittamātratvāt //",
    "K10bsu021_u:1831": " tatredamucyate -",
    "K10bsu021_u:1832": " dhyānāni cāpramāṇāni ārūpyāśca samādhayaḥ /",
    "K10bsu021_u:1833": " saṃjñānirodho nikhilaścittamātre na vidyate // Lank_2.174 //",
    "K10bsu021_u:1834": " srotāpattiphalaṃ caiva sakṛdāgāminastathā /",
    "K10bsu021_u:1835": " anāgāmiphalaṃ caiva arhattvaṃ cittavibhramaḥ // Lank_2.175 //",
    "K10bsu021_u:1836": " dhyātā dhyānaṃ ca dhyeyaṃ ca prahāṇaṃ satyadarśanam /",
    "K10bsu021_u:1837": " kalpanāmātramevedaṃ yo budhyati sa mucyate // Lank_2.176 //",
    "K10bsu021_u:1838": " punaraparaṃ mahāmate dviprakārā buddhiḥ pravicayabuddhiśca vikalpalakṣaṇagrāhābhiniveśapratiṣṭhāpikā ca /",
    "K10bsu021_u:1839": " tatra mahāmate pravicayabuddhirnāma yaduta yayā buddhyā bhāvasvabhāvalakṣaṇaṃ pravicīyamānaṃ catuṣkoṭikārahitaṃ nopalabhyate,",
    "K10bsu021_u:1840": " sā pravicayabuddhiḥ /",
    "K10bsu021_u:1841": " tatra mahāmate catuṣkoṭikā yaduta ekatvānyatvobhayanobhayāstināstinityānityarahitāṃ catuṣkoṭikāmiti vadāmi /",
    "K10bsu021_u:1842": " etayā catuṣkoṭikayā mahāmate rahitāḥ sarvadharmā ityucyate /",
    "K10bsu021_u:1843": " iyaṃ mahāmate catuṣkoṭikā sarvadharmaparīkṣāyāṃ prayoktavyā /",
    "K10bsu021_u:1844": " tatra mahāmate vikalpalakṣaṇagrāhābhiniveśapratiṣṭhāpikā buddhiḥ katamā?",
    "K10bsu021_u:1845": " yaduta yena mahāmate cittavikalpalakṣaṇagrāhābhiniveśena uṣṇadravacalakaṭhinānabhūtaparikalpalakṣaṇān",
    "K10bsu021_u:1846": " mahābhūtān pratijñāhetulakṣaṇadṛṣṭāntābhiniveśādasadbhūtasamāropeṇa samāropayati,",
    "K10bsu021_u:1847": " sā vikalpalakṣaṇagrāhābhiniveśapratiṣṭhāpikā buddhiḥ /",
    "K10bsu021_u:1848": " etanmahāmate buddhidvayasya lakṣaṇaṃ yena buddhidvayalakṣaṇena samanvāgatā bodhisattvā",
    "K10bsu021_u:1849": " dharmapudgalanairātmyalakṣaṇagatiṃgatā nirābhāsabuddhipravicayacaryābhūmikuśalāḥ",
    "K10bsu021_u:1850": " prathamāṃ bhūmiṃ pratilabhante,",
    "K10bsu021_u:1851": " samādhiśataṃ ca samāpadyante /",
    "K10bsu021_u:1852": " buddhabodhisattvaśataṃ ca samādhiviśeṣapratilambhena paśyanti,",
    "K10bsu021_u:1853": " kalpaśataṃ ca pūrvāntāparāntato 'nupraviśanti,",
    "K10bsu021_u:1854": " kṣetraśataṃ cāvabhāsayanti /",
    "K10bsu021_u:1855": " kṣetraśataṃ cāvabhāsya uttarottarabhūmilakṣaṇavidhijñāḥ praṇidhānavaiśeṣikatayā vikrīḍanto",
    "K10bsu021_u:1856": " dharmameghābhiṣekābhiṣiktāstathāgatapratyātmabhūmimadhigamya daśaniṣṭhāpadasunibaddhadharmāṇaḥ",
    "K10bsu021_u:1857": " sattvaparipākāya vicitrairnirmāṇakiraṇairvirājante pratyātmagatisukhasamāhitāḥ //",
    "K10bsu021_u:1858": " punaraparaṃ mahāmate bodhisattvena mahāsattvena mahābhūtabhautikakuśalena bhavitavyam /",
    "K10bsu021_u:1859": " kathaṃ ca mahāmate bodhisattvo mahābhūtabhautikakuśalo bhavati?",
    "K10bsu021_u:1860": " tatra mahāmate bodhisattvo mahāsattva itaḥ pratisaṃśikṣate tatsatyaṃ yatra mahābhūtānāmasaṃbhavo 'saṃbhūtāni cemāni mahāmate bhūtānīti prativipaśyati",
    "K10bsu021_u:1861": " evaṃ prativipaśyan nāma vikalpamātraṃ svacittadṛśyamātrāvabodhādbāhyabhāvābhāvānnāma",
    "K10bsu021_u:1862": " cittadṛśyavikalpamātramidaṃ yaduta traidhātukaṃ mahābhūtabhautikarahitaṃ prativipaśyati",
    "K10bsu021_u:1863": " cātuṣkoṭikanayaviśuddhimātmātmīyarahitaṃ yathābhūtasvalakṣaṇāvasthānāvasthitamanutpādasvalakṣaṇasiddham /",
    "K10bsu021_u:1864": " (Vaidya 51) tatra mahāmate mahābhūteṣu kathaṃ bhautikaṃ bhavati?",
    "K10bsu021_u:1865": " yaduta snehavikalpamahābhūtaṃ mahāmate abdhātuṃ niṣpādayatyadhyātmabāhyam /",
    "K10bsu021_u:1866": " utsāhavikalpamahābhūtaṃ mahāmate tejodhātuṃ niṣpādayatyadhyātmabāhyam /",
    "K10bsu021_u:1867": " samudīraṇavikalpamahābhūtaṃ mahāmate vāyudhātuṃ niṣpādayatyadhyātmabāhyam /",
    "K10bsu021_u:1868": " rūpaparicchedavikalpamahābhūtaṃ punarmahāmate pṛthivīdhātuṃ janayatyākāśasahitamadhyātmabāhyam /",
    "K10bsu021_u:1869": " mithyāsatyābhiniveśātpañcaskandhakadambakaṃ mahābhūtabhautikaṃ pravartate /",
    "K10bsu021_u:1870": " vijñānaṃ punarmahāmate vicitrapadaviṣayābhiniveśābhilāṣahetutvādvijñānaṃ pravartate 'nyagatisaṃdhau /",
    "K10bsu021_u:1871": " pṛthivībhūtabhautikānāṃ mahāmate kāraṇamasti mahābhūtāni,",
    "K10bsu021_u:1872": " na tu mahābhūtānām /",
    "K10bsu021_u:1873": " tatkasya hetoḥ?",
    "K10bsu021_u:1874": " yaduta bhāvaliṅgalakṣaṇagrahaṇasaṃsthānakriyāyogavatāṃ mahāmate kriyāsaṃyogotpattirbhavati nāliṅgavatām /",
    "K10bsu021_u:1875": " tasmādetanmahāmate mahābhūtabhautikalakṣaṇaṃ tīrthakarairvikalpyate na tu mayā //",
    "K10bsu021_u:1876": " punaraparaṃ mahāmate skandhānāṃ skandhasvabhāvalakṣaṇaṃ nirdekṣyāmaḥ /",
    "K10bsu021_u:1877": " tatra mahāmate pañca skandhāḥ /",
    "K10bsu021_u:1878": " katame? yaduta rūpavedanāsaṃjñāsaṃskāravijñānāni /",
    "K10bsu021_u:1879": " tatra mahāmate catvāraḥ skandhā arūpiṇo vedanā saṃjñā saṃskārāṃ vijñānaṃ ca /",
    "K10bsu021_u:1880": " rūpaṃ mahāmate cāturmahābhautikam,",
    "K10bsu021_u:1881": " bhūtāni ca parasparavilakṣaṇāni /",
    "K10bsu021_u:1882": " na ca mahāmate arūpiṇāṃ catuṣkasaṃkhyā bhavatyākāśavat /",
    "K10bsu021_u:1883": " tadyathā mahāmate ākāśaṃ saṃkhyālakṣaṇātītam,",
    "K10bsu021_u:1884": " atha ca vikalpyate evamākāśamiti,",
    "K10bsu021_u:1885": " evameva mahāmate skandhāḥ saṃkhyālakṣaṇagaṇanātītā bhāvābhāvavivarjitāścātuṣkoṭikarahitāḥ saṃkhyāgaṇanānirdeśena nirdiśyante bālairna tvāryaiḥ",
    "K10bsu021_u:1886": " āryaiḥ punarmahāmate māyāvicitrarūpākṛtivadanyānanyavarjitāḥ prajñāpyante svapnabimbapuruṣavat /",
    "K10bsu021_u:1887": " āśrayānanyatvādāryajñānagatisaṃmohānmahāmate skandhavikalpaḥ khyāyate /",
    "K10bsu021_u:1888": " etanmahāmate skandhānāṃ skandhasvabhāvalakṣaṇam /",
    "K10bsu021_u:1889": " sa ca vikalpastvayā vyāvartanīyaḥ,",
    "K10bsu021_u:1890": " vyāvṛtya viviktadharmopadeśaḥ karaṇīyaḥ /",
    "K10bsu021_u:1891": " sarvabuddhaparṣanmaṇḍaleṣu tīrthyadṛṣṭinivāraṇāya viviktadharmopadeśena mahāmate kriyamāṇena dharmanairātmyadarśanaṃ viśudhyate,",
    "K10bsu021_u:1892": " dūraṃgamābhūmipraveśaśca bhavati /",
    "K10bsu021_u:1893": " sa dūraṃgamāṃ mahābhūmimanupraviśya anekasamādhivaśavartī bhavati /",
    "K10bsu021_u:1894": " manomayakāyapratilambhācca samādhiṃ māyopamaṃ pratilabhate /",
    "K10bsu021_u:1895": " balābhijñāvaśitāgatiṃgataḥ sarvasattvopajīvyo bhavati pṛthivīvat /",
    "K10bsu021_u:1896": " yathā mahāmate mahāpṛthivī sarvasattvopajīvyā bhavati,",
    "K10bsu021_u:1897": " evameva mahāmate bodhisattvo mahāsattvaḥ sarvasattvopajīvyo bhavati //",
    "K10bsu021_u:1898": " punaraparaṃ mahāmate caturvidhaṃ nirvāṇam /",
    "K10bsu021_u:1899": " katamaccaturvidham?",
    "K10bsu021_u:1900": " yaduta bhāvasvabhāvābhāvanirvāṇaṃ lakṣaṇavicitrabhāvābhāvanirvāṇaṃ svalakṣaṇabhāvābhāvāvabodhanirvāṇaṃ skandhānāṃ svasāmānyalakṣaṇasaṃtatiprabandhavyucchedanirvāṇam",
    "K10bsu021_u:1901": " etanmahāmate caturvidhaṃ tīrthakarāṇāṃ nirvāṇaṃ na tu matpravacane /",
    "K10bsu021_u:1902": " matpravacane punarmahāmate vikalpakasya manovijñānasya vyāvṛttirnirvāṇamityucyate //",
    "K10bsu021_u:1903": " mahāmatirāha - nanu bhagavatā aṣṭau vijñānāni vyavasthāpitāni?",
    "K10bsu021_u:1904": " bhagavānāha - vyavasthāpitāni mahāmate /",
    "K10bsu021_u:1905": " mahāmatirāha - tadyadi bhagavan vyavasthāpitāni,",
    "K10bsu021_u:1906": " tatkathaṃ manovijñānasyaiva (Vaidya 52)",
    "K10bsu021_u:1907": " vyāvṛttirbhavati na tu saptānāṃ vijñānānām?",
    "K10bsu021_u:1908": " bhagavānāha - taddhetvālambanatvānmahāmate saptānāṃ vijñānānāṃ pravṛttirbhavati /",
    "K10bsu021_u:1909": " manovijñānaṃ punarmahāmate viṣayaparicchedābhiniveśena pravartamānaṃ vāsanābhirālayavijñānaṃ prapuṣṇāti /",
    "K10bsu021_u:1910": " manaḥ sahitamātmātmīyagrāhābhiniveśamanyanākāreṇānupravartate /",
    "K10bsu021_u:1911": " abhinnaśarīralakṣaṇamālayavijñānahetvālambanaṃ svacittadṛśyaviṣayābhiniveśāccittakalāpaḥ pravartate 'nyonyahetukaḥ /",
    "K10bsu021_u:1912": " udadhitaraṃgā iva mahāmate svacittadṛśyaviṣayapavaneritāḥ pravartante nivartante ca /",
    "K10bsu021_u:1913": " atastena mahāmate manovijñānena vyāvṛttena saptānāṃ vijñānānāṃ vyāvṛttirbhavati //",
    "K10bsu021_u:1914": " tatredamucyate -",
    "K10bsu021_u:1915": " nāhaṃ nirvāmi bhāvena kriyayā lakṣaṇena ca /",
    "K10bsu021_u:1916": " vikalpahetuvijñāne nivṛtte nirvṛto hyaham // Lank_2.177 //",
    "K10bsu021_u:1917": " taddhetukaṃ tadālambya manogatisamāśrayam /",
    "K10bsu021_u:1918": " hetuṃ dadāti cittasya vijñānaṃ ca samāśritam // Lank_2.178 //",
    "K10bsu021_u:1919": " yathā kṣīṇe mahā)",
    "K10bsu021_u:1920": " odhe taraṃgāṇāmasaṃbhavaḥ /",
    "K10bsu021_u:1921": " tathā vijñānavaicitryaṃ niruddhaṃ na pravartate // Lank_2.179 //",
    "K10bsu021_u:1922": " punaraparaṃ mahāmate parikalpitasvabhāvaprabhedanayalakṣaṇamupadekṣyāmo yena parikalpitasvabhāvaprabhedanayalakṣaṇena",
    "K10bsu021_u:1923": " suprativibhāgaviddhena tvaṃ ca anye ca bodhisattvā mahāsattvā vikalpakalparahitāḥ",
    "K10bsu021_u:1924": " pratyātmāryasvagatitīrthyanayagatisudṛṣṭabuddhayo grāhyagrāhakavikalpaprahīṇāḥ paratantravividhavicitralakṣaṇaṃ",
    "K10bsu021_u:1925": " parikalpitasvabhāvākāraṃ na prativikalpayiṣyanti /",
    "K10bsu021_u:1926": " tatra mahāmate katamatparikalpitasvabhāvaprabhedanayalakṣaṇam?",
    "K10bsu021_u:1927": " yaduta abhilāpavikalpo 'vidheyavikalpo lakṣaṇavikalpo 'rthavikalpaḥ svabhāvavikalpo",
    "K10bsu021_u:1928": " hetuvikalpo dṛṣṭivikalpo yuktivikalpa utpādavikalpo 'nutpādavikalpaḥ saṃbandhavikalpo",
    "K10bsu021_u:1929": " bandhābandhavikalpaḥ /",
    "K10bsu021_u:1930": " etanmahāmate parikalpitasvabhāvaprabhedanayalakṣaṇam //",
    "K10bsu021_u:1931": " tatra mahāmate abhilāpavikalpaḥ katamaḥ?",
    "K10bsu021_u:1932": " yaduta vicitrasvaragītamādhuryābhiniveśaḥ /",
    "K10bsu021_u:1933": " eṣa mahāmate abhilāpavikalpaḥ /",
    "K10bsu021_u:1934": " tatra mahāmate abhidheyavikalpaḥ katamaḥ?",
    "K10bsu021_u:1935": " yaduta asti tatkiṃcidabhidheyavastu svabhāvakamāryajñānagatigamyaṃ yadāśrityābhilāpaḥ pravartate iti vikalpayati /",
    "K10bsu021_u:1936": " tatra lakṣaṇavikalpaḥ katamaḥ?",
    "K10bsu021_u:1937": " yaduta tasminnevābhidheye mṛgatṛṣṇākhye lakṣaṇavaicitryābhiniveśenābhiniveśate yaduta uṣṇadravacalakaṭhinalakṣaṇātsarvabhāvān vikalpayati /",
    "K10bsu021_u:1938": " tatra arthavikalpaḥ katamaḥ?",
    "K10bsu021_u:1939": " yaduta suvarṇarūpyavividharatnārthaviṣayābhilāpaḥ /",
    "K10bsu021_u:1940": " tatra svabhāvavikalpaḥ katamaḥ?",
    "K10bsu021_u:1941": " yaduta bhāvasvabhāvāvadhāraṇamidamevamidaṃ nānyatheti tīrthyavikalpadṛṣṭyā vikalpayanti /",
    "K10bsu021_u:1942": " tatra hetuvikalpaḥ katamaḥ?",
    "K10bsu021_u:1943": " yaduta yadyena hetupratyayena sadasatorvibhajyate hetulakṣaṇotpattitaḥ sa hetuvikalpaḥ /",
    "K10bsu021_u:1944": " tatra dṛṣṭivikalpaḥ katamaḥ?",
    "K10bsu021_u:1945": " yaduta nāstyastitvaikatvānyatvobhayānubhayakudṛṣṭitīrthyavikalpābhiniveśaḥ /",
    "K10bsu021_u:1946": " (Vaidya 53) tatra yuktivikalpaḥ katamaḥ?",
    "K10bsu021_u:1947": " yaduta ātmātmīyalakṣaṇayuktivigrahopadeśaḥ /",
    "K10bsu021_u:1948": " tatra utpādavikalpaḥ katamaḥ?",
    "K10bsu021_u:1949": " yaduta pratyayaiḥ sadasatorbhāvasyotpādābhiniveśaḥ /",
    "K10bsu021_u:1950": " tatra anutpādavikalpaḥ katamaḥ?",
    "K10bsu021_u:1951": " yaduta anutpannapūrvāḥ sarvabhāvā abhūtvā pratyayairbhavantyahetuśarīrāḥ /",
    "K10bsu021_u:1952": " tatra saṃbandhavikalpaḥ katamaḥ?",
    "K10bsu021_u:1953": " yaduta saha saṃbadhyate suvarṇatantuvat /",
    "K10bsu021_u:1954": " tatra bandhābandhavikalpaḥ katamaḥ?",
    "K10bsu021_u:1955": " yaduta bandhahetubandhyābhiniveśavat /",
    "K10bsu021_u:1956": " yathā puruṣaḥ pāśasaṃyogādrajjugranthiḥ kriyate mucyate ca /",
    "K10bsu021_u:1957": " evaṃ mahāmate parikalpitasvabhāvaprabhedanayalakṣaṇam,",
    "K10bsu021_u:1958": " yasmin parikalpitasvabhāvaprabhedanayalakṣaṇe sarvabālapṛthagjanā abhiniviśante /",
    "K10bsu021_u:1959": " sadasataḥ paratantrābhiniveśābhiniviṣṭā mahāmate parikalpitasvabhāvavaicitryamabhiniviśante /",
    "K10bsu021_u:1960": " māyāśrayavaicitryadarśanavadanyamāyādarśanabuddhyā bālairvikalpyante /",
    "K10bsu021_u:1961": " māyā ca mahāmate vaicitryānnānyā nānanyā /",
    "K10bsu021_u:1962": " yadyanyā syāt,",
    "K10bsu021_u:1963": " vaicitryaṃ māyāhetukaṃ na syāt /",
    "K10bsu021_u:1964": " athānanyā syāt,",
    "K10bsu021_u:1965": " vaicitryānmāyāvaicitryayorvibhāgo na syāt /",
    "K10bsu021_u:1966": " sa ca dṛṣṭo vibhāgaḥ /",
    "K10bsu021_u:1967": " tasmānnānyā nānanyā /",
    "K10bsu021_u:1968": " ata etasmātkāraṇānmahāmate tvayā anyaiśca bodhisattvairmahāsattvairmāyā nāstyastitvena nābhiniveṣṭavyā //",
    "K10bsu021_u:1969": " tatredamucyate -",
    "K10bsu021_u:1970": " cittaṃ viṣayasaṃbandhaṃ jñānaṃ tarke pravartate /",
    "K10bsu021_u:1971": " nirābhāse viśeṣe ca prajñā vai saṃpravartate // Lank_2.180 //",
    "K10bsu021_u:1972": " parikalpitasvabhāvo 'ti paratantre na vidyate /",
    "K10bsu021_u:1973": " kalpitaṃ gṛhyate bhrāntyā paratantraṃ na kalpyate // Lank_2.181 //",
    "K10bsu021_u:1974": " vividhāṅgābhinirvṛttyā yathā māyā na sidhyati /",
    "K10bsu021_u:1975": " nimittaṃ hi tathā citraṃ kalpyamānaṃ na sidhyati // Lank_2.182 //",
    "K10bsu021_u:1976": " nimittaṃ dauṣṭhulyamayaṃ bandhanaṃ cittasaṃbhavam /",
    "K10bsu021_u:1977": " parikalpitaṃ hyajānānaṃ paratantrairvikalpyate // Lank_2.183 //",
    "K10bsu021_u:1978": " yadetatkalpitaṃ bhāvaṃ paratantraṃ tadeva hi /",
    "K10bsu021_u:1979": " kalpitaṃ hi vicitrābhaṃ paratantre vikalpyate // Lank_2.184 //",
    "K10bsu021_u:1980": " saṃvṛtiḥ paramārthaśca tṛtīyaṃ nāstihetukam /",
    "K10bsu021_u:1981": " kalpitaṃ saṃvṛtirhyuktā tacchedādāryagocaram // Lank_2.185 //",
    "K10bsu021_u:1982": " yathā hi yogināṃ vastu citramekaṃ virājate /",
    "K10bsu021_u:1983": " na hyasti citratā tatra tathā kalpitalakṣaṇam // Lank_2.186 //",
    "K10bsu021_u:1984": " yathā hi taimiraiścitraṃ kalpyate rūpadarśanam /",
    "K10bsu021_u:1985": " timiraṃ na rūpaṃ nārūpaṃ paratantraṃ tathābudhaiḥ // Lank_2.187 //",
    "K10bsu021_u:1986": " haimaṃ syāttu yathā śuddhaṃ jalaṃ kaluṣavarjitam /",
    "K10bsu021_u:1987": " gaganaṃ hi ghanābhāvāttathā śuddhaṃ vikalpitam // Lank_2.188 //",
    "K10bsu021_u:1988": " (Vaidya 54)",
    "K10bsu021_u:1989": " nāsti vai kalpito bhāvaḥ paratantraśca vidyate /",
    "K10bsu021_u:1990": " samāropāpavādaṃ hi vikalpanto vinaśyati // Lank_2.189 //",
    "K10bsu021_u:1991": " kalpitaṃ yadyabhāvaṃ syātparatantrasvabhāvataḥ /",
    "K10bsu021_u:1992": " vinā bhāvena vai bhāvo bhāvaścābhāvasaṃbhavaḥ // Lank_2.190 //",
    "K10bsu021_u:1993": " parikalpitaṃ samāśritya paratantropalabhyate /",
    "K10bsu021_u:1994": " nimittanāmasaṃbandhājjāyate parikalpitam // Lank_2.191 //",
    "K10bsu021_u:1995": " atyantaṃ cāpyaniṣpannaṃ kalpitaṃ na parodbhavam /",
    "K10bsu021_u:1996": " tadā prajñāyate śuddhaṃ svabhāvaṃ pāramārthikam // Lank_2.192 //",
    "K10bsu021_u:1997": " parikalpitaṃ daśavidhaṃ paratantraṃ ca ṣaḍvidham /",
    "K10bsu021_u:1998": " pratyātmatathatājñeyamato nāsti viśeṣaṇam // Lank_2.193 //",
    "K10bsu021_u:1999": " pañca dharmā bhavettattvaṃ svabhāvā hi trayastathā /",
    "K10bsu021_u:2000": " etadvibhāvayedyogī tathatāṃ nātivartate // Lank_2.194 //",
    "K10bsu021_u:2001": " nimittaṃ paratantraṃ hi yannāma tatprakalpitam /",
    "K10bsu021_u:2002": " parikalpitanimittaṃ tu pāratantryātpravartate // Lank_2.195 //",
    "K10bsu021_u:2003": " buddhyā vivecyamānaṃ tu na tantraṃ nāpi kalpitam /",
    "K10bsu021_u:2004": " niṣpanno nāsti vai bhāvaḥ kathaṃ buddhyā vikalpyate // Lank_2.196 //",
    "K10bsu021_u:2005": " niṣpanno vidyate bhāvo bhāvābhāvavivarjitaḥ /",
    "K10bsu021_u:2006": " bhāvābhāvavinirmukto dvau svabhāvau kathaṃ nu tau // Lank_2.197 //",
    "K10bsu021_u:2007": " parikalpitasvabhāve dvau svabhāvau dvau pratiṣṭhitau /",
    "K10bsu021_u:2008": " kalpitaṃ dṛśyate citraṃ viśuddhaṃ cāryagocaram // Lank_2.198 //",
    "K10bsu021_u:2009": " kalpitaṃ hi vicitrābhaṃ paratantrairvikalpyate /",
    "K10bsu021_u:2010": " anyathā kalpyamānaṃ hi tīrthyavādaṃ samāśrayet // Lank_2.199 //",
    "K10bsu021_u:2011": " kalpanā kalpitetyuktaṃ darśanāddhetusaṃbhavat /",
    "K10bsu021_u:2012": " vikalpadvayanirmuktaṃ niṣpannaṃ syāttadeva hi // Lank_2.200 //",
    "K10bsu021_u:2013": " punarapi mahāmatirāha - deśayatu me bhagavān pratyātmāryajñānagatilakṣaṇamekayānaṃ ca,",
    "K10bsu021_u:2014": " yena bhagavan pratyātmaikayānagatilakṣaṇena ahaṃ ca anye ca bodhisattvā mahāsattvāḥ pratyātmāryajñānaikayānakuśalā aparapraṇeyā bhaviṣyanti buddhadharmeṣu //",
    "K10bsu021_u:2015": " bhagavānāha - tena hi mahāmate śṛṇu,",
    "K10bsu021_u:2016": " sādhu ca suṣṭhu ca manasikuru /",
    "K10bsu021_u:2017": " bhāṣiṣye 'haṃ te /",
    "K10bsu021_u:2018": " sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
    "K10bsu021_u:2019": " bhagavāṃstasyaitadavocat - pramāṇāptopadeśavikalpābhāvānmahāmate bodhisattvo mahāsattva",
    "K10bsu021_u:2020": " ekākī rahogataḥ svapratyātmabuddhyā vicārayatyaparapraṇeyo dṛṣṭivikalpavivarjita",
    "K10bsu021_u:2021": " uttarottaratathāgatabhūmipraveśanatayā vyāyamate /",
    "K10bsu021_u:2022": " etanmahāmate svapratyātmāryajñānagatilakṣaṇam /",
    "K10bsu021_u:2023": " tatra ekayānagatilakṣaṇaṃ katamat? (Vaidya 55)",
    "K10bsu021_u:2024": " yaduta ekayānamārgādhigamāvabodhādekayānamiti vadāmi /",
    "K10bsu021_u:2025": " ekayānamārgādhigamāvabodhaḥ katamaḥ?",
    "K10bsu021_u:2026": " yaduta grāhyagrāhakavikalpayathābhūtāvasthānādapravṛttervikalpasya ekayānāvabodhaḥ kṛto bhavati /",
    "K10bsu021_u:2027": " eṣa ekayānāvabodho mahāmate nānyatīrthyaśrāvakapratyekabuddhabrahmādibhiḥ prāptapūrvo 'nyatra mayā /",
    "K10bsu021_u:2028": " ata etasmātkāraṇānmahāmate ekayānamityucyate //",
    "K10bsu021_u:2029": " mahāmatirāha - kiṃ kāraṇaṃ bhagavatā yānatrayamupadiṣṭam,",
    "K10bsu021_u:2030": " ekayānaṃ nopadiśyate?",
    "K10bsu021_u:2031": " bhagavānāha - svayamaparinirvāṇadharmatvānmahāmate sarvaśrāvakapratyekabuddhānāmekayānaṃ na vadāmi /",
    "K10bsu021_u:2032": " yasmānmahāmate sarvaśrāvakapratyekabuddhāstathāgatavinayavivekayogopadeśena vimucyante na svayam //",
    "K10bsu021_u:2033": " punaraparaṃ mahāmate jñeyāvaraṇakarmavāsanāprahīṇatvātsarvaśrāvakapratyekabuddhānāṃ naikayānam /",
    "K10bsu021_u:2034": " dharmanairātmyānavabodhācca acintyapariṇāmacyuteraprāptivācca yānatrayaṃ deśayāmi śrāvakāṇām /",
    "K10bsu021_u:2035": " yadā teṣāṃ mahāmate sarvadoṣavāsanāḥ prahīṇā bhavanti dharmanairātmyāvabodhāt,",
    "K10bsu021_u:2036": " tadā te vāsanādoṣasamādhimadābhāvādanāsravadhātau prativibudhyante /",
    "K10bsu021_u:2037": " punarapi lokottarānāsravadhātuparyāpannān saṃbhārān paripūrya acintyadharmakāyavaśavartitāṃ pratilapsyante //",
    "K10bsu021_u:2038": " tatredamucyate -",
    "K10bsu021_u:2039": " devayānaṃ brahmayānaṃ śrāvakīyaṃ tathaiva ca /",
    "K10bsu021_u:2040": " tāthāgataṃ ca pratyekaṃ yānānetān vadāmyaham // Lank_2.201 //",
    "K10bsu021_u:2041": " yānānāṃ nāsti vai niṣṭhā yāvaccittaṃ pravartate /",
    "K10bsu021_u:2042": " citte tu vai parāvṛtte na yānaṃ na ca yāninaḥ // Lank_2.202 //",
    "K10bsu021_u:2043": " yānavyavasthānaṃ naivāsti yānabhedaṃ vadāmyaham /",
    "K10bsu021_u:2044": " parikarṣaṇārthaṃ bālānāṃ yānabhedaṃ vadāmyaham // Lank_2.203 //",
    "K10bsu021_u:2045": " vimuktayastathā tisro dharmanairātmyameva ca /",
    "K10bsu021_u:2046": " samatājñānakleśākhyā vimuktyā te vivarjitāḥ // Lank_2.204 //",
    "K10bsu021_u:2047": " yathā hi kāṣṭhamudadhau taraṃgairvipravāhyate /",
    "K10bsu021_u:2048": " tathā hi śrāvako mūḍho lakṣaṇena pravāhyate // Lank_2.205 //",
    "K10bsu021_u:2049": " vāsanākleśasaṃbaddhāḥ paryutthānairvisaṃyutāḥ /",
    "K10bsu021_u:2050": " samādhimadamattāste dhātau tiṣṭhantyanāsrave // Lank_2.206 //",
    "K10bsu021_u:2051": " niṣṭhāgatirna tasyāsti na ca bhūyo nivartate /",
    "K10bsu021_u:2052": " samādhikāyaṃ saṃprāpya ā kalpānna prabudhyate // Lank_2.207 //",
    "K10bsu021_u:2053": " yathā hi mattapuruṣo madyābhāvādvibudhyate /",
    "K10bsu021_u:2054": " tathā te buddhadharmākhyaṃ kāyaṃ prāpsyanti māmakam // Lank_2.208 //",
    "K10bsu021_u:2055": " iti laṅkāvatāre ṣaṭtriṃśatsāhasrasarvadharmasamuccayo nāma dvitīyaḥ parivartaḥ //",
    "K10bsu021_u:2056": " START Parivarta 3",
    "K10bsu021_u:2057": " (Vaidya 56)",
    "K10bsu021_u:2058": " Anityatāparivarto nāma tṛtīyaḥ /",
    "K10bsu021_u:2059": " atha khalu bhagavān punarapi mahāmatiṃ bodhisattvaṃ mahāsattvametadavocat - manomayakāyagatiprabhedanayalakṣaṇaṃ mahāmate upadekṣyāmi /",
    "K10bsu021_u:2060": " tacchṛṇu, sādhu ca suṣṭhu ca manasikuru /",
    "K10bsu021_u:2061": " bhāṣiṣye 'haṃ te /",
    "K10bsu021_u:2062": " sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
    "K10bsu021_u:2063": " bhagavāṃstasyaitadavocat - triprakāro mahāmate kāyo manomayaḥ /",
    "K10bsu021_u:2064": " katamastriprakāraḥ?",
    "K10bsu021_u:2065": " yaduta samādhisukhasamāpattimanomayo dharmasvabhāvāvabodhamanomayo nikāyasahajasaṃskārakriyāmanomayaśca /",
    "K10bsu021_u:2066": " prathamottarottarabhūmilakṣaṇaparijñānādadhigacchanti yoginaḥ /",
    "K10bsu021_u:2067": " tatra katamo mahāmate samādhisukhasamāpattimanomayaḥ kāyaḥ?",
    "K10bsu021_u:2068": " yaduta tricaturthapañcamyāṃ bhūmau svacittavividhavivekavihāreṇacittodadhipravṛttitaraṃgavijñānalakṣaṇasukhasamāpattimanaso",
    "K10bsu021_u:2069": " 'pravṛttiḥ svacittadṛśyaviṣayābhāvābhāvaparijñānānmanaso manomayaḥ kāya ityucyate /",
    "K10bsu021_u:2070": " tatra dharmasvabhāvāvabodhamanomayaḥ kāyaḥ katamaḥ?",
    "K10bsu021_u:2071": " yaduta aṣṭamyāṃ bhūmau māyādidharmanirābhāsapravicayāvabodhena cittāśrayaparāvṛttasya",
    "K10bsu021_u:2072": " māyopamasamādhipratilambhādanyeṣāṃ ca samādhimukhānāṃ pratilambhādanekalakṣaṇavaśitābhijñākusumitaṃ",
    "K10bsu021_u:2073": " manojavasadṛśaṃ māyāsvapnabimbaprakhyamabhautikaṃ bhūtabhautikasadṛśaṃ sarvarūpaviciatrāṅgasamuditaṃ",
    "K10bsu021_u:2074": " sarvabuddhakṣetraparṣanmaṇḍalānugataṃ kāyaṃ dharmasvabhāvagatiṃgatatvānmanomaya ityucyate /",
    "K10bsu021_u:2075": " tatra nikāyasahajasaṃskārakriyāmanomayaḥ kāyaḥ katamaḥ?",
    "K10bsu021_u:2076": " yaduta sarvabuddhadharmapratyātmādhigamasukhalakṣaṇāvabodhānnikāyasahajasaṃskārakriyāmanomaya ityucyate /",
    "K10bsu021_u:2077": " atra te mahāmate kāyatrayalakṣaṇapravicayāvabodhe yogaḥ karaṇīyaḥ //",
    "K10bsu021_u:2078": " tatredamucyate -",
    "K10bsu021_u:2079": " na me yānaṃ mahāyānaṃ na ghoṣo na ca akṣarāḥ /",
    "K10bsu021_u:2080": " na satyā na vimokṣā vai na nirābhāsagocaram // Lank_3.1 //",
    "K10bsu021_u:2081": " kiṃ tu yānaṃ mahāyānaṃ samādhivaśavartitā /",
    "K10bsu021_u:2082": " kāyo manomayaścitro vaśitāpuṣpamaṇḍitaḥ // Lank_3.2 //",
    "K10bsu021_u:2083": " atha khalu mahāmatirbodhisattvo mahāsattvaḥ punarapi bhagavantametadavocat - pañcānantaryāṇi bhagavatā nirdiṣṭāni /",
    "K10bsu021_u:2084": " katamāni tāni bhagavan pañcānantaryāṇi yānyadhyāpadya kulaputro vā kuladuhitā vā avīciko bhavati?",
    "K10bsu021_u:2085": " bhagavānāha - tena hi mahāmate śṛṇu,",
    "K10bsu021_u:2086": " sādhu ca suṣṭhu ca manasikuru /",
    "K10bsu021_u:2087": " bhāṣiṣye 'haṃ te /",
    "K10bsu021_u:2088": " sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
    "K10bsu021_u:2089": " bhagavānetadavocat - tatra mahāmate pañcānantaryāṇi katamāni?",
    "K10bsu021_u:2090": " yaduta mātṛpitrarhadvadhasaṃghabhedāstathāgatakāye duṣṭacittarudhirotpādaśca //",
    "K10bsu021_u:2091": " tatra mahāmate mātā katamā sattvānām?",
    "K10bsu021_u:2092": " yaduta tṛṣṇā paunarbhavikī nandīrāgasahagatā mātṛtvenottiṣṭhate /",
    "K10bsu021_u:2093": " avidyā pitṛtvenāyatanagrāmasyotpattaye /",
    "K10bsu021_u:2094": " anayorubhayormātāpitroratyantamūlopacchedānmātṛpitṛvadho (Vaidya 57) bhavati /",
    "K10bsu021_u:2095": " tatra anuśayānāmariprakhyāṇāṃ mūṣikāviṣavatprakopadharmiṇāmatyantasamuddhātādarhadvadho bhavati /",
    "K10bsu021_u:2096": " tatra saṃdhabhedaḥ katamaḥ?",
    "K10bsu021_u:2097": " yaduta bhinnānyonyalakṣaṇasya skandhasaṃghātasyātyantamūlopaghātātsaṃghabheda ityucyate /",
    "K10bsu021_u:2098": " svasāmānyabāhyasvacittadṛśyamātrāvabodhakānāṃ mahāmate aṣṭānāṃ vijñānakāyānāṃ vimokṣatrayānāsravaduṣṭavikalpenātyantopaghātādvijñānabuddhasya",
    "K10bsu021_u:2099": " duṣṭacittarudhirotpādanādānantaryakārītyucyate /",
    "K10bsu021_u:2100": " etāni mahāmate ādhyātmikāni pañcānantaryāṇi yānyadhyāpadya kulaputro vā kuladuhitā vā ānantaryakārī bhavatyabhisamitadharmaḥ //",
    "K10bsu021_u:2101": " punaraparaṃ mahāmate bāhyāni te ānantaryāṇyupadekṣyāmi,",
    "K10bsu021_u:2102": " yairupadiṣṭaistvaṃ ca anye ca bodhisattvā anāgate 'dhvani saṃmohaṃ na gamiṣyanti /",
    "K10bsu021_u:2103": " tatra katamāni tāni?",
    "K10bsu021_u:2104": " yaduta yāni deśanāpāṭhe 'nusaṃvarṇitānyānantaryāṇi,",
    "K10bsu021_u:2105": " yānyadhyāpadya tisṝṇāṃ vimuktīnāmanyatarānyatarasyāṃ nābhisametā bhavanti anyatra nirmitādhiṣṭhānābhisamayāt /",
    "K10bsu021_u:2106": " nirmitādhiṣṭhānaśrāvako hi mahāmate bodhisattvādhiṣṭhānena vā tathāgatādhiṣṭhānena vā /",
    "K10bsu021_u:2107": " yasya kasyacidanyasyānantaryakāriṇaḥ kaukṛtyaṃ tasya kaukṛtyadṛṣṭivinivartanārthaṃ nikṣiptadhurasya kaukṛtyadṛṣṭyabhāvārtham /",
    "K10bsu021_u:2108": " punarapi protsāhanāṃ kariṣyata iti kṛtvā nirmitādhiṣṭhānābhisamayaḥ pradarśyate mayā /",
    "K10bsu021_u:2109": " nāstyekāntena mahāmate ānantaryakāriṇo 'bhisamayaḥ anyatra svacittadṛśyabhāvanāmātratāvabodhāddehabhogapratiṣṭhāgativikalpātmātmīyagrāhaviviktadarśanātkadā",
    "K10bsu021_u:2110": " - citkarhicitkalyāṇamitramāsādya anyagatisaṃdhau svavikalpadoṣairvimucyate //",
    "K10bsu021_u:2111": " tatredamucyate -",
    "K10bsu021_u:2112": " tṛṣṇā hi mātā ityuktā avidyā ca pitā tathā /",
    "K10bsu021_u:2113": " viṣayāvabodhādvijñānaṃ buddha ityupadiśyate // Lank_3.3 //",
    "K10bsu021_u:2114": " arhanto hyanuśayāḥ pañca saṃghāḥ skandhakadambakaḥ /",
    "K10bsu021_u:2115": " nirantarāntaracchedātkarmasyānantaraṃ bhavet // Lank_3.4 //",
    "K10bsu021_u:2116": " punarapi mahāmatirāha - deśayatu me bhagavān buddhānāṃ bhagavatāṃ kathaṃ bhagavan buddhānāṃ buddhatā bhavati?",
    "K10bsu021_u:2117": " bhagavānāha - dharmapudgalanairātmyāvabodhānmahāmate āvaraṇadvayaparijñānāvabodhācca cyutidvayādhigamātkleśadvayaprahāṇācca mahāmate buddhānāṃ bhagavatāṃ buddhatā bhavati /",
    "K10bsu021_u:2118": " eteṣāmeva mahāmate dharmāṇāmadhigamācchrāvakapratyekabuddhasaṃbuddhatā bhavati /",
    "K10bsu021_u:2119": " ata etasmānmahāmate ekayānaṃ deśayāmi //",
    "K10bsu021_u:2120": " tatredamucyate -",
    "K10bsu021_u:2121": " nairātmyasya dvayaṃ kleśāstathaivāvaraṇadvayam /",
    "K10bsu021_u:2122": " acintyapariṇāminyāścyuterlābhāttathāgataḥ // Lank_3.5 //",
    "K10bsu021_u:2123": " atha khalu mahāmatirbodhisattvo mahāsattvaḥ punarapi bhagavantametadavocat - kiṃ",
    "K10bsu021_u:2124": " saṃdhāya bhagavatā parṣanmadhyagatena vāgbhāṣitā - ahameva sarvabuddhā ye 'tītā jātakopapattivaicitryaṃ ca /",
    "K10bsu021_u:2125": " ahameva ca tena kālena tena samayena rājā māṃdhātā /",
    "K10bsu021_u:2126": " gajaḥ śuka indro vyāsaḥ sunetraḥ, (Vaidya 58)",
    "K10bsu021_u:2127": " ityevamādyāni bhagavatā jātakaśatasahasrāṇyupadiṣṭāni?",
    "K10bsu021_u:2128": " bhagavānāha - caturvidhāṃ samatāṃ saṃghāya mahāmate tathāgatā arhantaḥ samyaksaṃbuddhāḥ",
    "K10bsu021_u:2129": " parṣanmadhyagatā vācaṃ niścārayanti yaduta ahameva tena kālena tena samayena krakucchandaḥ",
    "K10bsu021_u:2130": " kanakamuniḥ kāśyapaścābhavam /",
    "K10bsu021_u:2131": " katamāṃ caturvidhasamatāṃ saṃdhāya?",
    "K10bsu021_u:2132": " yaduta akṣarasamatāṃ vāksamatāṃ dharmasamatāṃ kāyasamatāṃ ca /",
    "K10bsu021_u:2133": " imāṃ mahāmate caturvidhāṃ samatāṃ saṃghāya tathāgatā arhantaḥ samyaksaṃbuddhāḥ parṣanmadhyagatā vācaṃ niścārayanti /",
    "K10bsu021_u:2134": " tatra mahāmate katamā akṣarasamatā?",
    "K10bsu021_u:2135": " yaduta yairakṣarairmama nāma buddha iti,",
    "K10bsu021_u:2136": " tairevākṣaraisteṣāṃ buddhānāṃ bhagavatāṃ tānyakṣarāṇi mahāmate nirviśiṣṭānyakṣarāṇyakṣarasvabhāvatvena /",
    "K10bsu021_u:2137": " iyaṃ mahāmate akṣarasamatā /",
    "K10bsu021_u:2138": " tatra mahāmate katamā vāksamatā tathāgatānāmarhatā samyaksaṃbuddhānām?",
    "K10bsu021_u:2139": " yaduta mamāpi catuṣṣaṣṭyākāro brahmasvararutaghoṣavāgvikalpaḥ pravartate,",
    "K10bsu021_u:2140": " teṣāmapi mahāmate tathāgatānāmarhatāṃ samyaksaṃbuddhānāmevameva catuṣṣaṣṭyākāro brahmasvararutaghoṣo",
    "K10bsu021_u:2141": " vāgvikalpaḥ pravartate 'nūnānadhikā nirviśiṣṭāḥ kalaviṅkabrahmasvararutaghoṣasvabhāvena /",
    "K10bsu021_u:2142": " tatra katamā kāyasamatā?",
    "K10bsu021_u:2143": " yaduta ahaṃ ca te ca tathāgatā arhantaḥ samyaksaṃbuddhā dharmakāyena ca rūpalakṣaṇānuvyañjanakāyena ca samā nirviśiṣṭā anyatra vaineyavaśamupādāya",
    "K10bsu021_u:2144": " tatra tatra sattvagativiśeṣeṇa tathāgatā rūpavaicitryamādarśayanti /",
    "K10bsu021_u:2145": " tatra dharmasamatā mahāmate katamā?",
    "K10bsu021_u:2146": " yaduta te ca ahaṃ ca saptatriṃśatāṃ bodhipakṣyāṇāṃ dharmāṇāmadhigantāraḥ /",
    "K10bsu021_u:2147": " imāṃ mahāmate caturvidhāṃ samatāṃ saṃdhāya tathāgatā arhantaḥ samyaksaṃbuddhāḥ parṣanmadhyagatā vācaṃ niścārayanti //",
    "K10bsu021_u:2148": " tatredamucyate -",
    "K10bsu021_u:2149": " kāśyapaḥ krakuchandaśca konākamunirapyaham /",
    "K10bsu021_u:2150": " bhāṣāmi jinaputrāṇāṃ samatāyāṃ samudgataḥ // Lank_3.6 //",
    "K10bsu021_u:2151": " punarapi mahāmatirāha - yadidamuktaṃ bhagavatā - yāṃ ca rātriṃ tathāgato 'bhisaṃbuddho yāṃ ca rātriṃ parinirvāsyati,",
    "K10bsu021_u:2152": " atrāntare ekamapyakṣaraṃ tathāgatena nodāhṛtam,",
    "K10bsu021_u:2153": " na pravyāhariṣyati,",
    "K10bsu021_u:2154": " avacanaṃ buddhavacanamiti,",
    "K10bsu021_u:2155": " tatkimidaṃ saṃdhāyoktaṃ tathāgatenārhatā samyaksaṃbuddhena avacanaṃ buddhavacanamiti?",
    "K10bsu021_u:2156": " bhagavānāha - dharmadvayaṃ mahāmate saṃdhāya mayaitaduktam /",
    "K10bsu021_u:2157": " katamaddharmadvayam?",
    "K10bsu021_u:2158": " yaduta pratyātmadharmatāṃ ca saṃdhāya paurāṇasthitidharmatāṃ ca /",
    "K10bsu021_u:2159": " idaṃ mahāmate dharmadvayaṃ saṃdhāyedamuktaṃ mayā /",
    "K10bsu021_u:2160": " tatra svapratyātmadharmatānusaṃdhiḥ katamaḥ?",
    "K10bsu021_u:2161": " yattaistathāgatairadhigataṃ tanmayāpyadhigatamanūnamanadhikaṃ svapratyātmagatigocaraṃ vāgvikalparahitamakṣaragatidvayavinirmuktam /",
    "K10bsu021_u:2162": " tatra paurāṇasthitidharmatā katamā?",
    "K10bsu021_u:2163": " yaduta paurāṇamidaṃ mahāmate dharmatāvanme hiraṇyarajatamuktākaravanmahāmate dharmadhātusthititā",
    "K10bsu021_u:2164": " - utpādādvā tathāgatānāmanutpādādvā tathāgatānāṃ sthitaivaiṣāṃ dharmāṇāṃ dharmatā",
    "K10bsu021_u:2165": " dharmasthititā dharmaniyāmatā /",
    "K10bsu021_u:2166": " paurāṇanagarapathavanmahāmate /",
    "K10bsu021_u:2167": " tadyathā mahāmate kaścideva puruṣo 'ṭavyāṃ paryaṭan paurāṇaṃ nagaramanupaśyedavikalapathapraveśam /",
    "K10bsu021_u:2168": " sa taṃ nagaramanupraviśet /",
    "K10bsu021_u:2169": " tatra praviśya pratiniviśya (Vaidya 59)",
    "K10bsu021_u:2170": " nagaraṃ nagarakriyāsukhamanubhavet /",
    "K10bsu021_u:2171": " tatkiṃ manyase mahāmate api nu tena puruṣeṇa sa panthā utpādito yena pathā taṃ nagaramanupraviṣṭo nagaravaicitryaṃ ca (anubhūtam)",
    "K10bsu021_u:2172": " ? āha - no bhagavan /",
    "K10bsu021_u:2173": " bhagavānāha - evameva mahāmate yanmayā taiśca tathāgatairadhigatam - sthitaivaiṣā dharmatā dharmasthititā dharmaniyāmatā tathatā bhūtatā satyatā",
    "K10bsu021_u:2174": " ata etasmātkāraṇānmahāmate mayedamuktam - yāṃ ca rātriṃ tathāgato 'bhisaṃbuddho yāṃ ca rātriṃ parinirvāsyati,",
    "K10bsu021_u:2175": " atrāntare ekamapyakṣaraṃ tathāgatena nodāhṛtaṃ nodāhariṣyati //",
    "K10bsu021_u:2176": " tatredamucyate -",
    "K10bsu021_u:2177": " yasyāṃ ca rātryāṃ dhigamo yasyāṃ ca parinirvṛtaḥ /",
    "K10bsu021_u:2178": " etasminnantare nāsti mayā kiṃcitprakāśitam // Lank_3.7 //",
    "K10bsu021_u:2179": " pratyātmadharmasthititāṃ saṃdhāya kathitaṃ mayā /",
    "K10bsu021_u:2180": " taiśca buddhairmayā caiva na ca kiṃcidviśeṣitam // Lank_3.8 //",
    "K10bsu021_u:2181": " atha khalu mahāmatirbodhisattvo mahāsattvaḥ punarapi bhagavantamadhyeṣate sma - deśayatu",
    "K10bsu021_u:2182": " me bhagavānnāstyastitvalakṣaṇaṃ sarvadharmāṇāṃ yathā ahaṃ ca anye ca bodhisattvā",
    "K10bsu021_u:2183": " mahāsattvā nāstyastitvavarjitāḥ kṣipramanuttarāṃ samyaksaṃbodhimabhisaṃbudhyeran /",
    "K10bsu021_u:2184": " bhagavānāha - tena hi mahāmate śṛṇu,",
    "K10bsu021_u:2185": " sādhu ca suṣṭhu ca manasi kuru /",
    "K10bsu021_u:2186": " bhāṣiṣye 'haṃ te /",
    "K10bsu021_u:2187": " sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
    "K10bsu021_u:2188": " bhagavānetadavocat - dvayaniśrito 'yaṃ mahāmate loko yaduta astitvaniśritaśca nāstitvaniśritaśca /",
    "K10bsu021_u:2189": " bhāvābhāvacchandadṛṣṭipatitaśca aniḥśaraṇe niḥśaraṇabuddhiḥ /",
    "K10bsu021_u:2190": " tatra mahāmate kathamastitvaniśrito lokaḥ?",
    "K10bsu021_u:2191": " yaduta vidyamānairhetupratyayairloka utpadyate nāvidyamānaiḥ,",
    "K10bsu021_u:2192": " vidyamānaṃ cotpadyamānamutpadyate nāvidyamānam /",
    "K10bsu021_u:2193": " sa caivaṃ bruvan mahāmate bhāvānāmastitvahetupratyayānāṃ lokasya ca hetvastivādī bhavati /",
    "K10bsu021_u:2194": " tatra mahāmate kathaṃ nāstitvaniśrito bhavati?",
    "K10bsu021_u:2195": " yaduta rāgadveṣamohābhyupagamaṃ kṛtvā punarapi rāgadveṣamohabhāvābhāvaṃ vikalpayati /",
    "K10bsu021_u:2196": " yaśca mahāmate bhāvānāmastitvaṃ nābhyupaiti bhāvalakṣaṇaviviktatvāt,",
    "K10bsu021_u:2197": " yaśca buddhaśrāvakapratyekabuddhānāṃ rāgadveṣamohānnābhyupaiti bhāvalakṣaṇavinirmuktatvādvidyante neti /",
    "K10bsu021_u:2198": " katamo 'tra mahāmate vaināśiko bhavati?",
    "K10bsu021_u:2199": " mahāmatirāha - ya eṣa bhagavan abhyupagamya rāgadveṣamohān na punarabhyupaiti /",
    "K10bsu021_u:2200": " bhagavānāha - sādhu sādhu mahāmate,",
    "K10bsu021_u:2201": " sādhu khalu punastvaṃ mahāmate,",
    "K10bsu021_u:2202": " yastvamevaṃ prabhāṣitaḥ /",
    "K10bsu021_u:2203": " kevalaṃ mahāmate na rāgadveṣamohabhāvābhāvādvaināśiko bhavati /",
    "K10bsu021_u:2204": " buddhaśrāvakapratyekabuddhavaināśiko 'pi bhavati /",
    "K10bsu021_u:2205": " tatkasya hetoḥ?",
    "K10bsu021_u:2206": " yaduta adhyātmabahirdhānupalabdhitvācca kleśānām /",
    "K10bsu021_u:2207": " na hi mahāmate rāgadveṣamohā adhyātmabahirdhopalabhyante 'śarīratvāt /",
    "K10bsu021_u:2208": " anabhyupagamatvācca mahāmate rāgadveṣamohābhāvānāṃ buddhaśrāvakapratyekabuddhavaināśiko bhavati /",
    "K10bsu021_u:2209": " prakṛtivimuktāste buddhaśrāvakapratyekabuddhā bandhyabandhahetvabhāvāt /",
    "K10bsu021_u:2210": " bandhye sati mahāmate bandho bhavati bandhahetuśca /",
    "K10bsu021_u:2211": " evamapi bruvan mahāmate vaināśiko bhavati /",
    "K10bsu021_u:2212": " idaṃ mahāmate nāstyastitvasya lakṣaṇam /",
    "K10bsu021_u:2213": " idaṃ ca mahāmate saṃdhāyoktaṃ mayā - varaṃ khalu sumerumātrā",
    "K10bsu021_u:2214": " pudgaladṛṣṭirna tveva nāstyastitvābhimānikasya śūnyatādṛṣṭiḥ /",
    "K10bsu021_u:2215": " nāstyastitvābhimāniko hi mahāmate vaināśiko (Vaidya 60) bhavati /",
    "K10bsu021_u:2216": " svasāmānyalakṣaṇadṛṣṭipatitāśayaḥ svacittadṛśyamātrābhāvānna pratijānan,",
    "K10bsu021_u:2217": " apratijñānādbāhyabhāvānnityadarśanātkṣaṇaparaṃparābhedabhinnāni skandhadhātvāyatanāni",
    "K10bsu021_u:2218": " saṃtatiprabandhena vinivṛtya vinivartanta iti kalpākṣararahitāni prativikalpayan",
    "K10bsu021_u:2219": " punarapi vaināśiko bhavati //",
    "K10bsu021_u:2220": " tatredamucyate -",
    "K10bsu021_u:2221": " astināstītyubhāvantau yāvaccittasya gocaraḥ /",
    "K10bsu021_u:2222": " gocareṇa niruddhena samyakcittaṃ nirudhyate // Lank_3.9 //",
    "K10bsu021_u:2223": " viṣaye grahaṇābhāvānnirodho na ca nāsti ca /",
    "K10bsu021_u:2224": " vidyate tathatāvastu āryāṇāṃ gocaro yathā // Lank_3.10 //",
    "K10bsu021_u:2225": " abhūtvā yasya utpādo bhūtvā vāpi vinaśyati /",
    "K10bsu021_u:2226": " pratyayaiḥ sadasaccāpi na te me śāsane sthitāḥ // Lank_3.11 //",
    "K10bsu021_u:2227": " na tīrthakairna buddhaiśca na mayā na ca kenacit /",
    "K10bsu021_u:2228": " pratyayaiḥ sādhyate 'stitvaṃ kathaṃ nāsti bhaviṣyati // Lank_3.12 //",
    "K10bsu021_u:2229": " kena prasādhitāstitvaṃ pratyayairyasya nāstitā /",
    "K10bsu021_u:2230": " utpādavādadurdṛṣṭyā nāstyastīti vikalpyate // Lank_3.13 //",
    "K10bsu021_u:2231": " yasya notpadyate kiṃcinna ca kiṃcinnirudhyate /",
    "K10bsu021_u:2232": " tasyāstināsti nopaiti viviktaṃ paśyato jagat // Lank_3.14 //",
    "K10bsu021_u:2233": " atha khalu mahāmatirbodhisattvo mahāsattvaḥ punarapi bhagavantamadhyeṣate - deśayatu me bhagavān,",
    "K10bsu021_u:2234": " deśayatu me sugataḥ,",
    "K10bsu021_u:2235": " deśayatu me tathāgato 'rhan samyaksaṃbuddho vadatāṃ variṣṭhaḥ siddhāntanayalakṣaṇam,",
    "K10bsu021_u:2236": " yena siddhāntanayalakṣaṇena suprativibhāgaviddhena ahaṃ ca anye ca bodhisattvā mahāsattvāḥ siddhāntanayalakṣaṇagatiṃgatāḥ kṣipramanuttarāṃ samyaksaṃbodhimabhisaṃbhotsyante,",
    "K10bsu021_u:2237": " aparapraṇeyāśca bhaviṣyanti sarvatārkikatīrthakarāṇām /",
    "K10bsu021_u:2238": " bhagavānāha - tena hi mahāmate śṛṇu,",
    "K10bsu021_u:2239": " sādhu ca suṣṭhu ca manasikuru /",
    "K10bsu021_u:2240": " bhāṣiṣye 'haṃ te /",
    "K10bsu021_u:2241": " sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
    "K10bsu021_u:2242": " bhagavāṃstasyaitadavocat - dvividhaṃ mahāmate siddhāntanayalakṣaṇaṃ sarvaśrāvakapratyekabuddhabodhisattvānāṃ yaduta siddhāntanayaśca deśanānayaśca",
    "K10bsu021_u:2243": " tatra siddhāntanayo mahāmate yaduta pratyātmādhigamaviśeṣalakṣaṇaṃ vāgvikalpākṣararahitamanāsravadhātugatiprāpakaṃ pratyātmagatibhūmigatisvalakṣaṇaṃ sarvatarkatīrthyamāravarjitam /",
    "K10bsu021_u:2244": " vinihatya ca tāṃstīrthyamārān pratyātmagatirvirājate /",
    "K10bsu021_u:2245": " etanmahāmate siddhāntanayalakṣaṇam /",
    "K10bsu021_u:2246": " tatra deśanānayaḥ katamaḥ?",
    "K10bsu021_u:2247": " yaduta navāṅgaśāsanavicitropadeśo 'nyānanyasadasatpakṣavarjitaḥ upāyakuśalavidhipūrvakaḥ sattveṣu darśanāvatāraḥ /",
    "K10bsu021_u:2248": " yadyenādhimucyate tattasya deśayet /",
    "K10bsu021_u:2249": " etanmahāmate deśanānayalakṣaṇam /",
    "K10bsu021_u:2250": " atra mahāmate tvayā anyaiśca bodhisattvairmahāsattvairyogaḥ karaṇīyaḥ //",
    "K10bsu021_u:2251": " tatredamucyate -",
    "K10bsu021_u:2252": " siddhāntaśca nayaścāpi pratyātmaśāsanaṃ ca vai /",
    "K10bsu021_u:2253": " ye paśyanti vibhāgajñā na te tarkavaśaṃ gatāḥ // Lank_3.15 //",
    "K10bsu021_u:2254": " (Vaidya 61)",
    "K10bsu021_u:2255": " na bhāvo vidyate satyaṃ yathā bālairvikalpyate /",
    "K10bsu021_u:2256": " abhāvena tu vai mokṣaṃ kathaṃ necchanti tārkikāḥ // Lank_3.16 //",
    "K10bsu021_u:2257": " utpādabhaṅgasaṃbaddhaṃ saṃskṛtaṃ pratipaśyataḥ /",
    "K10bsu021_u:2258": " dṛṣṭidvayaṃ prapuṣṇanti na paśyanti viparyayāt // Lank_3.17 //",
    "K10bsu021_u:2259": " ekameva bhavetsatyaṃ nirvāṇaṃ manavarjitam /",
    "K10bsu021_u:2260": " kadalīskandhamāyābhaṃ lokaṃ paśyedvikalpitam // Lank_3.18 //",
    "K10bsu021_u:2261": " rāgo na vidyate dveṣo mohaścāpi na pudgalaḥ /",
    "K10bsu021_u:2262": " tṛṣṇāyā hyuditāḥ skandhā vidyante svapnasādṛśāḥ // Lank_3.19 //",
    "K10bsu021_u:2263": " atha khalu mahāmatirbodhisattvo mahāsattvaḥ punarapi bhagavantamadhyeṣate sma - deśayatu me bhagavān,",
    "K10bsu021_u:2264": " deśayatu me sugataḥ abhūtaparikalpasya lakṣaṇam /",
    "K10bsu021_u:2265": " kathaṃ kiṃ kena kasya bhagavan abhūtaparikalpaḥ pravartamānaḥ pravartate?",
    "K10bsu021_u:2266": " abhūtaparikalpo 'bhūtaparikalpa iti bhagavannucyate /",
    "K10bsu021_u:2267": " katamasyaitadbhagavan dharmasyādhivacanaṃ yaduta abhūtaparikalpa iti?",
    "K10bsu021_u:2268": " kiṃ vā prativikalpayan abhūtaparikalpo bhavati?",
    "K10bsu021_u:2269": " bhagavānāha - sādhu sādhu mahāmate /",
    "K10bsu021_u:2270": " sādhu khalu punastvaṃ mahāmate,",
    "K10bsu021_u:2271": " yattvametamarthamadhyeṣitavyaṃ manyase /",
    "K10bsu021_u:2272": " bahujanahitāya tvaṃ mahāmate pratipanno bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca /",
    "K10bsu021_u:2273": " tena hi mahāmate śṛṇu,",
    "K10bsu021_u:2274": " sādhu ca suṣṭhu ca manasikuru /",
    "K10bsu021_u:2275": " bhāṣiṣye 'haṃ te /",
    "K10bsu021_u:2276": " sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
    "K10bsu021_u:2277": " bhagavāṃstasyaitadavocat - arthavividhavaicitryābhūtaparikalpābhiniveśānmahāmate vikalpaḥ pravartamānaḥ pravartate /",
    "K10bsu021_u:2278": " nṛṇāṃ grāhyagrāhakābhiniveśābhiniviṣṭānāṃ ca mahāmate svacittadṛśyamātrānavadhāritamatīnāṃ",
    "K10bsu021_u:2279": " ca sadasaddṛṣṭipakṣapatitānāṃ ca mahāmate tīrthakaradṛṣṭiprativikalpavāsanāpratipuṣṭānāṃ",
    "K10bsu021_u:2280": " bāhyavicitrārthopalambhābhiniveśāccittacaittakalāpo vikalpasaṃśabditaḥ pravartamānaḥ",
    "K10bsu021_u:2281": " pravartate ātmātmīyābhiniveśāt /",
    "K10bsu021_u:2282": " mahāmatirāhatadyadi bhagavannarthavividhavaicitryābhūtaparikalpābhiniveśānnṛṇāṃ vikalpaḥ",
    "K10bsu021_u:2283": " pravartamānaḥ pravartate sadasaddṛṣṭipakṣapatitānāṃ grāhyagrāhakatīrthakaradṛṣṭiprativikalpapuṣṭānāṃ",
    "K10bsu021_u:2284": " bāhyavicitrārthopalambhābhiniveśāccittacaittakalāpo vikalpasaṃśabditaḥ svacittadṛśyamātrānavabodhātsantāsantavicitrabhāvābhiniveśātpravartamānaḥ pravartate /",
    "K10bsu021_u:2285": " tadyathaiva bhagavan bāhyārthavicitralakṣaṇaḥ sadasatpakṣapatitalakṣaṇo bhāvābhāvavivikto dṛṣṭilakṣaṇavinivṛttaḥ,",
    "K10bsu021_u:2286": " tathaiva bhagavan paramārthapramāṇendriyāvayavadṛṣṭāntahetulakṣaṇavinivṛttaḥ /",
    "K10bsu021_u:2287": " tatkathaṃ bhagavannekatra vicitravikalpo 'bhūtārthavicitrabhāvābhiniveśaṃ prativikalpayan pravartate,",
    "K10bsu021_u:2288": " na punaḥ paramārthalakṣaṇābhiniveśaṃ prativikalpayan pravartate vikalpaḥ?",
    "K10bsu021_u:2289": " nanu bhagavan viṣamahetuvādastava",
    "K10bsu021_u:2290": " prasajyate ekatra pravartate ekatra neti bruvataḥ,",
    "K10bsu021_u:2291": " sadasatpakṣāśrayābhiniveśaśca abhūtaprativikalpadṛṣṭipravṛttiṃ bruvato vividhamāyāṅgapuruṣavaicitryānniṣpannaikarūpavatprativikalpayan",
    "K10bsu021_u:2292": " vikalpena lakṣaṇavaicitryabhāvābhāvaṃ ca vikalpasya vinivṛtterlokāyatikadṛṣṭyāśayapatitaśca /",
    "K10bsu021_u:2293": " (Vaidya 62) bhagavānāha - na hi mahāmate vikalpaḥ pravartate nivartate vā /",
    "K10bsu021_u:2294": " tatkasya hetoḥ?",
    "K10bsu021_u:2295": " yaduta sadasato vikalpasyāpravṛttitvādbāhyadṛśyabhāvābhāvātsvacittadṛśyamātrāvabodhānmahāmate vikalpo na pravartate na nivartate /",
    "K10bsu021_u:2296": " anyatra mahāmate bālānāṃ svacittavaicitryavikalpakalpitatvāt /",
    "K10bsu021_u:2297": " kriyāpravṛttipūrvako vikalpo vaicitryabhāvalakṣaṇābhiniveśātpravartata iti vadāmi /",
    "K10bsu021_u:2298": " kathaṃ khalu mahāmate bālapṛthagjanāḥ svavikalpacittamātrāvabodhādātmātmīyābhivinivṛttadṛṣṭayaḥ",
    "K10bsu021_u:2299": " kāryakāraṇapratyayavinivṛttadoṣāḥ svacittamātrāvabodhātparāvṛttacittāśrayāḥ sarvāsu",
    "K10bsu021_u:2300": " bhūmiṣu kṛtavidyāstathāgatasvapratyātmagatigocaraṃ pañcadharmasvabhāvavastudṛṣṭivikalpavinivṛttiṃ pratilabheran?",
    "K10bsu021_u:2301": " ata etasmātkāraṇānmahāmate idamucyate mayā - vikalpo 'bhūtārthavaicitryādabhiniveśātpravartate,",
    "K10bsu021_u:2302": " svavikalpavaicitryārthayathābhūtārthaparijñānādvimucyata iti //",
    "K10bsu021_u:2303": " tatredamucyate -",
    "K10bsu021_u:2304": " kāraṇaiḥ pratyayaiścāpi yeṣāṃ lokaḥ pravartate /",
    "K10bsu021_u:2305": " cātuṣkoṭikayā yuktā na te mannayakovidāḥ // Lank_3.20 //",
    "K10bsu021_u:2306": " asanna jāyate loko na sanna sadasan kvacit /",
    "K10bsu021_u:2307": " pratyayaiḥ kāraṇaiścāpi yathā bālairvikalpyate // Lank_3.21 //",
    "K10bsu021_u:2308": " na sannāsanna sadasadyadā lokaṃ prapaśyati /",
    "K10bsu021_u:2309": " tadā vyāvartate cittaṃ nairātmyaṃ cādhigacchati // Lank_3.22 //",
    "K10bsu021_u:2310": " anutpannāḥ sarvabhāvā yasmātpratyayasaṃbhavāḥ /",
    "K10bsu021_u:2311": " kāryaṃ hi pratyayāḥ sarve na kāryājjāyate bhavaḥ // Lank_3.23 //",
    "K10bsu021_u:2312": " kāryānna jāyate kāryaṃ dvitvaṃ kārye prasajyate /",
    "K10bsu021_u:2313": " na ca dvitvaprasaṅgena kāryādbhāvopalabhyate // Lank_3.24 //",
    "K10bsu021_u:2314": " ālambālambyavigataṃ yadā paśyati saṃskṛtam /",
    "K10bsu021_u:2315": " niścitaṃ cittamātraṃ hi cittamātraṃ vadāmyaham // Lank_3.25 //",
    "K10bsu021_u:2316": " mātrā svabhāvasaṃsthānaṃ pratyayairbhāvavarjitam /",
    "K10bsu021_u:2317": " niṣṭhābhāvaḥ paraṃ brahma etāṃ mātrāṃ vadāmyaham // Lank_3.26 //",
    "K10bsu021_u:2318": " prajñaptisatyato hyātmā dravyasanna hi vidyate /",
    "K10bsu021_u:2319": " skandhānāṃ skandhatā tadvatprajñaptyā na tu dravyataḥ // Lank_3.27 //",
    "K10bsu021_u:2320": " caturvidhā vai samatā lakṣaṇaṃ hetubhāvajam /",
    "K10bsu021_u:2321": " nairātmyasamatā caiva caturthaṃ yogayoginām // Lank_3.28 //",
    "K10bsu021_u:2322": " vyāvṛttiḥ sarvadṛṣṭīnāṃ kalpyakalpanavarjitā /",
    "K10bsu021_u:2323": " anupalambho hyajātiśca cittamātraṃ vadāmyaham // Lank_3.29 //",
    "K10bsu021_u:2324": " (Vaidya 63)",
    "K10bsu021_u:2325": " na bhāvaṃ nāpi cābhāvaṃ bhāvābhāvavivarjitam /",
    "K10bsu021_u:2326": " tathatā cittavinirmuktaṃ cittamātraṃ vadāmyaham // Lank_3.30 //",
    "K10bsu021_u:2327": " tathatāśūnyatākoṭi nirvāṇaṃ dharmadhātukam /",
    "K10bsu021_u:2328": " kāyaṃ manomayaṃ citraṃ cittamātraṃ vadāmyaham // Lank_3.31 //",
    "K10bsu021_u:2329": " vikalpavāsanābaddhaṃ vicitraṃ cittasaṃbhavam /",
    "K10bsu021_u:2330": " bahirākhyāyate nṛṇāṃ cittamātraṃ hi laukikam // Lank_3.32 //",
    "K10bsu021_u:2331": " dṛśyaṃ na vidyate bāhyaṃ cittaṃ citraṃ hi dṛśyate /",
    "K10bsu021_u:2332": " dehabhogapratiṣṭhānaṃ cittamātraṃ vadāmyaham // Lank_3.33 //",
    "K10bsu021_u:2333": " atha khalu mahāmatirbodhisattvo mahāsattvo bhagavantametadavocat - yatpunaretaduktaṃ bhagavatā - yathārutārthagrahaṇaṃ na kartavyaṃ bodhisattvena mahāsattvena anyaiśceti /",
    "K10bsu021_u:2334": " kathaṃ na bhagavan bodhisattvo mahāsattvo yathārutārthagrāhī na bhavati?",
    "K10bsu021_u:2335": " kiṃ ca rutam?",
    "K10bsu021_u:2336": " ko 'rthaḥ?",
    "K10bsu021_u:2337": " bhagavānāha - tena hi mahāmate śṛṇu,",
    "K10bsu021_u:2338": " sādhu ca suṣṭhu na ca manasi kuru /",
    "K10bsu021_u:2339": " bhāṣiṣye 'haṃ te /",
    "K10bsu021_u:2340": " sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
    "K10bsu021_u:2341": " bhagavāṃstasyaitadavocat - tatra rutaṃ mahāmate katamat?",
    "K10bsu021_u:2342": " yaduta vāgakṣarasaṃyogavikalpo dantahanutālujihvauṣṭhapuṭaviniḥsṛtaparasparajalpo vikalpavāsanāhetuko rutamityucyate /",
    "K10bsu021_u:2343": " tatra arthaḥ punarmahāmate katamaḥ?",
    "K10bsu021_u:2344": " yaduta śrutacintābhāvanāmayyā prajñayā eko rahogato nirvāṇapuragāmimārgaḥ svabuddhyā",
    "K10bsu021_u:2345": " vāsanāśrayaparāvṛttipūrvakaḥ svapratyātmagatigocarabhūmisthānāntaraviśeṣārthalakṣaṇagatiṃ",
    "K10bsu021_u:2346": " pravicārayan bodhisattvo mahāsattvo 'rthakuśalo bhavati //",
    "K10bsu021_u:2347": " punaraparaṃ mahāmate rūtārthakuśalo bodhisattvo mahāsattvo rutamarthādanyannānyaditi samanupaśyati,",
    "K10bsu021_u:2348": " arthaṃ ca rutāt /",
    "K10bsu021_u:2349": " yadi ca punarmahāmate artho rutādanyaḥ syāt,",
    "K10bsu021_u:2350": " arutārthābhivyaktihetukaḥ syāt /",
    "K10bsu021_u:2351": " sa cārtho rutenānupraviśyate pradīpeneva dhanam /",
    "K10bsu021_u:2352": " tadyathā mahāmate kaścideva puruṣaḥ pradīpaṃ gṛhītvā dhanamavalokayet - idaṃ me dhanamevaṃvidhamasmin pradeśe iti /",
    "K10bsu021_u:2353": " evameva mahāmate vāgvikalparutapradīpena bodhisattvā mahāsattvā vāgvikalparahitāḥ svapratyātmāryagatimanupraviśanti //",
    "K10bsu021_u:2354": " punaraparaṃ mahāmate aniruddhā anutpannāḥ prakṛtiparinirvṛtāstriyānamekayānaṃ ca",
    "K10bsu021_u:2355": " pañcacittasvabhāvādiṣu yathārutārthābhiniveśaṃ pratītya abhiniveśataḥ samāropāpavādadṛṣṭipatito bhavati /",
    "K10bsu021_u:2356": " anyathā vyavasthitānanyathā prativikalpayan māyāvaicitryadarśanavikalpanavat /",
    "K10bsu021_u:2357": " tadyathā mahāmate anyathā hi māyāvaicitryaṃ draṣṭavyamanyathā pratikalpyate bālairna tvāryaiḥ //",
    "K10bsu021_u:2358": " tatredamucyate -",
    "K10bsu021_u:2359": " yathārutaṃ vikalpitvā samāropenti dharmatām /",
    "K10bsu021_u:2360": " te ca vai tatsamāropātpatanti narakālaye // Lank_3.34 //",
    "K10bsu021_u:2361": " (Vaidya 64)",
    "K10bsu021_u:2362": " na hyātmā vidyate skandhaiḥ skandhāścaiva hi nātmani /",
    "K10bsu021_u:2363": " na te yathā vikalpyante na ca te vai na santi ca // Lank_3.35 //",
    "K10bsu021_u:2364": " astitvaṃ sarvabhāvānāṃ yathā bālairvikalpyate /",
    "K10bsu021_u:2365": " yadi te bhavedyathādṛṣṭāḥ sarve syustattvadarśinaḥ // Lank_3.36 //",
    "K10bsu021_u:2366": " abhāvātsarvadharmāṇāṃ saṃkleśo nāsti śuddhitaḥ /",
    "K10bsu021_u:2367": " na te tathā yathā dṛṣṭā na ca te vai na santi ca // Lank_3.37 //",
    "K10bsu021_u:2368": " punaraparaṃ mahāmate jñānavijñānalakṣaṇaṃ te upadekṣyāmi,",
    "K10bsu021_u:2369": " yena jñānavijñānalakṣaṇena suprativibhāgaviddhena tvaṃ ca anye ca bodhisattvā mahāsattvā jñānavijñānalakṣaṇagatiṃgatāḥ kṣipramanuttarāṃ samyaksaṃbodhimabhisaṃbhotsyante",
    "K10bsu021_u:2370": " tatra mahāmate triprakāraṃ jñānaṃ laukikaṃ lokottaraṃ ca lokottaratamaṃ ca /",
    "K10bsu021_u:2371": " tatrotpannapradhvaṃsi vijñānam /",
    "K10bsu021_u:2372": " anutpannapradhvaṃsi jñānam /",
    "K10bsu021_u:2373": " punaraparaṃ mahāmate nimittānimittapatitaṃ vijñānaṃ nāstyastivaicitryalakṣaṇahetukaṃ ca /",
    "K10bsu021_u:2374": " nimittānimittavyatikrāntalakṣaṇaṃ jñānam /",
    "K10bsu021_u:2375": " punaraparaṃ mahāmate upacayalakṣaṇaṃ vijñānam /",
    "K10bsu021_u:2376": " apacayalakṣaṇaṃ jñānam /",
    "K10bsu021_u:2377": " tatra trividhaṃ jñānaṃ svasāmānyalakṣaṇāvadhārakaṃ ca utpādavyayāvadhārakaṃ ca anutpādānirodhāvadhārakaṃ ca /",
    "K10bsu021_u:2378": " tatra laukikaṃ jñānaṃ sadasatpakṣābhiniviṣṭānāṃ sarvatīrthakarabālapṛthagjanānāṃ ca /",
    "K10bsu021_u:2379": " tatra lokottaraṃ jñānaṃ sarvaśrāvakapratyekabuddhānāṃ ca svasāmānyalakṣaṇapatitāśayābhiniviṣṭānām /",
    "K10bsu021_u:2380": " tatra lokottaratamaṃ jñānaṃ buddhabodhisattvānāṃ nirābhāsadharmapravicayādanirodhānutpādadarśanātsadasatpakṣavigataṃ tathāgatabhūminairātmyādhigamātpravartate",
    "K10bsu021_u:2381": " punaraparaṃ mahāmate asaṅgalakṣaṇaṃ jñānam,",
    "K10bsu021_u:2382": " viṣayavaicitryasaṅgalakṣaṇaṃ ca vijñānam /",
    "K10bsu021_u:2383": " punaraparaṃ mahāmate trisaṅgakṣayotpādayogalakṣaṇaṃ vijñānamasaṅgasvabhāvalakṣaṇaṃ jñānam /",
    "K10bsu021_u:2384": " punaraparaṃ mahāmate aprāptilakṣaṇaṃ jñānaṃ svapratyātmāryajñānagatigocaramapraveśānirgamatvādudakacandravajjale //",
    "K10bsu021_u:2385": " tatredamucyate -",
    "K10bsu021_u:2386": " cittena cīyate karma jñānena ca vidhīyate /",
    "K10bsu021_u:2387": " prajñayā ca nirābhāsaṃ prabhāvaṃ cādhigacchati // Lank_3.38 //",
    "K10bsu021_u:2388": " cittaṃ viṣayasaṃbaddhaṃ jñānaṃ tarke pravartate /",
    "K10bsu021_u:2389": " nirābhāse viśeṣe ca prajñā vai saṃpravartate // Lank_3.39 //",
    "K10bsu021_u:2390": " cittaṃ manaśca vijñānaṃsaṃjñāvaikalpavarjitāḥ /",
    "K10bsu021_u:2391": " vikalpadharmatāṃ prāptāḥ śrāvakā na jinātmajāḥ // Lank_3.40 //",
    "K10bsu021_u:2392": " śānte kṣāntiviśeṣe vai jñānaṃ tāthāgataṃ śubham /",
    "K10bsu021_u:2393": " saṃjāyate viśeṣārthaṃ samudācāravarjitam // Lank_3.41 //",
    "K10bsu021_u:2394": " prajñā hi trividhā mahyaṃ āryā yena prabhāvitā /",
    "K10bsu021_u:2395": " lakṣaṇaṃ kalpyate yena yaśca bhāvān vṛṇoti ca // Lank_3.42 //",
    "K10bsu021_u:2396": " (Vaidya 65)",
    "K10bsu021_u:2397": " yānadvayavisaṃyuktā prajñā hyabhāvavarjitā /",
    "K10bsu021_u:2398": " sadbhāvābhiniveśena śrāvakāṇāṃ pravartate /",
    "K10bsu021_u:2399": " cittamātrāvatāreṇa prajñā tāthāgatī matā // Lank_3.43 //",
    "K10bsu021_u:2400": " punaraparaṃ mahāmate navavidhā pariṇāmavādināṃ tīrthakarāṇāṃ pariṇāmadṛṣṭirbhavati",
    "K10bsu021_u:2401": " yaduta saṃsthānapariṇāmo lakṣaṇapariṇāmo hetupariṇāmo yuktipariṇāmo dṛṣṭipariṇāma",
    "K10bsu021_u:2402": " utpādapariṇāmo bhāvapariṇāmaḥ pratyayābhivyaktipariṇāmaḥ kriyābhivyaktipariṇāmaḥ /",
    "K10bsu021_u:2403": " etā mahāmate nava pariṇāmadṛṣṭayaḥ,",
    "K10bsu021_u:2404": " yāḥ saṃdhāya sarvatīrthakarāḥ sadasatpakṣotpādapariṇāmavādino bhavanti //",
    "K10bsu021_u:2405": " tatra mahāmate saṃsthānapariṇāmo yaduta saṃsthānasyānyathābhāvadarśanāt,",
    "K10bsu021_u:2406": " suvarṇasya bhūṣaṇavikṛtivaicitryadarśanavat /",
    "K10bsu021_u:2407": " tadyathā mahāmate suvarṇaṃ kaṭakarucakasvastyādipariṇāmena pariṇāmyamānaṃ vicitrasaṃsthānapariṇataṃ dṛśyate /",
    "K10bsu021_u:2408": " na suvarṇaṃ bhāvataḥ pariṇamati /",
    "K10bsu021_u:2409": " evameva mahāmate sarvabhāvānāṃ pariṇāmaḥ kaiścittīrthakarairvikalpyate anyaiśca kāraṇataḥ /",
    "K10bsu021_u:2410": " na ca te tathā,",
    "K10bsu021_u:2411": " na cānyathā parikalpamupādāya /",
    "K10bsu021_u:2412": " evaṃ sarvapariṇāmabhedo draṣṭavyo dadhikṣīramadyaphalapākavat /",
    "K10bsu021_u:2413": " tadyathā mahāmate evaṃ dadhikṣīramadyaphalādīnāmekaikasya pariṇāmo vikalpasya pariṇāmo vikalpyate tīrthakaraiḥ,",
    "K10bsu021_u:2414": " na cātra kaścitpariṇamati sadasatoḥ svacittadṛśyabāhyabhāvābhāvāt,",
    "K10bsu021_u:2415": " evameva mahāmate bālapṛthagjanānāṃ svacittavikalpabhāvanāpravṛttirdraṣṭavyā /",
    "K10bsu021_u:2416": " nātra mahāmate kaściddharmaḥ pravartate vā nivartate vā,",
    "K10bsu021_u:2417": " māyāsvapnapravṛttarūpadarśanavat /",
    "K10bsu021_u:2418": " tadyathā mahāmate svapne pravṛttinivṛttī upalabhyete vandhyāputramṛtajanmavat //",
    "K10bsu021_u:2419": " tatredamucyate -",
    "K10bsu021_u:2420": " pariṇāmaṃ kālasaṃsthānaṃ bhūtabhāvendriyeṣu ca /",
    "K10bsu021_u:2421": " antarābhavasaṃgrāhyo ye kalpenti na te budhāḥ // Lank_3.44 //",
    "K10bsu021_u:2422": " na pratītyasamutpannaṃ lokaṃ kalpenti vai jināḥ /",
    "K10bsu021_u:2423": " kiṃ tu pratyaya evedaṃ lokaṃ gandharvasaṃnibham // Lank_3.45 //",
    "K10bsu021_u:2424": " atha khalu mahāmatirbodhisattvo mahāsattvaḥ punarapi bhagavantaṃ sarvadharmasaṃdhyarthaparimocanārthamadhyeṣate sma - deśayatu me bhagavān,",
    "K10bsu021_u:2425": " deśayatu me tathāgato 'rhan samyaksaṃbuddhaḥ sarvadharmāṇāṃ saṃdhyasaṃdhilakṣaṇam,",
    "K10bsu021_u:2426": " yena saṃdhyasaṃdhilakṣaṇena suprativibhāgābhividdhena ahaṃ ca anye ca bodhisattvā mahāsattvāḥ sarvasaṃdhyasaṃdhyupāyakuśalā yathārutārthābhiniveśasaṃdhau na prapateyuḥ /",
    "K10bsu021_u:2427": " sarvadharmāṇāṃ saṃdhyasaṃdhikauśalena vāgakṣaraprativikalpanaṃ ca vinihatya buddhyā",
    "K10bsu021_u:2428": " sarvabuddhakṣetraparṣaccāriṇo balavaśitābhijñādhāraṇīmudrāsumudritā vicitrairnirmāṇakiraṇairdaśaniṣṭhāpāde",
    "K10bsu021_u:2429": " sunibaddhabuddhayo 'nābhogacandrasūryamaṇimahābhūtacaryāgatisamāḥ sarvabhūmiṣu svavikalpalakṣaṇavinivṛttadṛṣṭayaḥ",
    "K10bsu021_u:2430": " svapnamāyādisarvadharmānudarśanādbuddhabhūmyāśrayānupraviṣṭāḥ sarvasattvadhātuṃ yathārhattvadharmadeśanayā (Vaidya 66)",
    "K10bsu021_u:2431": " ākṛṣya svapnamāyādisarvadharmasadasatpakṣavarjite bhaṅgotpādavikalparahite rutānyathāparyāyavṛttyāśrayatayā pratiṣṭhāpayeyuḥ /",
    "K10bsu021_u:2432": " bhagavānāha - sādhu sādhu mahāmate /",
    "K10bsu021_u:2433": " tena hi mahāmate śṛṇu,",
    "K10bsu021_u:2434": " sādhu ca suṣṭhu ca manasikuru /",
    "K10bsu021_u:2435": " bhāṣiṣye 'haṃ te /",
    "K10bsu021_u:2436": " sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
    "K10bsu021_u:2437": " bhagavāṃstasyaitadavocat - aparimito mahāmate sarvadharmāṇāṃ yathārutārthābhiniveśasaṃdhiḥ,",
    "K10bsu021_u:2438": " lakṣaṇābhiniveśasaṃdhiḥ,",
    "K10bsu021_u:2439": " pratyayābhiniveśasaṃdhiḥ,",
    "K10bsu021_u:2440": " bhāvābhāvābhiniveśasaṃdhiḥ,",
    "K10bsu021_u:2441": " utpādānutpādavikalpābhiniveśasaṃdhiḥ,",
    "K10bsu021_u:2442": " nirodhānirodhābhiniveśaprativikalpasaṃdhiḥ,",
    "K10bsu021_u:2443": " yānāyānābhiniveśaprativikalpasaṃdhiḥ,",
    "K10bsu021_u:2444": " saṃskṛtāsaṃskṛtaprativikalpābhiniveśasaṃdhiḥ,",
    "K10bsu021_u:2445": " bhūmyabhūmisvalakṣaṇavikalpābhiniveśasaṃdhiḥ,",
    "K10bsu021_u:2446": " svavikalpābhisamayavikalpasaṃdhiḥ,",
    "K10bsu021_u:2447": " sadasatpakṣatīrthyāśrayaprativikalpasaṃdhiḥ,",
    "K10bsu021_u:2448": " triyānaikayānābhisamayavikalpasaṃdhiḥ /",
    "K10bsu021_u:2449": " ete cānye ca mahāmate bālapṛthagjanānāṃ svavikalpasaṃdhayaḥ,",
    "K10bsu021_u:2450": " yāṃ saṃdhiṃ saṃdhāya bālapṛthagjanāḥ prativikalpayamānāḥ kauśeyakrimaya iva svavikalpadṛṣṭisaṃdhisūtreṇa",
    "K10bsu021_u:2451": " ātmānaṃ parāṃśca svavikalpadṛṣṭisaṃdhisūtrarocanatayā pariveṣṭayanti bhāvābhāvasaṃdhilakṣaṇābhiniveśābhiniviṣṭāḥ /",
    "K10bsu021_u:2452": " na cātra mahāmate kaścitsaṃdhirna saṃdhilakṣaṇaṃ viviktadarśanātsarvadharmāṇām /",
    "K10bsu021_u:2453": " vikalpasyāpravṛttatvānmahāmate bodhisattvo mahāsattvaḥ sarvadharmeṣu viviktadarśī viharati //",
    "K10bsu021_u:2454": " punaraparaṃ mahāmate bāhyabhāvābhāvasvacittadṛśyalakṣaṇāvabodhānnirābhāsacittamātrānusāritvātsadasatoḥ",
    "K10bsu021_u:2455": " sarvabhāvavikalpasaṃdhiviviktadarśanānna saṃdhirnāsaṃdhilakṣaṇaṃ sarvadharmāṇām /",
    "K10bsu021_u:2456": " nātra kaścinmahāmate badhyate na ca mucyate,",
    "K10bsu021_u:2457": " anyatra vitathapatitayā buddhyā bandhamokṣau prajñāyete /",
    "K10bsu021_u:2458": " tatkasya hetoḥ?",
    "K10bsu021_u:2459": " yaduta sadasatoḥ saṃdhyanupalabdhitvātsarvadharmāṇām //",
    "K10bsu021_u:2460": " punaraparaṃ mahāmate trayaḥ saṃdhayo bālānāṃ pṛthagjanānāṃ yaduta rāgo dveṣo mohaśca /",
    "K10bsu021_u:2461": " tṛṣṇā ca paunarbhavikī nandīrāgasahagatā yāṃ saṃdhāya gatisaṃdhayaḥ prajāyante /",
    "K10bsu021_u:2462": " tatra saṃdhisaṃdhānaṃ sattvānāṃ gatipañcakaṃ saṃdhervyucchedānmahāmate nasaṃdhirnāsaṃdhilakṣaṇaṃ prajñāyate /",
    "K10bsu021_u:2463": " punaraparaṃ mahāmate trisaṃgatipratyayakriyāyogābhiniveśāya saṃdhiḥ /",
    "K10bsu021_u:2464": " vijñānānāṃ nairantaryātpravṛttiyogenābhiniveśato bhavasaṃdhirbhavati /",
    "K10bsu021_u:2465": " trisaṃgatipratyayavyāvṛttervijñānānāṃ vimokṣatrayānudarśanātsarvasaṃdhayo na pravartante //",
    "K10bsu021_u:2466": " tatredamucyate -",
    "K10bsu021_u:2467": " abhūtaparikalpo hi saṃdhilakṣaṇamucyate /",
    "K10bsu021_u:2468": " tasya bhūtaparijñānātsaṃdhijālaṃ prasīdati // Lank_3.46 //",
    "K10bsu021_u:2469": " bhāvajñānarutagrāhātkauśeyakrimayo yathā /",
    "K10bsu021_u:2470": " badhyante svavikalpena bālāḥ saṃdhyavipaścitaḥ // Lank_3.47 //",
    "K10bsu021_u:2471": " punarapi mahāmatirāha - yatpunaretaduktaṃ bhagavatā - yena yena vikalpena ye ye bhāvā vikalpyante,",
    "K10bsu021_u:2472": " na hi sa teṣāṃ svabhāvo bhavati /",
    "K10bsu021_u:2473": " parikalpita evāsau /",
    "K10bsu021_u:2474": " tadyadi bhagavan parikalpita (Vaidya 67)",
    "K10bsu021_u:2475": " evāsau na bhāvasvabhāvalakṣaṇāvadhāraṇam,",
    "K10bsu021_u:2476": " nanu te bhagavan evaṃ bruvataḥ saṃkleśavyavadānābhāvaḥ prasajyate parikalpitasvabhāvabhāvitatvātsarvadharmāṇām /",
    "K10bsu021_u:2477": " bhagavānāha - evametanmahāmate yathā vadasi /",
    "K10bsu021_u:2478": " na mahāmate yathā bālapṛthagjanairbhāvasvabhāvo vikalpyate,",
    "K10bsu021_u:2479": " tathā bhavati /",
    "K10bsu021_u:2480": " parikalpita evāsau mahāmate,",
    "K10bsu021_u:2481": " na bhāvasvabhāvalakṣaṇāvadhāraṇam /",
    "K10bsu021_u:2482": " kiṃ tu yathā mahāmate āryairbhāvasvabhāvo 'vadhāryate āryeṇa jñānena āryeṇa darśanena āryeṇa prajñāacakṣuṣā tathā bhāvasvabhāvo bhavati //",
    "K10bsu021_u:2483": " mahāmatirāha - tadyadi bhagavan yathā āryairāryeṇa jñānena āryeṇa darśanena āryeṇa prajñācakṣuṣā na divyamāṃsacakṣuṣā bhāvasvabhāvo 'vadhāryate tathā bhavati,",
    "K10bsu021_u:2484": " na tu yathā bālapṛthagjanairvikalpyate bhāvasvabhāvaḥ,",
    "K10bsu021_u:2485": " tatkathaṃ bhagavan bālapṛthagjanānāṃ vikalpavyāvṛttirbhaviṣyati āryabhāvavastvanavabodhāt?",
    "K10bsu021_u:2486": " na ca te bhagavan viparyastāḥ nāviparyastāḥ /",
    "K10bsu021_u:2487": " tatkasya hetoḥ?",
    "K10bsu021_u:2488": " yaduta āryavastusvabhāvānavabodhātsadasatorlakṣaṇasya vṛttidarśanāt /",
    "K10bsu021_u:2489": " āryairapi bhagavan yathā vastu vikalpyate,",
    "K10bsu021_u:2490": " na tathā bhavati svalakṣaṇaviṣayāgocaratvāt /",
    "K10bsu021_u:2491": " sa teṣāmapi bhagavan bhāvasvabhāvalakṣaṇaḥ parikalpitasvabhāva eva khyāyate hetvahetuvyapadeśāt /",
    "K10bsu021_u:2492": " yaduta bhāvasvalakṣaṇadṛṣṭipatitatvādanyeṣāṃ gocaro bhavati na yathā teṣām /",
    "K10bsu021_u:2493": " ityevamanavasthā prasajyate bhagavan bhāvasvabhāvalakṣaṇānavabodhāt /",
    "K10bsu021_u:2494": " na ca bhagavan parikalpitasvabhāvahetuko bhāvasvabhāvalakṣaṇaḥ /",
    "K10bsu021_u:2495": " sa ca kathaṃ parikalpena prativikalpyamāno na tathā bhaviṣyati yathā parikalpyate?",
    "K10bsu021_u:2496": " anyadeva bhagavan prativikalpasya lakṣaṇam,",
    "K10bsu021_u:2497": " anyadeva svabhāvalakṣaṇam /",
    "K10bsu021_u:2498": " visadṛśahetuke ca bhagavan vikalpasvabhāvalakṣaṇe /",
    "K10bsu021_u:2499": " te ca parasparaṃ parikalpyamāne bālapṛthagjanairna tathā bhaviṣyataḥ /",
    "K10bsu021_u:2500": " kiṃ tu sattvānāṃ vikalpavyāvṛttyarthamidamucyate /",
    "K10bsu021_u:2501": " yathā prativikalpena vikalpyante tathā na vidyante //",
    "K10bsu021_u:2502": " kimidaṃ bhagavan sattvānāṃ tvayā nāstyastitvadṛṣṭiṃ vinivārya vastusvabhāvābhiniveśena āryajñānagocaraviṣayābhiniveśānnāstitvadṛṣṭiḥ punarnipātyate,",
    "K10bsu021_u:2503": " viviktadharmopadeśābhāvaśca kriyate āryajñānasvabhāvavastudeśanayā?",
    "K10bsu021_u:2504": " bhagavānāha - na mayā mahāmate viviktadharmopadeśābhāvaḥ kriyate,",
    "K10bsu021_u:2505": " na cāstitvadṛṣṭirnipātyate āryavastusvabhāvanirdeśena /",
    "K10bsu021_u:2506": " kiṃ tu utrāsapadavivarjanārthaṃ sattvānāṃ mahāmate mayā anādikālabhāvasvabhāvalakṣaṇābhiniviṣṭānāmāryajñānavastusvabhāvābhiniveśalakṣaṇadṛṣṭyā viviktadharmopadeśaḥ kriyate /",
    "K10bsu021_u:2507": " na mayā mahāmate bhāvasvabhāvopadeśaḥ kriyate /",
    "K10bsu021_u:2508": " kiṃ tu mahāmate svayamevādhigatayāthātathyaviviktadharmavihāriṇo bhaviṣyanti /",
    "K10bsu021_u:2509": " bhrānternirnimittadarśanāt svacittadṛśyamātramavatīrya bāhyadṛśyabhāvābhāvavinivṛttadṛṣṭayo vimokṣatrayādhigatayāthātathyaviviktadharmavihāriṇo bhaviṣyanti /",
    "K10bsu021_u:2510": " bhrānternirnimittadṛṣṭayo vimokṣatrayādhigatayāthātathyamudrāsumudritā bhāvasvabhāveṣu pratyātmādhigatayā buddhyā pratyakṣavihāriṇo bhaviṣyanti nāstyastitvavastudṛṣṭivivarjitāḥ //",
    "K10bsu021_u:2511": " punaraparaṃ mahāmate anutpannāḥ sarvadharmā iti bodhisattvena mahāsattvena pratijñā na karaṇīyā /",
    "K10bsu021_u:2512": " tatkasya hetoḥ?",
    "K10bsu021_u:2513": " pratijñāyāḥ sarvasvabhāvabhāvitvāttaddhetupravṛttilakṣaṇatvācca /",
    "K10bsu021_u:2514": " anutpannān (Vaidya 68)",
    "K10bsu021_u:2515": " sarvadharmān pratijñāya pratibruvan mahāmate bodhisattvo mahāsattvaḥ pratijñāyā hīyate /",
    "K10bsu021_u:2516": " yā pratijñā - anutpannāḥ sarvadharmā iti,",
    "K10bsu021_u:2517": " sāsya pratijñā hīyate,",
    "K10bsu021_u:2518": " pratijñāyāstadapekṣotpattitvāt /",
    "K10bsu021_u:2519": " atha sāpi pratijñā anutpannā sarvadharmābhyantarādanutpannalakṣaṇānutpattitvātpratijñāyāḥ,",
    "K10bsu021_u:2520": " anutpannāḥ sarvadharmā iti sa vādaḥ prahīyate /",
    "K10bsu021_u:2521": " pratijñāvayavakāraṇena sadasato 'nutpattiḥ pratijñāyāḥ /",
    "K10bsu021_u:2522": " sā hi mahāmate pratijñā sarvabhāvābhyantarā sadasatoranutpattilakṣaṇāt /",
    "K10bsu021_u:2523": " yadi mahāmate tayā pratijñayā anutpannayā anutpannāḥ sarvabhāvā iti pratijñāṃ kurvanti,",
    "K10bsu021_u:2524": " evamapi pratijñāhāniḥ prasajyate /",
    "K10bsu021_u:2525": " pratijñāyāḥ sadasatoranutpattibhāvalakṣaṇatvātpratijñā na karaṇīyā /",
    "K10bsu021_u:2526": " anutpannasvabhāvalakṣaṇā hi mahāmate teṣāṃ pratijñā bhavati /",
    "K10bsu021_u:2527": " ataste mahāmate pratijñā na karaṇīyā /",
    "K10bsu021_u:2528": " bahudoṣaduṣṭatvādavayavānāṃ parasparahetuvilakṣaṇakṛtakatvācca avayavānāṃ pratijñā na karaṇīyā - yaduta anutpannāḥ sarvadharmāḥ /",
    "K10bsu021_u:2529": " evaṃ śūnyā asvabhāvāḥ sarvadharmā iti mahāmate bodhisattvena mahāsattvena pratijñā na karaṇīyā /",
    "K10bsu021_u:2530": " kiṃ tu mahāmate bodhisattvena mahāsattvena māyāsvapnavatsarvabhāvopadeśaḥ karaṇīyo dṛśyādṛśyalakṣaṇatvāt /",
    "K10bsu021_u:2531": " dṛṣṭibuddhimohanatvācca sarvadharmāṇāṃ māyāsvapnavadbhāvopadeśaḥ karaṇīyo 'nyatra bālānāmutrāsapadavivarjanatayā /",
    "K10bsu021_u:2532": " bālāḥ pṛthagjanā hi mahāmate /",
    "K10bsu021_u:2533": " nāstyastitvadṛṣṭipatitānāṃ teṣāmutrāsaḥ syānmā iti /",
    "K10bsu021_u:2534": " utrāsyamānā mahāmate dūrībhavanti mahāyānāt //",
    "K10bsu021_u:2535": " tatredamucyate -",
    "K10bsu021_u:2536": " na svabhāvo na vijñaptirna vastu na ca ālayaḥ /",
    "K10bsu021_u:2537": " bālairvikalpitā hyete śavabhūtaiḥ kutārkikaiḥ // Lank_3.48 //",
    "K10bsu021_u:2538": " anutpannāḥ sarvadharmāḥ sarvatīrthyaprasiddhaye /",
    "K10bsu021_u:2539": " na hi kasyacidutpannā bhāvā vai pratyayānvitāḥ // Lank_3.49 //",
    "K10bsu021_u:2540": " anutpannāḥ sarvadharmāḥ prajñayā na vikalpayet /",
    "K10bsu021_u:2541": " taddhetumattvāttatsiddherbuddhisteṣāṃ prahīyate // Lank_3.50 //",
    "K10bsu021_u:2542": " keśoṇḍukaṃ yathā mithyā gṛhyate taimirairjanaiḥ /",
    "K10bsu021_u:2543": " tathā bhāvavikalpo 'yaṃ mithyā bālairvikalpyate // Lank_3.51 //",
    "K10bsu021_u:2544": " prajñaptimātrātribhavaṃ nāsti vastusvabhāvataḥ /",
    "K10bsu021_u:2545": " prajñaptivastubhāvena kalpayiṣyanti tārkikāḥ // Lank_3.52 //",
    "K10bsu021_u:2546": " nimittaṃ vastu vijñaptiṃ manovispanditaṃ ca tat /",
    "K10bsu021_u:2547": " atikramya tu putrā me nirvikalpāścaranti te // Lank_3.53 //",
    "K10bsu021_u:2548": " ajale ca jalagrāho mṛgatṛṣṇā yathā nabhe /",
    "K10bsu021_u:2549": " dṛśyaṃ tathā hi bālānāmāryāṇāṃ ca viśeṣataḥ // Lank_3.54 //",
    "K10bsu021_u:2550": " āryāṇāṃ darśanaṃ śuddhaṃ vimokṣatrayasaṃbhavam /",
    "K10bsu021_u:2551": " utpādabhaṅganirmuktaṃ nirābhāsapracāriṇām // Lank_3.55 //",
    "K10bsu021_u:2552": " (Vaidya 69)",
    "K10bsu021_u:2553": " nirābhāso hi bhāvānāmabhāve nāsti yoginām /",
    "K10bsu021_u:2554": " bhāvābhāvasamatvena āryāṇāṃ jāyate phalam /",
    "K10bsu021_u:2555": " kathaṃ hyabhāvo bhāvānāṃ kurute samatāṃ katham // Lank_3.56 //",
    "K10bsu021_u:2556": " yadā cittaṃ na jānāti bāhyamādhyātmikaṃ calam /",
    "K10bsu021_u:2557": " tadā tu kurute nāśaṃ samatācittadarśanam // Lank_3.57 //",
    "K10bsu021_u:2558": " punarapi mahāmatirāha - yatpunaridamuktaṃ bhagavatā - yadā tvālambyamarthaṃ nopalabhate jñānaṃ tadā vijñaptimātravyavasthānaṃ bhavati /",
    "K10bsu021_u:2559": " vijñaptergrāhyābhāvādgrāhakasyāpyagrahaṇaṃ bhavati /",
    "K10bsu021_u:2560": " tadagrahaṇānna pravartate jñānaṃ vikalpasaṃśabditam /",
    "K10bsu021_u:2561": " tatkiṃ punarbhagavan bhāvānāṃ svasāmānyalakṣaṇānanyavaicitryānavabodhānnopalabhate jñānam?",
    "K10bsu021_u:2562": " atha svasāmānyalakṣaṇavaicitryabhāvasvabhāvābhibhavānnopalabhate jñānam /",
    "K10bsu021_u:2563": " atha kuḍyakaṭavapraprākārabhūjalapavanāgnivyavahitātidūrasāmīpyānnopalabhate jñānaṃ jñeyam /",
    "K10bsu021_u:2564": " atha bālāndhavṛddhayogādindriyāṇāṃ jñeyārthaṃ nopalabhate jñānam /",
    "K10bsu021_u:2565": " tadyadi bhagavan svasāmānyalakṣaṇānanyavaicitryānavabodhānnopalabhate jñānam,",
    "K10bsu021_u:2566": " na tarhi bhagavan jñānaṃ vaktavyam /",
    "K10bsu021_u:2567": " ajñānametadbhagavan yadvidyamānamarthaṃ nopalabhate /",
    "K10bsu021_u:2568": " atha svasāmānyalakṣaṇavaicitryabhāvasvabhāvābhibhavānnopalabhate jñānam,",
    "K10bsu021_u:2569": " tadajñānameva bhagavan na jñānam /",
    "K10bsu021_u:2570": " jñeye sati bhagavan jñānaṃ pravartate nābhāvāt /",
    "K10bsu021_u:2571": " tadyogācca jñeyasya jñānamityucyate /",
    "K10bsu021_u:2572": " atha kuḍyakaṭavapraprākārabhūjalapavanāgnivyavahitātidūrasāmīpyānnopalabhate bālavṛddhāndhayogavadvaikalyādindriyāṇāṃ jñānaṃ nopalabhate /",
    "K10bsu021_u:2573": " tadyadevaṃ nopalabhate,",
    "K10bsu021_u:2574": " na tadbhagavan jñānam /",
    "K10bsu021_u:2575": " ajñānameva tadvidyamānamarthaṃ buddhivaikalyāt //",
    "K10bsu021_u:2576": " bhagavānāha - na hi tanmahāmate evamajñānaṃ bhavati /",
    "K10bsu021_u:2577": " jñānameva tanmahāmate, nājñānam /",
    "K10bsu021_u:2578": " na caitatsaṃdhāyoktaṃ mayā - yadā tvālambyamarthaṃ nopalabhate jñānaṃ tadā vijñaptimātravyavasthānaṃ bhavatīti /",
    "K10bsu021_u:2579": " kiṃ tu svacittadṛśyamātrāvabodhātsadasatorbāhyabhāvābhāvājjñānamapyarthaṃ nopalabhate /",
    "K10bsu021_u:2580": " tadanupalambhājjñānajñeyayorapravṛttiḥ /",
    "K10bsu021_u:2581": " vimokṣatrayānugamājjñānasyāpyanupalabdhiḥ /",
    "K10bsu021_u:2582": " na ca tārkikā anādikālabhāvābhāvaprapañcavāsitamataya evaṃ prajānanti /",
    "K10bsu021_u:2583": " te cāprajānanto bāhyadravyasaṃsthānalakṣaṇabhāvābhāvaṃ kṛtvā vikalpasyāpravṛttiṃ cittamātratāṃ nirdekṣyanti /",
    "K10bsu021_u:2584": " ātmātmīyalakṣaṇagrāhābhiniveśābhiniviṣṭāḥ svacittadṛśyamātrānavabodhājjñānaṃ jñeyaṃ prativikalpayanti /",
    "K10bsu021_u:2585": " te ca jñānajñeyaprativikalpanayā bāhyabhāvābhāvapravicayānupalabdherucchedadṛṣṭimāśrayante //",
    "K10bsu021_u:2586": " tatredamucyate -",
    "K10bsu021_u:2587": " vidyamānaṃ hi ālambyaṃ yadi jñānaṃ na paśyati /",
    "K10bsu021_u:2588": " ajñānaṃ taddhi na jñānaṃ tārkikāṇāmayaṃ nayaḥ // Lank_3.58 //",
    "K10bsu021_u:2589": " ananyalakṣaṇābhāvājjñānaṃ yadi na paśyati /",
    "K10bsu021_u:2590": " vyavadhānadūrasāmīpyaṃ mithyājñānaṃ taducyate // Lank_3.59 //",
    "K10bsu021_u:2591": " (Vaidya 70)",
    "K10bsu021_u:2592": " bālavṛddhāndhayogācca jñānaṃ yadi na jāyate /",
    "K10bsu021_u:2593": " vidyamānaṃ hi tajjñeyaṃ mithyājñānaṃ taducyate // Lank_3.60 //",
    "K10bsu021_u:2594": " punaraparaṃ mahāmate bālapṛthagjanā anādikālaprapañcadauṣṭhulyasvaprativikalpanā",
    "K10bsu021_u:2595": " nāṭake nṛtyantaḥ svasiddhāntanayadeśanāyāmakuśalāḥ svacittadṛśyabāhyabhāvalakṣaṇābhiniviṣṭā",
    "K10bsu021_u:2596": " upāyadeśanāpāṭhamabhiniviśante,",
    "K10bsu021_u:2597": " na svasiddhāntanayaṃ cātuṣkoṭikanayaviśuddhaṃ prativibhāvayanti /",
    "K10bsu021_u:2598": " mahāmatirāha - evametadbhagavan yathā vadasi /",
    "K10bsu021_u:2599": " deśayatu me bhagavān deśanāsiddhāntanayalakṣaṇaṃ yena ahaṃ ca anye ca bodhisattvā",
    "K10bsu021_u:2600": " mahāsattvā anāgate 'dhvani deśanāsiddhāntanayakuśalā na vipralabhyeran kutārkikaistīrthakaraśrāvakapratyekabuddhayānikaiḥ /",
    "K10bsu021_u:2601": " bhagavānāha - yena hi mahāmate śṛṇu,",
    "K10bsu021_u:2602": " sādhu ca suṣṭhu ca manasikuru /",
    "K10bsu021_u:2603": " bhāṣiṣye 'haṃ te /",
    "K10bsu021_u:2604": " sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
    "K10bsu021_u:2605": " bhagavāṃstasyaitadavocat - dviprakāro mahāmate atītānāgatapratyutpannānāṃ tathāgatānāmarhatāṃ samyaksaṃbuddhānāṃ dharmanayo yaduta deśanānayaśca siddhāntapratyavasthānanayaśca /",
    "K10bsu021_u:2606": " tatra deśanāpāṭhanayo mahāmate yaduta vicitrasaṃbhārasūtropadeśaḥ /",
    "K10bsu021_u:2607": " yathācittādhimuktikatayā deśayanti sattvebhyaḥ /",
    "K10bsu021_u:2608": " tatra siddhāntanayaḥ punarmahāmate katamaḥ?",
    "K10bsu021_u:2609": " yena yoginaḥ svacittadṛśyavikalpavyāvṛttiṃ kurvanti yaduta ekatvānyatvobhayatvānubhayatvapakṣāpatanatācittamanomanovijñānātītaṃ",
    "K10bsu021_u:2610": " svapratyātmāryagatigocaraṃ hetuyuktidṛṣṭilakṣaṇavinivṛttamanālīḍhaṃ sarvakutārkikaistīrthakaraśrāvakapratyekabuddhayānikairnāstyastitvāntadvayapatitaiḥ,",
    "K10bsu021_u:2611": " tamahaṃ siddhānta iti vadāmi /",
    "K10bsu021_u:2612": " etanmahāmate siddhāntanayadeśanālakṣaṇaṃ yatra tvayā ca anyaiśca bodhisattvairmahāsattvairyogaḥ karaṇīyaḥ //",
    "K10bsu021_u:2613": " tatredamucyate -",
    "K10bsu021_u:2614": " nayo hi dvividho mahyaṃ siddhānto deśanā ca vai /",
    "K10bsu021_u:2615": " deśemi yā bālānāṃ siddhāntaṃ yogināmaham // Lank_3.61 //",
    "K10bsu021_u:2616": " atha khalu mahāmatirbodhisattvo mahāsattvaḥ punarapi bhagavantametadavocat - uktametadbhagavaṃstathāgatenārhatā",
    "K10bsu021_u:2617": " samyaksaṃbuddhena ekasmin kāle ekasmin samaye yathā lokāyatiko vicitramantrapratibhāno",
    "K10bsu021_u:2618": " na sevitavyo na bhaktavyo na paryupāsitavyaḥ,",
    "K10bsu021_u:2619": " yaṃ ca sevamānasya lokāmiṣasaṃgraho bhavati na dharmasaṃgraha iti /",
    "K10bsu021_u:2620": " kiṃ kāraṇaṃ punarbhagavatedamuktaṃ lokāyatiko vicitramantrapratibhānaḥ,",
    "K10bsu021_u:2621": " yaṃ ca sevamānasya lokāmiṣasaṃgraho bhavati na dharmasaṃgrahaḥ?",
    "K10bsu021_u:2622": " bhagavānāha - vicitramantrapratibhāno mahāmate lokāyatiko vicitrairhetupadavyañjanairbālān vyāmohayati na yuktiyuktaṃ nārthopasaṃhitam /",
    "K10bsu021_u:2623": " atha yāvadeva yatkiṃcidbālapralāpaṃ deśayati /",
    "K10bsu021_u:2624": " etena mahāmate kāraṇena lokāyatiko vicitramantrapratibhāna ityucyate /",
    "K10bsu021_u:2625": " akṣaravaicitryasauṣṭhavena bālānākarṣati,",
    "K10bsu021_u:2626": " na tattvanayapraveśena praviśati /",
    "K10bsu021_u:2627": " svayaṃ sarvadharmānavabodhādantadvayapatitayā dṛṣṭyā bālān vyāmohayati,",
    "K10bsu021_u:2628": " svātmānaṃ ca kṣiṇoti /",
    "K10bsu021_u:2629": " gatisaṃdhyapramuktatvātsvacittadṛśyamātrānavabodhādbāhyabhāvasvabhāvābhiniveśādvikalpasya vyāvṛttirna bhavati /",
    "K10bsu021_u:2630": " ata etasmātkāraṇānmahāmate lokāyatiko (Vaidya 71)",
    "K10bsu021_u:2631": " vicitramantrapratibhāno 'parimukta eva jātijarāvyādhimaraṇaśokaparidevaduḥkhadaurmanasyopāyāsādibhyo vicitraiḥ padavyañjanairhetudṛṣṭāntopasaṃhārairbālān vyāmohayati //",
    "K10bsu021_u:2632": " indro 'pi mahāmate anekaśāstravidagdhabuddhiḥ svaśabdaśāstrapraṇetā /",
    "K10bsu021_u:2633": " tacchiṣyeṇa nāgaveśarūpadhāriṇā svarge indasabhāyāṃ pratijñāṃ kṛtvā tava vā sahasrāro ratho bhajyatāṃ mama vā ekaikanāgabhāvasya phaṇācchedo bhavatviti /",
    "K10bsu021_u:2634": " sahadharmeṇa ca nāgaveśadhāriṇā lokāyatikaśiṣyeṇa devānāmindraṃ vijitya sahasrāraṃ rathaṃ bhaṅktvā punarapīmaṃ lokamāgataḥ /",
    "K10bsu021_u:2635": " evamidaṃ mahāmate lokāyatikavicitrahetudṛṣṭāntopanibaddhaṃ yena tiryañco 'pyadhītya devāsuralokaṃ vicitrapadavyañjanairvyāmohayati /",
    "K10bsu021_u:2636": " āyavyayadṛṣṭābhiniveśenābhiniveśayati kimaṅga punarmānuṣān /",
    "K10bsu021_u:2637": " ata etasmātkāraṇānmahāmate lokāyatikaḥ parivarjitavyo duḥkhajanmahetuvāhakatvāt,",
    "K10bsu021_u:2638": " na sevitavyo na bhajitavyo na paryupāsitavyaḥ /",
    "K10bsu021_u:2639": " śarīrabuddhiviṣayopalabdhimātraṃ hi mahāmate lokāyatikairdeśyate vicitraiḥ padavyañjanaiḥ /",
    "K10bsu021_u:2640": " śatasahasraṃ mahāmate lokāyatam /",
    "K10bsu021_u:2641": " kiṃ tu paścime loke paścimāyāṃ pañcāśatyāṃ bhinnasaṃhitaṃ bhaviṣyati kutarkahetudṛṣṭipraṇītatvāt /",
    "K10bsu021_u:2642": " bhinnasaṃhitaṃ bhaviṣyatyaśiṣyaparigrahāt /",
    "K10bsu021_u:2643": " evadeva mahāmate lokāyataṃ bhinnasaṃhitaṃ vicitrahetūpanibaddhaṃ tīrthakarairdeśyate svakāraṇābhiniveśābhiniviṣṭaiḥ,",
    "K10bsu021_u:2644": " na svanayaḥ /",
    "K10bsu021_u:2645": " na ca mahāmate kasyacittīrthakarasya svaśāstranayaḥ /",
    "K10bsu021_u:2646": " anyatra lokāyatameva anekairākāraiḥ kāraṇamukhaśatasahasrairdeśayanti /",
    "K10bsu021_u:2647": " na svanayaṃ ca na prajānanti mohohāllokāyatamidamiti //",
    "K10bsu021_u:2648": " mahāmatirāha - yadi bhagavan sarvatīrthakarā lokāyatameva vicitraiḥ padavyañjanairdṛṣṭāntopasaṃhārairdeśayanti,",
    "K10bsu021_u:2649": " na svanayaṃ svakāraṇābhiniveśābhiniviṣṭāḥ,",
    "K10bsu021_u:2650": " atha kiṃ bhagavānapi lokāyatameva deśayati āgatāgatānāṃ nānādeśasaṃnipatitānāṃ devāsuramanuṣyāṇāṃ vicitraiḥ padavyañjanaiḥ,",
    "K10bsu021_u:2651": " na svamataṃ sarvatīrthyamatopadeśābhyantaratvāt?",
    "K10bsu021_u:2652": " bhagavānāha - nāhaṃ mahāmate lokāyataṃ deśayāmi na cāyavyayam /",
    "K10bsu021_u:2653": " kiṃ tu mahāmate anāyavyayaṃ deśayāmi /",
    "K10bsu021_u:2654": " tatra āyo nāma mahāmate utpādarāśiḥ samūhāgamādutpadyate /",
    "K10bsu021_u:2655": " tatra vyayo nāma mahāmate vināśaḥ /",
    "K10bsu021_u:2656": " anāyavyaya ityanutpādasyaitadadhivacanam /",
    "K10bsu021_u:2657": " nāhaṃ mahāmate sarvatīrthakaravikalpābhyantaraṃ deśayāmi /",
    "K10bsu021_u:2658": " tatkasya hetoḥ?",
    "K10bsu021_u:2659": " yaduta bāhyabhāvābhāvādanabhiniveśātsvacittadṛśyamātrāvasthānāddidhāvṛttino 'pravṛttervikalpasya /",
    "K10bsu021_u:2660": " nimittagocarābhāvātsvacittadṛśyamātrāvabodhanātsvacittadṛśyavikalpo na pravartate /",
    "K10bsu021_u:2661": " apravṛttivikalpasyānimittaśūnyatāpraṇihitavimokṣatrayāvatārānmukta ityucyate //",
    "K10bsu021_u:2662": " abhijānāmyahaṃ mahāmate anyatarasmin pṛthivīpradeśe viharāmi /",
    "K10bsu021_u:2663": " atha yenāhaṃ tena lokāyatiko brāhmaṇa upasaṃkrāntaḥ /",
    "K10bsu021_u:2664": " upasaṃkramya akṛtāvakāśa eva māmevamāha - sarvaṃ bho gautama kṛtakam /",
    "K10bsu021_u:2665": " tasyāhaṃ mahāmate evamāha - sarvaṃ bho brāhmaṇa yadi kṛtakam,",
    "K10bsu021_u:2666": " idaṃ prathamaṃ lokāyatam /",
    "K10bsu021_u:2667": " sarvaṃ bho gautama akṛtakam /",
    "K10bsu021_u:2668": " yadi brāhmaṇa sarvamakṛtakam ,",
    "K10bsu021_u:2669": " idaṃ dvitīyaṃ lokāyatam /",
    "K10bsu021_u:2670": " evaṃ sarvamanityaṃ sarvaṃ nityaṃ sarvamutpādyaṃ sarvamanutpādyam /",
    "K10bsu021_u:2671": " idaṃ brāhmaṇa ṣaṣṭhaṃ (Vaidya 72) lokāyatam /",
    "K10bsu021_u:2672": " punarapi mahāmate māmevamāha brāhmaṇo lokāyatikaḥ - sarvaṃ bho gautama ekatvaṃ sarvamanyatvaṃ sarvamubhayatvaṃ sarvamanubhayatvaṃ sarvaṃ kāraṇādhīnaṃ vicitrahetūipapattidarśanāt /",
    "K10bsu021_u:2673": " idamapi brāhmaṇa ekādaśaṃ lokāyatam /",
    "K10bsu021_u:2674": " punarapi bho gautama sarvamavyākṛtaṃ sarvaṃ vyākṛtam,",
    "K10bsu021_u:2675": " astyātmā nāstyātmā,",
    "K10bsu021_u:2676": " astyayaṃ loko nāstyayaṃ lokaḥ,",
    "K10bsu021_u:2677": " asti paro loko nāsti paro lokaḥ,",
    "K10bsu021_u:2678": " nāstyasti ca paro lokaḥ,",
    "K10bsu021_u:2679": " asti mokṣo nāsti mokṣaḥ,",
    "K10bsu021_u:2680": " sarvaṃ kṣaṇikaṃ sarvamakṣaṇikam,",
    "K10bsu021_u:2681": " ākāśamapratisaṃkhyānirodho nirvāṇaṃ bho gautama kṛtakamakṛtakam,",
    "K10bsu021_u:2682": " astyantarābhavo nāstyantarābhava iti /",
    "K10bsu021_u:2683": " tasyaitaduktaṃ mahāmate mahā - yadi bho brāhmaṇa evam,",
    "K10bsu021_u:2684": " idamapi brāhmaṇa lokāyatameva bhavatīti, na madīyam /",
    "K10bsu021_u:2685": " tvadīyametadbrāhmaṇa lokāyatam /",
    "K10bsu021_u:2686": " ahaṃ bho brāhmaṇa anādikālaprapañcavikalpavāsanādauṣṭhulyahetukaṃ tribhavaṃ varṇayāmi /",
    "K10bsu021_u:2687": " svacittadṛśyamātrānavabodhādbrāhmaṇa vikalpaḥ pravartate na bāhyabhāvopalambhāt /",
    "K10bsu021_u:2688": " yathā tīrthakarāṇāmātmendriyārthasaṃnikarṣātrayāṇāṃ na tathā mama /",
    "K10bsu021_u:2689": " ahaṃ bhe brāhmaṇa na hetuvādī nāhetuvādī anyatra vikalpameva grāhyagrāhakabhāvena prajñāpya pratītyasamutpādaṃ deśayāmi /",
    "K10bsu021_u:2690": " na ca tvādṛśā anye vā budhyante ātmagrāhapatitayā saṃtatyā /",
    "K10bsu021_u:2691": " nirvāṇākāśanirodhānāṃ mahāmate tattvameva nopalabhyate saṃkhyāyām,",
    "K10bsu021_u:2692": " kutaḥ punaḥ kṛtakatvam //",
    "K10bsu021_u:2693": " punarapi mahāmate lokāyatiko brāhmaṇa evamāha - ajñānatṛṣṇākarmahetukamidaṃ bho gautama tribhavam,",
    "K10bsu021_u:2694": " athāhetukam?",
    "K10bsu021_u:2695": " dvayamapyetadbrāhmaṇa lokāyatam /",
    "K10bsu021_u:2696": " svasāmānyalakṣaṇapatitā bho gautama sarvabhāvāḥ /",
    "K10bsu021_u:2697": " idamapi brāhmaṇa lokāyatameva bhavati /",
    "K10bsu021_u:2698": " yāvadbrāhmaṇa manovispanditaṃ bāhyārthābhiniveśavikalpasya tāvallokāyatam //",
    "K10bsu021_u:2699": " punaraparaṃ mahāmate lokāyatiko brāhmaṇo māmetadavocat - asti bho gautama kiṃcidyanna lokāyatam?",
    "K10bsu021_u:2700": " madīyameva bho gautama sarvatīrthakaraiḥ prasiddhaṃ vicitraiḥ padavyañjanairhetudṛṣṭāntopasaṃhārairdeśyate /",
    "K10bsu021_u:2701": " asti bho brāhmaṇa yanna tvadīyaṃ na ca na prasiddhaṃ deśyate na ca na vicitraiḥ padavyañjanairna ca nārthopasaṃhitameva /",
    "K10bsu021_u:2702": " kiṃ tadalokāyataṃ yanna prasiddhaṃ deśyate ca?",
    "K10bsu021_u:2703": " asti ca bho brāhmaṇa alokāyataṃ yatra sarvatīrthakarāṇāṃ tava ca buddhirna gāhate bāhyabhāvādasadbhūtavikalpaprapañcābhiniviṣṭānām /",
    "K10bsu021_u:2704": " yaduta vikalpasyāpravṛttiḥ sadasataḥ svacittadṛśyamātrāvabodhādvikalpo na pravartate /",
    "K10bsu021_u:2705": " bāhyaviṣayagrahaṇābhāvādvikalpaḥ svasthāne 'vatiṣṭhate dṛśyate /",
    "K10bsu021_u:2706": " tenedamalokāyataṃ madīyaṃ na ca tvadīyam /",
    "K10bsu021_u:2707": " svasthāne 'vatiṣṭhata iti na pravartata ityarthaḥ /",
    "K10bsu021_u:2708": " anutpattivikalpasyāpravṛttirityucyate /",
    "K10bsu021_u:2709": " evamidaṃ bho brāhmaṇa yanna lokāyatam /",
    "K10bsu021_u:2710": " saṃkṣepato brāhmaṇa yatra vijñānasyāgatirgatiścyutirupapattiḥ prārthanābhiniveśābhiṣvaṅgo",
    "K10bsu021_u:2711": " darśanaṃ dṛṣṭiḥ sthānaṃ parāmṛṣṭirvicitralakṣaṇābhiniveśaḥ saṃgatiḥ sattvānāṃ tṛṣṇāyāḥ",
    "K10bsu021_u:2712": " kāraṇābhiniveśaśca /",
    "K10bsu021_u:2713": " etadbho brāhmaṇa tvadīyaṃ lokāyataṃ na madīyam /",
    "K10bsu021_u:2714": " evamahaṃ mahāmate pṛṣṭo lokāyatikena brāhmaṇenāgatya /",
    "K10bsu021_u:2715": " sa ca mayaivaṃ visarjitastūṣṇībhāvena prakrāntaḥ //",
    "K10bsu021_u:2716": " (Vaidya 73)",
    "K10bsu021_u:2717": " atha khalu kṛṣṇapakṣiko nāgarājo brāhmaṇarūpeṇāgatya bhagavantametadavocat - tena hi gautama paraloka eva na saṃvidyate /",
    "K10bsu021_u:2718": " tena hi māṇava kutastvamāgataḥ?",
    "K10bsu021_u:2719": " ihāhaṃ gautama śvetadvīpādāgataḥ /",
    "K10bsu021_u:2720": " sa eva brāhmaṇa paro lokaḥ /",
    "K10bsu021_u:2721": " atha māṇavo niṣpratibhāno nigṛhīto 'ntarhito 'pṛṣṭvaiva māṃ svanayapratyavasthānakathāṃ",
    "K10bsu021_u:2722": " cintayan śākyaputro mannayabahirdhā varāko 'pravṛttilakṣaṇahetuvādī svavikalpadṛśyalakṣaṇāvabodhādvikalpasyāpravṛttiṃ varṇayati /",
    "K10bsu021_u:2723": " tvaṃ caitarhi mahāmate māṃ pṛcchasi - kiṃ kāraṇaṃ lokāyatikavicitramantrapratibhānaṃ sevyamānasyāmiṣasaṃgraho bhavati na dharmasaṃgraha iti",
    "K10bsu021_u:2724": " mahāmatirāha - atha dharmāmiṣamiti bhagavan kaḥ padārthaḥ?",
    "K10bsu021_u:2725": " bhagavānāha - sādhu sādhu mahāmate /",
    "K10bsu021_u:2726": " padārthadvayaṃ prati mīmāṃsā pravṛttā anāgatāṃ janatāṃ samālokya /",
    "K10bsu021_u:2727": " tena hi mahāmate śṛṇu,",
    "K10bsu021_u:2728": " sādhu ca suṣṭhu ca manasi kuru /",
    "K10bsu021_u:2729": " bhāṣiṣye 'haṃ te /",
    "K10bsu021_u:2730": " sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt //",
    "K10bsu021_u:2731": " bhagavāṃstasyaitadavocat - tatra āmiṣaṃ mahāmate katamat?",
    "K10bsu021_u:2732": " yaduta āmiṣamāmṛśamākarṣaṇaṃ nirmṛṣaṃ parāmṛṣṭiḥ svādo bāhyaviṣayābhiniveśo 'ntadvayapraveśaḥ /",
    "K10bsu021_u:2733": " kudṛṣṭyā punaḥ skandhaprādurbhāvo jātijarāvyādhimaraṇaśokaparidevaduḥkhadaurmanasyopāyāsapravṛttistṛṣṇāyāḥ paunarbhavikyā ādiṃ kṛtvā /",
    "K10bsu021_u:2734": " āmiṣamidamityucyate mayā ca anyaiśca buddhairbhagavadbhiḥ /",
    "K10bsu021_u:2735": " eṣa mahāmate āmiṣasaṃgraho na dharmasaṃgraho yaṃ lokāyatikaṃ sevamāno labhate lokāyatam //",
    "K10bsu021_u:2736": " tatra mahāmate dharmasaṃgrahaḥ katamaḥ?",
    "K10bsu021_u:2737": " yaduta svacittadharmanairātmyadvayāva - bodhāddharmapudgalanairātmyalakṣaṇadarśanādvikalpasyāpravṛttiḥ,",
    "K10bsu021_u:2738": " bhūmyuttaroparijñānāccittamanomanovijñānavyāvṛttiḥ,",
    "K10bsu021_u:2739": " sarvabuddhajñānābhiṣekagatiḥ anadhiṣṭhāpadaparigrahaḥ sarvadharmānābhogavaśavartitā dharma ityucyate,",
    "K10bsu021_u:2740": " sarvadṛṣṭiprapañcavikalpabhāvāntadvayāpatanatayā /",
    "K10bsu021_u:2741": " prāyeṇa hi mahāmate tīrthakaravādo bālānantadvaye pātayati na tu viduṣām,",
    "K10bsu021_u:2742": " yaduta ucchede ca śāśvate ca /",
    "K10bsu021_u:2743": " ahetuvādaparigrahācchāśvatadṛṣṭirbhavati,",
    "K10bsu021_u:2744": " kāraṇavināśahetvabhāvāducchedadṛṣṭirbhavati /",
    "K10bsu021_u:2745": " kiṃ tu utpādasthitibhaṅgadarśanāddharma ityevaṃ vadāmi /",
    "K10bsu021_u:2746": " eṣa mahāmate dharmāmiṣanirṇayaḥ,",
    "K10bsu021_u:2747": " yatra tvayā anyaiśca bodhisattvairmahāsattvaiḥ śikṣitavyam //",
    "K10bsu021_u:2748": " tatredamucyate -",
    "K10bsu021_u:2749": " saṃgrahaiśca dametsattvān śīlena ca vaśīkaret /",
    "K10bsu021_u:2750": " prajñayā nāśayeddṛṣṭiṃ vimokṣaiśca vivardhayet // Lank_3.62 //",
    "K10bsu021_u:2751": " lokāyatamidaṃ sarvaṃ yattīrthyairdeśyate mṛṣā /",
    "K10bsu021_u:2752": " kāryakāraṇasaddṛṣṭyā svasiddhānto na vidyate // Lank_3.63 //",
    "K10bsu021_u:2753": " ahamekaḥ svasiddhāntaṃ kāryakāraṇavarjitam /",
    "K10bsu021_u:2754": " deśemi śiṣyavargasya lokāyatavivarjitam // Lank_3.64 //",
    "K10bsu021_u:2755": " cittamātraṃ na dṛśyo 'sti dvidhā cittaṃ hi dṛśyate /",
    "K10bsu021_u:2756": " grāhyagrāhakabhāvena śāśvatocchedavarjitam // Lank_3.65 //",
    "K10bsu021_u:2757": " (Vaidya 74)",
    "K10bsu021_u:2758": " yāvatpravartate cittaṃ tāvallokāyataṃ bhavet /",
    "K10bsu021_u:2759": " apravṛttirvikalpasya svacittaṃ paśyate jagat // Lank_3.66 //",
    "K10bsu021_u:2760": " āyaṃ kāryārthanirvṛttiṃ vyayaṃ kāryasya darśanam /",
    "K10bsu021_u:2761": " āyavyayaparijñānādvikalpo na pravartate // Lank_3.67 //",
    "K10bsu021_u:2762": " nityamanityaṃ kṛtakamakṛtakaṃ parāparam /",
    "K10bsu021_u:2763": " evamādyāni sarvāṇi lokāyatanayaṃ bhavet // Lank_3.68 //",
    "K10bsu021_u:2764": " atha khalu mahāmatirbodhisattvo mahāsattvaḥ punarapi bhagavantametadavocat - nirvāṇaṃ nirvāṇamiti bhagavannucyate /",
    "K10bsu021_u:2765": " kasyaitadadhivacanaṃ yaduta nirvāṇamiti yatsarvatīrthakarairvikalpyate?",
    "K10bsu021_u:2766": " bhagavānāha - tena hi mahāmate śṛṇu,",
    "K10bsu021_u:2767": " sādhu va suṣṭhu ca manasikuru /",
    "K10bsu021_u:2768": " bhāṣiṣye 'haṃ te /",
    "K10bsu021_u:2769": " yathā tīrthakarā nirvāṇaṃ vikalpayanti,",
    "K10bsu021_u:2770": " na ca bhavati teṣāṃ vikalpānurupaṃ nirvāṇam /",
    "K10bsu021_u:2771": " sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
    "K10bsu021_u:2772": " bhagavāṃstasyaitadavocat - tatra kecittāvanmahāmate tīrthakarāḥ skandhadhātvāyatananirodhādviṣayavairāgyānnivaidharmyādarśanāccittacaittakalāpo na pravartate /",
    "K10bsu021_u:2773": " atītānāgatapratyutpannaviṣayānanusmaraṇāddīpabījānalavadupādānoparamādapravṛttirvikalpasyeti varṇayanti /",
    "K10bsu021_u:2774": " atasteṣāṃ tatra nirvāṇabuddhirbhavati /",
    "K10bsu021_u:2775": " na ca mahāmate vināśadṛṣṭyā nirvāyate //",
    "K10bsu021_u:2776": " anye punardeśāntarasthānagamanaṃ mokṣa iti varṇayanti viṣayavikalpoparamādiṣu pavanavat /",
    "K10bsu021_u:2777": " anye punarvarṇayanti tīrthakarāḥ buddhiboddhavyadarśanavināśānmokṣa iti /",
    "K10bsu021_u:2778": " anye vikalpasyāpravṛtternityānityadarśanānmokṣaṃ kalpayanti /",
    "K10bsu021_u:2779": " anye punarvarṇayanti vividhanimittavikalpo duḥkhajanmavāhaka iti svacittadṛśyamātrākuśalāḥ /",
    "K10bsu021_u:2780": " nimittabhayabhītā nimittadarśanātsukhābhilāṣanimitte nirvāṇabuddhayo bhavanti /",
    "K10bsu021_u:2781": " anye punaradhyātmabāhyānāṃ sarvadharmāṇāṃ svasāmānyalakṣaṇāvabodhādavināśato 'tītānāgatapratyutpannabhāvāstitayā",
    "K10bsu021_u:2782": " nirvāṇaṃ kalpayanti /",
    "K10bsu021_u:2783": " anye punarātmasattvajīvapoṣapuruṣapudgalasarvadharmāvināśataśca nirvāṇaṃ kalpayati /",
    "K10bsu021_u:2784": " anye punarmahāmate tīrthakarā durvidagdhabuddhayaḥ prakṛtipuruṣāntaradarśanādguṇapariṇāmakartṛtvācca nirvāṇaṃ kalpayanti /",
    "K10bsu021_u:2785": " anye puṇyāpuṇyaparikṣayāt /",
    "K10bsu021_u:2786": " anye kleśakṣayājjñānena ca /",
    "K10bsu021_u:2787": " anye īśvarasvatantrakartṛtvadarśanājjagato nirvāṇaṃ kalpayanti /",
    "K10bsu021_u:2788": " anye anyonyapravṛtto 'yaṃ saṃbhavo jagata iti na kāraṇataḥ /",
    "K10bsu021_u:2789": " sa ca kāraṇābhiniveśa eva,",
    "K10bsu021_u:2790": " na cāvabudhyante mohāt,",
    "K10bsu021_u:2791": " tadanavabodhānnirvāṇaṃ kalpayanti /",
    "K10bsu021_u:2792": " anye punarmahāmate tīrthakarāḥ satyamārgādhigamānnirvāṇaṃ kalpayanti /",
    "K10bsu021_u:2793": " anye guṇaguṇinorabhisaṃbaddhādekatvānyatvobhayatvānubhayatvadarśanānnirvāṇabuddhayo bhavanti /",
    "K10bsu021_u:2794": " anye svabhāvataḥ pravṛttito mayūravaicitryavividharatnākarakaṇṭakataikṣṇyavadbhāvānāṃ svabhāvaṃ dṛṣṭvā nirvāṇaṃ vikalpayanti /",
    "K10bsu021_u:2795": " anye punarmahāmate pañcaviṃśatitattvāvabodhāt,",
    "K10bsu021_u:2796": " anye prajāpālena ṣāḍguṇyopadeśagrahaṇānnirvāṇaṃ (Vaidya 75)",
    "K10bsu021_u:2797": " kalpayanti /",
    "K10bsu021_u:2798": " anye kālakartṛdarśanātkālāyattā lokapravṛttiriti tadavabodhānnirvāṇaṃ kalpayanti /",
    "K10bsu021_u:2799": " anye punarmahāmate bhavena,",
    "K10bsu021_u:2800": " anye 'bhavena,",
    "K10bsu021_u:2801": " anye bhavābhavaparijñayā,",
    "K10bsu021_u:2802": " anye bhavanirvāṇāviśeṣadarśanena nirvāṇaṃ kalpayanti /",
    "K10bsu021_u:2803": " anye punarmahāmate varṇayanti sarvajñasiṃhanādanādino yathā svacittadṛśyamātrāvabodhādbāhyabhāvābhāvānabhiniveśāccātuṣkoṭikarahitād",
    "K10bsu021_u:2804": " yathābhūtāvasthānadarśanātsvacittadṛśyavikalpasyāntadvayāpatanatayā grāhyagrāhakānupalabdheḥ",
    "K10bsu021_u:2805": " sarvapramāṇāgrahaṇāpravṛttidarśanāttattvasya vyāmohakatvādagrahaṇaṃ tattvasya,",
    "K10bsu021_u:2806": " tadvyudāsātsvapratyātmāryadharmādhigamānnairātmyadvayāvabodhātkleśadvayavinivṛtterāvaraṇadvayaviśuddhatvādbhūmyuttarottaratathāgatabhūmimāyādiviśvasamādhicittamanomanovijñānavyāvṛtternirvāṇaṃ kalpayanti /",
    "K10bsu021_u:2807": " evamanyānyapi yāni tārkikaiḥ kutīrthyapraṇītāni tānyayuktiyuktāni vidvadbhiḥ parivarjitāni /",
    "K10bsu021_u:2808": " sarve 'pyete mahāmate antadvayapatitayā saṃtatyā nirvāṇaṃ kalpayanti /",
    "K10bsu021_u:2809": " evamādibhirvikalpairmahāmate sarvatīrthakarairnirvāṇaṃ parikalpyate /",
    "K10bsu021_u:2810": " na cātra kaścitpravartate vā nivartate vā /",
    "K10bsu021_u:2811": " ekaikasya mahāmate tīrthakarasya",
    "K10bsu021_u:2812": " nirvāṇaṃ tatsvaśāstramatibuddhyā parīkṣyamāṇaṃ vyabhicarati /",
    "K10bsu021_u:2813": " tathā na tiṣṭhate yathā tairvikalpyate /",
    "K10bsu021_u:2814": " manasa āgatigativispandanānnāsti kasyacinnirvāṇam /",
    "K10bsu021_u:2815": " atra tvayā mahāmate śikṣitvā anyaiśca bodhisattvairmahāsattvaiḥ sarvatīrthakaranirvāṇadṛṣṭirvyāvartanīyā //",
    "K10bsu021_u:2816": " tatredamucyate -",
    "K10bsu021_u:2817": " nirvāṇadṛṣṭayastīrthyā vikalpenti pṛthakpṛthak /",
    "K10bsu021_u:2818": " kalpanāmātramevaiṣāṃ mokṣopāyo na vidyate // Lank_3.69 //",
    "K10bsu021_u:2819": " bandhyabandhananirmuktā upāyaiśca vivarjitāḥ /",
    "K10bsu021_u:2820": " tīrthyā mokṣaṃ vikalpenti na ca mokṣo hi vidyate // Lank_3.70 //",
    "K10bsu021_u:2821": " anekabhedabhinno hi tīrthyānāṃ dṛśyate nayaḥ /",
    "K10bsu021_u:2822": " atasteṣāṃ na mokṣo 'sti kasmānmūḍhairvikalpyate // Lank_3.71 //",
    "K10bsu021_u:2823": " kāryakāraṇadurduṣṭyā tīrthyāḥ sarve vimohitāḥ /",
    "K10bsu021_u:2824": " atasteṣāṃ na mokṣo 'sti sadasatpakṣavādinām // Lank_3.72 //",
    "K10bsu021_u:2825": " jalpaprapañcābhiratā hi bālāstattve na kurvanti matiṃ viśālām /",
    "K10bsu021_u:2826": " jalpo hi traidhātukaduḥkhayonistattvaṃ hi duḥkhasya vināśahetuḥ // Lank_3.73 //",
    "K10bsu021_u:2827": " yathā hi darpaṇe rūpaṃ dṛśyate na ca vidyate /",
    "K10bsu021_u:2828": " vāsanādarpaṇe cittaṃ dvidhā dṛśyati bāliśaiḥ // Lank_3.74 //",
    "K10bsu021_u:2829": " cittadṛśyāparijñānādvikalpo jāyate dvidhā /",
    "K10bsu021_u:2830": " cittadṛśyaparijñānādvikalpo na pravartate // Lank_3.75 //",
    "K10bsu021_u:2831": " (Vaidya 76)",
    "K10bsu021_u:2832": " cittameva bhaveccitraṃ lakṣyalakṣaṇavarjitam /",
    "K10bsu021_u:2833": " dṛśyākāraṃ na dṛśyo 'sti yathā bālairvikalpyate // Lank_3.76 //",
    "K10bsu021_u:2834": " vikalpamātraṃ tribhavaṃ bāhyamarthaṃ na vidyate /",
    "K10bsu021_u:2835": " vikalpaṃ dṛśyate citraṃ na ca bālairvibhāvyate // Lank_3.77 //",
    "K10bsu021_u:2836": " sūtre sūtre vikalpoktaṃ saṃjñānāmāntareṇa ca /",
    "K10bsu021_u:2837": " abhidhānavinirmuktamabhidheyaṃ na lakṣyate // Lank_3.78 //",
    "K10bsu021_u:2838": " atha khalu mahāmatirbodhisattvo mahāsattvo bhagavantametadavocat - deśayatu me bhagavāṃstathāgato 'rhan samyaksaṃbuddhaḥ svabuddhabuddhatām,",
    "K10bsu021_u:2839": " yena ahaṃ ca anye ca bodhisattvā mahāsattvāstathāgatasvakuśalāḥ svamātmānaṃ parāṃścāvabodhayeyuḥ /",
    "K10bsu021_u:2840": " bhagavānāha - tena hi mahāmate tvameva paripṛccha /",
    "K10bsu021_u:2841": " yathā te kṣamate,",
    "K10bsu021_u:2842": " tathā visarjayiṣyāmi /",
    "K10bsu021_u:2843": " mahāmatirāha - kiṃ punarbhagavan tathāgato 'rhan samyaksaṃbuddho 'kṛtakaḥ kṛtakaḥ kāryaṃ kāraṇaṃ lakṣyaṃ lakṣaṇamabhidhānamabhidheyaṃ buddhirboddhavyaḥ,",
    "K10bsu021_u:2844": " evamādyaiḥ padaniruktaiḥ kiṃ bhagavānanyo 'nanyaḥ?",
    "K10bsu021_u:2845": " bhagavānāha - na mahāmate tathāgato 'rhan samyaksaṃbuddha evamādyaiḥ padaniruktairakṛtako na kṛtakaṃ na kāryaṃ na kāraṇam /",
    "K10bsu021_u:2846": " tatkasya hetoḥ?",
    "K10bsu021_u:2847": " yaduta ubhayadoṣaprasaṅgāt /",
    "K10bsu021_u:2848": " yadi hi mahāmate tathāgataḥ kṛtakaḥ syāt,",
    "K10bsu021_u:2849": " anityatvaṃ syāt /",
    "K10bsu021_u:2850": " anityatvātsarvaṃ hi kāryaṃ tathāgataḥ syāt /",
    "K10bsu021_u:2851": " aniṣṭaṃ caitanmama ca anyeṣāṃ ca tathāgatānām /",
    "K10bsu021_u:2852": " athākṛtakaḥ syāt,",
    "K10bsu021_u:2853": " alabdhātmakatvātsamudāgatasaṃbhāravaiyarthyaṃ syāt,",
    "K10bsu021_u:2854": " śaśaviṣāṇavadvandhyāputratulyaśca syādakṛtakatvāt /",
    "K10bsu021_u:2855": " yacca mahāmate na kāryaṃ na kāraṇaṃ tanna sannāsat /",
    "K10bsu021_u:2856": " yacca na sannāsat,",
    "K10bsu021_u:2857": " taccātuṣkoṭikabāhyam /",
    "K10bsu021_u:2858": " cātuṣkoṭikaṃ ca mahāmate lokavyavahāraḥ /",
    "K10bsu021_u:2859": " yacca cātuṣkoṭikabāhyaṃ tadvāgmātraṃ prasajyate vandhyāputravat /",
    "K10bsu021_u:2860": " vandhyāputro hi mahāmate vāgmātraṃ na cātuṣkoṭikapatitaḥ /",
    "K10bsu021_u:2861": " apatitatvādapramāṇaṃ viduṣām /",
    "K10bsu021_u:2862": " evaṃ sarvatathāgatapadārthā vidvadbhiḥ pratyavagantavyāḥ /",
    "K10bsu021_u:2863": " yadapyuktaṃ mayā nirātmānaḥ sarvadharmā iti,",
    "K10bsu021_u:2864": " tasyāpyarthaṃ niboddhavyaṃ mahāmate /",
    "K10bsu021_u:2865": " nirātmabhāvo mahāmate nairātmyam /",
    "K10bsu021_u:2866": " svātmanā sarvadharmā vidyante na parātmanā gośvavat /",
    "K10bsu021_u:2867": " tadyathā mahāmate na gobhāvo 'śvātmako na cāśvabhāvo gavātmakaḥ,",
    "K10bsu021_u:2868": " na sannāsat,",
    "K10bsu021_u:2869": " na ca tau svalakṣaṇato na,",
    "K10bsu021_u:2870": " vidyete eva tau svalakṣaṇataḥ,",
    "K10bsu021_u:2871": " evameva mahāmate sarvadharmā na ca svalakṣaṇena na saṃvidyante /",
    "K10bsu021_u:2872": " vidyanta eva /",
    "K10bsu021_u:2873": " tena ca bālapṛthagjanairnirātmārthatā avabudhyate vikalpamupādāya,",
    "K10bsu021_u:2874": " na tvavikalpam /",
    "K10bsu021_u:2875": " evaṃ śūnyānutpādāsvābhāvyaṃ sarvadharmaṇāṃ pratyavagantavyam /",
    "K10bsu021_u:2876": " evaṃ skandhebhyo nānyo nānanyastathāgataḥ /",
    "K10bsu021_u:2877": " yadyananyaḥ skandhebhyaḥ syāt,",
    "K10bsu021_u:2878": " anityaḥ syāt kṛtatvātskandhānām /",
    "K10bsu021_u:2879": " athānyaḥ syāt,",
    "K10bsu021_u:2880": " dvaye satyanyathā bhavati goviṣāṇavat //",
    "K10bsu021_u:2881": " tatra sādṛśyadarśanādananyatvaṃ hrasvadīrghadarśanādanyatvaṃ sarvabhāvānām /",
    "K10bsu021_u:2882": " dakṣiṇaṃ hi mahāmate goviṣāṇaṃ vāmasyānyadbhavati,",
    "K10bsu021_u:2883": " vāmamapi dakṣiṇasya /",
    "K10bsu021_u:2884": " evaṃ hrasvadīrghatvayoḥ parasparataḥ /",
    "K10bsu021_u:2885": " (Vaidya 77) evaṃ varṇavaicitryataśca /",
    "K10bsu021_u:2886": " ataścāparasparato 'nyaḥ /",
    "K10bsu021_u:2887": " na cānyastathāgataḥ skandhadhātvāyanebhyaḥ /",
    "K10bsu021_u:2888": " evaṃ vimokṣāttathāgato nānyo nānanyaḥ /",
    "K10bsu021_u:2889": " tathāgata eva mokṣaśabdena deśyate /",
    "K10bsu021_u:2890": " yadi anyaḥ syānmokṣāttathāgataḥ,",
    "K10bsu021_u:2891": " rūpalakṣaṇayuktaḥ syāt /",
    "K10bsu021_u:2892": " rūpalakṣaṇayuktatvādanityaḥ syāt /",
    "K10bsu021_u:2893": " athānanyaḥ syāt,",
    "K10bsu021_u:2894": " prāptilakṣaṇavibhāgo na syādyoginām /",
    "K10bsu021_u:2895": " dṛṣṭaśca mahāmate vibhāgo yogibhiḥ /",
    "K10bsu021_u:2896": " ato nānyo nānanyaḥ /",
    "K10bsu021_u:2897": " evaṃ jñānaṃ jñeyānnānyannānanyat /",
    "K10bsu021_u:2898": " yaddhi mahāmate na nityaṃ nānityaṃ na kāryaṃ na kāraṇaṃ na saṃskṛtaṃ nāsaṃskṛtaṃ",
    "K10bsu021_u:2899": " na buddhirna boddhavyaṃ na lakṣyaṃ na lakṣaṇaṃ na skandhā na skandhebhyo 'nyat nābhidheyaṃ",
    "K10bsu021_u:2900": " nābhidhānaṃ naikatvānyatvobhayatvānubhayatvasaṃbaddham,",
    "K10bsu021_u:2901": " tatsarvapramāṇavinivṛttam /",
    "K10bsu021_u:2902": " yatsarvapramāṇavinivṛttaṃ tadvāṅbhātraṃ saṃpadyate /",
    "K10bsu021_u:2903": " yadvāṅbhātraṃ tadanutpannam /",
    "K10bsu021_u:2904": " yadanutpannaṃ tadaniruddham /",
    "K10bsu021_u:2905": " yadaniruddhaṃ tadākāśasamam /",
    "K10bsu021_u:2906": " ākāśaṃ ca mahāmate na kāryaṃ na kāraṇam /",
    "K10bsu021_u:2907": " yacca na kāryaṃ na kāraṇaṃ tannirālambyam /",
    "K10bsu021_u:2908": " yannirālambyaṃ tatsarvaprapañcātītam /",
    "K10bsu021_u:2909": " yatsarvaprapañcātītaṃ sa tathāgataḥ /",
    "K10bsu021_u:2910": " etaddhi mahāmate samyaksaṃbuddhatvam /",
    "K10bsu021_u:2911": " eṣā sā buddhabuddhatā sarvapramāṇendriyavinivṛttā //",
    "K10bsu021_u:2912": " tatredamucyate -",
    "K10bsu021_u:2913": " pramāṇendriyanirmuktaṃ na kāryaṃ nāpi kāraṇam /",
    "K10bsu021_u:2914": " buddhiboddhavyarahitaṃ lakṣyalakṣaṇavarjitam // Lank_3.79 //",
    "K10bsu021_u:2915": " skandhān pratītya saṃbuddho na dṛṣṭaḥ kenacitkvacit /",
    "K10bsu021_u:2916": " yo na dṛṣṭaḥ kvacitkenacitkathaṃ tasya vibhāvanā // Lank_3.80 //",
    "K10bsu021_u:2917": " na kṛtako nākṛtako na kāryaṃ nāpi kāraṇam /",
    "K10bsu021_u:2918": " na ca skandhā na cāskandhā na cāpyanyatra saṃkarāt // Lank_3.81 //",
    "K10bsu021_u:2919": " na hi yo yena bhāvena kalpyamāno na dṛśyate /",
    "K10bsu021_u:2920": " na taṃ nāstyeva gantavyaṃ dharmāṇāmeva dharmatā // Lank_3.82 //",
    "K10bsu021_u:2921": " astitvapūrvakaṃ nāsti asti nāstitvapūrvakam /",
    "K10bsu021_u:2922": " ato nāsti na gantavyamastitvaṃ na ca kalpayet // Lank_3.83 //",
    "K10bsu021_u:2923": " ātmanairātmyasaṃmūḍhāddhoṣamātrāvalambinaḥ /",
    "K10bsu021_u:2924": " antadvayanimagnāste naṣṭā nāśenti bāliśān // Lank_3.84 //",
    "K10bsu021_u:2925": " sarvadoṣavinirmuktaṃ yadā paśyanti mannayam /",
    "K10bsu021_u:2926": " tadā samyakprapaśyanti na te dūṣenti nāyakān // Lank_3.85 //",
    "K10bsu021_u:2927": " atha khalu mahāmatirbodhisattvo mahāsattvaḥ punarapi bhagavantametadavocat - deśayatu me bhagavān,",
    "K10bsu021_u:2928": " deśayatu sugataḥ,",
    "K10bsu021_u:2929": " yaddeśanāpāṭhe bhagavatā anirodhānutpādagrahaṇaṃ kṛtam /",
    "K10bsu021_u:2930": " uktaṃ ca tvayā yathā tathāgatasyaitadadhivacanamanirodhānutpāda iti /",
    "K10bsu021_u:2931": " tatkimayaṃ bhagavan abhāvo 'nirodhānutpādaḥ,",
    "K10bsu021_u:2932": " uta tathāgatasyaitatparyāyāntaram?",
    "K10bsu021_u:2933": " yadbhagavānevamāha - aniruddhā anutpannāśca bhagavatā (Vaidya 78)",
    "K10bsu021_u:2934": " sarvadharmā deśyante sadasatpakṣādarśanāt /",
    "K10bsu021_u:2935": " yadyanutpannāḥ sarvadharmā iti bhagavan dharmagrahaṇaṃ na prāpnoti,",
    "K10bsu021_u:2936": " ajātatvātsarvadharmāṇām /",
    "K10bsu021_u:2937": " atha paryāyāntarametatkasyaciddharmasya,",
    "K10bsu021_u:2938": " taducyatāṃ bhagavan /",
    "K10bsu021_u:2939": " bhagavānāha - tena hi mahāmate śṛṇu,",
    "K10bsu021_u:2940": " sādhu ca suṣṭhu ca manasikuru /",
    "K10bsu021_u:2941": " bhāṣiṣye 'haṃ te /",
    "K10bsu021_u:2942": " sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
    "K10bsu021_u:2943": " bhagavāṃstasyaitadavocat - na hi mahāmate abhāvastathāgato na ca sarvadharmāṇāmanirodhānutpādagrahaṇam /",
    "K10bsu021_u:2944": " na pratyayo 'pekṣitavyo na ca nirarthakamanutpādagrahaṇaṃ kriyate mayā /",
    "K10bsu021_u:2945": " kiṃ tu mahāmate manomayadharmakāyasya tathāgatasyaitadadhivacanaṃ yatra sarvatīrthakaraśrāvakapratyekabuddhasaptabhūmipratiṣṭhitānāṃ ca bodhisattvānāmaviṣayaḥ",
    "K10bsu021_u:2946": " so 'nutpādastathāgatasya /",
    "K10bsu021_u:2947": " etanmahāmate paryāyavacanam /",
    "K10bsu021_u:2948": " tadyathā mahāmate indraḥ śakraḥ puraṃdaraḥ,",
    "K10bsu021_u:2949": " hasyaḥ karaḥ pāṇiḥ,",
    "K10bsu021_u:2950": " tanurdehaṃ śarīram,",
    "K10bsu021_u:2951": " pṛthivī bhūmirvasuṃdharā,",
    "K10bsu021_u:2952": " khamākāśaṃ gaganam /",
    "K10bsu021_u:2953": " ityevamādyānāṃ bhāvānāmekaikasya bhāvasya bahavaḥ paryāyavācakāḥ śabdā bhavanti vikalpitāḥ /",
    "K10bsu021_u:2954": " na caiṣāṃ nāmabahutvādbhāvabahutvaṃ vikalpyate /",
    "K10bsu021_u:2955": " na ca svabhāvo na bhavati /",
    "K10bsu021_u:2956": " evaṃ mahāmate ahamapi sahāyāṃ lokadhātau tribhirnāmāsaṃkhyeyaśatasahasrairbālānāṃ śravaṇāvabhāsamāgacchāmi /",
    "K10bsu021_u:2957": " taiścābhilapanti mām,",
    "K10bsu021_u:2958": " na ca prajānanti tathāgatasyaite nāmaparyāyā iti /",
    "K10bsu021_u:2959": " tatra kecinmahāmate tathāgatamiti māṃ saṃprajānanti /",
    "K10bsu021_u:2960": " kecitsvayaṃbhuvamiti /",
    "K10bsu021_u:2961": " nāyakaṃ vināyakaṃ pariṇāyakaṃ buddhamṛṣiṃ vṛṣabhaṃ brahmāṇaṃ viṣṇumīśvaraṃ pradhānaṃ",
    "K10bsu021_u:2962": " kapilaṃ bhūtāntamariṣṭaneminaṃ somaṃ bhāskaraṃ rāmaṃ vyāsaṃ śukamindraṃ baliṃ varuṇamiti caike saṃjānanti /",
    "K10bsu021_u:2963": " apare anirodhānutpādaṃ",
    "K10bsu021_u:2964": " śūnyatāṃ tathatāṃ satyatāṃ bhūtatāṃ bhūtakoṭiṃ dharmadhātuṃ nirvāṇaṃ nityaṃ samatāmadvayamanirodhamanimittaṃ",
    "K10bsu021_u:2965": " pratyayaṃ buddhahetūpadeśaṃ vimokṣaṃ mārgasatyāni sarvajñaṃ jinaṃ manomayamiti caike saṃjānanti /",
    "K10bsu021_u:2966": " evamādibhirmahāmate paripūrṇaṃ tribhirnāmāsaṃkhyeyaśatasahasrairanūnairanadhikairihānyeṣu ca lokadhātuṣu māṃ janāḥ saṃjānante udakacandra ivāpraviṣṭanirgatam",
    "K10bsu021_u:2967": " na ca bālā avabudhyante dvayāntapatitayā saṃtatyā /",
    "K10bsu021_u:2968": " atha ca satkurvanti gurukurvanti mānayanti pūjayanti ca māṃ padārthaniruktyakuśalā abhinnasaṃjñāḥ,",
    "K10bsu021_u:2969": " na svanayaṃ prajānantiṃ deśanārutapāṭhābhiniviṣṭāḥ /",
    "K10bsu021_u:2970": " anirodhānutpādamabhāvaṃ kalpayiṣyanti na ca tathāgatanāmapadaparyāyāntaramindraśakrapuraṃdaraṃ na svanayapratyavasthānapāṭhamadhimokṣanti,",
    "K10bsu021_u:2971": " yathārutārthapāṭhānusāritvātsarvadharmāṇām /",
    "K10bsu021_u:2972": " evaṃ ca mahāmate vakṣyanti te mohapuruṣāḥ - yathāruta evārthaḥ,",
    "K10bsu021_u:2973": " ananyo 'rtho rutāditi /",
    "K10bsu021_u:2974": " tatkasya hetoḥ?",
    "K10bsu021_u:2975": " yaduta arthasyāśarīratvādrutādanyo 'rtho na bhavati /",
    "K10bsu021_u:2976": " kiṃ tu rutamevārtha iti rutasvabhāvāparijñānādavidagdhabuddhayaḥ /",
    "K10bsu021_u:2977": " na tvevaṃ jñāsyanti mahāmate yathā rutamutpannapradhvaṃsi,",
    "K10bsu021_u:2978": " artho 'nutpannapradhvaṃsī /",
    "K10bsu021_u:2979": " rutaṃ mahāmate akṣarapatitam,",
    "K10bsu021_u:2980": " artho 'nakṣarapatitaḥ /",
    "K10bsu021_u:2981": " bhāvābhāvavivarjitatvādajanmāśarīram /",
    "K10bsu021_u:2982": " na ca mahāmate tathāgatā akṣarapatitaṃ dharmaṃ deśayanti /",
    "K10bsu021_u:2983": " akṣarāṇāṃ sadasato 'nupalabdheḥ /",
    "K10bsu021_u:2984": " anyatra akṣarapatitāśayaḥ punarmahāmate yo 'kṣarapatitaṃ dharmaṃ deśayati,",
    "K10bsu021_u:2985": " sa ca pralapati,",
    "K10bsu021_u:2986": " nirakṣaratvāddharmasya /",
    "K10bsu021_u:2987": " ata etasmātkāraṇānmahāmate uktaṃ deśanāpāṭhe mayā anyaiśca buddhabodhisattvaiḥ yathaikamapyakṣaraṃ tathāgatā nodāharanti na pratyāharantīti",
    "K10bsu021_u:2988": " tatkasya (Vaidya 79)",
    "K10bsu021_u:2989": " hetoḥ? yaduta anakṣaratvāddharmāṇām /",
    "K10bsu021_u:2990": " na ca nārthopasaṃhitamudāharanti /",
    "K10bsu021_u:2991": " udāharantyeva vikalpamupādāya /",
    "K10bsu021_u:2992": " anupādānānmahāmate sarvadharmāṇāṃ śāsanalopaḥ syāt /",
    "K10bsu021_u:2993": " śāsanānāṃ lopācca buddhapratyekabuddhaśrāvakabodhisattvānāmabhāvaḥ syāt /",
    "K10bsu021_u:2994": " tadabhāvātkiṃ kasya deśyeta?",
    "K10bsu021_u:2995": " ata etasmātkāraṇānmahāmate bodhisattvena mahāsattvena deśanāpāṭharutānabhiniviṣṭena bhavitavyam /",
    "K10bsu021_u:2996": " sa vyabhicārī mahāmate",
    "K10bsu021_u:2997": " deśanāpāṭhaḥ /",
    "K10bsu021_u:2998": " sattvāśayapravṛttatvānnānādhimuktikānāṃ sattvānāṃ dharmadeśanā kriyate cittamanomanovijñānavyāvṛttyarthaṃ mayā anyaiśca tathāgatairarhadbhiḥ",
    "K10bsu021_u:2999": " na svapratyātmāryajñānādhigamapratyavasthānāt sarvadharmanirābhāasasvacittadṛśyamātrāvabodhāddvidhāvikalpasya vyāvṛttitaḥ /",
    "K10bsu021_u:3000": " arthapratiśaraṇena mahāmate bodhisattvena mahāsattvena bhavitavyaṃ na vyañjanapratiśaraṇena /",
    "K10bsu021_u:3001": " vyañjanānusārī mahāmate kulaputro vā kuladuhitā vā svātmānaṃ ca nāśayati,",
    "K10bsu021_u:3002": " parārthāṃśca nāvabodhayati /",
    "K10bsu021_u:3003": " kudṛṣṭipatitayā saṃtatyā svapakṣaṃ vibhrāmyate kutīrthakaiḥ sarvadharmabhūmisvalakṣaṇākuśalaiḥ padaniruktyanabhijñaiḥ //",
    "K10bsu021_u:3004": " atha sarvadharmabhūmisvalakṣaṇakuśalā bhavanti padaparyāyaniruktigatiṃgatā bhāvārthayuktikuśalāḥ /",
    "K10bsu021_u:3005": " tataḥ svātmānaṃ ca samyaganimittasukhena prīṇayanti,",
    "K10bsu021_u:3006": " parāṃśca samyaṅmahāyāne pratiṣṭhāpayanti /",
    "K10bsu021_u:3007": " mahāyāne ca mahāmate samyakparigṛhyamāṇe buddhaśrāvakapratyekabuddhabodhisattvānāṃ parigrahaḥ kṛto bhavati /",
    "K10bsu021_u:3008": " buddhabodhisattvaśrāvakapratyekabuddhaparigrahātsarvasattvaparigrahaḥ kṛto bhavati /",
    "K10bsu021_u:3009": " sarvasattvaparigrahātsaddharmaparigrahaḥ kṛto bhavati /",
    "K10bsu021_u:3010": " saddharmaparigrahācca mahāmate buddhavaṃśasyānupacchedaḥ kṛto bhavati /",
    "K10bsu021_u:3011": " buddhavaṃśasyānupacchedādāyatanaviśeṣapratilambhāḥ prajñāyante /",
    "K10bsu021_u:3012": " atasteṣu viśiṣṭāyatanapratilambheṣu bodhisattvā mahāsattvā upapattiṃ parigṛhya mahāyāne",
    "K10bsu021_u:3013": " pratiṣṭhāpanatayā daśavaśitāvicitrarūpaveśadhāriṇo bhūtvā sattvaviśeṣānuśayalakṣaṇagatibhūtāstathātvāya",
    "K10bsu021_u:3014": " dharmaṃ deśayanti //",
    "K10bsu021_u:3015": " tatra tathātvamananyathātvaṃ tattvam /",
    "K10bsu021_u:3016": " anāyūhāniryūhalakṣaṇaṃ sarvaprapañcopaśamaṃ tattvamityucyate /",
    "K10bsu021_u:3017": " tena na mahāmate kulaputreṇa vā kuladuhitrā vā yathārutārthābhiniveśakuśalena bhavitavyam /",
    "K10bsu021_u:3018": " nirakṣaratvāttattvasya /",
    "K10bsu021_u:3019": " na cāṅguliprekṣakeṇa bhavitavyam /",
    "K10bsu021_u:3020": " tadyathā mahāmate aṅgulyā kaścitkasyacitkiṃcidādarśayet /",
    "K10bsu021_u:3021": " sa cāṅgulyagrameva pratiseradvīkṣitum /",
    "K10bsu021_u:3022": " evameva mahāmate bālajātīyā iva bālapṛthagjanavargā yathārutāṅgulyagrābhiniveśābhiniviṣṭā eva kālaṃ kariṣyanti,",
    "K10bsu021_u:3023": " na yathārutāṅgulyagrārthaṃ hitvā paramārthamāgamiṣyanti /",
    "K10bsu021_u:3024": " tadyathā mahāmate annaṃ bhojyaṃ bālānāṃ ca kaścidanabhisaṃskṛtaṃ paribhoktum /",
    "K10bsu021_u:3025": " atha kaścidanabhisaṃskṛtaṃ paribhuñjīta,",
    "K10bsu021_u:3026": " sa unmatta iti vikalpyeta anupūrvasaṃskārānavabodhādannasya,",
    "K10bsu021_u:3027": " evameva mahāmate anutpādo 'nirodho nānabhisaṃskṛtaḥ śobhate /",
    "K10bsu021_u:3028": " avaśyamevātrābhisaṃskāreṇa bhavitavyam,",
    "K10bsu021_u:3029": " na cātmānamaṅgulyagragrahaṇārthadarśanavat /",
    "K10bsu021_u:3030": " ata etena kāraṇena mahāmate arthābhiyogaḥ karaṇīyaḥ /",
    "K10bsu021_u:3031": " artho mahāmate vivikto nirvāṇahetuḥ /",
    "K10bsu021_u:3032": " rutaṃ vikalpasaṃbaddhaṃ saṃsārāvāhakam /",
    "K10bsu021_u:3033": " arthaśca mahāmate bahuśrutānāṃ (Vaidya 80)",
    "K10bsu021_u:3034": " sakāśāllabhyate /",
    "K10bsu021_u:3035": " bāhuśrutyaṃ ca nāma mahāmate yaduta arthakauśalyaṃ na rutakauśalyam /",
    "K10bsu021_u:3036": " tatrārthakauśalyaṃ yatsarvatīrthakaravādāsaṃsṛṣṭaṃ darśanam /",
    "K10bsu021_u:3037": " yathā svayaṃ ca na patati parāṃśca na pātayati /",
    "K10bsu021_u:3038": " evaṃ satyarthe mahāmate bāhuśrutyaṃ bhavati /",
    "K10bsu021_u:3039": " tasmādarthakāmena te sevanīyāḥ /",
    "K10bsu021_u:3040": " ato viparītā ye yathārutārthābhiniviṣṭāste varjanīyāstattvānveṣiṇā //",
    "K10bsu021_u:3041": " punaraparaṃ mahāmatirbuddhādhiṣṭhānādhiṣṭhita evamāha - na bhagavatā anirodhānutpādadarśanena kiṃcidviśiṣyate /",
    "K10bsu021_u:3042": " tatkasya hetoḥ?",
    "K10bsu021_u:3043": " sarvatīrthakarāṇāmapi bhagavan kāraṇānyanutpannānyaniruddhāni /",
    "K10bsu021_u:3044": " tavāpi bhagavan ākāśamapratisaṃkhyānirodho nirvāṇadhātuścānirodho 'nutpannaḥ /",
    "K10bsu021_u:3045": " tīrthakarā api bhagavan kāraṇapratyayahetukīṃ jagata utpattiṃ varṇayanti /",
    "K10bsu021_u:3046": " bhagavānapi ajñānatṛṣṇākarmavikalpapratyayebhyo jagata utpattiṃ varṇayati /",
    "K10bsu021_u:3047": " tasyaiva kāraṇasya saṃjñāntaraviśeṣamutpādya pratyayā iti /",
    "K10bsu021_u:3048": " evaṃ bāhyaiḥ pratyayairbāhyānām /",
    "K10bsu021_u:3049": " te ca tvaṃ ca bhāvānāmutpattaye /",
    "K10bsu021_u:3050": " ato nirviśiṣṭo 'yaṃ bhagavan vādastīrthakaravādena bhavati /",
    "K10bsu021_u:3051": " aṇupradhāneśvaraprajāpatiprabhṛtayo navadravyasahitā aniruddhā anutpannāḥ /",
    "K10bsu021_u:3052": " tavāpi bhagavan sarvabhāvā anutpannāniruddhāḥ sadasato 'nupalabdheḥ /",
    "K10bsu021_u:3053": " bhūtāvināśācca svalakṣaṇaṃ notpadyate,",
    "K10bsu021_u:3054": " na nirudhyate /",
    "K10bsu021_u:3055": " yāṃ tāṃ gatiṃ gatvā bhūto bhūtasvabhāvaṃ na vijahāti /",
    "K10bsu021_u:3056": " bhūtavikalpavikāro 'yaṃ bhagavan sarvatīrthakarairvikalpyate tvayā ca /",
    "K10bsu021_u:3057": " ata etena kāraṇena aviśiṣṭo 'yaṃ vādaḥ /",
    "K10bsu021_u:3058": " viśeṣo vātra vaktavyo yena tathāgatavādo viśeṣyate,",
    "K10bsu021_u:3059": " na sarvatīrthakaravādaḥ /",
    "K10bsu021_u:3060": " aviśiṣyamāṇe bhagavan svavāde tīrthakarāṇāmapi buddhaprasaṅgaḥ syādanirodhānutpādahetutvāt /",
    "K10bsu021_u:3061": " asthānamanavakāśaṃ coktaṃ bhagavatā yadekatra lokadhātau bahavastathāgatā utpadyeranniti /",
    "K10bsu021_u:3062": " prāptaṃ caitattathāgatabahutvaṃ sadasatkāryaparigrahāccāviśiṣyamāṇe svavāde //",
    "K10bsu021_u:3063": " bhagavānāha - na mama mahāmate anirodhānutpādastīrthakarānutpādānirodhavādena tulyo nāpyutpādānityavādena /",
    "K10bsu021_u:3064": " tatkasya hetoḥ?",
    "K10bsu021_u:3065": " tīrthakarāṇāṃ hi mahāmate bhāvasvabhāvo vidyata evānutpannāvikaralakṣaṇaprāptaḥ /",
    "K10bsu021_u:3066": " na tvevaṃ mama sadasatpakṣapatitaḥ /",
    "K10bsu021_u:3067": " mama tu mahāmate sadasatpakṣavigata utpādabhaṅgavirahito na bhāvo nābhāavaḥ,",
    "K10bsu021_u:3068": " māyāsvarūpavaicitryadarśanavannābhāvaḥ /",
    "K10bsu021_u:3069": " kathaṃ na bhāvaḥ?",
    "K10bsu021_u:3070": " yaduta rūpasvabhāvalakṣaṇagrahaṇābhāvāddṛśyādṛśyato grahaṇāgrahaṇataḥ /",
    "K10bsu021_u:3071": " ata etasmātkāraṇātsarvabhāvā na bhāvā nābhāvāḥ /",
    "K10bsu021_u:3072": " kiṃ tu svacittadṛśyamātrāvabodhādvikalpasyāpravṛtteḥ svastho loko niṣkriyaḥ /",
    "K10bsu021_u:3073": " bālāḥ kriyāvantaṃ kalpayanti, na tvāryāḥ /",
    "K10bsu021_u:3074": " abhūtārthavikalpārthavibhram eṣa mahāmate gandharvanagaramāyāpuruṣavat /",
    "K10bsu021_u:3075": " tadyathā mahāmate kaścidgandharvanagare bālajātīyo māyāpuruṣasattvasārthavaicitryaṃ praviaśantaṃ vā nirgacchantaṃ vā kalpayet - amī praviṣṭā amī nirgatāḥ /",
    "K10bsu021_u:3076": " na ca tatra kaścitpraviṣṭo vā nirgato vā /",
    "K10bsu021_u:3077": " atha yāvadeva vikalpavibhramabhāva eṣaḥ,",
    "K10bsu021_u:3078": " teṣāmevameva mahāmate utpādānutpādavibhrama eṣa bālānām /",
    "K10bsu021_u:3079": " na cātra kaścitsaṃskṛto 'saṃskṛto vā māyāpuruṣotpattivat /",
    "K10bsu021_u:3080": " na ca māyāpuruṣa utpadyate vā nirudhyate vā bhāvābhāvākiṃcitkaratvāt /",
    "K10bsu021_u:3081": " evameva sarvadharmā bhaṅgotpādavarjitāḥ /",
    "K10bsu021_u:3082": " anyatra vitathapatitayā saṃjñayā bālā utpādanirodhaṃ kalpayanti na tvāryāḥ /",
    "K10bsu021_u:3083": " tatra vitathamiti mahāmate na tathā yathā bhāvasvabhāvaḥ kalpyate /",
    "K10bsu021_u:3084": " (Vaidya 81) nāpyanyathā /",
    "K10bsu021_u:3085": " anyathā kalpyamāne sarvabhāvasvabhāvābhiniveśa eva syāt /",
    "K10bsu021_u:3086": " na viviktadarśanāviviktadarśanādvikalpasya vyāvṛttireva na syāt /",
    "K10bsu021_u:3087": " ata etasmātkāraṇānmahāmate animittadarśanameva śreyo na nimittadarśanam /",
    "K10bsu021_u:3088": " nimittaṃ punarjanmahetutvādaśreyaḥ /",
    "K10bsu021_u:3089": " animittamiti mahāmate vikalpasyāpravṛttiranutpādo nirvāṇamiti vadāmi /",
    "K10bsu021_u:3090": " tatra nirvāṇamiti mahāmate yathābhūtārthasthānadarśanaṃ vikalpacittacaittakalāpasya parāvṛttipūrvakam /",
    "K10bsu021_u:3091": " tathāgatasvapratyātmāryajñānādhigamaṃ nirvāṇamiti vadāmi //",
    "K10bsu021_u:3092": " tatredamucyate -",
    "K10bsu021_u:3093": " utpādavinivṛttyarthamanutpādaprasādhakam /",
    "K10bsu021_u:3094": " ahetuvādaṃ deśemi na ca bālairvibhāvyate // Lank_3.86 //",
    "K10bsu021_u:3095": " anutpannamidaṃ sarvaṃ na ca bhāvā na santi ca /",
    "K10bsu021_u:3096": " gandharvasvapnamāyākhyā bhāvā vidyantyahetukāḥ // Lank_3.87 //",
    "K10bsu021_u:3097": " anutpannasvabhāvāśca śūnyāḥ kena vadāhi me /",
    "K10bsu021_u:3098": " samavāyādvinirmukto buddhyā bhāvo na gṛhyate /",
    "K10bsu021_u:3099": " tasmācchūnyamanutpannaṃ niḥsvabhāvaṃ vadāmyaham // Lank_3.88 //",
    "K10bsu021_u:3100": " samavāyastathaikaikaṃ dṛśyābhāvānna vidyate /",
    "K10bsu021_u:3101": " na tīrthyadṛṣṭyapralayātsamavāyo na vidyate // Lank_3.89 //",
    "K10bsu021_u:3102": " svapna keśoṇḍukaṃ māyā gandharvaṃ mṛgatṛṣṇikā /",
    "K10bsu021_u:3103": " ahetukāni dṛśyante tathā lokavicitratā // Lank_3.90 //",
    "K10bsu021_u:3104": " nigṛhyāhetuvādena anutpādaṃ prasādhayet /",
    "K10bsu021_u:3105": " anutpāde prasādhyante mama netrī na naśyati /",
    "K10bsu021_u:3106": " ahetuvāde deśyante tīrthyānāṃ jāyate bhayam // Lank_3.91 //",
    "K10bsu021_u:3107": " kathaṃ kena kutaḥ kutra saṃbhavo 'hetuko bhavet /",
    "K10bsu021_u:3108": " nāhetuko na hetubhyo yadā paśyanti saṃskṛtam /",
    "K10bsu021_u:3109": " tadā vyāvartate dṛṣṭirvibhaṅgotpādavādinī // Lank_3.92 //",
    "K10bsu021_u:3110": " kimabhāvo hyanutpāda uta pratyayavīkṣaṇam /",
    "K10bsu021_u:3111": " atha bhāvasya nāmedaṃ nirarthaṃ vā bravīhi me // Lank_3.93 //",
    "K10bsu021_u:3112": " na cābhāvo hyanutpādo na ca pratyayavīkṣaṇam /",
    "K10bsu021_u:3113": " na ca bhāvasya nāmedaṃ na ca nāma nirarthakam // Lank_3.94 //",
    "K10bsu021_u:3114": " yatra śrāvakapratyekabuddhānāṃ tīrthyānāṃ ca agocaraḥ /",
    "K10bsu021_u:3115": " saptabhūmigatānāṃ ca tadanutpādalakṣaṇam // Lank_3.95 //",
    "K10bsu021_u:3116": " hetupratyayavyāvṛttiṃ kāraṇasya nirodhanam /",
    "K10bsu021_u:3117": " cittamātravyavasthānamanutpādaṃ vadāmyaham // Lank_3.96 //",
    "K10bsu021_u:3118": " (Vaidya 82)",
    "K10bsu021_u:3119": " ahetuvṛttirbhāvānāṃ kalpyakalpanavarjitam /",
    "K10bsu021_u:3120": " sadasatpakṣanirmuktamanutpādaṃ vadāmyaham // Lank_3.97 //",
    "K10bsu021_u:3121": " cittaṃ dṛśyavinirmuktaṃ svabhāvadvayavarjitam /",
    "K10bsu021_u:3122": " āśrayasya parāvṛttimanutpādaṃ vadāmyaham // Lank_3.98 //",
    "K10bsu021_u:3123": " na bāhyabhāvaṃ nābhāvaṃ nāpi cittaparigrahaḥ /",
    "K10bsu021_u:3124": " svapnaṃ keśoṇḍukaṃ māyā gandharvaṃ mṛgatṛṣṇikā /",
    "K10bsu021_u:3125": " sarvadṛṣṭiprahāṇaṃ ca tadanutpādalakṣaṇam // Lank_3.99 //",
    "K10bsu021_u:3126": " evaṃ śūnyāsvabhāvādyān padān sarvān vibhāvayet /",
    "K10bsu021_u:3127": " na jātu śūnyayā śūnyā kiṃ tvanutpādaśūnyayā // Lank_3.100 //",
    "K10bsu021_u:3128": " kalāpaḥ pratyayānāṃ ca pravartate nivartate /",
    "K10bsu021_u:3129": " kalāpācca pṛthagbhūtaṃ na jātaṃ na nirudhyate // Lank_3.101 //",
    "K10bsu021_u:3130": " bhāvo na vidyate 'nyo 'nyaḥ kalāpācca pṛthak kvacit /",
    "K10bsu021_u:3131": " ekatvena pṛthaktvena yathā tīrthyairvikalpyate // Lank_3.102 //",
    "K10bsu021_u:3132": " asanna jāyate bhāvo nāsanna sadasatkvacit /",
    "K10bsu021_u:3133": " anyatra hi kalāpo 'yaṃ pravartate nivartate // Lank_3.103 //",
    "K10bsu021_u:3134": " saṃketamātramevedamanyonyāpekṣasaṃkalā /",
    "K10bsu021_u:3135": " anyamarthaṃ na caivāsti pṛthakpratyayasaṃkalāt // Lank_3.104 //",
    "K10bsu021_u:3136": " janyābhāvādanutpādaṃ tīrthyadoṣavivarjitam /",
    "K10bsu021_u:3137": " deśemi saṃkalāmātraṃ na ca bālairvibhāvyate // Lank_3.105 //",
    "K10bsu021_u:3138": " yasya janyo bhavedbhāvaḥ saṃkalāyāḥ pṛthak kvacit /",
    "K10bsu021_u:3139": " ahetuvādī vijñeyaḥ saṃkalāyā vināśakaḥ // Lank_3.106 //",
    "K10bsu021_u:3140": " pradīpo dravyajātīnāṃ vyañjakaḥ saṃkalā bhavet /",
    "K10bsu021_u:3141": " yasya bhāvo bhavetkaścitsaṃkalāyāḥ pṛthak kvacit // Lank_3.107 //",
    "K10bsu021_u:3142": " asvabhāvā hyanutpannāḥ prakṛtyā gaganopamāḥ /",
    "K10bsu021_u:3143": " saṃkalāyāḥ pṛthagbhūtā ye dharmāḥ kalpitābudhaiḥ // Lank_3.108 //",
    "K10bsu021_u:3144": " anyamanyamanutpādamāryāṇāṃ prāptidharmatā /",
    "K10bsu021_u:3145": " yasya jātinamutpādaṃ tadanutpāde kṣāntiḥ syāt // Lank_3.109 //",
    "K10bsu021_u:3146": " yadā sarvamimaṃ lokaṃ saṃkalāmeva paśyati /",
    "K10bsu021_u:3147": " saṃkalāmātramevedaṃ tadā cittaṃ samādhyate // Lank_3.110 //",
    "K10bsu021_u:3148": " ajñānatṛṣṇākarmādiḥ saṃkalādhyātmiko bhavet /",
    "K10bsu021_u:3149": " khejamṛdbhāṇḍacakrādi bījabhūtādi bāhiram // Lank_3.111 //",
    "K10bsu021_u:3150": " (Vaidya 83)",
    "K10bsu021_u:3151": " parato yasya vai bhāvaḥ pratyayairjāyate kvacit /",
    "K10bsu021_u:3152": " na saṃkalāmātramevedaṃ na te yuktyāgame sthitāḥ // Lank_3.112 //",
    "K10bsu021_u:3153": " yadi janyo na bhāvo 'sti syādbuddhiḥ kasya pratyayāt /",
    "K10bsu021_u:3154": " anyonyajanakā hyete tenaite pratyayāḥ smṛtāḥ // Lank_3.113 //",
    "K10bsu021_u:3155": " uṣṇadravacalakaṭhinā dharmā bālairvikalpitāḥ /",
    "K10bsu021_u:3156": " kalāpo 'yaṃ na dharmo 'sti ato vai niḥsvabhāvatā // Lank_3.114 //",
    "K10bsu021_u:3157": " vaidyā yathāturavaśātkriyābhedaṃ prakurvate /",
    "K10bsu021_u:3158": " na tu śāstrasya bhedo 'sti doṣabhedāttu bhidyate // Lank_3.115 //",
    "K10bsu021_u:3159": " tathāhaṃ sattvasaṃtānaṃ kleśadoṣaiḥ sadūṣitaiḥ /",
    "K10bsu021_u:3160": " indriyāṇāṃ balaṃ jñātvā nayaṃ deśemi prāṇinām // Lank_3.116 //",
    "K10bsu021_u:3161": " na kleśendriyabhedena śāsanaṃ bhidyate mama /",
    "K10bsu021_u:3162": " ekameva bhavedyānaṃ mārgamaṣṭāṅgikaṃ śivam // Lank_3.117 //",
    "K10bsu021_u:3163": " atha khalu mahāmatirbodhisattvo mahāsattvaḥ punarapi bhagavantametadavocat - anityatā anityateti bhagavan sarvatīrthakarairvikalpyate /",
    "K10bsu021_u:3164": " tvayā ca sarvadeśanāpāṭhe deśyate - anityā bata saṃskārā utpādavyayadharmiṇa iti /",
    "K10bsu021_u:3165": " tatkimiyaṃ bhagavaṃstathyā mithyeti?",
    "K10bsu021_u:3166": " katiprakārā bhagavan anityatā?",
    "K10bsu021_u:3167": " bhagavānāha - aṣṭaprakārā hi mahāmate sarvatīrthakarairanityatā kalpyate, na tu mayā /",
    "K10bsu021_u:3168": " katamāṣṭaprakārā?",
    "K10bsu021_u:3169": " tatra kecittāvanmahāmate āhuḥ - prārambhavinivṛttiranityateti /",
    "K10bsu021_u:3170": " prārambho nāma mahāmate utpādo 'nutpādo 'nityatā /",
    "K10bsu021_u:3171": " anye saṃsthānavinivṛttimanityatāṃ varṇayanti /",
    "K10bsu021_u:3172": " anye rūpamevānityamiti /",
    "K10bsu021_u:3173": " anye rūpasya vikārāntaramanityatām /",
    "K10bsu021_u:3174": " nairantaryaprabandhena svarasabhaṅgabhedaṃ sarvadharmāṇāṃ kṣīradadhipariṇāmavikārāntaravadadṛṣṭanaṣṭā sarvabhāveṣu pravartate na nityateti /",
    "K10bsu021_u:3175": " anye punarbhāvamanityatāṃ kalpayanti /",
    "K10bsu021_u:3176": " anye bhāvābhāvamanityatāṃ kalpayanti /",
    "K10bsu021_u:3177": " anye anutpādānityatāṃ sarvadharmāṇāmanityatāyāśca tadantargatatvāt /",
    "K10bsu021_u:3178": " tatra mahāmate bhāvābhāvānityatā nāma yaduta bhūtabhautikasvalakṣaṇavināśānupalabdhirapravṛttirbhūtasvabhāvasya /",
    "K10bsu021_u:3179": " tatra anutpādānityatā nāma yaduta nityamanityaṃ sadasatorapravṛttiḥ sarvadharmāṇāmadarśanaṃ paramāṇupravicayādadarśanam /",
    "K10bsu021_u:3180": " anutpādasyaitadadhivacanaṃ notpādasya /",
    "K10bsu021_u:3181": " etaddhi mahāmate anutpādānityatāyā lakṣaṇaṃ yasyānavabodhātsarvatīrthakarā utpādānityatāvāde prapatanti //",
    "K10bsu021_u:3182": " punaraparaṃ mahāmate yasya bhāvo nityatā,",
    "K10bsu021_u:3183": " tasya svamativikalpenaiva nityatā nānityatā bhāvaḥ /",
    "K10bsu021_u:3184": " tatkasya hetoḥ?",
    "K10bsu021_u:3185": " yaduta svayamavināśitvādanityatāyāḥ /",
    "K10bsu021_u:3186": " iha mahāmate sarvabhāvānāmabhāvo 'nityatāyāḥ kāryam /",
    "K10bsu021_u:3187": " na cānityatāmantareṇa sarvabhāvābhāva upalabhyate daṇḍaśilāmudgarānyatarabhedyabhedakavat /",
    "K10bsu021_u:3188": " anyonyāviśeṣadarśanaṃ dṛṣṭam /",
    "K10bsu021_u:3189": " ato 'nityatā kāraṇaṃ sarvabhāvābhāvaḥ kāryam /",
    "K10bsu021_u:3190": " na ca kāryakāraṇayorviśeṣo 'sti iyamanityatā idaṃ kāryamiti /",
    "K10bsu021_u:3191": " aviśeṣātkāryakāraṇayornityāḥ sarvabhāvā ahetukatvādbhāavasya /",
    "K10bsu021_u:3192": " sarvabhāvābhāvo hi mahāmate ahetukaḥ /",
    "K10bsu021_u:3193": " na (Vaidya 84) ca bālapṛthagjanā avabudhyante /",
    "K10bsu021_u:3194": " na ca kāraṇaṃ visadṛśaṃ kāryaṃ janayati /",
    "K10bsu021_u:3195": " atha janayet,",
    "K10bsu021_u:3196": " teṣāmanityatā sarvabhāvānāṃ visadṛśaṃ kāryaṃ syāt,",
    "K10bsu021_u:3197": " kāryakāraṇavibhāgo na syāt /",
    "K10bsu021_u:3198": " dṛṣṭaśca kāryakāraṇavibhāgasteṣām /",
    "K10bsu021_u:3199": " yadi vā anityatā abhāvaḥ syāt,",
    "K10bsu021_u:3200": " kriyāhetubhāvalakṣaṇapatitaśca syāt,",
    "K10bsu021_u:3201": " ekabhāvena vā parisamāptaḥ syātsaervabhāveṣu /",
    "K10bsu021_u:3202": " kriyāhetubhāvalakṣaṇapatitatvācca svayamevānityatā nityā syāt,",
    "K10bsu021_u:3203": " anityatvādayaḥ sarvabhāvā nityāḥ syurnityā eva bhaveyuḥ //",
    "K10bsu021_u:3204": " atha sarvabhāvāntargatā anityatā,",
    "K10bsu021_u:3205": " tena tryadhvapatitā syāt /",
    "K10bsu021_u:3206": " tatra yadatītaṃ rūpaṃ tattena saha vinaṣṭam /",
    "K10bsu021_u:3207": " anāgatamapi notpannam /",
    "K10bsu021_u:3208": " rūpānutpattitayā vartamānenāpi rūpeṇa sahābhinnalakṣaṇam /",
    "K10bsu021_u:3209": " rūpaṃ ca bhūtānāṃ saṃniveśaviśeṣaḥ /",
    "K10bsu021_u:3210": " bhūtānāṃ bhautikasvabhāvo na vinaśyate anyānanyavivarjitatvāt /",
    "K10bsu021_u:3211": " sarvatīrthakarāṇāmavināśātsarvabhūtānāṃ sarvaṃ tribhavaṃ bhūtabhautikaṃ yatrotpādasthitivikāraḥ prajñapyate /",
    "K10bsu021_u:3212": " kimanyadanityaṃ bhūtabhautikavinirmuktaṃ yasyānityatā kalpyate tīrthakaraiḥ?",
    "K10bsu021_u:3213": " bhūtāni ca na pravartante na nivartante svabhāvalakṣaṇābhiniveśāt //",
    "K10bsu021_u:3214": " tatra prārambhavinivṛttirnāma anityatā - na punarbhūtāni bhūtāntaramārabhante parasparavilakṣaṇasvalakṣaṇānna viśeṣaḥ prārabhyate /",
    "K10bsu021_u:3215": " tadaviśeṣātteṣāmapunarārambhāddvidhāyogādanārambhasyānityatābuddhayo bhavanti //",
    "K10bsu021_u:3216": " tatra saṃsthānavinivṛttirnāma anityatā - yaduta na bhūtabhautikaṃ vinaśyati ā pralayāt /",
    "K10bsu021_u:3217": " pralayo nāma mahāmate ā paramāṇoḥ pravicayaparīkṣā vināśo bhūtabhautikasya saṃsthānasyānyathābhūtadarśanāddīrghahrasvānulabdhiḥ /",
    "K10bsu021_u:3218": " na paramāṇubhūteṣu vināśādbhūtānāṃ saṃsthānavinivṛttidarśanātsāṃkhyavāde prapatanti //",
    "K10bsu021_u:3219": " tatra saṃsthānānityatā nāma - yaduta yasya rūpamevānityaṃ tasya saṃsthānasyānityatā na bhūtānām /",
    "K10bsu021_u:3220": " atha bhūtānāmanityatā syāt,",
    "K10bsu021_u:3221": " lokasaṃvyavahārābhāvaḥ syāt /",
    "K10bsu021_u:3222": " lokasaṃvyavahārābhāvāllokāyatikadṛṣṭipatitaḥ syāt,",
    "K10bsu021_u:3223": " vāgmātratvātsarvabhāvānām /",
    "K10bsu021_u:3224": " na punaḥ svalakṣaṇotpattidarśanāt //",
    "K10bsu021_u:3225": " tatra vikārānityatā nāma - yaduta rūpasyānyathābhūtadarśanaṃ na bhūtānāṃ suvarṇasaṃsthānabhūṣaṇavikāradarśanavat /",
    "K10bsu021_u:3226": " na suvarṇaṃ bhāvādvinaśyati kiṃ tu bhūṣaṇasaṃsthānavināśo bhavati //",
    "K10bsu021_u:3227": " ye cānye vikārapatitāḥ,",
    "K10bsu021_u:3228": " evamādyādibhiḥ prakāraistīrthakarairanityatādṛṣṭirvikalpyate /",
    "K10bsu021_u:3229": " bhūtāni hi dahyamānānyagninā svalakṣaṇatvānna dahyante /",
    "K10bsu021_u:3230": " anyonyataḥ svalakṣaṇavigamānmahābhūtabhautikabhāvocchedaḥ syāt //",
    "K10bsu021_u:3231": " mama tu mahāmate na nityā nānityā /",
    "K10bsu021_u:3232": " tatkasya hetoḥ?",
    "K10bsu021_u:3233": " yaduta bāhyabhāvānabhyupagamātribhavacittamātropadeśādvicitralakṣaṇānupadeśānna pravartate na nivartate mahābhūtasaṃniveśaviśeṣaḥ /",
    "K10bsu021_u:3234": " na bhūtabhautikatvādvikalpasya dvidhā pravartate grāhyagrāhakālakṣaṇatā /",
    "K10bsu021_u:3235": " vikalpasya pravṛttidvayaparijñānādbāhyabhāvābhāvadṛṣṭivigamātsvacittamātrāvabodhādvikalpo vikalpābhisaṃskāreṇa pravartate nānabhisaṃskurvataḥ",
    "K10bsu021_u:3236": " cittavikalpabhāvābhāvavigamāllaukikalokottaratamānāṃ sarvadharmāṇāṃ (Vaidya 85)",
    "K10bsu021_u:3237": " na nityatā nānityatā /",
    "K10bsu021_u:3238": " svacittadṛśyamātrānavabodhātkudṛṣṭyāntadvayapatitayā saṃtatyā sarvatīrthakaraiḥ svavikalpānavabodhātkathāpuruṣairasiddhapūrvairanityatā kalpyate",
    "K10bsu021_u:3239": " trividhaṃ ca mahāmate sarvatīrthakaralauikikalokottaratamānāṃ sarvadharmāṇāṃ lakṣaṇaṃ vāgvikalpaviniḥsṛtānām /",
    "K10bsu021_u:3240": " na ca bālapṛthagjanā avabudhyante //",
    "K10bsu021_u:3241": " tatredamucyate -",
    "K10bsu021_u:3242": " prārambhavinivṛttiṃ ca saṃsthānasyānyathātvatām /",
    "K10bsu021_u:3243": " bhāvamanityatāṃ rūpaṃ tīrthyāḥ kalpenti mohitāḥ // Lank_3.118 //",
    "K10bsu021_u:3244": " bhāvānāṃ nāsti vai nāśaṃ bhūtā bhūtātmanā sthitāḥ /",
    "K10bsu021_u:3245": " nānādṛṣṭinimagnāste tīrthyāḥ kalpenti nityatām // Lank_3.119 //",
    "K10bsu021_u:3246": " kasyacinna hi tīrthyasya vināśo na ca saṃbhavaḥ /",
    "K10bsu021_u:3247": " bhūtā bhūtātmanā nityāḥ kasya kalpentyanityatām // Lank_3.120 //",
    "K10bsu021_u:3248": " cittamātramidaṃ sarvaṃ dvidhā cittaṃ pravartate /",
    "K10bsu021_u:3249": " grāhyagrāhakabhāvena ātmātmīyaṃ na vidyate // Lank_3.121 //",
    "K10bsu021_u:3250": " brahmādisthānaparyantaṃ cittamātraṃ vadāmyaham /",
    "K10bsu021_u:3251": " cittamātravinirmuktaṃ brahmādirnopalabhyate // Lank_3.122 //",
    "K10bsu021_u:3252": " iti laṅkāvatāre mahāyānasūtre anityatāparivartastṛtīyaḥ //",
    "K10bsu021_u:3253": " START Parivarta 4",
    "K10bsu021_u:3254": " (Vaidya 86)",
    "K10bsu021_u:3255": " abhisamayaparivarto nāma caturthaḥ /",
    "K10bsu021_u:3256": " atha khalu mahāmatirbodhisattvo mahāsattvaḥ punarapi bhagavantametadavocat - deśayatu",
    "K10bsu021_u:3257": " me bhagavān sarvabodhisattvaśrāvakapratyekabuddhanirodhakramānusaṃdhilakṣaṇakauśalyaṃ",
    "K10bsu021_u:3258": " yena kramānusaṃdhilakṣaṇakauśalyena ahaṃ ca anye ca bodhisattvā mahāsattvā nirodhasukhasamāpattimukhena na pratimuhyema,",
    "K10bsu021_u:3259": " na ca śrāvakapratyekabuddhatīrthyakaravyāmohe prapatema /",
    "K10bsu021_u:3260": " bhagavānāha - tena mahāmate śṛṇu,",
    "K10bsu021_u:3261": " sādhu ca suṣṭhu ca manasikuru /",
    "K10bsu021_u:3262": " bhāṣiṣye 'haṃ te /",
    "K10bsu021_u:3263": " sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt //",
    "K10bsu021_u:3264": " bhagavāṃstasyaitadavocat - ṣaṣṭhīṃ mahāmate bhūmimupādāya bodhisattvā mahāsattvāḥ sarvaśrāvakapratyekabuddhāśca nirodhaṃ samāpadyante /",
    "K10bsu021_u:3265": " saptamyāṃ bhūmau punaścittakṣaṇe cittakṣaṇe bodhisattvā mahāsattvāḥ sarvabhāvasvabhāvalakṣaṇavyudāsātsamāpadyante,",
    "K10bsu021_u:3266": " na tu śrāvakapratyekabuddhāḥ /",
    "K10bsu021_u:3267": " teṣāṃ hi śrāvakapratyekabuddhānāmābhisaṃskārikī grāhyagrāhakalakṣaṇapatitā ca nirodhasamāpattiḥ /",
    "K10bsu021_u:3268": " ataste saptamyāṃ bhūmau cittakṣaṇe cittakṣaṇe samāpadyante - mā sarvadharmāṇāmaviśeṣalakṣaṇaprāptiḥ syāditi /",
    "K10bsu021_u:3269": " vicitralakṣaṇābhāvaśca /",
    "K10bsu021_u:3270": " kuśalākuśalasvabhāvalakṣaṇānavabodhātsarvadharmāṇāṃ samāpattirbhavati /",
    "K10bsu021_u:3271": " ataḥ saptamyāṃ bhūmau cittakṣaṇe cittakṣaṇe samāpattikauśalyaṃ nāsti yena samāpadyeran //",
    "K10bsu021_u:3272": " aṣṭamyāṃ mahāmate bhūmau bodhisattvānāṃ mahāsattvānāṃ śrāvakapratyekabuddhānāṃ ca cittamanomanovijñānavikalpasaṃjñāvyāvṛttirbhavati /",
    "K10bsu021_u:3273": " prathamaṣaṣṭhyāṃ bhūmau cittamanomanovijñānamātraṃ traidhātukaṃ samanupaśyati ātmātmīyavigataṃ svacittavikalpodbhavam,",
    "K10bsu021_u:3274": " na ca bāhyabhāvalakṣaṇavaicitryapatitamanyatra svacittameva /",
    "K10bsu021_u:3275": " dvidhā bālānāṃ grāhyagrāhakabhāvena pariṇāmya svajñānaṃ na cāvabodhyante anādikāladauṣṭhulyavikalpaprapañcavāsanāvāsitāḥ //",
    "K10bsu021_u:3276": " aṣṭamyāṃ mahāmate nirvāṇaṃ śrāvakapratyekabuddhabodhisattvānām /",
    "K10bsu021_u:3277": " bodhisattvāśca samādhibuddhairvidhāryante tasmātsamādhisukhād,",
    "K10bsu021_u:3278": " yena na parinirvānti aparipūrṇatvāttathāgatabhūmeḥ /",
    "K10bsu021_u:3279": " sarvakāryapratiprasrambhaṇaṃ ca syāt,",
    "K10bsu021_u:3280": " yadi na saṃghārayet,",
    "K10bsu021_u:3281": " tathāgatakulavaṃśocchedaśca syāt /",
    "K10bsu021_u:3282": " acintyabuddhamāhātmyaṃ ca deśayanti te buddhā bhagavantaḥ /",
    "K10bsu021_u:3283": " ato na parinirvānti /",
    "K10bsu021_u:3284": " śrāvakapratyekabuddhāstu samādhisukhenāpahriyante /",
    "K10bsu021_u:3285": " atasteṣāṃ tatra parinirvāṇabuddhirbhavati //",
    "K10bsu021_u:3286": " saptasu mahāmate bhūmiṣu cittamanomanovijñānalakṣaṇaparicayakauśalyātmātmīyagrāhyagrāhadharmapudgalanairātmyapravṛttinivṛttisvasāmānya",
    "K10bsu021_u:3287": " - lakṣaṇaparicayacatuḥpratisaṃvidviniścayakauśalyavaśitāsvādasukhabhūmikramānupraveśabodhipākṣikadharmavibhāgaḥ",
    "K10bsu021_u:3288": " kriyate mayā - mā bodhisattvā mahāsattvāḥ svasāmānyalakṣaṇānavabodhādbhūmikramānusaṃdhyakuśalāstīrthakarakudṛṣṭimārge prapateyuḥ,",
    "K10bsu021_u:3289": " ityato bhūmikramavyavasthā kriyate /",
    "K10bsu021_u:3290": " na tu mahāmate atra kaścitpravartate vā nivartate vā anyatra svacitadṛśyamātramidaṃ yaduta bhūmikramānusaṃdhistraidhātukavicitropacāraśca /",
    "K10bsu021_u:3291": " na ca bālā avabudhyante /",
    "K10bsu021_u:3292": " anavabodhādbālānāṃ bhūmikramānusaṃdhivyapadeśaṃ traidhātukavicitropacāraśca vyavasthāpyate buddhadharmālayā ca //",
    "K10bsu021_u:3293": " (Vaidya 87)",
    "K10bsu021_u:3294": " punaraparaṃ mahāmate śrāvakapratyekabuddhā aṣṭamyāṃ bodhisattvabhūmau nirodhasamāpattisukhamadamattāḥ",
    "K10bsu021_u:3295": " svacittadṛśyamātrākuśalāḥ svasāmānyalakṣaṇāvaraṇavāsanāpudgaladharmanairātmyagrāhakadṛṣṭipatitā",
    "K10bsu021_u:3296": " vikalpanirvāṇamatibuddhayo bhavanti,",
    "K10bsu021_u:3297": " na viviktadharmamatibuddhayaḥ /",
    "K10bsu021_u:3298": " bodhisattvāḥ punarmahāmate nirodhasamādhisukhamukhaṃ dṛṣṭvā pūrvapraṇidhānakṛpākaruṇopetā niṣṭhapadagativibhāgajñā na parinirvānti /",
    "K10bsu021_u:3299": " parinirvṛtāśca te vikalpasyāpravṛttatvāt /",
    "K10bsu021_u:3300": " grāhyagrāhakavikalpasteṣāṃ vinivṛttaḥ /",
    "K10bsu021_u:3301": " svacittadṛśyamātrāvabodhāt sarvadharmāṇāṃ vikalpo na pravartate /",
    "K10bsu021_u:3302": " cittamanomanovijñānabāhyabhāvasvabhāvalakṣaṇābhiniveśaṃ vikalpayati /",
    "K10bsu021_u:3303": " tena punarbuddhadharmaheturna pravartate,",
    "K10bsu021_u:3304": " jñānapūrvakaḥ pravartate tathāgatasvapratyātmabhūmyadhigamanatayā svapnapuruṣaughottaraṇavat //",
    "K10bsu021_u:3305": " tadyathā punarmahāmate kaścicchayitaḥ svapnāntare mahāvyāyāmautsukyena mahaughādātmānamuttārayet /",
    "K10bsu021_u:3306": " sa cānuttīrṇa eva pratibudhyeta /",
    "K10bsu021_u:3307": " pratibuddhaśca sannevamupaparīkṣeta - kimidaṃ satyamuta mithyeti /",
    "K10bsu021_u:3308": " sa evaṃ samanupaśyet - nedaṃ satyaṃ na mithyā anyatra dṛṣṭaśrutamatavijñātānubhūtavikalpavāsanāvicitrarūpasaṃsthānānādikālavikalpapatitā",
    "K10bsu021_u:3309": " nāstyastidṛṣṭivikalpaparivarjitā manovijñānānubhūtāḥ svapne dṛśyante /",
    "K10bsu021_u:3310": " evameva mahāmate bodhisattvā mahāsattvā aṣṭamyāṃ bodhisattvabhūmau vikalpasyāpravṛttiṃ",
    "K10bsu021_u:3311": " dṛṣṭvā prathamasaptamībhūmisaṃcārātsarvadharmābhisamayānmāyādidharmasamatayā sarvadharmautsukyagrāhyagrāhakavikalpoparataṃ",
    "K10bsu021_u:3312": " cittacaitasikavikalpaprasaraṃ dṛṣṭvā buddhadharmeṣu prayujyante /",
    "K10bsu021_u:3313": " anadhigatānāmadhigamāya prayoga eṣa mahāmate nirvāṇaṃ bodhisattvānāṃ na vināśaḥ cittamanomanovijñānavikalpasaṃjñāvigamācca anutpattikadharmakṣāntipratilambho bhavati /",
    "K10bsu021_u:3314": " na cātra mahāmate paramārthe kramo na kramānusaṃdhirnirābhāsavikalpaviviktadharmopadeśāt //",
    "K10bsu021_u:3315": " tatredamucyate -",
    "K10bsu021_u:3316": " cittamātre nirābhāse vihārā buddhabhūmi ca /",
    "K10bsu021_u:3317": " etaddhi bhāṣitaṃ buddhairbhāṣante bhāṣayanti ca // Lank_4.1 //",
    "K10bsu021_u:3318": " cittaṃ hi bhūmayaḥ sapta nirābhāsā tvihāṣṭamī /",
    "K10bsu021_u:3319": " dve hi bhūmī vihāro 'tra śeṣā bhūmirmamātmikā // Lank_4.2 //",
    "K10bsu021_u:3320": " pratyātmavedyā śuddhā ca bhūmireṣā mamātmikā /",
    "K10bsu021_u:3321": " māheśvaraṃ paraṃ sthānamakaniṣṭho virājate // Lank_4.3 //",
    "K10bsu021_u:3322": " hutāśanasya hi yathā niścerustasya raśmayaḥ /",
    "K10bsu021_u:3323": " citrā manoharāḥ saumyāstribhavaṃ nirmiṇanti te // Lank_4.4 //",
    "K10bsu021_u:3324": " nirmāya tribhavaṃ kiṃcitkiṃcidvai pūrvanirmitam /",
    "K10bsu021_u:3325": " tatra deśemi yānāni eṣā bhūmirmamātmikā // Lank_4.5 //",
    "K10bsu021_u:3326": " daśamī tu bhavetprathamā prathamā cāṣṭamī bhavet /",
    "K10bsu021_u:3327": " navamī saptamī cāpi saptamī cāṣṭamī bhavet // Lank_4.6 //",
    "K10bsu021_u:3328": " dvitīyā ca tṛtīyā syāccaturthī pañcamī bhavet /",
    "K10bsu021_u:3329": " tṛtīyā ca bhavetṣaṣṭhī nirābhāse kramaḥ kutaḥ // Lank_4.7 //",
    "K10bsu021_u:3330": " iti laṅkāvatāre abhisamayaparivartaścaturthaḥ //",
    "K10bsu021_u:3331": " START Parivarta 5",
    "K10bsu021_u:3332": " (Vaidya 88)",
    "K10bsu021_u:3333": " tathāgatanityānityaprasaṅgaparivarto nāma pañcamaḥ /",
    "K10bsu021_u:3334": " atha khalu mahāmatirbodhisattvo mahāsattvaḥ punarapi bhagavantametadavocat - kiṃ bhagavaṃstathāgato 'rhan samyaksaṃbuddho nitya utāho 'nityaḥ?",
    "K10bsu021_u:3335": " bhagavānāha - na mahāmate tathāgato nityo nānityaḥ /",
    "K10bsu021_u:3336": " tatkasyaḥ hetoḥ?",
    "K10bsu021_u:3337": " yaduta ubhayadoṣaprasaṅgāt /",
    "K10bsu021_u:3338": " ubhayathā hi mahāmate doṣaprasaṅgaḥ syāt /",
    "K10bsu021_u:3339": " nitye sati kāraṇaprasaṅgaḥ syāt /",
    "K10bsu021_u:3340": " nityāni hi mahāmate sarvatīrthakarāṇāṃ kāraṇānyakṛtakāni ca /",
    "K10bsu021_u:3341": " ato na nityastathāgato 'kṛtakanityatvāt /",
    "K10bsu021_u:3342": " anitye sati kṛtakaprasaṅgaḥ syāt /",
    "K10bsu021_u:3343": " skandhalakṣyalakṣaṇābhāvātskandhavināśāducchedaḥ syāt /",
    "K10bsu021_u:3344": " na cocchedo bhavati tathāgataḥ /",
    "K10bsu021_u:3345": " sarvaṃ hi mahāmate kṛtakamanityaṃ ghaṭapaṭatṛṇakāṣṭheṣṭakādi /",
    "K10bsu021_u:3346": " sarvānityatvaprasaṅgāt sarvajñajñānasaṃbhāravaiyarthyaṃ bhavetkṛtakatvāt /",
    "K10bsu021_u:3347": " sarvaṃ hi kṛtakaṃ tathāgataḥ syādviśeṣahetvabhāvāt /",
    "K10bsu021_u:3348": " ata etasmātkāraṇānmahāmate na nityo nānityastathāgataḥ //",
    "K10bsu021_u:3349": " punarapi mahāmate na nityastathāgataḥ /",
    "K10bsu021_u:3350": " kasmāt? ākāśasaṃbhāravaiyarthyaprasaṅgāt /",
    "K10bsu021_u:3351": " tadyathā mahāmate ākāśaṃ na nityaṃ nānityaṃ nityānityavyudāsādekatvānyatvobhayatvānubhayatvanityānityatvadoṣairavacanīyaḥ //",
    "K10bsu021_u:3352": " punaraparaṃ mahāmate śaśahayakharoṣṭramaṇḍūkasarpamakṣikāmīnaviṣāṇatulyaḥ syādanutpādanityatvāt /",
    "K10bsu021_u:3353": " ato 'nutpādanityatvaprasaṅgānna nityastathāgataḥ //",
    "K10bsu021_u:3354": " punaraparaṃ mahāmate astyasau paryāyo yena nityastathāgataḥ /",
    "K10bsu021_u:3355": " tatkasya hetoḥ?",
    "K10bsu021_u:3356": " yaduta abhisamayādhigamajñānanityatvānnityastathāgataḥ /",
    "K10bsu021_u:3357": " abhisamayādhigamajñānaṃ hi mahāmate nityaṃ tathāgatānāmarhatāṃ samyaksaṃbuddhānām /",
    "K10bsu021_u:3358": " utpādādvā tathāgatānāmanutpādādvā sthitaivaiṣā dharmatā dharmaniyāmatā dharmasthititā sarvaśrāvakapratyekabuddhatīrthakarābhisamayeṣu /",
    "K10bsu021_u:3359": " na tu gagane dharmasthitirbhavati /",
    "K10bsu021_u:3360": " na va bālapṛthagjanā avabudhyante /",
    "K10bsu021_u:3361": " adhigamajñānaṃ ca mahāmate tathāgatānāṃ prajñājñānaprabhāvitam /",
    "K10bsu021_u:3362": " na mahāmate tathāgatā arhantaḥ samyaksaṃbuddhāścittamanomanovijñānaskandhadhātvāyatanāvidyāvāsanāprabhāvitāḥ /",
    "K10bsu021_u:3363": " sarvaṃ hi mahāmate tribhavamabhūtavikalpaprabhavam /",
    "K10bsu021_u:3364": " na ca tathāgatā abhūtavikalpaprabhavāḥ /",
    "K10bsu021_u:3365": " dvaye hi sati mahāmate nityatā cānityatā ca bhavati, nādvayāt /",
    "K10bsu021_u:3366": " dvayaṃ hi mahāmate viviktamadvayānutpādalakṣaṇātsarvadharmāṇām /",
    "K10bsu021_u:3367": " ata etasmātkāraṇānmahāmate tathāgatā arhantaḥ samyaksaṃbuddhā na nityā nānityāḥ /",
    "K10bsu021_u:3368": " yāvanmahāmate vāgvikalpaḥ pravartate,",
    "K10bsu021_u:3369": " tāvannityānityadoṣaḥ prasajyate /",
    "K10bsu021_u:3370": " vikalpabuddhikṣayānmahāmate nityānityagrāho nivāryate bālānāṃ na tu viviktadṛṣṭibuddhikṣayāt //",
    "K10bsu021_u:3371": " tatredamucyate -",
    "K10bsu021_u:3372": " nityānityavinirmuktān nityānityaprabhāvitān /",
    "K10bsu021_u:3373": " ye paśyanti sadā buddhān na te dṛṣṭivaśaṃ gatāḥ // Lank_5.1 //",
    "K10bsu021_u:3374": " (Vaidya 89)",
    "K10bsu021_u:3375": " samudāgamavaiyarthyaṃ nityānitye prasajyate /",
    "K10bsu021_u:3376": " vikalpabuddhivaikalyānnityānityaṃ nivāryate // Lank_5.2 //",
    "K10bsu021_u:3377": " yāvatpratijñā kriyate tāvatsarvaṃ sasaṃkaram /",
    "K10bsu021_u:3378": " svacittamātraṃ saṃpaśyan na vivādaṃ samārabhet // Lank_5.3 //",
    "K10bsu021_u:3379": " iti laṅkāvatāre tathāgatanityānityatvaprasaṅgaparivartaḥ pañcamaḥ //",
    "K10bsu021_u:3380": " START Parivarta 6",
    "K10bsu021_u:3381": " (Vaidya 90)",
    "K10bsu021_u:3382": " kṣaṇikaparivarto nāma ṣaṣṭhaḥ /",
    "K10bsu021_u:3383": " atha khalu mahāmatirbodhisattvo mahāsattvaḥ punarapi bhagavantamadhyeṣate sma - deśayatu me bhagavān,",
    "K10bsu021_u:3384": " deśayatu me sugataḥ skandhadhātvāyatanānāṃ pravṛttinivṛttim /",
    "K10bsu021_u:3385": " asatyātmani kasya pravṛttirvā nirvṛttirvā?",
    "K10bsu021_u:3386": " bālāśca pravṛttinivṛttyāśritā duḥkhakṣayānavabodhānnirvāṇaṃ na prajānanti /",
    "K10bsu021_u:3387": " bhagavānāha - tena hi mahāmate śṛṇu,",
    "K10bsu021_u:3388": " sādhu ca suṣṭhu ca manasikuru /",
    "K10bsu021_u:3389": " bhāṣiṣye 'haṃ te /",
    "K10bsu021_u:3390": " sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt //",
    "K10bsu021_u:3391": " bhagavāṃstasyaitadavocat - tathāgatagarbho mahāmate kuśalākuśalahetukaḥ sarvajanmagatikartā pravartate naṭavadgatisaṃkaṭa ātmātmīyavarjitaḥ",
    "K10bsu021_u:3392": " tadanavabodhātrisaṃgatipratyayakriyāyogaḥ pravartate /",
    "K10bsu021_u:3393": " na ca tīrthyā avabudhyante kāraṇābhiniveśābhiniviṣṭāḥ /",
    "K10bsu021_u:3394": " anādikālavividhaprapañcadauṣṭhulyavāsanāvāsitaḥ ālayavijñānasaṃśabdito 'vidyāvāsanabhūmijaiḥ",
    "K10bsu021_u:3395": " saptabhirvijñānaiḥ saha mahodadhitaraṃgavannityamavyucchinnaśarīraḥ pravartate anityatādoṣarahita",
    "K10bsu021_u:3396": " ātmavādavinivṛtto 'tyantaprakṛtipariśuddhaḥ /",
    "K10bsu021_u:3397": " tadanyāni vijñānānyutpannāpavargāni manomanovijñānaprabhṛtīni kṣaṇikāni,",
    "K10bsu021_u:3398": " saptāpyabhūtaparikalpahetujanitasaṃsthānākṛtiviśeṣasamavāyāvalambīni nāmanimittābhiniviṣṭāni",
    "K10bsu021_u:3399": " svacittadṛśyarūpalakṣaṇāavabodhakāni sukhaduḥkhāpratisaṃvedakāni amokṣakāraṇāni nāmanimittaparyutthānarāgajanitajanakataddhetvālambāni /",
    "K10bsu021_u:3400": " teṣāṃ copāttānāmindriyākhyānāṃ parikṣayanirodhe samantarānutpatteranyeṣāṃ svamativikalpasukhaduḥkhāpratisaṃvedināṃ",
    "K10bsu021_u:3401": " saṃjñāveditanirodhasamāpattisamāpannānāṃ caturdhyānasatyavimokṣakuśalānāṃ yogināṃ",
    "K10bsu021_u:3402": " vimokṣabuddhirbhavatyapravṛtteḥ //",
    "K10bsu021_u:3403": " aparāvṛtte ca tathāgatagarbhaśabdasaṃśabdite ālayavijñāne nāsti saptānāṃ pravṛttivijñānānāṃ nirodhaḥ /",
    "K10bsu021_u:3404": " tatkasya hetoḥ?",
    "K10bsu021_u:3405": " taddhetvālambanapravṛttatvādvijñānānām,",
    "K10bsu021_u:3406": " aviṣayatvācca sarvaśrāvakapratyekabuddhatīrthyayogayogināṃ svapudgalanairātmyāvabodhātsvasāmānyalakṣaṇaparigrahātskandhadhātvāyatanānāṃ pravartate tathāgatagarbhaḥ /",
    "K10bsu021_u:3407": " pañcadharmasvabhāvadharmanairātmyadarśanānnivartate bhūmikramānusaṃdhiparāvṛttyā /",
    "K10bsu021_u:3408": " nānyatīrthyamārgadṛṣṭibhirvicārayituṃ śakyate /",
    "K10bsu021_u:3409": " tato 'calāyāṃ bhūmau bodhisattvabhūmau pratiṣṭhito daśasamādhisukhamukhamārgān pratilabhate /",
    "K10bsu021_u:3410": " samādhibuddhaiḥ saṃdhāryamāṇo 'cintyabuddhadharmasvapraṇidhānavyavalokanatayā samādhisukhabhūtakoṭyā",
    "K10bsu021_u:3411": " vinivārya pratyātmāryagatigamyaiḥ sarvaśrāvakapratyekabuddhatīrthakarāsādhāraṇairyogamārgairdaśāryagotramārgaṃ pratilabhate,",
    "K10bsu021_u:3412": " kāyaṃ ca jñānamanomayaṃ samādhyabhisaṃskārarahitam /",
    "K10bsu021_u:3413": " tasmāttarhi mahāmate tathāgatagarbhaḥ ālayavijñānasaṃśabdito viśodhayitavyo viśeṣārthibhirbodhisattvairmahāsattvaiḥ //",
    "K10bsu021_u:3414": " yadi hi mahāmate ālayavijñānasaṃśabditastathāgatagarbho 'tra na syāditi asati mahāmate tathāgatagarbhe ālayavijñānasaṃśabdite na pravṛttirna nivṛttiḥ syāt /",
    "K10bsu021_u:3415": " bhavati ca mahāmate pravṛttirnivṛttiśca bālāryāṇām /",
    "K10bsu021_u:3416": " svapratyātmāryagatidṛṣṭadharmasukhavihāreṇa ca viharanti yogino 'nikṣiptadhurā duṣprativedhāśca /",
    "K10bsu021_u:3417": " mahāmate ayaṃ tathāgatagarbhālayavijñānagocaraḥ sarvaśrāvakapratyekabuddhatīrthyavitarkadarśanānāṃ (Vaidya 91)",
    "K10bsu021_u:3418": " prakṛtipariśuddho 'pi san aśuddha ivāgantukleśopakliṣṭatayā teṣāmābhāti na tu tathāgatānām /",
    "K10bsu021_u:3419": " tathāgatānāṃ punarmahāmate karatalāmalakavatpratyakṣagocaro bhavati /",
    "K10bsu021_u:3420": " etadeva mahāmate mayā śrīmālāṃ devīmadhikṛtya deśanāpāṭhe anyāṃśca sūkṣmanipuṇaviśuddhabuddhīn",
    "K10bsu021_u:3421": " bodhisattvānadhiṣṭhāya tathāgatagarbha ālayavijñānasaṃśabditaḥ saptabhirvijñānaiḥ",
    "K10bsu021_u:3422": " saha pravṛttyabhiniviṣṭānāṃ śrāvakāṇāṃ dharmanairātmyapradarśanārthaṃ śrīmālāṃ devīmadhiṣṭhāya",
    "K10bsu021_u:3423": " tathāgataviṣayo deśito na śrāvakapratyekabuddhānyatīrthakaratarkaviṣayo 'nyatra mahāmate",
    "K10bsu021_u:3424": " tathāgataviṣaya eva tathāgatagarbha ālayavijñānaviṣayastvatsadṛśānāṃ ca sūkṣmanipuṇamatibuddhiprabhedakānāṃ",
    "K10bsu021_u:3425": " bodhisattvānāṃ mahāsattvānāmarthapratiśaraṇānāṃ no tu yathārutadeśanāpāṭhābhiniviṣṭānāṃ",
    "K10bsu021_u:3426": " sarvānyatīrthyaśrāvakapratyekabuddhānām /",
    "K10bsu021_u:3427": " tasmāttarhi mahāmate tvayā anyaiśca bodhisattvairmahāsattvaiḥ sarvatathāgataviṣaye 'smiṃstathāgatagarbhālayavijñānaparijñāne yogaḥ karaṇīyaḥ",
    "K10bsu021_u:3428": " na śrutamātrasaṃtuṣṭairbhavitavyam //",
    "K10bsu021_u:3429": " tatredamucyate -",
    "K10bsu021_u:3430": " garbhastathāgatānāṃ hi vijñānaiḥ saptabhiryutaḥ /",
    "K10bsu021_u:3431": " pravartate 'dvayo grāhātparijñānānnivartate // Lank_6.1 //",
    "K10bsu021_u:3432": " bimbavaddṛśyate cittamanādimatibhāvitam /",
    "K10bsu021_u:3433": " arthākāro na cārtho 'sti yathābhūtaṃ vipaśyataḥ // Lank_6.2 //",
    "K10bsu021_u:3434": " aṅgulyagraṃ yathā bālo na gṛhṇāti niśākaram /",
    "K10bsu021_u:3435": " tathā hyakṣarasaṃsaktastattvaṃ vetti na māmakam // Lank_6.3 //",
    "K10bsu021_u:3436": " naṭavannṛtyate cittaṃ mano vidūṣasādṛśam /",
    "K10bsu021_u:3437": " vijñānaṃ pañcabhiḥ sārdhaṃ dṛśyaṃ kalpeti raṅgavat // Lank_6.4 //",
    "K10bsu021_u:3438": " atha khalu mahāmatirbodhisattvo mahāsattvaḥ punarapi bhagavantamadhyeṣate sma - deśayatu me bhagavān,",
    "K10bsu021_u:3439": " deśayatu me sugataḥ pañcadharmasvabhāvavijñānanairātmyadvayaprabhedagatilakṣaṇam,",
    "K10bsu021_u:3440": " yena nairātmyadvayaprabhedagatilakṣaṇena ahaṃ ca anye ca bodhisattvā mahāsattvāḥ sarvabhūmikramānusaṃdhiṣvetān dharmān vibhāvayema,",
    "K10bsu021_u:3441": " yathā tairdharmaiḥ sarvabuddhadharmānupraveśo bhavet /",
    "K10bsu021_u:3442": " sarvabuddhadharmānupraveśācca yāvattathāgatasvapratyayātmabhūmipraveśaḥ syāditi /",
    "K10bsu021_u:3443": " bhagavānāha - tena hi mahāmate śṛṇu,",
    "K10bsu021_u:3444": " sādhu ca suṣṭhu ca manasikuru /",
    "K10bsu021_u:3445": " bhāṣiṣye 'haṃ te /",
    "K10bsu021_u:3446": " sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
    "K10bsu021_u:3447": " bhagavāṃstasyaitadavocat - pañcadharmasvabhāvavijñānanairātmyadvayaprabhedagatilakṣaṇaṃ te mahāmate deśayiṣyāmi /",
    "K10bsu021_u:3448": " yaduta nāma nimittaṃ vikalpaḥ samyagjñānaṃ tathatā ca tathāgatapratyātmāryagatipraveśaḥ",
    "K10bsu021_u:3449": " śāśvatocchedasadasaddṛṣṭivivarjito dṛṣṭadharmasukhasamāpattisukhavihāra āmukhībhavati yogayoginām /",
    "K10bsu021_u:3450": " tatra mahāmate pañcadharmasvabhāvavijñānanairātmyadvayasvacittadṛśyabāhyabhāvābhāvānavabodhādvikalpaḥ pravartate bālānāṃ na tvāryāṇām //",
    "K10bsu021_u:3451": " (Vaidya 92)",
    "K10bsu021_u:3452": " mahāmatirāha - kathaṃ punarbhagavan bālānāṃ vikalpaḥ pravartate,",
    "K10bsu021_u:3453": " na tvāryāṇām?",
    "K10bsu021_u:3454": " bhagavānāha - nāmasaṃjñāsaṃketābhiniveśena mahāmate bālāścittamanusaranti /",
    "K10bsu021_u:3455": " anusaranto vividhalakṣaṇopacāreṇa ātmātmīyadṛṣṭipatitāśayā varṇapuṣkalatāmabhiniviśante /",
    "K10bsu021_u:3456": " abhiniviśantaśca ajñānāvṛtāḥ saṃrajyante /",
    "K10bsu021_u:3457": " saṃraktā rāgadveṣamohajaṃ karmābhisaṃskurvanti /",
    "K10bsu021_u:3458": " abhisaṃskṛtya punaḥ punaḥ kośakārakīṭakā iva svavikalpapariveṣṭitamatayo gatisamudrakāntāraprapatitā ghaṭiyantravannātipravartante /",
    "K10bsu021_u:3459": " na ca prajānanti mohānmāyāmarīcyudakacandrasvabhāvakalpanātmātmīyarahitān sarvadharmānabhūtavikalpoditāṃllakṣyalakṣaṇāpagatān",
    "K10bsu021_u:3460": " bhaṅgotpādasthitigativinivṛttān svacittadṛśyavikalpaprabhavānīśvarakālāṇupradhānaprabhavān /",
    "K10bsu021_u:3461": " nāmanimittānuplavena mahāmate bālā nimittamanusaranti //",
    "K10bsu021_u:3462": " tatra nimittaṃ punarmahāmate yaccakṣurvijñānasyābhāsamāgacchati rūpasaṃjñakam /",
    "K10bsu021_u:3463": " evaṃ śrotraghrāṇajihvākāyamanovijñānānāṃ śabdagandharasaspraṣṭavyadharmasaṃjñakametannimittamiti vadāmi /",
    "K10bsu021_u:3464": " tatra vikalpaḥ punarmahāmate yena nāma samudīrayati /",
    "K10bsu021_u:3465": " nimittavyañjakamidam - evamidaṃ nānyatheti hastyaśvarathapadātistrīpuruṣādikasaṃjñakaṃ tadvikalpaḥ pravartate /",
    "K10bsu021_u:3466": " samyagjñānaṃ punarmahāmate yena nāmanimittayoranupalabdhiḥ /",
    "K10bsu021_u:3467": " anyonyāgantukatvādapravṛttirvijñānasya anucchedāśāśvatataḥ sarvatīrthakaraśrāvakapratyekabuddhabhūmyapātanatvātsamyagjñānamityucyate /",
    "K10bsu021_u:3468": " punaraparaṃ mahāmate yena samyagjñānena bodhisattvo mahāsattvo na nāma bhāvīkaroti,",
    "K10bsu021_u:3469": " na ca nimittamabhāvīkaroti /",
    "K10bsu021_u:3470": " samāropāpavādāntadvayakudṛṣṭivivarjitaṃ nāmanimittārthayorapravṛttivijñānam /",
    "K10bsu021_u:3471": " evametāṃ tathatāṃ vadāmi /",
    "K10bsu021_u:3472": " tathatāvyavasthitaśca mahāmate bodhisattvo mahāsattvo nirābhāsagocarapratilābhitvātpramuditāṃ bodhisattvabhūmiṃ pratilabhate //",
    "K10bsu021_u:3473": " sa pratilabhya pramuditāṃ bodhisattvabhūmiṃ vyāvṛttaḥ sarvatīrthyāpāyagatibhyo bhavati",
    "K10bsu021_u:3474": " lokottaradharmagatisamavasṛtaḥ lakṣaṇaparicayānmāyādipūrvakāṃ sarvadharmagatiṃ vibhāvayan",
    "K10bsu021_u:3475": " svapratyātmāryadharmagatilakṣaṇaṃ tarkadṛṣṭivinivṛttakautuko 'nupūrveṇa yāvaddharmameghā bhūmiriti /",
    "K10bsu021_u:3476": " dharmameghānantaraṃ yāvatsamādhibalavaśitābhijñākusumitāṃ tathāgatabhūmiṃ pratilabhate /",
    "K10bsu021_u:3477": " sa pratilabhya sattvaparipācanatayā vicitrairnirmāṇakiraṇairvirājate jalacandravat /",
    "K10bsu021_u:3478": " aṣṭāpadasunibaddhadharmā nānādhimuktikatayā sattvebhyo dharmaṃ deśayati /",
    "K10bsu021_u:3479": " kāyaṃ manovijñaptirahitam /",
    "K10bsu021_u:3480": " etanmahāmate tathatāpraveśātpratilabhante bodhisattvā mahāsattvāḥ //",
    "K10bsu021_u:3481": " punarapi mahāmatirāha - kiṃ punarbhagavan pañcasu dharmeṣvantargatāstrayaḥ,",
    "K10bsu021_u:3482": " svabhāvā uta svalakṣaṇasiddhāḥ?",
    "K10bsu021_u:3483": " bhagavānāha - atraiva mahāmate trayaḥ svabhāvā antargatāḥ,",
    "K10bsu021_u:3484": " aṣṭau ca vijñānāni,",
    "K10bsu021_u:3485": " dve ca nairātmye /",
    "K10bsu021_u:3486": " tatra nāma ca nimittaṃ ca parikalpitaḥ svabhāvo veditavyaḥ /",
    "K10bsu021_u:3487": " yaḥ punarmahāmate tadāśrayapravṛtto vikalpaścittacaittasaṃśabdito yugapatkālodita āditya iva raśmisahito vicitralakṣaṇasvabhāvo vikalpādhārakaḥ,",
    "K10bsu021_u:3488": " sa mahāmate svabhāvaḥ paratantra ityucyate /",
    "K10bsu021_u:3489": " samyagjñānaṃ tathatā ca mahāmate avināśatvātsvabhāvaḥ pariniṣpanno veditavyaḥ //",
    "K10bsu021_u:3490": " (Vaidya 93)",
    "K10bsu021_u:3491": " punaraparaṃ mahāmate svacittadṛśyamabhiniviśyamānaṃ vikalpo 'ṣṭadhā bhidyate /",
    "K10bsu021_u:3492": " nimittasyābhūtalakṣaṇaparikalpitatvādātmātmīyagrāhadvayavyupaśamānnairātmyadvayamājāyate /",
    "K10bsu021_u:3493": " eṣu mahāmate pañcasu dharmeṣu sarvabuddhadharmā antargatāḥ,",
    "K10bsu021_u:3494": " bhūmivibhāgānusaṃdhiśca śrāvakapratyekabuddhabodhisattvānām,",
    "K10bsu021_u:3495": " tathāgatānāṃ ca pratyātmāryajñānapraveśaḥ //",
    "K10bsu021_u:3496": " punaraparaṃ mahāmate pañcadharmāḥ - nimittaṃ nāma vikalpastathatā samyagjñānaṃ ca /",
    "K10bsu021_u:3497": " tatra mahāmate nimittaṃ yatsaṃsthānākṛtiviśeṣākārarūpādilakṣaṇaṃ dṛśyate tannimittam /",
    "K10bsu021_u:3498": " yattasminnimitte ghaṭādisaṃjñākṛtakam - evamidaṃ nānyatheti, tannāma /",
    "K10bsu021_u:3499": " yena tannāma samudīrayati nimittābhivyañjakaṃ samadharmeti vā,",
    "K10bsu021_u:3500": " sa mahāmate cittacaittasaṃśabdito vikalpaḥ /",
    "K10bsu021_u:3501": " yannāmanimittayoratyantānupalabdhitā buddhipralayādanyonyānanubhūtāparikalpitatvādeṣāṃ dharmāṇāṃ sā tathateti /",
    "K10bsu021_u:3502": " tattvaṃ bhūtaṃ niścato niṣṭhā prakṛtiḥ svabhāvo 'nupalabdhistattathālakṣaṇam /",
    "K10bsu021_u:3503": " mayā anyaiśca tathāgatairanugamya yathāvaddeśitaṃ prajñaptaṃ vivṛtamuttānīkṛtam,",
    "K10bsu021_u:3504": " yatrānugamya samyagavabodhānucchedāśāśvatato vikalpasyāpravṛttiḥ svapratyātmāryajñānānukūlaṃ tīrthakarapakṣaparapakṣaśrāvakapratyekabuddhāgatilakṣaṇaṃ tatsamyagjñānam /",
    "K10bsu021_u:3505": " ete ca mahāmate pañca dharmāḥ /",
    "K10bsu021_u:3506": " eteṣveva trayaḥ svabhāvāḥ,",
    "K10bsu021_u:3507": " aṣṭau ca vijñānāni,",
    "K10bsu021_u:3508": " dve ca nairātmye,",
    "K10bsu021_u:3509": " sarvabuddhadharmāścāntargatāḥ /",
    "K10bsu021_u:3510": " atra te mahāmate svamatikauśalaṃ karaṇīyam,",
    "K10bsu021_u:3511": " anyaiśca kārayitavyam /",
    "K10bsu021_u:3512": " na parapraṇeyena bhavitavyam //",
    "K10bsu021_u:3513": " tatredamucyate -",
    "K10bsu021_u:3514": " pañca dharmāḥ svabhāvaśca vijñānānyaṣṭa eva ca /",
    "K10bsu021_u:3515": " dve nairātmye bhavetkṛtsno mahāyānaparigrahaḥ // Lank_6.5 //",
    "K10bsu021_u:3516": " nāmanimittasaṃkalpāḥ svabhāvadvayalakṣaṇam /",
    "K10bsu021_u:3517": " samyagjñānaṃ tathātvaṃ ca pariniṣpannalakṣaṇam // Lank_6.6 //",
    "K10bsu021_u:3518": " atha khalu mahāmatirbodhisattvo mahāsattvaḥ punarapi bhagavantametadavocat - yatpunaretaduktaṃ",
    "K10bsu021_u:3519": " bhagavatā deśanāpāṭhe yathā gaṅgānadīvālukāsamāstathāgatā atītā anāgatā vartamānāśca /",
    "K10bsu021_u:3520": " tatkimidaṃ bhagavan yathārutārthagrahaṇaṃ kartavyam,",
    "K10bsu021_u:3521": " āhosvidanyaḥ kaścidarthāntaraviśeṣo 'stīti?",
    "K10bsu021_u:3522": " taducyatāṃ bhagavan /",
    "K10bsu021_u:3523": " bhagavānāha - na mahāmate yathārutārthagrahaṇaṃ kartavyam /",
    "K10bsu021_u:3524": " na ca mahāmate gaṅgānadīvālukāpramāṇatayā tryadhvakabuddhapramāṇatā bhavati /",
    "K10bsu021_u:3525": " tatkasya hetoḥ?",
    "K10bsu021_u:3526": " yaduta lokātiśayātikrāntatvānmahāmate dṛṣṭānto 'dṛṣṭāntaḥ sadṛśāsadṛśatvāt /",
    "K10bsu021_u:3527": " na ca mahāmate tathāgatā arhantaḥ samyaksaṃbuddhāḥ sadṛśāsadṛśaṃ lokātiśayātikrāntaṃ dṛṣṭāntaṃ prāviṣkurvanti /",
    "K10bsu021_u:3528": " anyatra upamāmātrametanmahāmate mayopanyastam,",
    "K10bsu021_u:3529": " taiśca tathāgataiḥ /",
    "K10bsu021_u:3530": " yathā gaṅgānadīvālukāsamāstathāgatā arhantaḥ samyaksaṃbuddhā iti nityānityābhiniveśābhiniviṣṭānāṃ",
    "K10bsu021_u:3531": " bālapṛthagjanānāṃ tīrthakarāśayakudṛṣṭiyuktānāṃ saṃsārabhavacakrānusāriṇāmudvejanārtham",
    "K10bsu021_u:3532": " - kathamete udvignā bhavagaticakrasaṃkaṭādviśeṣārthino viśeṣamārabheranniti sulabhabuddhatvapradarśanārthaṃ",
    "K10bsu021_u:3533": " na nodumbarapuṣpatulyastathāgatānāmutpāda (Vaidya 94)",
    "K10bsu021_u:3534": " iti kṛtvā vīryamārapsyante /",
    "K10bsu021_u:3535": " deśanāpāṭhe tu mayā vaineyajanatāpekṣayā udumbarapuṣpasudurlabhaprādurbhāvāstathāgatā iti deśitam /",
    "K10bsu021_u:3536": " na ca mahāmate udumbarapuṣpaṃ kenaciddṛṣṭapūrvaṃ na drakṣyate /",
    "K10bsu021_u:3537": " tathāgatāḥ punarmahāmate loke dṛṣṭāḥ,",
    "K10bsu021_u:3538": " dṛśyante caitarhi /",
    "K10bsu021_u:3539": " na svanayapratyavasthānakathāmadhikṛtya udumbarapuṣpasudurlabhaprādurbhāvāstathāgatā iti /",
    "K10bsu021_u:3540": " svanayapratyavasthānakathāyāṃ mahāmate nirdiśyamānāyāṃ lokātiśayātikrāntā dṛṣṭāntā yuktāḥ kriyante 'śraddheyatvāt /",
    "K10bsu021_u:3541": " aśraddheyaṃ syādbālapṛthagjanānāṃ ca /",
    "K10bsu021_u:3542": " svapratyātmāryajñānagocare na dṛṣṭāntā na pravartante /",
    "K10bsu021_u:3543": " tattvaṃ ca tathāgatāḥ /",
    "K10bsu021_u:3544": " atasteṣu dṛṣṭāntā nopanyasyante //",
    "K10bsu021_u:3545": " kiṃ tu upamāmātrametanmahāmate kṛtaṃ yaduta gaṅgānadīvālukāsamāstathāgatāḥ samā na viṣamā akalpāvikalpanataḥ /",
    "K10bsu021_u:3546": " tadyathā mahāmate gaṅgāyāṃ nadyāṃ vālukā mīnakacchapaśiśumāranakramahiṣasiṃhahastyādibhiḥ",
    "K10bsu021_u:3547": " saṃkṣobhyamāṇā na kalpayanti na vikalpayanti - saṃkṣobhyāmahe na veti nirvikalpāḥ",
    "K10bsu021_u:3548": " svacchā malavyapetāḥ /",
    "K10bsu021_u:3549": " evameva mahāmate tathāgatānāmarhatāṃ samyaksaṃbuddhānāṃ svapratyātmāryajñānagaṅgāmahānadībalābhijñāvaśitāvālukāḥ",
    "K10bsu021_u:3550": " sarvatīrthakarabālamīnaparapravādibhiḥ saṃkṣobhyamāṇā na kalpayanti na vikalpayanti /",
    "K10bsu021_u:3551": " tathāgatapūrvapraṇihitatvātsarvasukhasamāpattiparipūryā sattvānāṃ na kalpayanti na vikalpayanti /",
    "K10bsu021_u:3552": " ataste gaṅgānadīvālukāsamāstathāgatā nirviśiṣṭā anunayapratighāpagatatvāt //",
    "K10bsu021_u:3553": " tadyathā mahāmate gaṅgāyāṃ nadyāṃ vālukā pṛthivīlakṣaṇasvabhāvatvātpṛthivī,",
    "K10bsu021_u:3554": " kalpoddāhe dahyamānāpi na pṛthivīsvabhāvaṃ vijahāti /",
    "K10bsu021_u:3555": " na ca mahāmate pṛthivī dahyate tejodhātupratibaddhatvādanyatra bālapṛthagjanā vitathatāpatitayā saṃtatyā dahyamānāṃ kalpayanti,",
    "K10bsu021_u:3556": " na ca dahyate tadagnihetubhūtatvāt /",
    "K10bsu021_u:3557": " evameva mahāmate tathāgatānāṃ dharmakāyo gaṅgānadīvālukāsamo 'vināśī /",
    "K10bsu021_u:3558": " tadyathā mahāmate nadyāṃ gaṅgāyāṃ vālukā apramāṇāḥ,",
    "K10bsu021_u:3559": " evameva mahāmate tathāgatānāṃ raśmyāloko 'pramāṇaḥ sattvaparipākasaṃcodanamupādāya sarvabuddhaparṣanmaṇḍaleṣu prasarpyate tathāgataiḥ /",
    "K10bsu021_u:3560": " tadyathā mahāmate gaṅgāyāṃ nadyāṃ vālukā na vālukāsvabhāvāntaramārabhante,",
    "K10bsu021_u:3561": " vālukāvasthā eva vālukāḥ,",
    "K10bsu021_u:3562": " evameva mahāmate tathāgatānāmarhatāṃ samyaksaṃbuddhānāṃ saṃsāre na pravṛttirna nivṛttiḥ,",
    "K10bsu021_u:3563": " bhavapravṛttyucchinnahetutvāt /",
    "K10bsu021_u:3564": " tadyathā mahāmate gaṅgāyāṃ nadyāṃ vālukā apakṛṣṭā api na prajñāyante,",
    "K10bsu021_u:3565": " prakṣiptā api na prajñāyante,",
    "K10bsu021_u:3566": " mahāmate evameva tathāgatānāṃ jñānaṃ sattvaparipākayogena na kṣīyate na vardhate,",
    "K10bsu021_u:3567": " aśarīratvāddharmasya /",
    "K10bsu021_u:3568": " śarīravatāṃ hi mahāmate nāśo bhavati nāśarīravatām /",
    "K10bsu021_u:3569": " dharmaścāśarīraḥ /",
    "K10bsu021_u:3570": " tadyathā mahāmate gaṅgāyāṃ nadyāṃ vālukā niṣpīḍyamānā ghṛtatailārthibhirghṛtatailādivirahitāḥ,",
    "K10bsu021_u:3571": " evameva mahāmate tathāgatāḥ sattvaduḥkhairniṣpīḍyamānā dharmadhātvīśvarapraṇidhānasukhaṃ na vijahati mahāmate mahākaruṇopetatvāt,",
    "K10bsu021_u:3572": " yāvatsarvasattvā na nirvāpyante tathāgataiḥ /",
    "K10bsu021_u:3573": " tadyathā mahāmate gaṅgāyāṃ nadyāṃ vālukāḥ pravāhānukūlāḥ pravahanti nānudake,",
    "K10bsu021_u:3574": " evameva mahāmate tathāgatānāṃ sarvabuddhadharmadeśanā nirvāṇapravāhānukūlā saṃvartate /",
    "K10bsu021_u:3575": " tena gaṅgānadīvālukāsamāstathāgatā ityucyante /",
    "K10bsu021_u:3576": " nāyaṃ mahāmate gatyarthastathāgateṣu pravartate /",
    "K10bsu021_u:3577": " vināśo (Vaidya 95)",
    "K10bsu021_u:3578": " mahāmate gatyartho bhavati /",
    "K10bsu021_u:3579": " na ca mahāmate saṃsārasya pūrvā koṭiḥ prajñāyate /",
    "K10bsu021_u:3580": " aprajñāyamānā kathaṃ gatyarthena nirdekṣyāmi?",
    "K10bsu021_u:3581": " gatyartho mahāmate ucchedaḥ /",
    "K10bsu021_u:3582": " na ca bālapṛthagjanāḥ saṃprajānanti //",
    "K10bsu021_u:3583": " mahāmatirāha - tadyadi bhagavan pūrvā koṭirna prajñāyate sattvānāṃ saṃsaratām,",
    "K10bsu021_u:3584": " tatkathaṃ mokṣaḥ prajñāyate prāṇinām?",
    "K10bsu021_u:3585": " bhagavānāha - anādikālaprapañcadauṣṭhulyavikalpavāsanāhetuvinivṛttirmahāmate svacittadṛśyabāhyārthaparijñānādvikalpasyāśrayaparāvṛttirmahāmate mokṣo na nāśaḥ /",
    "K10bsu021_u:3586": " ato nānantakathā mahāmate kiṃcitkārī bhavati /",
    "K10bsu021_u:3587": " vikalpasyaiva mahāmate paryāyo 'nantakoṭiriti /",
    "K10bsu021_u:3588": " na cātra vikalpādanyatkiṃcitsattvāntaramasti,",
    "K10bsu021_u:3589": " adhyātmaṃ vā bahirdhā vā parīkṣyamāṇaṃ buddhyā /",
    "K10bsu021_u:3590": " jñānajñeyaviviktā hi mahāmate sarvadharmāḥ /",
    "K10bsu021_u:3591": " anyatra svacittavikalpāparijñānādvikalpaḥ pravartate,",
    "K10bsu021_u:3592": " tadavabodhānnivartate //",
    "K10bsu021_u:3593": " tatredamucyate -",
    "K10bsu021_u:3594": " gaṅgāyāṃ vālukāsamān ye paśyanti vināyakān /",
    "K10bsu021_u:3595": " anāśagatiniṣṭhān vai te paśyanti tathāgatān // Lank_6.7 //",
    "K10bsu021_u:3596": " gaṅgāyāṃ vālukā yadvatsarvadoṣairvivarjitāḥ /",
    "K10bsu021_u:3597": " vāhānukūlā nityāśca tathā buddhasya buddhatā // Lank_6.8 //",
    "K10bsu021_u:3598": " atha khalu mahāmatirbodhisattvo mahāsattvaḥ punarapi bhagavantametadavocat - deśayatu bhagavān,",
    "K10bsu021_u:3599": " deśayatu me sugatastathāgato 'rhan samyaksaṃbuddhaḥ sarvadharmāṇāṃ kṣaṇabhaṅgaṃ bhedalakṣaṇaṃ caiṣām /",
    "K10bsu021_u:3600": " tatkathaṃ bhagavan sarvadharmāḥ kṣaṇikāḥ?",
    "K10bsu021_u:3601": " bhagavānāha - tena hi mahāmate śṛṇu,",
    "K10bsu021_u:3602": " sādhu ca suṣṭhu ca manasikuru /",
    "K10bsu021_u:3603": " bhāṣiṣye 'haṃ te /",
    "K10bsu021_u:3604": " sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
    "K10bsu021_u:3605": " bhagavāṃstasyaitadavocat - sarvadharmāḥ sarvadharmā iti mahāmate yaduta kuśalākuśalāḥ saṃskṛtāsaṃskṛtā laukikalokottarāḥ sāvadyānavadyāḥ sāsravānāsravā upāttānupāttāḥ /",
    "K10bsu021_u:3606": " saṃkṣepeṇa mahāmate pañcopādānaskandhāścittamanomanovijñānavāsanāhetukāścittamanomanovijñānavāsanāpuṣṭairbālapṛthagjanaiḥ kuśalākuśalena parikalpyante",
    "K10bsu021_u:3607": " samādhisukhasamāpattayo mahāmate dṛṣṭadharmasukhavihārabhāvena āryāṇāṃ kuśalānāsravā ityucyante /",
    "K10bsu021_u:3608": " kuśalākuśalāḥ punarmahāmate yaduta aṣṭau vijñānāni /",
    "K10bsu021_u:3609": " katamānyaṣṭau?",
    "K10bsu021_u:3610": " yaduta tathāgatagarbha ālayavijñānasaṃśabdito mano manovijñānaṃ ca pañca ca vijñānakāyāstīrthyānuvarṇitāḥ /",
    "K10bsu021_u:3611": " tatra mahāmate pañca vijñānakāyā manovijñānasahitā kuśalākuśalakṣaṇaparaṃparābhedabhinnāḥ saṃtatiprabandhanābhinnaśarīrāḥ pravartamānāḥ pravartante",
    "K10bsu021_u:3612": " pravṛtya ca vinaśyanti /",
    "K10bsu021_u:3613": " svacittadṛśyānavabodhātsamanantaranirodhe 'nyadvijñānaṃ pravartate /",
    "K10bsu021_u:3614": " saṃsthānākṛtiviśeṣagrāhakaṃ manovijñānaṃ pañcabhirvijñānakāyaiḥ saha saṃprayuktaṃ pravartate kṣaṇakālānavasthāyi /",
    "K10bsu021_u:3615": " tatkṣaṇikamiti vadāmi /",
    "K10bsu021_u:3616": " kṣaṇikaṃ punarmahāmate ālayavijñānaṃ tathāgatagarbhasaṃśabditaṃ manaḥsahitaṃ pravṛttivijñānavāsanābhiḥ kṣaṇikamanāsravavāsanābhirakṣaṇikam /",
    "K10bsu021_u:3617": " na ca bālapṛthagjanā avabudhyante kṣaṇikavādābhiniviṣṭā kṣaṇikākṣaṇikatāmimāṃ sarvadharmāṇām /",
    "K10bsu021_u:3618": " tadanavabodhāducchedadṛṣṭyā asaṃskṛtānapi dharmānnāśayiṣyanti /",
    "K10bsu021_u:3619": " (Vaidya 96) asaṃsāriṇo mahāmate pañca vijñānakāyā ananubhūtasukhaduḥkhā anirvāṇahetavaḥ /",
    "K10bsu021_u:3620": " tathāgatagarbhaḥ punarmahāmate anubhūtasukhaduḥkhahetusahitaḥ",
    "K10bsu021_u:3621": " pravartate nivartate ca catasṛbhirvāsanābhiḥ saṃmūrcchitaḥ /",
    "K10bsu021_u:3622": " na ca bālā avabudhyante kṣaṇikadṛṣṭivikalpavāsitamatayaḥ //",
    "K10bsu021_u:3623": " punaraparaṃ mahāmate samadhāraṇaṃ kalpasthitāḥ suvarṇavajrajinadhātuprāptiviśeṣā abhaṅginaḥ /",
    "K10bsu021_u:3624": " yadi punarmahāmate abhisamayaprāptiḥ kṣaṇikā syāt,",
    "K10bsu021_u:3625": " anāryatvamāryāṇāṃ syāt /",
    "K10bsu021_u:3626": " na ca anāryatvamāryāṇāṃ bhavati /",
    "K10bsu021_u:3627": " suvarṇaṃ vajraṃ ca mahāmate samadhāraṇaṃ kalpasthitā api tulyamānā na hīyante na vardhante /",
    "K10bsu021_u:3628": " tatkathaṃ bālaiḥ kṣaṇikārthe vikalpyate ādhyātmikabāhyānāṃ sarvadharmāṇāmasaṃdhābhāṣyakuśalaiḥ?",
    "K10bsu021_u:3629": " punarapi mahāmatirāha - yatpunaretaduktaṃ bhagavatā - ṣaṭpāramitāṃ paripūrya buddhatvamavāpyata iti /",
    "K10bsu021_u:3630": " tatkatamāstāḥ ṣaṭpāramitāḥ?",
    "K10bsu021_u:3631": " kathaṃ ca paripūriṃ gacchanti?",
    "K10bsu021_u:3632": " bhagavānāha - traya ete mahāmate pāramitābhedāḥ /",
    "K10bsu021_u:3633": " katame trayaḥ?",
    "K10bsu021_u:3634": " yaduta laukikalokottaralokottaratamāḥ /",
    "K10bsu021_u:3635": " tatra mahāmate laukikyaḥ pāramitā ātmātmīyagrāhābhiniveśābhiniviṣṭāḥ /",
    "K10bsu021_u:3636": " antadvayagrāhiṇo vicitrabhavopapattyāyatanārthaṃ rūpādiviṣayābhilāṣiṇo dānapāramitāṃ paripūrayanti /",
    "K10bsu021_u:3637": " evaṃ śīlakṣāntivīryadhyānaprajñāpāramitāṃ mahāmate paripūrayanti bālāḥ /",
    "K10bsu021_u:3638": " abhijñāścābhinirharanti brahmatvāya /",
    "K10bsu021_u:3639": " tatra lokottarābhiḥ pāramitābhiḥ śrāvakapratyekabuddhā nirvāṇagrāhapatitāśayā dānādiṣu prayujyante yathaiva bālā ātmasukhanirvāṇābhilāṣiṇaḥ",
    "K10bsu021_u:3640": " lokottaratamāḥ punarmahāmate svacittadṛśyavikalpamātragrahaṇātsvacittadvayāvabodhādapravṛttervikalpasya",
    "K10bsu021_u:3641": " upādānagrahaṇābhāvātsvacittarūpalakṣaṇānabhiniveśāddānapāramitā sarvasattvahitasukhārthamājāyate",
    "K10bsu021_u:3642": " bodhisattvānāṃ mahāsattvānāṃ paramayogayoginām /",
    "K10bsu021_u:3643": " yattatraivālambane vikalpasyāpravṛttiṃ śīlayanti,",
    "K10bsu021_u:3644": " tacchīlaṃ pāramitā ca sā /",
    "K10bsu021_u:3645": " yā tasyaiva vikalpasyāpravṛttikṣamaṇatā grāhyagrāhakaparijñayā,",
    "K10bsu021_u:3646": " sā kṣāntipāramitā /",
    "K10bsu021_u:3647": " yena vīryeṇa pūrvarātrāpararātraṃ ghaṭate yogānukūladarśanādvikalpasya vyāvṛtteḥ,",
    "K10bsu021_u:3648": " sā vīryapāramitā /",
    "K10bsu021_u:3649": " yadvikalpanivṛttestīrthyanirvāṇagrāhāpatanaṃ sā dhyānapāramitā /",
    "K10bsu021_u:3650": " tatra prajñāpāramitā yadā svacittavikalpābhāvādābuddhipravicayātprativicinvan antadvaye na patati āśrayaparāvṛttipūrvakarmavināśataḥ,",
    "K10bsu021_u:3651": " svapratyātmāryagatipratilambhāya prayujyate,",
    "K10bsu021_u:3652": " sā prajñāpāramitā /",
    "K10bsu021_u:3653": " etā mahāmate pāramitāḥ /",
    "K10bsu021_u:3654": " eṣa pāramitārthaḥ /",
    "K10bsu021_u:3655": " tatredamucyate -",
    "K10bsu021_u:3656": " śūnyamanityaṃ kṣaṇikaṃ bālāḥ kalpenti saṃskṛtam /",
    "K10bsu021_u:3657": " nadīdīpabījadṛṣṭāntaiḥ kṣaṇikārtho vikalpyate // Lank_6.9 //",
    "K10bsu021_u:3658": " nirvyāpāraṃ kṣaṇikaṃ viviktaṃ kṣayavarjitam /",
    "K10bsu021_u:3659": " anutpattiśca dharmāṇāṃ kṣaṇikārthaṃ vadāmyaham // Lank_6.10 //",
    "K10bsu021_u:3660": " (Vaidya 97)",
    "K10bsu021_u:3661": " utpattyanantaraṃ bhaṅgaṃ na vai deśemi bāliśān /",
    "K10bsu021_u:3662": " nairantaryeṇa bhāvānāṃ vikalpaḥ spandate gatau // Lank_6.11 //",
    "K10bsu021_u:3663": " sā vidyā kāraṇaṃ teṣāṃ cittānāṃ saṃpravartikam /",
    "K10bsu021_u:3664": " antarā kimavasthāsau yāvadrūpaṃ na jāyate // Lank_6.12 //",
    "K10bsu021_u:3665": " samanantarapradhvastaṃ cittamanyatpravartate /",
    "K10bsu021_u:3666": " rūpaṃ na tiṣṭhate kāle kimālambya pravartsyate // Lank_6.13 //",
    "K10bsu021_u:3667": " yasmādyatra pravartate cittaṃ vitathahetukam /",
    "K10bsu021_u:3668": " na prasiddhaṃ kathaṃ tasya kṣaṇabhaṅgo 'vadhāryate // Lank_6.14 //",
    "K10bsu021_u:3669": " yogināṃ hi samāpattiḥ suvarṇaṃ jinadhātavaḥ /",
    "K10bsu021_u:3670": " ābhāsvaravimānāśca abhedyā lokakāraṇāt // Lank_6.15 //",
    "K10bsu021_u:3671": " sthitayaḥ prāptidharmāśca buddhānāṃ jñānasaṃpadaḥ /",
    "K10bsu021_u:3672": " bhikṣutvaṃ samayaprāptirdṛṣṭā vai kṣaṇikāḥ katham // Lank_6.16 //",
    "K10bsu021_u:3673": " gandharvapuramāyādyā rūpā vai kṣaṇikā na kim /",
    "K10bsu021_u:3674": " abhūtikāśca bhūtāśca bhūtāḥ kecitkarāgatāḥ // Lank_6.17 //",
    "K10bsu021_u:3675": " iti laṅkāvatāre kṣaṇikaparivartaḥ ṣaṣṭhaḥ //",
    "K10bsu021_u:3676": " START Parivarta 7",
    "K10bsu021_u:3677": " (Vaidya 98)",
    "K10bsu021_u:3678": " nairmāṇikaparivarto nāma saptamaḥ /",
    "K10bsu021_u:3679": " atha khalu mahāmatirbodhisattvo mahāsattvaḥ punarapi bhagavantametadavocat - arhantaḥ punarbhagavatā vyākṛtā anuttarāyāṃ samyaksaṃbodhau /",
    "K10bsu021_u:3680": " aparinirvāṇadharmakāśca sattvāstathāgatatve /",
    "K10bsu021_u:3681": " yasyāṃ ca rātrau tathāgato 'nuttarāṃ samyaksaṃbodhimabhisaṃbuddho yasyāṃ ca rātrau parinirvṛtaḥ,",
    "K10bsu021_u:3682": " etasminnantare bhagavatā ekamapyakṣaraṃ nodāhṛtaṃ na pravyāhṛtam /",
    "K10bsu021_u:3683": " sadā samāhitāśca tathāgatā na vitarkayanti na vyavacārayanti /",
    "K10bsu021_u:3684": " nirmāṇāni ca nirmāya taistathāgatakṛtyaṃ kurvanti /",
    "K10bsu021_u:3685": " kiṃ kāraṇaṃ ca vijñānānāṃ kṣaṇaparaṃparābhedalakṣaṇaṃ nirdiśyate?",
    "K10bsu021_u:3686": " vajrapāṇiśca satatasamitaṃ nityānubaddhaḥ /",
    "K10bsu021_u:3687": " pūrvā ca koṭirna prajñāyate /",
    "K10bsu021_u:3688": " nirvṛtiśca prajñāpyate /",
    "K10bsu021_u:3689": " mārāśca mārakarmāṇi ca karmaplotayaśca /",
    "K10bsu021_u:3690": " cañcāmāṇavikā sundarikā pravrājikā yathā dhautapātrādīni ca bhagavan karmāvaraṇāni dṛśyante /",
    "K10bsu021_u:3691": " tatkathaṃ bhagavatā sarvākārajñatā prāptā aprahīṇairdoṣaiḥ?",
    "K10bsu021_u:3692": " bhagavānāha - tena hi mahāmate śṛṇu,",
    "K10bsu021_u:3693": " sādhu ca suṣṭhu ca manasikuru /",
    "K10bsu021_u:3694": " bhāṣiṣye 'haṃ te /",
    "K10bsu021_u:3695": " sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt /",
    "K10bsu021_u:3696": " bhagavāṃstasyaitadavocat - nirupadhiśeṣaṃ nirvāṇadhātuṃ saṃdhāya bodhisattvacaryāṃ ca caritavatāṃ protsāhanārtham /",
    "K10bsu021_u:3697": " santi hi mahāmate bodhisattvacaryācāriṇaḥ iha anyeṣu ca buddhakṣetreṣu /",
    "K10bsu021_u:3698": " yeṣāṃ śrāvakayānanirvāṇābhilāṣasteṣāṃ śrāvakayānarucivyāvartanārthaṃ mahāyānagatiprotsāhanārthaṃ ca tannirmitaśrāvakānnirmāṇakāyairvyākaroti,",
    "K10bsu021_u:3699": " na ca dharmatābuddhaiḥ /",
    "K10bsu021_u:3700": " etatsaṃdhāya mahāmate śrāvakavyākaraṇaṃ nirdiṣṭam /",
    "K10bsu021_u:3701": " na hi mahāmate śrāvakapratyekabuddhānāṃ kleśāvaraṇaprahāṇaviśeṣo vimuktyekarasatayā /",
    "K10bsu021_u:3702": " nātra jñeyāvaraṇaprahāṇam /",
    "K10bsu021_u:3703": " jñeyāvaraṇaṃ punarmahāmate dharmanairātmyadarśanaviśeṣādviśudhyate /",
    "K10bsu021_u:3704": " kleśāvaraṇaṃ tu pudgalanairātmyadarśanābhyāsapūrvakaṃ prahīyate,",
    "K10bsu021_u:3705": " manovijñānanivṛtteḥ /",
    "K10bsu021_u:3706": " dharmāvaraṇavinirmuktiḥ punarālayavijñānavāsanāvinivṛtterviśudhyati /",
    "K10bsu021_u:3707": " pūrvadharmasthititāṃ saṃdhāya apūrvacaramasya cābhāvātpūrvaprahiṇairevākṣaraistathāgato na vitarkya na vicārya dharmaṃ deśayati /",
    "K10bsu021_u:3708": " saṃprajānakāritvādamuṣitasmṛtitvācca",
    "K10bsu021_u:3709": " na vitarkayati na vicārayati,",
    "K10bsu021_u:3710": " caturvāsanābhūmiprahīṇatvāccyutidvayavigamātkleśajñeyāvaraṇadvayaprahāṇācca //",
    "K10bsu021_u:3711": " sapta mahāmate manomanovijñānacakṣurvijñānādayaḥ kṣaṇikāḥ vāsanāhetutvātkuśalānāsravapakṣarahitāḥ na saṃsāriṇaḥ /",
    "K10bsu021_u:3712": " tathāgatagarbhaḥ punarmahāmate saṃsarati nirvāṇasukhaduḥkhahetukaḥ /",
    "K10bsu021_u:3713": " na ca bālapṛthagjanā avabudhyante śūnyatāvikṣiptamatayaḥ /",
    "K10bsu021_u:3714": " nirmitanairmāṇikānāṃ mahāmate tathāgatānāṃ vajrapāṇiḥ pārśvānugato na maulānāṃ tathāgatānāmarhatāṃ samyaksaṃbuddhānām /",
    "K10bsu021_u:3715": " maulo hi mahāmate tathāgataḥ sarvapramāṇendriyavinivṛttaḥ sarvabālaśrāvakapratyekabuddhatīrthyānām /",
    "K10bsu021_u:3716": " dṛṣṭadharmasukhavihāriṇastamāgacchantyabhisamayadharmajñānakṣāntyā /",
    "K10bsu021_u:3717": " ato vajrapāṇistānnānubadhnāti /",
    "K10bsu021_u:3718": " sarve hi nirmitabuddhā na karmaprabhavāḥ /",
    "K10bsu021_u:3719": " na teṣu tathāgato na cānyatra tebhyastathāgataḥ /",
    "K10bsu021_u:3720": " kumbhakārālambanādiprayogeṇeva sattvakṛtyāni karoti,",
    "K10bsu021_u:3721": " lakṣaṇopetaṃ ca deśayati,",
    "K10bsu021_u:3722": " na tu svanayapratyavasthānakathāṃ svapratyātmāryagatigocaram /",
    "K10bsu021_u:3723": " punaraparaṃ mahāmate ṣaṇṇāṃ vijñānakāyānāṃ nirodhāducchedadṛṣṭimāśrayanti (Vaidya 99)",
    "K10bsu021_u:3724": " bālapṛthagjanāḥ,",
    "K10bsu021_u:3725": " ālayānavabodhācchāśvatadṛṣṭayo bhavanti /",
    "K10bsu021_u:3726": " svamativikalpasya mahāmate pūrvā koṭirna prajñāyate /",
    "K10bsu021_u:3727": " svamativikalpasyaiva vinivṛttermokṣaḥ prajñāyate /",
    "K10bsu021_u:3728": " caturvāsanāprahāṇātsarvadoṣaprahāṇam //",
    "K10bsu021_u:3729": " tatredamucyate -",
    "K10bsu021_u:3730": " trīṇi yānānyayānaṃ ca buddhānāṃ nāsti nirvṛtiḥ /",
    "K10bsu021_u:3731": " buddhatve vyākṛtāḥ sarve vītadeṣāśca deśitāḥ // Lank_7.1 //",
    "K10bsu021_u:3732": " abhisamayāntikaṃ jñānaṃ nirupādigatistathā /",
    "K10bsu021_u:3733": " protsāhanā ca līnānāmetatsaṃghāya deśitam // Lank_7.2 //",
    "K10bsu021_u:3734": " buddhairutpāditaṃ jñānaṃ mārgastaireva deśitaḥ /",
    "K10bsu021_u:3735": " yānti tenaiva nānyena atasteṣāṃ na nirvṛtiḥ // Lank_7.3 //",
    "K10bsu021_u:3736": " bhavakāmarūpadṛṣṭīnāṃ vāsanā vai caturvidhā /",
    "K10bsu021_u:3737": " manovijñānasaṃbhūtā ālayaṃ ca manaḥsthitāḥ // Lank_7.4 //",
    "K10bsu021_u:3738": " manovijñānanetrādyairucchedaścāpyanityataḥ /",
    "K10bsu021_u:3739": " śāśvataṃ ca anādyena nirvāṇamatidṛṣṭinām // Lank_7.5 //",
    "K10bsu021_u:3740": " iti laṅkāvatārasūtre nairmāṇikaparivartaḥ saptamaḥ //",
    "K10bsu021_u:3741": " START Parivarta 8",
    "K10bsu021_u:3742": " (Vaidya 100)",
    "K10bsu021_u:3743": " māṃsabhakṣaṇaparivarto nāmāṣṭamaḥ /",
    "K10bsu021_u:3744": " atha khalu mahāmatirbodhisattvo mahāsattvo bhagavantaṃ gāthābhiḥ paripṛcchaya punarapyadhyeṣate sma - deśayatu me bhagavāṃstathāgato 'rhan samyaksaṃbuddho māṃsabhakṣaṇe guṇadoṣam,",
    "K10bsu021_u:3745": " yena ahaṃ ca anye ca bodhisattvā mahāsattvā anāgatapratyutpannakāle sattvānāṃ kravyādasattvagativāsanāvāsitānāṃ māṃsabhojagṛddhāṇāṃ rasatṛṣṇāprahāṇāya dharmaṃ deśayāma,",
    "K10bsu021_u:3746": " yathā ca te kravyādabhojinaḥ sattvā virāgya rasatṛṣṇāṃ dharmarasāhārakāṅkṣayā sarvasattvaikaputrakapremānugatāḥ parasparaṃ mahāmaitrīṃ pratilabheran",
    "K10bsu021_u:3747": " pratilabhya sarvabodhisattvabhūmiṣu kṛtayogyāḥ kṣipramanuttarāṃ samyaksaṃbodhimabhisaṃbudhyeran /",
    "K10bsu021_u:3748": " śrāvakapratyekabuddhabhūmyā vā viśramya anuttarāṃ tāthāgatīṃ bhūmimupasarpayeyuḥ /",
    "K10bsu021_u:3749": " durākhyātadharmairapi tāvadbhagavannanyatīrthikairlokāyatadṛṣṭyabhiniviṣṭaiḥ sadasatpakṣocchedaśāśvatavādibhirmāsaṃ nivāryate bhakṣyamāṇam /",
    "K10bsu021_u:3750": " svayaṃ ca na bhakṣyate,",
    "K10bsu021_u:3751": " prāgeva kṛpaikarase samyaksaṃbuddhe praṇīte lokanāthe /",
    "K10bsu021_u:3752": " tava śāsane māṃsaṃ svayaṃ ca bhakṣyate,",
    "K10bsu021_u:3753": " bhakṣyamāṇaṃ ca na nivāryate /",
    "K10bsu021_u:3754": " tatsādhu bhagavān sarvalokānukampakaḥ sarvasattvaiputrakasamadarśī mahākāruṇiko 'nukampāmupādāya māṃsabhakṣaṇe guṇadeṣān deśayatu me,",
    "K10bsu021_u:3755": " yathā ahaṃ ca anye ca bodhisattvāstathatvāya sattvebhyo dharmaṃ deśayema /",
    "K10bsu021_u:3756": " bhagavānāha - tena hi mahāmate śṛṇu,",
    "K10bsu021_u:3757": " sādhu ca suṣṭhu ca manasikuru /",
    "K10bsu021_u:3758": " bhāṣiṣye 'haṃ te /",
    "K10bsu021_u:3759": " sādhu bhagavanniti mahāmatirbodhisattvo mahāsattvo bhagavataḥ pratyaśrauṣīt //",
    "K10bsu021_u:3760": " bhagavāṃstasyaitadavocat - aparimitairmahāmate kāraṇairmāṃsaṃ sarvamabhakṣyaṃ kṛpātmano bodhisattvasya /",
    "K10bsu021_u:3761": " tebhyastūpadeśamātraṃ vakṣyāmi /",
    "K10bsu021_u:3762": " iha mahāmate anena dīrgheṇādhvanā saṃsaratāṃ prāṇināṃ nāstyasau kaścitsattvaḥ sulabharūpo",
    "K10bsu021_u:3763": " yo na mātābhūtpitā vā bhrātā vā bhaginī vā putro vā duhitā vā anyatarānyataro vā",
    "K10bsu021_u:3764": " svajanabandhubandhūbhūto vā /",
    "K10bsu021_u:3765": " tasya anyajanmaparivṛttāśrayasya mṛgapaśupakṣiyonyantarbhūtasya bandhorbandhubhūtasya",
    "K10bsu021_u:3766": " vā sarvabhūtātmabhūtānupāgantukāmena sarvajantuprāṇibhūtasaṃbhūtaṃ māṃsaṃ kathamiva",
    "K10bsu021_u:3767": " bhakṣyaṃ syādbuddhadharmakāmena bodhisattvena mahāsattvena?",
    "K10bsu021_u:3768": " rākṣasasyāpi mahāmate tathāgatānāmimāṃ dharmasudharmatāmupaśrutya upagatarakṣabhāvāḥ kṛpālavā bhavanti māṃsabhakṣaṇavinivṛttāḥ,",
    "K10bsu021_u:3769": " kimuta dharmakāmā janāḥ /",
    "K10bsu021_u:3770": " evaṃ tāvanmahāmate teṣu teṣu jātiparivarteṣu sarvasattvāḥ svajanabandhubhāvasaṃjñāḥ sarvasattvaikaputrakasaṃjñābhāvanārthaṃ māṃsaṃ sarvamabhakṣyam",
    "K10bsu021_u:3771": " kṛpātmano bodhisattvasyābhakṣyaṃ māṃsam /",
    "K10bsu021_u:3772": " vyabhicārādapi mahāmate māṃsaṃ sarvamabhakṣyaṃ cāritravato bodhisattvasya /",
    "K10bsu021_u:3773": " śvakharoṣṭrāśvabalīvardamānuṣamāṃsādīni hi mahāmate lokasyābhakṣyāṇi māṃsāni /",
    "K10bsu021_u:3774": " tāni ca mahāmate vīthyantareṣvaurabhrikā bhakṣyāṇīti kṛtvā mūlyahetorvikrīyante yataḥ,",
    "K10bsu021_u:3775": " tato 'pi mahāmate māṃsamabhakṣyaṃ bodhisattvasya //",
    "K10bsu021_u:3776": " śukraśoṇitasaṃbhavādapi mahāmate śucikāmatāmupādāya bodhisattvasya māṃsamabhakṣyam /",
    "K10bsu021_u:3777": " udvejanakaratvādapi mahāmate bhūtānāṃ maitrīmicchato yogino māṃsaṃ sarvamabhakṣyaṃ bodhisattvasya /",
    "K10bsu021_u:3778": " (Vaidya 101) tadyathāpi mahāmate ḍombacāṇḍālakaivartādīn piśitāśinaḥ sattvān dūrata eva dṛṣṭvā śvānaḥ prabhayanti bhayena,",
    "K10bsu021_u:3779": " maraṇaprāptāścaike bhavanti - asmānapi mārayiṣyantīti /",
    "K10bsu021_u:3780": " evameva mahāmate anye 'pi khabhūjalasaṃniśritān sūkṣmajantavo ye māṃsāśino darśanāddūrādeva paṭunā ghrāṇenāghrāya gandhaṃ rākṣasasyeva mānuṣā",
    "K10bsu021_u:3781": " maraṇasaṃdehāścaike bhavanti /",
    "K10bsu021_u:3782": " tasmādapi ca mahāmate udvejanakaratvānmahāmaitrīvihāriṇo yogino māṃsamabhakṣyaṃ bodhisattvasya anāryajanajuṣṭaṃ durgandham /",
    "K10bsu021_u:3783": " akīrtikaratvādapi mahāmate āryajanavivarjitatvācca māṃsamabhakṣyaṃ bodhisattvasya /",
    "K10bsu021_u:3784": " ṛṣibhojanāhāro hi mahāmate āryajano na māṃsarudhirāhāraḥ,",
    "K10bsu021_u:3785": " ityato 'pi bodhisattvasya māṃsamabhakṣyam //",
    "K10bsu021_u:3786": " bahujanacittānurakṣaṇatayāpi apavādaparihāraṃ cecchataḥ śāsanasya mahāmate māṃsamabhakṣyaṃ kṛpātmano bodhisattvasya /",
    "K10bsu021_u:3787": " tadyathā mahāmate bhavanti loke śāsanāpavādavaktāraḥ /",
    "K10bsu021_u:3788": " kiṃcitteṣāṃ śrāmaṇyam,",
    "K10bsu021_u:3789": " kuto vā brāhmaṇyam?",
    "K10bsu021_u:3790": " yannāmaite pūrvarṣibhojanānyapāsya kravyādā ivāmiṣāhārāḥ paripūrṇakukṣayaḥ khabhūmijalasaṃniśritān sūkṣmāṃstrāsayanto jantūn samutrāsayanta imaṃ lokaṃ samantataḥ paryaṭanti /",
    "K10bsu021_u:3791": " nihatameṣāṃ śrāmaṇyam,",
    "K10bsu021_u:3792": " dhvastameṣāṃ brāhmaṇyam,",
    "K10bsu021_u:3793": " nāstyeṣāṃ dharmo na vinayaḥ,",
    "K10bsu021_u:3794": " ityanekaprakārapratihatacetasaḥ śāsanamevāpavadanti /",
    "K10bsu021_u:3795": " tasmādbahujanacittānurakṣaṇatayāpi apavādaparihāraṃ cecchataḥ śāsanasya mahāmate māṃsaṃṃ sarvamabhakṣyaṃ kṛpātmano bodhisattvasya //",
    "K10bsu021_u:3796": " mṛtaśavadurgandhapratikūlasāmānyādapi mahāmate māṃsamabhakṣyaṃ bodhisattvasya /",
    "K10bsu021_u:3797": " mṛtasyāpi hi mahāmate manuṣyasya māṃse dahyamāne tadanyaprāṇimāṃse ca,",
    "K10bsu021_u:3798": " na kaścidgandhaviśeṣaḥ /",
    "K10bsu021_u:3799": " samamubhayamāṃsayordahyamānayordaurgandhyam /",
    "K10bsu021_u:3800": " ato 'pi mahāmate śucikāmasya yoginaḥ sarvaṃ māṃsamabhakṣyaṃ bodhisattvasya //",
    "K10bsu021_u:3801": " śmaśānikānāṃ ca mahāmate araṇyavanaprasthānyamanuṣyāvacarāṇi prāntāni śayanāsanānyadhyāvasatāṃ",
    "K10bsu021_u:3802": " yogināṃ yogācārāṇāṃ maitrīvihāriṇāṃ vidyādharāṇāṃ vidyāṃ sādhayitukāmānāṃ vidyāsādhanamokṣavighnakaratvānmahāyānasaṃprasthitānāṃ",
    "K10bsu021_u:3803": " kulaputrāṇāṃ kuladuhitṝṇāṃ ca sarvayogasādhanāntarāyakaramityapi samanupaśyatāṃ mahāmate",
    "K10bsu021_u:3804": " svaparātmahitakāmasya māṃsaṃ sarvamabhakṣyaṃ bodhisattvasya /",
    "K10bsu021_u:3805": " rūpālambanavijñānapratyayāsvādajanakatvādapi sarvabhūtātmabhūtasya kṛpātmanaḥ sarvaṃ māṃsamabhakṣyaṃ bodhisattvasya /",
    "K10bsu021_u:3806": " devatā api cainaṃ parivarjayantīti kṛtvā mahāmate kṛpātmanaḥ sarvaṃ māṃsamabhakṣyaṃ bodhisattvasya /",
    "K10bsu021_u:3807": " mukhaṃ cāsya paramadurgandhi ihaiva tāvajjanmani,",
    "K10bsu021_u:3808": " ityapi kṛtvā mahāmate kṛpātmanaḥ sarvaṃ māṃsamabhakṣyaṃ bodhisattvasya /",
    "K10bsu021_u:3809": " duḥkhaṃ svapiti,",
    "K10bsu021_u:3810": " duḥkhaṃ pratibudhyate /",
    "K10bsu021_u:3811": " pāpakāṃśca romaharṣaṇān svapnān paśyanti /",
    "K10bsu021_u:3812": " śūnyāgārasthitasya caikākino rahogatasya viharato 'syāmanuṣyāstejo haranti /",
    "K10bsu021_u:3813": " utrasyantyapi,",
    "K10bsu021_u:3814": " kadācitsaṃtrasyantyapi,",
    "K10bsu021_u:3815": " saṃtrāsamakasmāccāpadyante,",
    "K10bsu021_u:3816": " āhāre ca mātrāṃ na jānāti nāpyaśitapītakhāditākhāditasya samyagrasapariṇāmapuṣṭyādi samāsādayati,",
    "K10bsu021_u:3817": " krimijantupracurakuṣṭhanidānakoṣṭhaśca bhavati vyādhibahulam,",
    "K10bsu021_u:3818": " na ca pratikūlasaṃjñāṃ pratilabhate /",
    "K10bsu021_u:3819": " (Vaidya 102) putramāṃsabhaiṣajyavadāhāraṃ deśayaṃścāhaṃ mahāmate kathamiva anāryajanasevitamāryajanavivarjitamevamanekadoṣāvahamanekaguṇavivarjitamanṛṣibhojanapraṇītamakalpyaṃ",
    "K10bsu021_u:3820": " māṃsarudhirāhāraṃ śiṣyebhyo 'nujñāpyāmi?",
    "K10bsu021_u:3821": " anujñātavān punarahaṃ mahāmate sarvāryajanasevitamanāryajanavivarjitamanekaguṇavāhakamanekadoṣavivarjitaṃ sarvapūrvarṣipraṇītaṃ bhojanam,",
    "K10bsu021_u:3822": " yaduta śāliyavagodhūmamudgamāṣamasūrādisarpistailamadhuphāṇitaguḍakhaṇḍamatsyaṇḍikādiṣu samupapadyamānaṃ bhojanaṃ kalpyamiti kṛtvā /",
    "K10bsu021_u:3823": " na ca mahāmate anāgate 'dhvani ekeṣāṃ mohapuruṣāṇāṃ vividhavinayavikalpavādināṃ kravyādakulavāsitāvāsitānāṃ rasatṛṣṇāvyavasitānāmidaṃ praṇītaṃ bhojanaṃ pratibhāṣyate /",
    "K10bsu021_u:3824": " na tu mahāmate pūrvajinakṛtādhikārāṇāmavaropitakuśalamūlānāṃ śrāddhānāmavikalpānāṃ",
    "K10bsu021_u:3825": " bahulānāṃ śākyakulakulīnānāṃ kulaputrāṇāṃ kuladuhitṝṇāṃ kāyajīvitabhogānadhyavasitānāmarasagṛdhrāṇāmalolupānāṃ",
    "K10bsu021_u:3826": " kṛpālūnāṃ sarvabhūtātmabhūtatāmupagantukāmānāṃ sarvasattvaikaputrakapriyadarśināṃ",
    "K10bsu021_u:3827": " bodhisattvānāṃ mahāsattvānamiti vadāmi //",
    "K10bsu021_u:3828": " bhūtapūrvaṃ mahāmate atīte 'dhvani rājābhūtsiṃhasaudāso nāma /",
    "K10bsu021_u:3829": " sa māṃsabhojanāhārātiprasaṅgena pratisevamāno rasatṛṣṇādhyavasānaparamatayā māṃsāni mānuṣyāṇyapi bhakṣitavān /",
    "K10bsu021_u:3830": " tannidānaṃ ca mitrāmātyajñātibandhuvargeṇāpi parityaktaḥ,",
    "K10bsu021_u:3831": " prāgeva paurajānapadaiḥ /",
    "K10bsu021_u:3832": " svarājyaviṣayaparityāgācca mahadvayasanamāsāditavān māṃsahetoḥ //",
    "K10bsu021_u:3833": " indreṇāpi ca mahāmate devādhipatyaṃ prāptena (pūrvābhūtvā)",
    "K10bsu021_u:3834": " pūrvajanmamāṃsādavāsanādoṣācchyenarūpamāsthāya kapotaveṣarūpadhārī viśvakarmā samabhidruto 'bhūt /",
    "K10bsu021_u:3835": " tulāyāṃ cātmānamāropita āsīt /",
    "K10bsu021_u:3836": " yasmādrājā anaparādhibhūtānukampakaḥ śibī duḥkhena mahatā lambhitaḥ /",
    "K10bsu021_u:3837": " tadevamanekajanmābhyastamapi mahāmate devendrabhūtasya śakrasyāpi sataḥ svaparadoṣāvahanamabhūt,",
    "K10bsu021_u:3838": " prāgeva tadanyeṣām //",
    "K10bsu021_u:3839": " anyeṣāṃ ca mahāmate narendrabhūtānāṃ satāmaśvenāpahṛtānāmaṭavyāṃ paryaṭamānānāṃ siṃhyā",
    "K10bsu021_u:3840": " saha maithunaṃ gatavatāṃ jīvitabhayādapatyāni cotpāditavantaḥ siṃhasaṃvāsānvayātkalmāṣapādaprabhṛtayo",
    "K10bsu021_u:3841": " nṛpaputrāḥ pūrvajanmamāṃsādadoṣavāsanatayā manuṣyendrabhūtā api santo māṃsādā abhūvan /",
    "K10bsu021_u:3842": " ihaiva ca mahāmate janmani saptakuṭīrake 'pi grāme pracuramāṃsalaulyādatiprasaṅgena niṣevamānā mānuṣamāṃsādā ghorā ḍākā vā ḍākinyaśca saṃjāyante",
    "K10bsu021_u:3843": " jātiparivarte ca mahāmate tathaiva māṃsarasādhyavasānatayā siṃhavyāghradvīpivṛkatarakṣumārjārajambukolūkādipracuramāṃsādayoniṣu",
    "K10bsu021_u:3844": " pracuratarapiśitāśanā rākṣasādighoratarayoniṣu vinipātyante /",
    "K10bsu021_u:3845": " yatra vinipatitānāṃ duḥkhena mānuṣyayonirapi samāpadyate,",
    "K10bsu021_u:3846": " prāgave nirvṛtiḥ /",
    "K10bsu021_u:3847": " ityevamādayo mahāmate māṃsādadoṣāḥ prāgeva niṣevamānānāṃ samupajāyante,",
    "K10bsu021_u:3848": " viparyayācca bhūyāṃso guṇāḥ /",
    "K10bsu021_u:3849": " na ca mahāmate bālapṛthagjanā (Vaidya 103)",
    "K10bsu021_u:3850": " etāṃścānyāṃśca guṇadoṣānavabudhyante /",
    "K10bsu021_u:3851": " evamādiguṇadoṣadarśanānmahāmate māṃsaṃ sarvamabhakṣyaṃ kṛpātmano bodhisattvasyeti vadāmi //",
    "K10bsu021_u:3852": " yadi ca mahāmate māṃsaṃ na kathaṃcana kecana bhakṣayeyuḥ,",
    "K10bsu021_u:3853": " na tannidānaṃ ghāteran /",
    "K10bsu021_u:3854": " mūlyahetorhi mahāmate prāyaḥ prāṇino niraparādhino vadhyante svalpādanyahetoḥ /",
    "K10bsu021_u:3855": " kaṣṭaṃ mahāmate rasatṛṣṇāyāmatisevatāṃ māṃsāni mānuṣānyapi mānuṣairbhakṣyante,",
    "K10bsu021_u:3856": " kiṃ punaritaramṛgapakṣiprāṇisaṃbhūtamāṃsāni /",
    "K10bsu021_u:3857": " prāyo mahāmate māṃsarasatṛṣṇārtairidaṃ tathā tathā jālayantramāviddhaṃ mohapuruṣaiḥ,",
    "K10bsu021_u:3858": " yacchākunikaurabhrakakaivartādayaḥ khecarabhūcarajalacarān prāṇino 'naparādhino 'nekaprakāraṃ mūlyahetorviśasanti /",
    "K10bsu021_u:3859": " na caiṣāṃ mahāmate kiṃkanīkṛtarūkṣacetasāṃ rākṣasānāmiva gataghṛṇānāṃ kadācidapi prāṇiṣu prāṇisaṃjñayā ghātayatāṃ bhakṣayatāṃ na ghṛṇotpadyate",
    "K10bsu021_u:3860": " na ca mahāmate akṛtakamakāritamasaṃkalpitaṃ nāma māṃsaṃ kalpyamasti yadupādāya anujānīyāṃ śrāvakebhyaḥ /",
    "K10bsu021_u:3861": " bhaviṣyanti tu punarmahāmate anāgate 'dhvani mamaiva śāsane pravrajitvā śākyaputrīyatvaṃ",
    "K10bsu021_u:3862": " pratijānānāḥ kāṣāyadhvajadhāriṇo mohapuruṣā mithyāvitarkopahatacetaso vividhavinayavikalpavādinaḥ",
    "K10bsu021_u:3863": " satkāyadṛṣṭiyuktā rasatṛṣṇādhyavasitāstāṃ tāṃ māṃsabhakṣaṇahetvābhāsāṃ granthayiṣyanti /",
    "K10bsu021_u:3864": " mama cābhūtābhyākhyānaṃ dātavyaṃ maṃsyante /",
    "K10bsu021_u:3865": " tattadarthotpattinidānaṃ kalpayitvā vakṣyanti - iyamarthotpattirasminnidāne,",
    "K10bsu021_u:3866": " bhagavatā māṃsabhojanamanujñātaṃ kalpyamiti /",
    "K10bsu021_u:3867": " praṇītabhojaneṣu coktam,",
    "K10bsu021_u:3868": " svayaṃ ca kila tathāgatena paribhuktamiti /",
    "K10bsu021_u:3869": " na ca mahāmate kutracitsūtre pratisevitavyamityanujñātam,",
    "K10bsu021_u:3870": " praṇītabhojaneṣu vā deśitaṃ kalpyamiti //",
    "K10bsu021_u:3871": " yadi tu mahāmate anujñātukāmatā me syāt,",
    "K10bsu021_u:3872": " kalpyaṃ vā me śrāvakāṇāṃ pratisevituṃ syāt,",
    "K10bsu021_u:3873": " nāhaṃ maitrīvihāriṇāṃ yogināṃ yogācārāṇāṃ śmaśānikānāṃ mahāyānasaṃprasthitānāṃ kulaputrāṇāṃ",
    "K10bsu021_u:3874": " kuladuhitṝṇāṃ ca sarvasattvaikaputrakasaṃjñābhāvanārthaṃ sarvāmāṃsabhakṣaṇapratiṣedhaṃ kuryām,",
    "K10bsu021_u:3875": " kṛtavāṃśca /",
    "K10bsu021_u:3876": " asmin mahāmate dharmakāmānāṃ kulaputrāṇāṃ kuladuhitṝṇāṃ ca sarvayānasaṃprasthitānāṃ",
    "K10bsu021_u:3877": " śmaśānikānāṃ maitrīvihāriṇāmāraṇyakānāṃ yogināṃ yogācārāṇāṃ sarvayogasādhanāya sarvasattvaikaputrakasaṃjñābhāvanārthaṃ",
    "K10bsu021_u:3878": " sarvamāṃsapratiṣedham //",
    "K10bsu021_u:3879": " tatra tatra deśanāpāṭhe śikṣāpadānāmanupūrvībandhaṃ niḥśreṇīpadavinyāsayogena trikoṭiṃ baddhvā na taduddiśya kṛtāni pratiṣiddhāni /",
    "K10bsu021_u:3880": " tato daśaprakṛtimṛtānyapi māṃsāni pratiṣiddhāni /",
    "K10bsu021_u:3881": " iha tu sūtre sarveṇa sarvaṃ sarvathā sarvaṃ nirupāyena sarvaṃ pratiṣiddham /",
    "K10bsu021_u:3882": " yato 'haṃ mahāmate māṃsabhojanaṃ na kasyacidanujñātavān,",
    "K10bsu021_u:3883": " nānujānāmi,",
    "K10bsu021_u:3884": " nānujñāsyāmi /",
    "K10bsu021_u:3885": " akalpyaṃ mahāmate pravrajitānāṃ māṃsabhojanamiti vadāmi /",
    "K10bsu021_u:3886": " yadapi ca mahāmate mamābhyākhyānaṃ dātavyaṃ maṃsyante tathāgatenāpi paribhuktamiti,",
    "K10bsu021_u:3887": " tadanyeṣāṃ mahāmate mohapuruṣāṇāṃ svakarmadoṣāvaraṇāvṛtānāṃ dīrgharātramanarthāyāhitāya saṃvartakaṃ bhaviṣyati /",
    "K10bsu021_u:3888": " na hi mahāmate āryaśrāvakāḥ prākṛtamanuṣyāhāramāharanti, (Vaidya 104)",
    "K10bsu021_u:3889": " kuta eva māṃsarudhirāhāramakalpyam /",
    "K10bsu021_u:3890": " dharmāhārā hi mahāmate mama śrāvakāḥ pratyekabuddhā bodhisattvāśca nāmiṣāhārāḥ,",
    "K10bsu021_u:3891": " prāgeva tathāgatāḥ /",
    "K10bsu021_u:3892": " dharmakāyā hi mahāmate tathāgatā dharmāhārasthitayo nāmiṣakāyā na sarvāmiṣāhārasthitayo",
    "K10bsu021_u:3893": " vāntasarvabhavopakaraṇatṛṣṇaiṣaṇāvāsanāḥ sarvakleśadoṣavāsanāpagatāḥ suvimuktacittaprajñāḥ",
    "K10bsu021_u:3894": " sarvajñāḥ sarvadarśinaḥ sarvasattvaikaputrakasamadarśino mahākāruṇikāḥ /",
    "K10bsu021_u:3895": " so 'haṃ mahāmate sarvasattvaikaputrakasaṃjñī san kathamiva svaputramāṃsamanujñāsyāmi paribhoktuṃ śrāvakebhyaḥ,",
    "K10bsu021_u:3896": " kuta eva svayaṃ paribhoktum?",
    "K10bsu021_u:3897": " anujñātavānasmi śrāvakebhyaḥ svayaṃ vā paribhuktavāniti mahāmate nedaṃ sthānaṃ vidyate //",
    "K10bsu021_u:3898": " tatredamucyate -",
    "K10bsu021_u:3899": " madyaṃ māṃsaṃ palāṇḍuṃ na bhakṣayeyaṃ mahāmune /",
    "K10bsu021_u:3900": " bodhisattvairmahāsattvairbhāṣadbhirjinapuṃgavaiḥ // Lank_8.1 //",
    "K10bsu021_u:3901": " anāryajuṣṭadurgandhamakīrtikarameva ca /",
    "K10bsu021_u:3902": " kravyādabhojanaṃ māṃsaṃ brūhyabhakṣyaṃ mahāmune // Lank_8.2 //",
    "K10bsu021_u:3903": " bhakṣyamāṇe ca ye deṣā abhakṣye tu guṇāśca ye /",
    "K10bsu021_u:3904": " mahāmate nibodha tvaṃ ye doṣā māṃsabhakṣaṇe // Lank_8.3 //",
    "K10bsu021_u:3905": " svājanyādvyabhicārācca śukraśoṇitasaṃbhavāt /",
    "K10bsu021_u:3906": " udvejanīyaṃ bhūtānāṃ yogī māṃsaṃ vivarjayet // Lank_8.4 //",
    "K10bsu021_u:3907": " māṃsāni ca palāṇḍūṃśca madyāni vividhāni ca /",
    "K10bsu021_u:3908": " gṛñjanaṃ laśunaṃ caiva yogī nityaṃ vivarjayet // Lank_8.5 //",
    "K10bsu021_u:3909": " mrakṣaṇaṃ varjayettailaṃ śalyaviddheṣu na svapet /",
    "K10bsu021_u:3910": " chidrācchidreṣu sattvānāṃ yacca sthānaṃ mahadbhayam // Lank_8.6 //",
    "K10bsu021_u:3911": " āhārājjāyate darpaḥ saṃkalpo darpasaṃbhavaḥ /",
    "K10bsu021_u:3912": " saṃkalpajanito rājastasmādapi na bhakṣayet // Lank_8.7 //",
    "K10bsu021_u:3913": " saṃkalpājjāyate rāgaścittaṃ rāgeṇa muhyate /",
    "K10bsu021_u:3914": " mūḍhasya saṃgatirbhavati jāyate na ca mucyate // Lank_8.8 //",
    "K10bsu021_u:3915": " lābhārthaṃ hanyate sattvo māṃsārthaṃ dīyate dhanam /",
    "K10bsu021_u:3916": " ubhau tau pāpakarmāṇau pacyete rauravādiṣu // Lank_8.9 //",
    "K10bsu021_u:3917": " yo 'tikramya munervākyaṃ māṃsaṃ bhakṣati durmatiḥ /",
    "K10bsu021_u:3918": " lokadvayavināśārthaṃ dīkṣitaḥ śākyaśāsane // Lank_8.10 //",
    "K10bsu021_u:3919": " te yānti paramaṃ ghoraṃ narakaṃ pāpakarmiṇaḥ /",
    "K10bsu021_u:3920": " rauravādiṣu raudreṣu pacyante māṃsakhādakāḥ // Lank_8.11 //",
    "K10bsu021_u:3921": " (Vaidya 105)",
    "K10bsu021_u:3922": " trikoṭiśuddhamāṃsaṃ vai akalpitamayācitam /",
    "K10bsu021_u:3923": " acoditaṃ ca naivāsti tasmānmāṃsaṃ na bhakṣayet // Lank_8.12 //",
    "K10bsu021_u:3924": " māṃsaṃ na bhakṣayedyogī mayā buddhaiśca garhitam /",
    "K10bsu021_u:3925": " anyonyabhakṣaṇāḥ sattvāḥ kravyādakulasaṃbhavāḥ // Lank_8.13 //",
    "K10bsu021_u:3926": " durgandhiḥ kutsanīyaśca unmattaścāpi jāyate /",
    "K10bsu021_u:3927": " caṇḍālapukkasakule ḍombeṣu ca punaḥ punaḥ // Lank_8.14 //",
    "K10bsu021_u:3928": " ḍākinījātiyonyāśca māṃsāde jāyate kule /",
    "K10bsu021_u:3929": " rākṣasīmārjārayonau ca jāyate 'sau naro 'dhamaḥ // Lank_8.15 //",
    "K10bsu021_u:3930": " hastikakṣye mahāmedhe nirvāṇāṅgulimālike /",
    "K10bsu021_u:3931": " laṅkāvatārasūtre ca mayā māṃsaṃ vivarjitam // Lank_8.16 //",
    "K10bsu021_u:3932": " buddhaiśca bodhisattvaiśca śrāvakaiśca vigarhitam /",
    "K10bsu021_u:3933": " khādate yadi nairlajjyādunmatto jāyate sadā // Lank_8.17 //",
    "K10bsu021_u:3934": " brāhmaṇeṣu ca jāyeta atha vā yogināṃ kule /",
    "K10bsu021_u:3935": " prajñāvān dhanavāṃścaiva māṃsādyānāṃ vivarjanāt // Lank_8.18 //",
    "K10bsu021_u:3936": " dṛṣṭaśrutaviśaṅkābhiḥ sarvaṃ māṃsaṃ vivarjayet /",
    "K10bsu021_u:3937": " tārkikā nāvabudhyante kravyādakulasaṃbhavāḥ // Lank_8.19 //",
    "K10bsu021_u:3938": " yathaiva rāgo mokṣasya antarāyakaro bhavet /",
    "K10bsu021_u:3939": " tathaiva māṃsamadyādyā antarāyakaro bhavet // Lank_8.20 //",
    "K10bsu021_u:3940": " vakṣyantyanāgate kāle māṃsādā mohavādinaḥ /",
    "K10bsu021_u:3941": " kalpikaṃ niravadyaṃ ca māṃsaṃ buddhānuvarṇitam // Lank_8.21 //",
    "K10bsu021_u:3942": " bhaiṣajyaṃ māṃsamāhāraṃ putramāṃsopamaṃ punaḥ /",
    "K10bsu021_u:3943": " mātrayā pratikūlaṃ ca yogī piṇḍaṃ samācaret // Lank_8.22 //",
    "K10bsu021_u:3944": " maitrīvihāriṇāṃ nityaṃ sarvathāṃ garhitaṃ mayā /",
    "K10bsu021_u:3945": " siṃhavyāghravṛkādyaiśca saha ekatra saṃbhavet // Lank_8.23 //",
    "K10bsu021_u:3946": " tasmānna bhakṣayenmāṃsamudvejanakaraṃ nṛṇām /",
    "K10bsu021_u:3947": " mokṣadharmaviruddhatvādāryāṇāmeṣa vai dhvajaḥ // Lank_8.24 //",
    "K10bsu021_u:3948": " iti laṅkāvatārātsarvabuddhapravacanahṛdayānmāṃsabhakṣaṇaparivarto 'ṣṭamaḥ //",
    "K10bsu021_u:3949": " START Parivarta 9",
    "K10bsu021_u:3950": " (Vaidya 106)",
    "K10bsu021_u:3951": " dhāraṇīparivarto nāma navamaḥ /",
    "K10bsu021_u:3952": " atha khalu bhagavān mahāmatiṃ bodhisattvaṃ mahāsattvamāmantrayate sma - udgṛhṇa tvaṃ mahāmate laṅkāvatāre mantrapadāni yānyatītānāgatapratyutpannairbuddhairbhagavadbhirbhāṣitāni,",
    "K10bsu021_u:3953": " bhāṣante,",
    "K10bsu021_u:3954": " bhāṣiṣyante ca /",
    "K10bsu021_u:3955": " ahamapyetarhi bhāṣiṣye dharmabhāṇakānāṃ parigrahārtham /",
    "K10bsu021_u:3956": " tadyathā /",
    "K10bsu021_u:3957": " tuṭṭe 2 /",
    "K10bsu021_u:3958": " vuṭṭe 2 /",
    "K10bsu021_u:3959": " paṭṭe 2 /",
    "K10bsu021_u:3960": " kaṭṭe 2 /",
    "K10bsu021_u:3961": " amale 2 /",
    "K10bsu021_u:3962": " vimale 2 /",
    "K10bsu021_u:3963": " nime 2 /",
    "K10bsu021_u:3964": " hime 2 /",
    "K10bsu021_u:3965": " vame 2 /",
    "K10bsu021_u:3966": " kale 2 /",
    "K10bsu021_u:3967": " kale 2 /",
    "K10bsu021_u:3968": " aṭṭe maṭṭe /",
    "K10bsu021_u:3969": " vaṭṭe tuṭṭe /",
    "K10bsu021_u:3970": " jñeṭṭe spuṭṭe /",
    "K10bsu021_u:3971": " kaṭṭe 2 /",
    "K10bsu021_u:3972": " laṭṭe paṭṭe /",
    "K10bsu021_u:3973": " dime 2 /",
    "K10bsu021_u:3974": " cale 2 /",
    "K10bsu021_u:3975": " pace pace /",
    "K10bsu021_u:3976": " bandhe 2 /",
    "K10bsu021_u:3977": " añce mañce /",
    "K10bsu021_u:3978": " dutāre 2 /",
    "K10bsu021_u:3979": " patāre 2 /",
    "K10bsu021_u:3980": " akke 2 /",
    "K10bsu021_u:3981": " sarkke 2 /",
    "K10bsu021_u:3982": " cakre 2 /",
    "K10bsu021_u:3983": " dime 2 /",
    "K10bsu021_u:3984": " hime 2 /",
    "K10bsu021_u:3985": " ṭu ṭu ṭu ṭu / 4 /",
    "K10bsu021_u:3986": " ḍu ḍu ḍu ḍu / 4 /",
    "K10bsu021_u:3987": " ru ru ru ru / 4 /",
    "K10bsu021_u:3988": " phu phu phu phu / 4 / svāhā //",
    "K10bsu021_u:3989": " imāni mahāmate mantrapadāni laṅkāvatāre mahāyānasūtre /",
    "K10bsu021_u:3990": " yaḥ kaścinmahāmate kulaputro vā kuladuhitā vā imāni mantrapadānyudgrahīṣyati dhārayiṣyati vācayiṣyati paryavāpsyati,",
    "K10bsu021_u:3991": " na tasya kaścidavatāraṃ lapsyate devo vā devī vā nāgo vā nāgī vā yakṣo vā yakṣī vā",
    "K10bsu021_u:3992": " asuro vā asurī vā garuḍo vā garuḍī vā kinnaro vā kinnarī vā mahorago vā mahoragī",
    "K10bsu021_u:3993": " vā gandharvo vā gandharvī vā bhūto vā bhūtī vā kumbhāṇḍo vā kumbhāṇḍī vā piśāco vā",
    "K10bsu021_u:3994": " piśācī vā ostārako vā austārakī vā apasmāro vā apasmārī vā rākṣaso vā rākṣasī vā",
    "K10bsu021_u:3995": " ḍāko vā ḍākinī vā ojohāro vā ojohārī vā kaṭapūtano vā kaṭapūtanī vā amanuṣyo vā amanuṣyī vā,",
    "K10bsu021_u:3996": " sarve te 'vatāraṃ na lapsyate /",
    "K10bsu021_u:3997": " sa cedviṣamagraho bhaviṣyati,",
    "K10bsu021_u:3998": " so 'syāṣṭottaraśatābhimantritena rodan krandanto kaṃ diśaṃ dṛṣṭvā yāsyati //",
    "K10bsu021_u:3999": " punaraparāṇi mahāmate mantrapadāni bhāṣiṣye /",
    "K10bsu021_u:4000": " tadyathā - padme padmadeve /",
    "K10bsu021_u:4001": " hine hini hine /",
    "K10bsu021_u:4002": " cu cule culu cule /",
    "K10bsu021_u:4003": " phale phula phule /",
    "K10bsu021_u:4004": " yule ghule yula yule /",
    "K10bsu021_u:4005": " ghule ghula ghule /",
    "K10bsu021_u:4006": " pale pala pale /",
    "K10bsu021_u:4007": " muñce 3 /",
    "K10bsu021_u:4008": " chinde bhinde bhañje marde pramarde dinakare svāhā //",
    "K10bsu021_u:4009": " imāni mahāmate mantrapadāni yaḥ kaścitkulaputro vā kuladuhitā vā udgrahīṣyati dhārayiṣyati vācayiṣyati paryavāpsyati,",
    "K10bsu021_u:4010": " tasya na kaścidavatāraṃ lapsyate devo vā devī vā nāgo vā nāgī vā yakṣo vā yakṣī vā",
    "K10bsu021_u:4011": " asuro vā asurī vā garuḍo vā garuḍī vā kinnaro vā kinnarī vā mahorago vā mahoragī",
    "K10bsu021_u:4012": " vā gandharvo vā gandharvī vā bhūto vā bhūtī vā kumbhāṇḍo vā kumbhāṇḍī vā piśāco vā",
    "K10bsu021_u:4013": " piśācī vā ostārako vā ostārakī vā,",
    "K10bsu021_u:4014": " apasmāro vā apasmārī vā,",
    "K10bsu021_u:4015": " rākṣaso vā rākṣasī vā,",
    "K10bsu021_u:4016": " ḍāko vā ḍākinī vā,",
    "K10bsu021_u:4017": " ojoharo vā ojoharī vā,",
    "K10bsu021_u:4018": " kaṭapūtano vā kaṭapūtanī vā,",
    "K10bsu021_u:4019": " manuṣyo vā manuṣyī vā,",
    "K10bsu021_u:4020": " sarve te 'vatāraṃ na lapsyate /",
    "K10bsu021_u:4021": " ya imāni mantrapadāni paṭhiṣyati,",
    "K10bsu021_u:4022": " tena laṅkāvatārasūtraṃ paṭhitaṃ bhaviṣyati /",
    "K10bsu021_u:4023": " imāni bhagavatā mantrapadāni bhāṣitāni rākṣasānāṃ nivāraṇārtham //",
    "K10bsu021_u:4024": " iti laṅkāvatāre dhāraṇīparivarto nāma navamaḥ //",
    "K10bsu021_u:4025": " START Parivarta 10",
    "K10bsu021_u:4026": " (Vaidya 107)",
    "K10bsu021_u:4027": " sagāthakam /",
    "K10bsu021_u:4028": " atha khalu mahāmatirbodhisattvo mahāsattvo bhagavantametadavocat -",
    "K10bsu021_u:4029": " utpādabhaṅgarahito lokaḥ khepuṣpasaṃnibhaḥ /",
    "K10bsu021_u:4030": " sadasannopalabdho 'yaṃ prajñayā kṛpayā ca te // Lank_10.1 //",
    "K10bsu021_u:4031": " śāśvatocchedavarjyaśca lokaḥ svapnopamaḥ sadā /",
    "K10bsu021_u:4032": " sadasannopalabdho 'yaṃ prajñayā kṛpayā ca te // Lank_10.2 //",
    "K10bsu021_u:4033": " māyopamāḥ sarvadharmāścittavijñānavarjitāḥ /",
    "K10bsu021_u:4034": " sadasannopalabdhāste prajñayā kṛpayā ca te // Lank_10.3 //",
    "K10bsu021_u:4035": " dharmapudgalanairātmyaṃ kleśajñeyaṃ ca te sadā /",
    "K10bsu021_u:4036": " viśuddhamanimittena prajñayā kṛpayā ca te // Lank_10.4 //",
    "K10bsu021_u:4037": " na nirvāsi na nirvāṇe na nirvāṇaṃ tvayi sthitam /",
    "K10bsu021_u:4038": " buddhiboddhavyarahitaṃ sadasatpakṣavarjitam // Lank_10.5 //",
    "K10bsu021_u:4039": " ye paśyanti muniṃ śāntamevamutpattivarjitam /",
    "K10bsu021_u:4040": " te bhavantyanupādānā ihāmutra nirañjanāḥ // Lank_10.6 //",
    "K10bsu021_u:4041": " mṛgatṛṣṇā yathā grīṣme spandate cittamohanī /",
    "K10bsu021_u:4042": " mṛgā gṛhṇanti pānīyaṃ vastu tasya na vidyate // Lank_10.7 //",
    "K10bsu021_u:4043": " evaṃ vijñānabījo 'yaṃ spandate dṛṣṭigocare /",
    "K10bsu021_u:4044": " bālā gṛhṇanti jāyantaṃ timiraṃ taimirā yathā // Lank_10.8 //",
    "K10bsu021_u:4045": " dhyātā dhyānaṃ ca dhyeyaṃ ca prahāṇaṃ satyadarśanam /",
    "K10bsu021_u:4046": " kalpanāmātramevedaṃ yo budhyati sa mucyati // Lank_10.9 //",
    "K10bsu021_u:4047": " asārakā ime dharmā manyanāyāḥ samutthitāḥ /",
    "K10bsu021_u:4048": " sāpyatra manyanā śūnyā yayā śūnyeti manyate // Lank_10.10 //",
    "K10bsu021_u:4049": " jalavṛkṣacchāyāsadṛśāḥ skandha vijñānapañcamāḥ /",
    "K10bsu021_u:4050": " māyāsvapnopamaṃ dṛśyaṃ vijñaptyā na vikalpayet // Lank_10.11 //",
    "K10bsu021_u:4051": " māyāvetālayantrābhaṃ svapnaṃ vidyuddhanaṃ sadā /",
    "K10bsu021_u:4052": " trisaṃtativyavacchinnaṃ jagatpaśyan vimucyate // Lank_10.12 //",
    "K10bsu021_u:4053": " ayoniśo vikalpena vijñānaṃ saṃpravartate /",
    "K10bsu021_u:4054": " aṣṭaghā navadhā citraṃ taraṃgāṇi mahodadhau // Lank_10.13 //",
    "K10bsu021_u:4055": " (Vaidya 108)",
    "K10bsu021_u:4056": " vāsanairbṛṃhitaṃ nityaṃ buddhyā mūlaṃ sthirāśrayam /",
    "K10bsu021_u:4057": " bhramate gocare cittamayaskānte yathāyasam // Lank_10.14 //",
    "K10bsu021_u:4058": " āśritā sarvabhūteṣu gotrabhūstarkavarjitā /",
    "K10bsu021_u:4059": " nivartate kriyāmuktā jñānajñeyavivarjitā // Lank_10.15 //",
    "K10bsu021_u:4060": " māyopamaṃ samādhiṃ ca daśabhūmivinirgatam /",
    "K10bsu021_u:4061": " paśyatha cittarājānaṃ saṃjñāvijñānavarjitam // Lank_10.16 //",
    "K10bsu021_u:4062": " parāvṛttaṃ yadā cittaṃ tadā tiṣṭhati śāśvatam /",
    "K10bsu021_u:4063": " vimāne padmasaṃkāśe māyāgocarasaṃbhave // Lank_10.17 //",
    "K10bsu021_u:4064": " tasmin pratiṣṭhito bhavatyanābhogacariṃ gataḥ /",
    "K10bsu021_u:4065": " karoti sattvakāryāṇi viśvarūpāmaṇiryathā // Lank_10.18 //",
    "K10bsu021_u:4066": " saṃskṛtāsaṃskṛtaṃ nāsti anyatra hi vikalpanāt /",
    "K10bsu021_u:4067": " bālā gṛhṇanti dhiṅbhūḍhā vandhyāḥ svapne yathā sutam // Lank_10.19 //",
    "K10bsu021_u:4068": " naiḥsvābhāvyamanutpādo pudgalaḥ skandha saṃtatiḥ /",
    "K10bsu021_u:4069": " pratyayā dhātavo jñeyā śūnyatā ca bhavābhavam // Lank_10.20 //",
    "K10bsu021_u:4070": " upāyadeśanā mahyaṃ nāhaṃ deśemi lakṣaṇam /",
    "K10bsu021_u:4071": " bālā gṛhṇanti bhāvena lakṣaṇaṃ lakṣyameva ca // Lank_10.21 //",
    "K10bsu021_u:4072": " sarvasya vettā na ca sarvavettā sarvasya madhye na ca sarvamasti /",
    "K10bsu021_u:4073": " bālā vikalpenti budhaśca loko na cāpi budhyāmi na ca bodhayāmi // Lank_10.22 //",
    "K10bsu021_u:4074": " prajñaptirnāmamātreyaṃ lakṣaṇena na vidyate /",
    "K10bsu021_u:4075": " skandhāḥ keśoṇḍukākārā yatra bālairvikalpyate // Lank_10.23 //",
    "K10bsu021_u:4076": " nābhūtvā jāyate kiṃcitpratyayairna vinaśyate /",
    "K10bsu021_u:4077": " vandhyāsutākāśapuṣpaṃ yadā paśyati saṃskṛtam /",
    "K10bsu021_u:4078": " tadā grāhaśca grāhyaṃ ca bhrāntiṃ dṛṣṭvā nivartate // Lank_10.24 //",
    "K10bsu021_u:4079": " nāhaṃ nirvāmi bhāvena kriyayā lakṣaṇena ca /",
    "K10bsu021_u:4080": " vikalpahetuvijñānanivṛtternirvṛto hyaham /",
    "K10bsu021_u:4081": " (na vinaśyati lakṣaṇaṃ yatra bālairvikalpyate) // Lank_10.25 //",
    "K10bsu021_u:4082": " yathā kṣīṇe mahatyoghe taraṃgāṇāmasaṃbhavaḥ /",
    "K10bsu021_u:4083": " tathā vijñānavaicitryaṃ niruddhaṃ na pravartate // Lank_10.26 //",
    "K10bsu021_u:4084": " (Vaidya 109)",
    "K10bsu021_u:4085": " śūnyāśca niḥsvabhāvāśca māyopamā ajātakāḥ /",
    "K10bsu021_u:4086": " sadasanto na vidyante bhāvāḥ svapnopamā ime // Lank_10.27 //",
    "K10bsu021_u:4087": " svabhāvamekaṃ deśemi tarkavijñaptivarjitam /",
    "K10bsu021_u:4088": " āryāṇāṃ gocaraṃ divyaṃ svabhāvadvayavarjitam // Lank_10.28 //",
    "K10bsu021_u:4089": " khadyotā iva mattasya yathā citrā na santi ca /",
    "K10bsu021_u:4090": " dṛśyante dhātusaṃkṣobhādevaṃ lokaḥ svabhāvataḥ // Lank_10.29 //",
    "K10bsu021_u:4091": " tṛṇakāṣṭhakaṭhalleṣu yathā māyā virājate /",
    "K10bsu021_u:4092": " na cāsau vidyate māyā evaṃ dharmāḥ svabhāvataḥ // Lank_10.30 //",
    "K10bsu021_u:4093": " na grāhako na ca grāhyaṃ na bandhyo na ca bandhanam /",
    "K10bsu021_u:4094": " māyāmarīcisadṛśaṃ svapnākhyaṃ timiraṃ yathā // Lank_10.31 //",
    "K10bsu021_u:4095": " yadā paśyati tattvārthī nirvikalpo nirañjanaḥ /",
    "K10bsu021_u:4096": " tadā yogaṃ samāpanno drakṣyate māṃ na saṃśayaḥ // Lank_10.32 //",
    "K10bsu021_u:4097": " na hyatra kācidvijñaptirnabhe yadvanmarīcayaḥ /",
    "K10bsu021_u:4098": " evaṃ dharmān vijānanto na kiṃcitpratijānati // Lank_10.33 //",
    "K10bsu021_u:4099": " sadasataḥ pratyayeṣu dharmāṇāṃ nāsti saṃbhavaḥ /",
    "K10bsu021_u:4100": " bhrāntaṃ traidhātuke cittaṃ vicitraṃ khyāyate yataḥ // Lank_10.34 //",
    "K10bsu021_u:4101": " svapnaṃ ca lokaṃ ca samasvabhāvaṃ rūpāṇi citrāṇi hi tatra cāpi /",
    "K10bsu021_u:4102": " dṛśyanti bhogaṃ spariśaṃ samānaṃ dehāntagaṃ lokaguruṃ kriyāṃ ca // Lank_10.35 //",
    "K10bsu021_u:4103": " cittaṃ hi traidhātukayoniretadbhrāntaṃ hi cittamihamutra dṛśyate /",
    "K10bsu021_u:4104": " na kalpayellokamasatta eṣāmetādṛśīṃ lokagatiṃ viditvā // Lank_10.36 //",
    "K10bsu021_u:4105": " saṃbhavaṃ vibhavaṃ caiva mohātpaśyanti bāliśāḥ /",
    "K10bsu021_u:4106": " na saṃbhavaṃ na vibhavaṃ prajñāyukto vipaśyati // Lank_10.37 //",
    "K10bsu021_u:4107": " akaniṣṭhabhavane divye sarvapāpavivarjite /",
    "K10bsu021_u:4108": " nirvikalpāḥ sadā yuktāścittacaittavivarjitāḥ // Lank_10.38 //",
    "K10bsu021_u:4109": " balābhijñāvaśiprāptāḥ tatsamādhigatiṃgatāḥ /",
    "K10bsu021_u:4110": " tatra budhyanti saṃbuddhā nirmitastviha budhyate // Lank_10.39 //",
    "K10bsu021_u:4111": " (Vaidya 110)",
    "K10bsu021_u:4112": " nirmāṇakoṭyo hyamitā buddhānāṃ niścaranti ca /",
    "K10bsu021_u:4113": " sarvatra bālāḥ śṛṇvanti dharmaṃ tebhyaḥ pratiśrutvā (?) // Lank_10.40 //",
    "K10bsu021_u:4114": " ādimadhyāntanirmuktaṃ bhāvābhāvavivarjitam /",
    "K10bsu021_u:4115": " vyāpinamacalaṃ śuddhamacitraṃ citrasaṃbhavam // Lank_10.41 //",
    "K10bsu021_u:4116": " vijñaptigotrasaṃchannamālīnaṃ sarvadehinām /",
    "K10bsu021_u:4117": " bhrānteśca vidyate māyā na māyā bhrāntikāraṇam // Lank_10.42 //",
    "K10bsu021_u:4118": " cittasya mohenāpyasti yatkiṃcidapi vidyate /",
    "K10bsu021_u:4119": " svabhāvadvayanibaddhamālayavijñānanirmitam /",
    "K10bsu021_u:4120": " lokaṃ vijñaptimātraṃ ca dṛṣṭyaughaṃ dharmapudgalam // Lank_10.43 //",
    "K10bsu021_u:4121": " vibhāvya lokamevaṃ tu parāvṛtto yadā bhavet /",
    "K10bsu021_u:4122": " tadā putro bhavenmahyaṃ niṣpannadharmavartakaḥ // Lank_10.44 //",
    "K10bsu021_u:4123": " uṣṇadravacalakaṭhinā dharmā bālairvikalpitāḥ /",
    "K10bsu021_u:4124": " asadbhūtasamāropo nāsti lakṣyaṃ na lakṣaṇam // Lank_10.45 //",
    "K10bsu021_u:4125": " aṣṭadravyakametattu kāyasaṃsthānamindriyam /",
    "K10bsu021_u:4126": " rūpaṃ kalpanti vai bālā bhrāntāḥ saṃsārapañjare // Lank_10.46 //",
    "K10bsu021_u:4127": " hetupratyayasāmagryā bālāḥ kalpanti saṃbhavam /",
    "K10bsu021_u:4128": " ajānānā nayamidaṃ bhramanti tribhavālaye // Lank_10.47 //",
    "K10bsu021_u:4129": " sarvabhāvāsvabhāvā ca vacanamapi nṛṇām /",
    "K10bsu021_u:4130": " kalpanāccāpi nirmāṇaṃ nāsti svapnopamaṃ bhavam /",
    "K10bsu021_u:4131": " parīkṣenna saṃsarennāpi nirvāyāt // Lank_10.48 //",
    "K10bsu021_u:4132": " cittaṃ vicitraṃ bījākhyaṃ khyāyate cittagocaram /",
    "K10bsu021_u:4133": " khyātau kalpanti utpattiṃ bālāḥ kalpadvaye ratāḥ // Lank_10.49 //",
    "K10bsu021_u:4134": " ajñāna tṛṣṇā karmaṃ ca cittacaittā na mārakam /",
    "K10bsu021_u:4135": " pravartati tato yasmātpāratantryaṃ hi tanmatam // Lank_10.50 //",
    "K10bsu021_u:4136": " te ca kalpanti yadvastu cittagocaravibhramam /",
    "K10bsu021_u:4137": " kalpanāyāmaniṣpannaṃ mithyābhrāntivikalpitam // Lank_10.51 //",
    "K10bsu021_u:4138": " cittaṃ pratyayasaṃbaddhaṃ pravartati śarīriṇām /",
    "K10bsu021_u:4139": " pratyayebhyo vinirmuktaṃ na paśyāmi vadāmyaham // Lank_10.52 //",
    "K10bsu021_u:4140": " pratyayebhyo vinirmuktaṃ svalakṣaṇavivarjitam /",
    "K10bsu021_u:4141": " na tiṣṭhati yadā dehe tena mahyamagocaram // Lank_10.53 //",
    "K10bsu021_u:4142": " (Vaidya 111)",
    "K10bsu021_u:4143": " rājā śreṣṭhī yathā putrān vicitrairmṛgasādṛśaiḥ /",
    "K10bsu021_u:4144": " pralobhya krīḍati gṛhe vane mṛgasamāgamam // Lank_10.54 //",
    "K10bsu021_u:4145": " tathāhaṃ lakṣaṇaiścitrairdharmāṇāṃ pratibimbakaiḥ /",
    "K10bsu021_u:4146": " pratyātmavedyāṃ hi sutāṃ bhūtakoṭiṃ vadāmyaham // Lank_10.55 //",
    "K10bsu021_u:4147": " taraṃgā hyudadheryadvatpavanapratyayoditāḥ /",
    "K10bsu021_u:4148": " nṛtyamānāḥ pravartante vyucchedaścaḥ na vidyate // Lank_10.56 //",
    "K10bsu021_u:4149": " ālayaughastathā nityaṃ viṣayapavaneritaḥ /",
    "K10bsu021_u:4150": " citraistaraṃgavijñānairnṛtyamānaḥ pravartate // Lank_10.57 //",
    "K10bsu021_u:4151": " grāhyagrāhakabhāvena cittaṃ namati dehinām /",
    "K10bsu021_u:4152": " dṛśyasya lakṣaṇaṃ nāsti yathā bālairvikalpyate // Lank_10.58 //",
    "K10bsu021_u:4153": " paramālayavijñānaṃ vijñaptirālayaṃ punaḥ /",
    "K10bsu021_u:4154": " grāhyagrāhakāpagamāttathatāṃ deśayāmyaham // Lank_10.59 //",
    "K10bsu021_u:4155": " nāsti skandheṣvātmā na sattvo na ca pudgalaḥ /",
    "K10bsu021_u:4156": " utpadyate ca vijñānaṃ vijñānaṃ ca nirudhyate // Lank_10.60 //",
    "K10bsu021_u:4157": " nimnonnataṃ yathā citre dṛśyate na ca vidyate /",
    "K10bsu021_u:4158": " tathā bhāveṣu bhāvatvaṃ dṛśyate na ca vidyate // Lank_10.61 //",
    "K10bsu021_u:4159": " gandharvanagaraṃ yadvadyathā ca mṛgatṛṣṇikā /",
    "K10bsu021_u:4160": " dṛśyaṃ khyāti tathā nityaṃ prajñayā ca na vidyate // Lank_10.62 //",
    "K10bsu021_u:4161": " pramāṇendriyanirvṛttaṃ na kāryaṃ nāpi kāraṇam /",
    "K10bsu021_u:4162": " buddhiboddhavyarahitaṃ lakṣyalakṣaṇavarjitam // Lank_10.63 //",
    "K10bsu021_u:4163": " skandhān pratītya saṃbuddho na dṛṣṭaḥ kenacitkvacit /",
    "K10bsu021_u:4164": " yo na dṛṣṭaḥ kvacitkena kutastasya vibhāvanā // Lank_10.64 //",
    "K10bsu021_u:4165": " pratyayairhetudṛṣṭāntaiḥ pratijñā kāraṇena ca /",
    "K10bsu021_u:4166": " svapnagandharvacakreṇa marīcyā somabhāskaraiḥ // Lank_10.65 //",
    "K10bsu021_u:4167": " adṛśyaṃ kulādidṛṣṭāntairutpattiṃ vādayāmyaham /",
    "K10bsu021_u:4168": " svapnavibhramamāyākhyaṃ śūnyaṃ vai kalpitaṃ jagat // Lank_10.66 //",
    "K10bsu021_u:4169": " anāśritaśca trailokye adhyātmaṃ ca bahistathā /",
    "K10bsu021_u:4170": " anutpannaṃ bhavaṃ dṛṣṭvā kṣāntyanutpatti jāyate // Lank_10.67 //",
    "K10bsu021_u:4171": " māyopamasamādhiṃ ca kāyaṃ manomayaṃ punaḥ /",
    "K10bsu021_u:4172": " abhijñā vaśitā tasya balā cittasya citritā // Lank_10.68 //",
    "K10bsu021_u:4173": " bhāvā yeṣāṃ hyanutpannāḥ śūnyā vai asvabhāvakāḥ /",
    "K10bsu021_u:4174": " teṣāmutpadyate bhrāntiḥ pratyayaiśca nirudhyate // Lank_10.69 //",
    "K10bsu021_u:4175": " (Vaidya 112)",
    "K10bsu021_u:4176": " cittaṃ hi khyāti cittasya bahirdhā khyāti rūpiṇaḥ /",
    "K10bsu021_u:4177": " anyanna vidyate dṛśyaṃ yathā bālairvikalpyate // Lank_10.70 //",
    "K10bsu021_u:4178": " saṃkalā buddhabimbaṃ ca bhūtānāṃ ca vidāraṇam /",
    "K10bsu021_u:4179": " adhiṣṭhanti jagaccitraṃ prajñaptyā vai suśikṣitāḥ // Lank_10.71 //",
    "K10bsu021_u:4180": " dehaḥ pratiṣṭhā bhogaśca grāhyavijñaptayastrayaḥ /",
    "K10bsu021_u:4181": " mana udgrahavijñaptivikalpo grāhakāstrayaḥ // Lank_10.72 //",
    "K10bsu021_u:4182": " vikalpaśca vikalpyaṃ ca yāvattvakṣaragocaram /",
    "K10bsu021_u:4183": " tāvattattvaṃ na paśyanti tārkikāstarkavibhramāt // Lank_10.73 //",
    "K10bsu021_u:4184": " naiḥsvabhāvyaṃ hi bhāvānāṃ yadā budhyanti prajñayā /",
    "K10bsu021_u:4185": " tadā viśramati yogī ānimittapratiṣṭhitaḥ // Lank_10.74 //",
    "K10bsu021_u:4186": " masimrakṣitako yadvadgṛhyate kurkuṭo 'budhaiḥ /",
    "K10bsu021_u:4187": " sa evāyamajānānairbālairyānatrayaṃ tathā // Lank_10.75 //",
    "K10bsu021_u:4188": " na hyatra śrāvakāḥ kecinnāsti pratyekayānikāḥ /",
    "K10bsu021_u:4189": " yaccaitaddṛśyate rūpaṃ śrāvakasya jinasya ca /",
    "K10bsu021_u:4190": " nirmāṇaṃ deśayantyete bodhisattvāḥ kṛpātmakāḥ // Lank_10.76 //",
    "K10bsu021_u:4191": " vijñaptimātraṃ tribhavaṃ svabhāvadvayakalpitam /",
    "K10bsu021_u:4192": " parāvṛttastu tathatā dharmapudgalasaṃcarāt // Lank_10.77 //",
    "K10bsu021_u:4193": " somabhāskaradīpārcirbhūtāni maṇayastathā /",
    "K10bsu021_u:4194": " nirvikalpāḥ pravartante tathā buddhasya buddhatā // Lank_10.78 //",
    "K10bsu021_u:4195": " keśoṇḍukaṃ yathā mithyā gṛhyate taimirairjanaiḥ /",
    "K10bsu021_u:4196": " tathā bhāvavikalpo 'yaṃ mithyā bālairvikalpyate // Lank_10.79 //",
    "K10bsu021_u:4197": " sthitibhaṅgotpattirahitā nityānityavivarjitāḥ /",
    "K10bsu021_u:4198": " saṃkleśavyavadānākhyā bhāvāḥ keśoṇḍukopamāḥ // Lank_10.80 //",
    "K10bsu021_u:4199": " puttalikaṃ yathā kaścitkanakābhaṃ paśyate jagat /",
    "K10bsu021_u:4200": " na hyasti kanakaṃ tatra bhūmiśca kanakāyate // Lank_10.81 //",
    "K10bsu021_u:4201": " evaṃ hi dūṣitā bālāścittacaittairanādikaiḥ /",
    "K10bsu021_u:4202": " māyāmarīciprabhavaṃ bhāvaṃ gṛhṇanti tattvataḥ // Lank_10.82 //",
    "K10bsu021_u:4203": " ekabījamabījaṃ ca samudraikaṃ ca bījakam /",
    "K10bsu021_u:4204": " sarvabījakamapyetaccittaṃ paśyatha citrikam // Lank_10.83 //",
    "K10bsu021_u:4205": " ekaṃ bījaṃ yadā śuddhaṃ parāvṛttamabījakam /",
    "K10bsu021_u:4206": " samaṃ hi nirvikalpatvādudrekājjanmasaṃkaraḥ /",
    "K10bsu021_u:4207": " bījamāvahate citraṃ sarvabījaṃ taducyate // Lank_10.84 //",
    "K10bsu021_u:4208": " (Vaidya 113)",
    "K10bsu021_u:4209": " na hyatrotpadyate kiṃcitpratyayairna nirudhyate /",
    "K10bsu021_u:4210": " utpadyante nirudhyante pratyayā eva kalpitāḥ // Lank_10.85 //",
    "K10bsu021_u:4211": " prajñaptimātraṃ tribhavaṃ nāsti vastu svabhāvataḥ /",
    "K10bsu021_u:4212": " prajñaptivastubhāvena kalpayiṣyanti tārkikāḥ // Lank_10.86 //",
    "K10bsu021_u:4213": " bhāvasvabhāvajijñāsā na hi bhrāntirnivāryate /",
    "K10bsu021_u:4214": " bhāvasvabhāvānutpattirevaṃ dṛṣṭvā vimucyate // Lank_10.87 //",
    "K10bsu021_u:4215": " na māyā nāstisādharmyādbhāvānāṃ kathyate 'stitā /",
    "K10bsu021_u:4216": " vitathāśuvidyutsadṛśāstena māyopamāḥ smṛtāḥ // Lank_10.88 //",
    "K10bsu021_u:4217": " na cotpadyā na cotpannāḥ pratyayo 'pi na kecana /",
    "K10bsu021_u:4218": " saṃvidyante kvacittena vyavahāraṃ tu kathyate // Lank_10.89 //",
    "K10bsu021_u:4219": " na bhaṅgotpādasaṃkleśaḥ pratyayānāṃ nivāryate /",
    "K10bsu021_u:4220": " yattu bālā vikalpenti pratyayaiḥ saṃnivāryate // Lank_10.90 //",
    "K10bsu021_u:4221": " na svabhāvo na vijñaptirna vastu na ca ālayaḥ /",
    "K10bsu021_u:4222": " bālairvikalpitā hyete vaśabhūtaiḥ kutārkikaiḥ // Lank_10.91 //",
    "K10bsu021_u:4223": " cittamātraṃ yadā lokaṃ prapaśyanti jinātmajāḥ /",
    "K10bsu021_u:4224": " tadā nairvāṇikaṃ kāyaṃ kriyāsaṃskāravarjitam /",
    "K10bsu021_u:4225": " labhante te balābhijñāvaśitaiḥ saha saṃyutam // Lank_10.92 //",
    "K10bsu021_u:4226": " sarvarūpāvabhāsaṃ hi yadā cittaṃ pravartate /",
    "K10bsu021_u:4227": " nātra cittaṃ na rūpāṇi bhrāntaṃ cittamanādikam // Lank_10.93 //",
    "K10bsu021_u:4228": " tadā yogī hyanābhāsaṃ prajñayā paśyate jagat /",
    "K10bsu021_u:4229": " nimittaṃ vastuvijñaptirmanovispanditaṃ ca yat /",
    "K10bsu021_u:4230": " atikramya tu putrā me nirvikalpāścaranti te // Lank_10.94 //",
    "K10bsu021_u:4231": " gandharvanagaraṃ māyā keśoṇḍuka marīcikā /",
    "K10bsu021_u:4232": " asatyāḥ satyataḥ khyānti tathā bhāveṣu bhāvanā // Lank_10.95 //",
    "K10bsu021_u:4233": " anutpannāḥ sarvabhāvā bhrāntimātraṃ hi dṛśyate /",
    "K10bsu021_u:4234": " bhrāntiṃ kalpenti utpannāṃ bālāṃ kalpadvaye ratāḥ // Lank_10.96 //",
    "K10bsu021_u:4235": " aupapattyaṅgikaṃ cittaṃ vicitraṃ vāsanāsaṃbhavam /",
    "K10bsu021_u:4236": " pravartate taraṃgaughaṃ tacchedānna pravartate // Lank_10.97 //",
    "K10bsu021_u:4237": " vicitrālambanaṃ citraṃ yathā citte pravatate /",
    "K10bsu021_u:4238": " tathākāśe ca kuḍye ca kasmānnābhipravartate // Lank_10.98 //",
    "K10bsu021_u:4239": " nimitaṃ kiṃcidālambya yadi cittaṃ pravartate /",
    "K10bsu021_u:4240": " pratyayairjanitaṃ cittaṃ cittamātraṃ na yujyate // Lank_10.99 //",
    "K10bsu021_u:4241": " (Vaidya 114)",
    "K10bsu021_u:4242": " cittena gṛhyate cittaṃ nāsti kiṃcitsahetukam /",
    "K10bsu021_u:4243": " cittasya dharmatā śuddhā gagane nāsti vāsanā // Lank_10.100 //",
    "K10bsu021_u:4244": " svacittābhiniveśena cittaṃ vai saṃpravartate /",
    "K10bsu021_u:4245": " bahirdhā nāsti vai dṛśyamato vai cittamātrakam // Lank_10.101 //",
    "K10bsu021_u:4246": " cittamālayavijñānaṃ mano yanmanyanātmakam /",
    "K10bsu021_u:4247": " gṛhṇāti viṣayān yena vijñānaṃ hi taducyate // Lank_10.102 //",
    "K10bsu021_u:4248": " cittamavyākṛtaṃ nityaṃ mano hyubhayasaṃcaram /",
    "K10bsu021_u:4249": " vartamānaṃ hi vijñānaṃ kuśalākuśalaṃ hi tat // Lank_10.103 //",
    "K10bsu021_u:4250": " dvāraṃ hi paramārthasya vijñaptidvayavarjitam /",
    "K10bsu021_u:4251": " yānatrayavyavasthānaṃ nirābhāse sthitaṃ kutaḥ // Lank_10.104 //",
    "K10bsu021_u:4252": " cittamātraṃ nirābhāsaṃ vihārā buddhabhūmiśca /",
    "K10bsu021_u:4253": " etaddhi bhāṣitaṃ buddhairbhāṣante bhāṣayanti ca // Lank_10.105 //",
    "K10bsu021_u:4254": " cittaṃ hi bhūmayaḥ sapta nirābhāsā ca aṣṭamī /",
    "K10bsu021_u:4255": " dve bhūmayo vihāraśca śeṣā bhūmirmamātmikā // Lank_10.106 //",
    "K10bsu021_u:4256": " pratyātmavedyā śuddhā ca bhūmiścāpi mamātmikā /",
    "K10bsu021_u:4257": " māheśvaraparasthānamakaniṣṭhe virājate // Lank_10.107 //",
    "K10bsu021_u:4258": " hutāśanasyaiva yathā niścerustasya raśmayaḥ /",
    "K10bsu021_u:4259": " citrā manoharāḥ saumyāstribhavaṃ nirmiṇanti ye // Lank_10.108 //",
    "K10bsu021_u:4260": " nirmāya tribhavaṃ kiṃcitkiṃcidvai pūrvanirmitam /",
    "K10bsu021_u:4261": " tatra deśanti yānāni eṣā bhūmirmamātmikā // Lank_10.109 //",
    "K10bsu021_u:4262": " nāsti kālo hyadhigame bhūmīnāṃ kṣatresaṃkrame /",
    "K10bsu021_u:4263": " cittamātramatikramya nirābhāse sthitaṃ phalam // Lank_10.110 //",
    "K10bsu021_u:4264": " asattā caiva sattā ca dṛśyate ca vicitratā /",
    "K10bsu021_u:4265": " bālā grāhaviparyastā viparyāso hi citratā // Lank_10.111 //",
    "K10bsu021_u:4266": " nirvikalpaṃ yadi jñānaṃ vastvastīti na yujyate /",
    "K10bsu021_u:4267": " yasmāccittaṃ na rūpāṇi nirvikalpaṃ hi tena tat // Lank_10.112 //",
    "K10bsu021_u:4268": " indriyāṇi ca māyākhyā viṣayāḥ svapnasaṃnibhāḥ /",
    "K10bsu021_u:4269": " kartā karma kriyā caiva sarvathāpi na vidyate // Lank_10.113 //",
    "K10bsu021_u:4270": " dhyānāni cāpramāṇāni ārūpyāśca samādhayaḥ /",
    "K10bsu021_u:4271": " saṃjñānirodho nikhilaścittamātre na vidyate // Lank_10.114 //",
    "K10bsu021_u:4272": " (Vaidya 115)",
    "K10bsu021_u:4273": " srotāpattiphalaṃ caiva sakṛdāgāmiphalaṃ tathā /",
    "K10bsu021_u:4274": " anāgāmiphalaṃ caiva arhattvaṃ cittavibhramaḥ // Lank_10.115 //",
    "K10bsu021_u:4275": " śūnyamanityaṃ kṣaṇikaṃ bālāḥ kalpanti saṃskṛtam /",
    "K10bsu021_u:4276": " nadīdīpādidṛṣṭāntaiḥ kṣaṇikārtho vikalpyate // Lank_10.116 //",
    "K10bsu021_u:4277": " nirvyāpāraṃ tu kṣaṇikaṃ viviktaṃ kriyavarjitam /",
    "K10bsu021_u:4278": " anutpattiṃ ca dharmāṇāṃ kṣaṇikārthaṃ vadāmyahyam // Lank_10.117 //",
    "K10bsu021_u:4279": " saccāsato hyanutpādaḥ sāṃkhyavaiśeṣikaiḥ smṛtaḥ /",
    "K10bsu021_u:4280": " avyākṛtāni sarvāṇi taireva hi prakāśitam // Lank_10.118 //",
    "K10bsu021_u:4281": " caturvidhaṃ vyākaraṇamekāṃśaparipṛcchanam /",
    "K10bsu021_u:4282": " vibhajyasthāpanīyaṃ ca tīrthavādanivāraṇam // Lank_10.119 //",
    "K10bsu021_u:4283": " sarvaṃ vidyati saṃvṛtyāṃ paramārthe na vidyate /",
    "K10bsu021_u:4284": " dharmāṇāṃ niḥsvabhāvatvaṃ paramārthe 'pi dṛśyate /",
    "K10bsu021_u:4285": " upalabdhiniḥsvabhāve saṃvṛtistena ucyate // Lank_10.120 //",
    "K10bsu021_u:4286": " abhilāpahetuko bhāvaḥ svabhāvo yadi vidyate /",
    "K10bsu021_u:4287": " abhilāpasaṃbhavo bhāvo nāstīti ca na vidyate // Lank_10.121 //",
    "K10bsu021_u:4288": " nirvastuko hyabhilāpastatsaṃvṛtyāpi na vidyate /",
    "K10bsu021_u:4289": " viparyāsasya vastutvāccopalabdhirna vidyate // Lank_10.122 //",
    "K10bsu021_u:4290": " vidyate cedviparyāso naiḥsvābhāvyaṃ na vidyate /",
    "K10bsu021_u:4291": " viparyāsasya vastutvādyadyadevopalabhyate /",
    "K10bsu021_u:4292": " niḥsvabhāvaṃ bhavettaddhi sarvathāpi na vidyate // Lank_10.123 //",
    "K10bsu021_u:4293": " yadetaddṛśyate citraṃ cittaṃ dauṣṭhulyavāsitam /",
    "K10bsu021_u:4294": " rūpāvabhāsagrahaṇaṃ bahirdhā cittavibhramam // Lank_10.124 //",
    "K10bsu021_u:4295": " vikalpenāvikalpena vikalpo hi prahīyate /",
    "K10bsu021_u:4296": " vikalpenāvikalpena śūnyatātattvadarśanam // Lank_10.125 //",
    "K10bsu021_u:4297": " māyāhastī yathā citraṃ patrāṇi kanakā yathā /",
    "K10bsu021_u:4298": " tathā dṛśyaṃ nṛṇāṃ khyāti citte ajñānavāsite // Lank_10.126 //",
    "K10bsu021_u:4299": " āryo na paśyate bhrāntiṃ nāpi tattvaṃ tadantare /",
    "K10bsu021_u:4300": " bhrāntireva bhavettattvaṃ yasmāttattvaṃ tadantare // Lank_10.127 //",
    "K10bsu021_u:4301": " bhrāntiṃ vidhūya sarvāṃ tu nimittaṃ yadi jāyate /",
    "K10bsu021_u:4302": " saiva cāsya bhavedbhrāntiraśuddhaṃ timiraṃ yathā // Lank_10.128 //",
    "K10bsu021_u:4303": " keśoṇḍukaṃ taimiriko yathā gṛhṇāti vibhramāt /",
    "K10bsu021_u:4304": " viṣayeṣu tadvadbālānāṃ grahaṇaṃ saṃpravartate // Lank_10.129 //",
    "K10bsu021_u:4305": " (Vaidya 116)",
    "K10bsu021_u:4306": " keśoṇḍukaprakhyamidaṃ marīcyudakavibhramam /",
    "K10bsu021_u:4307": " tribhavaṃ svapnamāyābhaṃ vibhāvento vimucyate // Lank_10.130 //",
    "K10bsu021_u:4308": " vikalpaśca vikalpyaśca vikalpasya pravartate /",
    "K10bsu021_u:4309": " bandho bandhyaśca baddhaśca ṣaḍete mokṣahetavaḥ // Lank_10.131 //",
    "K10bsu021_u:4310": " na bhūmayo na satyāni na kṣetrā na ca nirmitāḥ /",
    "K10bsu021_u:4311": " buddhāḥ pratyekabuddhāśca śrāvakāścāpi kalpitāḥ // Lank_10.132 //",
    "K10bsu021_u:4312": " pudgalaḥ saṃtatiḥ skandhāḥ pratyayā hyaṇavastathā /",
    "K10bsu021_u:4313": " pradhānamīśvaraḥ kartā cittamātre vikalpyate // Lank_10.133 //",
    "K10bsu021_u:4314": " cittaṃ hi sarvaṃ sarvatra sarvadeheṣu vartate /",
    "K10bsu021_u:4315": " vicitraṃ gṛhyate 'sadbhiścittamātraṃ hyalakṣaṇam // Lank_10.134 //",
    "K10bsu021_u:4316": " na hyātmā vidyate skandhe skandhāścaiva hi nātmani /",
    "K10bsu021_u:4317": " na te yathā vikalpyante na ca te vai na santi ca // Lank_10.135 //",
    "K10bsu021_u:4318": " astitvaṃ sarvabhāvānāṃ yathā bālairvikalpyate /",
    "K10bsu021_u:4319": " yadi te bhavedyathādṛṣṭāḥ sarve syustattvadarśinaḥ // Lank_10.136 //",
    "K10bsu021_u:4320": " abhāvātsarvadharmaṇāṃ saṃkleśo nāsti śuddhi ca /",
    "K10bsu021_u:4321": " na ca te tathā yathādṛṣṭā na ca te vai na santi ca // Lank_10.137 //",
    "K10bsu021_u:4322": " bhrāntirnimittaṃ saṃkalpaḥ paratantrasya lakṣaṇam /",
    "K10bsu021_u:4323": " tasminnimitte yannāma tadvikalpitalakṣaṇam // Lank_10.138 //",
    "K10bsu021_u:4324": " nāmanimittasaṃkalpo yadā tasya na jāyate /",
    "K10bsu021_u:4325": " pratyayāvastusaṃketaṃ pariniṣpannalakṣaṇam // Lank_10.139 //",
    "K10bsu021_u:4326": " vaipākikāśca ye buddhā jinā nairmāṇikāśca ye /",
    "K10bsu021_u:4327": " sattvāśca bodhisattvāśca kṣetrāṇi ca diśe diśe // Lank_10.140 //",
    "K10bsu021_u:4328": " nisyandadharmanirmāṇā jinā nairmāṇikāśca ye /",
    "K10bsu021_u:4329": " sarve te hyamitābhasya sukhāvatyā vinirgatāḥ // Lank_10.141 //",
    "K10bsu021_u:4330": " yacca nairmāṇikairbhāṣṭaṃ yacca bhāṣṭaṃ vipākajaiḥ /",
    "K10bsu021_u:4331": " sūtrāntavaipulyanayaṃ tasya saṃdhiṃ vijānatha // Lank_10.142 //",
    "K10bsu021_u:4332": " yadbhāṣitaṃ jinasutairyacca bhāṣanti nāyakāḥ /",
    "K10bsu021_u:4333": " yaddhi nairmāṇikābhāṣṭaṃ na tu vaipākikairjinaiḥ // Lank_10.143 //",
    "K10bsu021_u:4334": " anutpannā hyamī dharmā na caivaite na santi ca /",
    "K10bsu021_u:4335": " gandharvanagarasvapnamāyānirmāṇasādṛśāḥ // Lank_10.144 //",
    "K10bsu021_u:4336": " (Vaidya 117)",
    "K10bsu021_u:4337": " cittaṃ pravartate cittaṃ cittameva vimucyate /",
    "K10bsu021_u:4338": " cittaṃ hi jāyate nānyaccittameva nirudhyate // Lank_10.145 //",
    "K10bsu021_u:4339": " arthābhāsaṃ nṛṇāṃ cittaṃ cittaṃ vai khyāti kalpitam /",
    "K10bsu021_u:4340": " nāstyarthaścittamātreyaṃ nirvikalpo vimucyate // Lank_10.146 //",
    "K10bsu021_u:4341": " anādikālaprapañcadauṣṭhulyaṃ hi samāhitam /",
    "K10bsu021_u:4342": " vikalpo bhāvitastena mithyābhāsaṃ pravartate // Lank_10.147 //",
    "K10bsu021_u:4343": " arthābhāse ca vijñāne jñānaṃ tathatāgocaram /",
    "K10bsu021_u:4344": " parāvṛttaṃ nirābhāsamāryāṇāṃ gocare hyasau // Lank_10.148 //",
    "K10bsu021_u:4345": " arthapravicayaṃ dhyānaṃ dhyānaṃ bālopacārikam /",
    "K10bsu021_u:4346": " tathatārambaṇaṃ dhyānaṃ dhyānaṃ tāthāgataṃ śubham // Lank_10.149 //",
    "K10bsu021_u:4347": " parikalpitaṃ svabhāvena sarvadharmā ajānakāḥ /",
    "K10bsu021_u:4348": " paratantraṃ samāśritya vikalpo bhramate nṛṇām // Lank_10.150 //",
    "K10bsu021_u:4349": " paratantraṃ yathā śuddhaṃ vikalpena visaṃyutam /",
    "K10bsu021_u:4350": " parāvṛttaṃ hi tathatā vihāraḥ kalpavarjitaḥ // Lank_10.151 //",
    "K10bsu021_u:4351": " mā vikalpaṃ vikalpetha vikalpo nāsti satyataḥ /",
    "K10bsu021_u:4352": " bhrāntiṃ vikalpayantasya grāhyagrāhakayorna tu /",
    "K10bsu021_u:4353": " bāhyārthadarśanaṃ kalpaṃ svabhāvaḥ parikalpitaḥ // Lank_10.152 //",
    "K10bsu021_u:4354": " yena kalpena kalpenti svabhāvaḥ pratyayodbhavaḥ /",
    "K10bsu021_u:4355": " bāhyārthadarśanaṃ mithyā nāstyarthaṃ cittameva tu // Lank_10.153 //",
    "K10bsu021_u:4356": " yuktyā vipaśyamānānāṃ grāhagrāhyaṃ nirudhyate /",
    "K10bsu021_u:4357": " bāhyo na vidyate hyartho yathā bālairvikalpyate // Lank_10.154 //",
    "K10bsu021_u:4358": " vāsanairlulitaṃ cittamarthābhāsaṃ pravartate /",
    "K10bsu021_u:4359": " kalpadvayanirodhena jñānaṃ tathatagocaram // Lank_10.155 //",
    "K10bsu021_u:4360": " utpadyate hyanābhāsamacintyamāryagocaram /",
    "K10bsu021_u:4361": " nāmanimittasaṃkalpaḥ svabhāvadvayalakṣaṇam /",
    "K10bsu021_u:4362": " samyagjñānaṃ hi tathatā pariniṣpannalakṣaṇam // Lank_10.156 //",
    "K10bsu021_u:4363": " mātāpitṛsamāyogādālayamanasaṃyutam /",
    "K10bsu021_u:4364": " ghṛtakumbhe mūṣikā yadvatsaha śukreṇa vardhate // Lank_10.157 //",
    "K10bsu021_u:4365": " peśīghanārbudaṃ piṭakamaśubhaṃ karmacitritam /",
    "K10bsu021_u:4366": " karmavāyumahābhūtaiḥ phalavatsaṃprapadyate // Lank_10.158 //",
    "K10bsu021_u:4367": " (Vaidya 118)",
    "K10bsu021_u:4368": " pañcapañcakapañcaiva vraṇāścaiva navaiva tu /",
    "K10bsu021_u:4369": " nakhadantaromasaṃchannaḥ sphuramāṇaḥ prajāyate // Lank_10.159 //",
    "K10bsu021_u:4370": " prajātamātraṃ viṣṭhākṛmiṃ suptabuddheva mānavaḥ /",
    "K10bsu021_u:4371": " cakṣuṣā sphurate rūpaṃ vivṛddhiṃ yāti kalpanāt // Lank_10.160 //",
    "K10bsu021_u:4372": " tālvoṣṭhapuṭasaṃyogādvikalpenāvadhāryate /",
    "K10bsu021_u:4373": " vācā pravartate nṝṇāṃ śukasyeva vikalpanā // Lank_10.161 //",
    "K10bsu021_u:4374": " niścitāstīrthyavādānāṃ mahāyānamaniścitam /",
    "K10bsu021_u:4375": " sattvāśrayapravṛtto 'yaṃ kudṛṣṭīnāmanāspadam // Lank_10.162 //",
    "K10bsu021_u:4376": " pratyātmavedyayānaṃ me tārkikāṇāmagocaram /",
    "K10bsu021_u:4377": " paścātkāle gate nāthe brūhi ko 'yaṃ dhariṣyati // Lank_10.163 //",
    "K10bsu021_u:4378": " nirvṛte sugate paścātkālo 'tīto bhaviṣyati /",
    "K10bsu021_u:4379": " mahāmate nibodha tvaṃ yo netrīṃ dhārayiṣyati // Lank_10.164 //",
    "K10bsu021_u:4380": " dakṣiṇāpathavedalyāṃ bhikṣuḥ śrīmān mahāyaśāḥ /",
    "K10bsu021_u:4381": " nāgāhvayaḥ sa nāmnā tu sadasatpakṣadārakaḥ // Lank_10.165 //",
    "K10bsu021_u:4382": " prakāśya loke madyānaṃ mahāyānamanuttaram /",
    "K10bsu021_u:4383": " āsādya bhūmiṃ muditāṃ yāsyate 'sau sukhāvatīm // Lank_10.166 //",
    "K10bsu021_u:4384": " buddhyā vivecyamānānāṃ svabhāvo nāvadhāryate /",
    "K10bsu021_u:4385": " yasmāttadanabhilāpyāste niḥsvabhāvāśca deśitāḥ // Lank_10.167 //",
    "K10bsu021_u:4386": " pratyayotpādite hyarthe nāstyastīti na vidyate /",
    "K10bsu021_u:4387": " pratyayāntargataṃ bhāvaṃ ye kalpentyasti nāsti ca /",
    "K10bsu021_u:4388": " dūrībhūtā bhavenmanye śāsanāttīrthadṛṣṭayaḥ // Lank_10.168 //",
    "K10bsu021_u:4389": " abhidhānaṃ sarvabhāvānāṃ janmāntaraśataiḥ sadā /",
    "K10bsu021_u:4390": " abhyastamabhyasantaṃ ca parasparavikalpayā // Lank_10.169 //",
    "K10bsu021_u:4391": " akathyamāne saṃmohaṃ sarvaloka āpadyate /",
    "K10bsu021_u:4392": " tasmātkriyate nāma saṃmohasya vyudāsārtham // Lank_10.170 //",
    "K10bsu021_u:4393": " trividhena vikalpena bālairbhāvā vikalpitāḥ /",
    "K10bsu021_u:4394": " bhrāntirnāmavikalpena pratyayairjanitena ca // Lank_10.171 //",
    "K10bsu021_u:4395": " aniruddhā hyanutpannāḥ prakṛtyā gaganopamāḥ /",
    "K10bsu021_u:4396": " abhāvasvabhāvā ye tu te vikalpitalakṣaṇāḥ // Lank_10.172 //",
    "K10bsu021_u:4397": " pratibhāsabimbamāyābhamarīcyā supinena tu /",
    "K10bsu021_u:4398": " alātacakragandharvapratiśrutkāsamodbhavāḥ // Lank_10.173 //",
    "K10bsu021_u:4399": " (Vaidya 119)",
    "K10bsu021_u:4400": " advayā tathatā śūnyā bhūtakoṣṭiśca dharmatā /",
    "K10bsu021_u:4401": " nirvikalpaśca deśemi ye te niṣpannalakṣaṇāḥ // Lank_10.174 //",
    "K10bsu021_u:4402": " vākcittagocaraṃ mithyā satyaṃ prajñā vikalpitā /",
    "K10bsu021_u:4403": " dvayāntapatitaṃ cittaṃ tasmātprajñā na kalpitā // Lank_10.175 //",
    "K10bsu021_u:4404": " asti nāsti ca dvāvantau yāvaccittasya gocaraḥ /",
    "K10bsu021_u:4405": " gocareṇa vidhūtena samyakcittaṃ nirudhyate // Lank_10.176 //",
    "K10bsu021_u:4406": " viṣayagrahaṇābhāvānnirodhena ca nāsti ca /",
    "K10bsu021_u:4407": " vidyate tathatāvasthā āryāṇāṃ gocaro yathā // Lank_10.177 //",
    "K10bsu021_u:4408": " bālānāṃ na tathā khyāti yathā khyāti manīṣiṇām /",
    "K10bsu021_u:4409": " manīṣiṇāṃ tathā khyāti sarvadharmā alakṣaṇāḥ // Lank_10.178 //",
    "K10bsu021_u:4410": " hārakūṭaṃ yathā bālaiḥ suvarṇaṃ parikalpyate /",
    "K10bsu021_u:4411": " asuvarṇaṃ suvarṇābhaṃ tathā dharmāḥ kutārkikaiḥ // Lank_10.179 //",
    "K10bsu021_u:4412": " abhūtvā yasya cotpādo bhūtvā cāpi vinaśyati /",
    "K10bsu021_u:4413": " pratyayaiḥ sadasaccāpi na te me śāsane sthitāḥ // Lank_10.180 //",
    "K10bsu021_u:4414": " anādyanidhanābhāvādbhūtalakṣaṇasaṃsthitāḥ /",
    "K10bsu021_u:4415": " kāraṇakaravalloke na ca budhyanti tārkikāḥ // Lank_10.181 //",
    "K10bsu021_u:4416": " atīto vidyate bhāvo vidyate ca anāgataḥ /",
    "K10bsu021_u:4417": " pratyakṣo vidyate yasmāttasmādbhāvā ajātakāḥ // Lank_10.182 //",
    "K10bsu021_u:4418": " pariṇāmakālasaṃsthānaṃ bhūtabhāvendriyeṣu ca /",
    "K10bsu021_u:4419": " antarābhavasaṃgrāhaṃ ye kalpanti na te budhāḥ // Lank_10.183 //",
    "K10bsu021_u:4420": " na pratītyasamutpannaṃ lokaṃ varṇanti vai jināḥ /",
    "K10bsu021_u:4421": " kiṃ tu pratyayamevāyaṃ loko gandharvasaṃnibhaḥ // Lank_10.184 //",
    "K10bsu021_u:4422": " dharmasaṃketa evāyaṃ tasmiṃstadidamucyate /",
    "K10bsu021_u:4423": " saṃketācca pṛthagbhūto na jāto na nirudhyate // Lank_10.185 //",
    "K10bsu021_u:4424": " darpaṇe udake netre bhāṇḍeṣu ca maṇīṣu ca /",
    "K10bsu021_u:4425": " bimbaṃ hi dṛśyate teṣu na ca bimbo 'sti kutracit // Lank_10.186 //",
    "K10bsu021_u:4426": " bhāvābhāsaṃ tathā cittaṃ mṛgatṛṣṇā yathā nabhe /",
    "K10bsu021_u:4427": " dṛśyate citrarūpeṇa svapne vandhyauraso yathā // Lank_10.187 //",
    "K10bsu021_u:4428": " na me yānaṃ mahāyānaṃ na ghoṣo na ca akṣarāḥ /",
    "K10bsu021_u:4429": " na satyā na vimokṣā vai na nirābhāsagocaram // Lank_10.188 //",
    "K10bsu021_u:4430": " kiṃ tu yānaṃ mahāyānaṃ samādhivaśavartitā /",
    "K10bsu021_u:4431": " kāyaṃ manomayaṃ citraṃ vaśitāpuṣpamaṇḍitam // Lank_10.189 //",
    "K10bsu021_u:4432": " (Vaidya 120)",
    "K10bsu021_u:4433": " ekatvena pṛthaktvena bhāvo vai pratyaye na tu /",
    "K10bsu021_u:4434": " janma samāsamevoktaṃ nirodho nāśa eva hi // Lank_10.190 //",
    "K10bsu021_u:4435": " ajātaśūnyatā caikamekaṃ jāteṣu śūnyatā /",
    "K10bsu021_u:4436": " ajātaśūnyatā śreṣṭhā naśyate jātaśūnyatā // Lank_10.191 //",
    "K10bsu021_u:4437": " tathatā śūnyatā koṭī nirvāṇaṃ dharmadhātuvat /",
    "K10bsu021_u:4438": " kāyo manomayaṃ citraṃ paryāyairdeśitaṃ mayā // Lank_10.192 //",
    "K10bsu021_u:4439": " sūtravinayābhidharmeṇa viśuddhiṃ kalpayanti ye /",
    "K10bsu021_u:4440": " granthato na tu arthena na te nairātmyamāśritāḥ // Lank_10.193 //",
    "K10bsu021_u:4441": " na tīrthikairna buddhaiśca na mayā na ca kenacit /",
    "K10bsu021_u:4442": " pratyayaiḥ sādhitāstitvaṃ kathaṃ nāstirbhaviṣyati // Lank_10.194 //",
    "K10bsu021_u:4443": " kena prasādhitāstitvaṃ pratyayairyasya nāstitā /",
    "K10bsu021_u:4444": " utpādavādadurdṛṣṭyā nāstyastīti vikalpayet // Lank_10.195 //",
    "K10bsu021_u:4445": " yasya notpadyate kiṃcinna kiṃcittaṃ nirudhyate /",
    "K10bsu021_u:4446": " tasyāstināsti nopaiti viviktaṃ paśyato jagat // Lank_10.196 //",
    "K10bsu021_u:4447": " dṛśyate śaśaviṣāṇākhyaṃ vikalpo vidyate nṛṇām /",
    "K10bsu021_u:4448": " ye tu kalpenti te bhrāntā mṛgatṛṣṇāṃ yathā mṛgāḥ // Lank_10.197 //",
    "K10bsu021_u:4449": " vikalpābhiniveśena vikalpaḥ saṃpravartate /",
    "K10bsu021_u:4450": " nirhetukaṃ vikalpaṃ hi vikalpo 'pi na yujyate // Lank_10.198 //",
    "K10bsu021_u:4451": " ajale ca jalagrāho mṛgatṛṣṇā yathā nabhe /",
    "K10bsu021_u:4452": " dṛśyate 'rtho hi bālānāmāryāṇāṃ na viśeṣataḥ // Lank_10.199 //",
    "K10bsu021_u:4453": " āryāṇāṃ darśanaṃ śuddhaṃ vimokṣatrayasaṃbhavam /",
    "K10bsu021_u:4454": " utpādabhaṅganirmuktaṃ nirābhāsapracāriṇam // Lank_10.200 //",
    "K10bsu021_u:4455": " gāmbhīryodāryavaipulyaṃ jñānaṃ kṣetrān vibhūti ca /",
    "K10bsu021_u:4456": " deśemi jinaputrāṇāṃ śrāvakāṇāmanityatām // Lank_10.201 //",
    "K10bsu021_u:4457": " anityaṃ tribhavaṃ śūnyamātmātmīyavivarjitam /",
    "K10bsu021_u:4458": " śrāvakāṇāṃ ca deśemi tathā sāmānyalakṣaṇam // Lank_10.202 //",
    "K10bsu021_u:4459": " sarvadharmeṣvasaṃsaktirvivekā hyekacārikā /",
    "K10bsu021_u:4460": " pratyekajinaputrāṇāṃ phalaṃ deśemyatarkikam // Lank_10.203 //",
    "K10bsu021_u:4461": " svabhāvakalpitaṃ bāhyaṃ paratantraṃ ca dehinām /",
    "K10bsu021_u:4462": " apaśyannātmasaṃbhrāntiṃ tataścittaṃ pravartate // Lank_10.204 //",
    "K10bsu021_u:4463": " (Vaidya 121)",
    "K10bsu021_u:4464": " daśamī tu bhavetprathamī prathamī cāṣṭamī bhavet /",
    "K10bsu021_u:4465": " navamī saptamī cāpi saptamī cāṣṭamī bhavet // Lank_10.205 //",
    "K10bsu021_u:4466": " dvitīyā tu tṛtīyā syāccaturthī pañcamī bhavet /",
    "K10bsu021_u:4467": " tṛtīyā tu bhavetṣaṣṭhī nirābhāse kramaḥ kutaḥ // Lank_10.206 //",
    "K10bsu021_u:4468": " nirābhāso hi bhāvānāmabhāvo nāsti yoginām /",
    "K10bsu021_u:4469": " bhāvābhāvasamatvena āryāṇāṃ jāyate phalam // Lank_10.207 //",
    "K10bsu021_u:4470": " kathaṃ hyabhāvo bhāvānāṃ kurute samatāṃ katham /",
    "K10bsu021_u:4471": " yadā cittaṃ na jānāti bāhyamadhyātmikaṃ calam /",
    "K10bsu021_u:4472": " tadā tu kurute nāśaṃ samatācittadarśanāt // Lank_10.208 //",
    "K10bsu021_u:4473": " anādimati saṃsāre bhāvagrāhopagūhitam /",
    "K10bsu021_u:4474": " bālaiḥ kīla yathā kīlaṃ pralobhya vinivartate // Lank_10.209 //",
    "K10bsu021_u:4475": " taddhetukaṃ tadālambyaṃ manogatisamāśrayam /",
    "K10bsu021_u:4476": " hetuṃ dadāti cittasya vijñānaṃ ca samāśritam // Lank_10.210 //",
    "K10bsu021_u:4477": " vaipākikādadhiṣṭhānāṃ nikāyagatisaṃbhavāt /",
    "K10bsu021_u:4478": " labhyante yena vai svapne abhijñāśca caturvidhāḥ // Lank_10.211 //",
    "K10bsu021_u:4479": " svapne ca labhyate yacca yacca buddhaprasādataḥ /",
    "K10bsu021_u:4480": " nikāyagatigotrā ye te vijñānavipākajāḥ // Lank_10.212 //",
    "K10bsu021_u:4481": " vāsanairbhāvitaṃ cittaṃ bhāvābhāsaṃ pravartate /",
    "K10bsu021_u:4482": " bālā yadā na budhyante utpādaṃ deśayettadā // Lank_10.213 //",
    "K10bsu021_u:4483": " yāvadvākyaṃ vikalpeti bhāvaṃ vai lakṣaṇānvitam /",
    "K10bsu021_u:4484": " tāvadvibudhyate cittamapaśyan hi svavibhramam // Lank_10.214 //",
    "K10bsu021_u:4485": " utpādo varṇyate kasmātkasmāddṛśyaṃ na varṇyate /",
    "K10bsu021_u:4486": " adṛśyaṃ dṛśyamānaṃ hi kasya kiṃ varṇyate kutaḥ // Lank_10.215 //",
    "K10bsu021_u:4487": " svacchaṃ cittaṃ svabhāvena manaḥ kaluṣakārakam /",
    "K10bsu021_u:4488": " manaśca sahavijñānairvāsanāṃ kṣipate sadā // Lank_10.216 //",
    "K10bsu021_u:4489": " ālayo muñcate kāyaṃ manaḥ prārthayate gatim /",
    "K10bsu021_u:4490": " vijñānaṃ viṣayābhāsaṃ bhrāntiṃ dṛṣṭvā pralabhyate // Lank_10.217 //",
    "K10bsu021_u:4491": " madīyaṃ dṛśyate cittaṃ bāhyamarthaṃ na vidyate /",
    "K10bsu021_u:4492": " evaṃ vibhāvayedbhrāntiṃ tathatāṃ cāpyanusmaret // Lank_10.218 //",
    "K10bsu021_u:4493": " dhyāyināṃ viṣayaḥ karma buddhamāhātmyameva ca /",
    "K10bsu021_u:4494": " etāni trīṇyacintyāni acintyaṃ vijñānagocaram // Lank_10.219 //",
    "K10bsu021_u:4495": " (Vaidya 122)",
    "K10bsu021_u:4496": " anāgatamatītaṃ ca nirvāṇaṃ pudgalaṃ vacaḥ /",
    "K10bsu021_u:4497": " saṃvṛtyā deśayāmyetān paramārthastvanakṣaraḥ // Lank_10.220 //",
    "K10bsu021_u:4498": " naikāyikāśca tīrthyāśca dṛṣṭimekāṃśamāśritāḥ /",
    "K10bsu021_u:4499": " cittamātre visaṃmūḍhā bhāvaṃ kalpenti bāhiram // Lank_10.221 //",
    "K10bsu021_u:4500": " pratyekabodhiṃ buddhatvamarhattvaṃ buddhadarśanam /",
    "K10bsu021_u:4501": " gūḍhabījaṃ bhavedbodhau svapne vai sidhyate tu yaḥ // Lank_10.222 //",
    "K10bsu021_u:4502": " kutra keṣāṃ kathaṃ kasmātkimarthaṃ ca vadāhi me /",
    "K10bsu021_u:4503": " mayācittamatiśāntaṃ sadasatpakṣadeśanām // Lank_10.223 //",
    "K10bsu021_u:4504": " cittamātre vimūḍhānāṃ māyānāstyastideśanām /",
    "K10bsu021_u:4505": " utpādabhaṅgasaṃyuktaṃ lakṣyalakṣaṇavarjitam // Lank_10.224 //",
    "K10bsu021_u:4506": " vikalpo mano nāma vijñānaiḥ pañcabhiḥ saha /",
    "K10bsu021_u:4507": " bimbaughajalatulyādau cittabījaṃ pravartate // Lank_10.225 //",
    "K10bsu021_u:4508": " yadā cittaṃ manaścāpi vijñānaṃ na pravartate /",
    "K10bsu021_u:4509": " tadā manomayaṃ kāyaṃ labhate buddhabhūmi ca // Lank_10.226 //",
    "K10bsu021_u:4510": " pratyayā dhātavaḥ skandhā dharmāṇāṃ ca svalakṣaṇam /",
    "K10bsu021_u:4511": " prajñaptiṃ pudgalaṃ cittaṃ svapnakeśoṇḍukopamāḥ // Lank_10.227 //",
    "K10bsu021_u:4512": " māyāsvapnopamaṃ lokaṃ dṛṣṭvā tattvaṃ samāśrayet /",
    "K10bsu021_u:4513": " tattvaṃ hi lakṣaṇairmuktaṃ yuktihetuvivarjitam // Lank_10.228 //",
    "K10bsu021_u:4514": " pratyātmavedyamāryāṇāṃ vihāraṃ tu smaretsadā /",
    "K10bsu021_u:4515": " yuktihetuvisaṃmūḍhaṃ lokaṃ tattve niveśayet // Lank_10.229 //",
    "K10bsu021_u:4516": " sarvaprapañcopaśamādbhrānto nābhipravartate /",
    "K10bsu021_u:4517": " prajñā yāvadvikalpante bhrāntistāvatpravartate // Lank_10.230 //",
    "K10bsu021_u:4518": " naiḥsvabhāvyaṃ ca bhāvaṃ ca śūnyā vai nityānityatā /",
    "K10bsu021_u:4519": " utpādavādināṃ dṛṣṭirna tvanutpādavādinām // Lank_10.231 //",
    "K10bsu021_u:4520": " ekatvamanyatvobhayāmīśvarācca yadṛcchayā /",
    "K10bsu021_u:4521": " kālāpradhānādanyebhiḥ pratyayaiḥ kalpyate jagat // Lank_10.232 //",
    "K10bsu021_u:4522": " saṃsārabījaṃ vijñānaṃ sati dṛśye pravartate /",
    "K10bsu021_u:4523": " kuḍye sati yathā citraṃ parijñānānnirudhyate // Lank_10.233 //",
    "K10bsu021_u:4524": " māyāpuruṣavannṝṇāṃ mṛtajanma pravartate /",
    "K10bsu021_u:4525": " mohāttathaiva bālānāṃ bandhamokṣaṃ pravartate // Lank_10.234 //",
    "K10bsu021_u:4526": " adhyātmabāhyaṃ dvividhaṃ dharmāśca pratyayāni ca /",
    "K10bsu021_u:4527": " etadvibhāvayan yogī nirābhāse pratiṣṭhate // Lank_10.235 //",
    "K10bsu021_u:4528": " (Vaidya 123)",
    "K10bsu021_u:4529": " na vāsanairbhidyate cittaṃ na cittaṃ vāsanaiḥ saha /",
    "K10bsu021_u:4530": " abhinnalakṣaṇaṃ cittaṃ vāsanaiḥ pariveṣṭitam // Lank_10.236 //",
    "K10bsu021_u:4531": " malavadvāsanā yasya manovijñānasaṃbhavā /",
    "K10bsu021_u:4532": " paṭaśuklopamaṃ cittaṃ vāsanairna virājate // Lank_10.237 //",
    "K10bsu021_u:4533": " yathā na bhāvo nābhāvo gaganaṃ kathyate mayā /",
    "K10bsu021_u:4534": " ālayaṃ hi tathā kāye bhāvābhāvavivarjitam // Lank_10.238 //",
    "K10bsu021_u:4535": " manovijñānavyāvṛttaṃ cittaṃ kāluṣyavarjitam /",
    "K10bsu021_u:4536": " sarvadharmāvabodhena cittaṃ buddhaṃ vadāmyaham // Lank_10.239 //",
    "K10bsu021_u:4537": " trisaṃtativyavacchinnaṃ sattāsattāvivarjitam /",
    "K10bsu021_u:4538": " cātuṣkoṭikayā muktaṃ bhavaṃ māyopamaṃ sadā // Lank_10.240 //",
    "K10bsu021_u:4539": " dve svabhāvo bhavetsapta bhūmayaścittasaṃbhavāḥ /",
    "K10bsu021_u:4540": " śeṣā bhaveyurniṣpannā bhūmayo buddhabhūmi ca // Lank_10.241 //",
    "K10bsu021_u:4541": " rūpī cārūpyadhātuśca kāmadhātuśca nirvṛtiḥ /",
    "K10bsu021_u:4542": " asmin kalevare sarvaṃ kathitaṃ cittagocaram // Lank_10.242 //",
    "K10bsu021_u:4543": " upalabhyate yadā yāvadbhrāntistāvatpravartate /",
    "K10bsu021_u:4544": " bhrāntiḥ svacittasaṃbodhānna pravartate na nivartate // Lank_10.243 //",
    "K10bsu021_u:4545": " anutpāde kāraṇābhāvo bhāve saṃsārasaṃgrahaḥ /",
    "K10bsu021_u:4546": " māyādisadṛśaṃ paśyan lakṣaṇaṃ na vikalpayet // Lank_10.244 //",
    "K10bsu021_u:4547": " triyānamekayānaṃ ca ayānaṃ ca vadāmyaham /",
    "K10bsu021_u:4548": " bālānāṃ mandabuddhīnāmāryāṇāṃ ca viviktatām // Lank_10.245 //",
    "K10bsu021_u:4549": " utpattirdvividhā mahyaṃ lakṣaṇādhigamau ca yā /",
    "K10bsu021_u:4550": " caturvidho nayavidhiḥ siddhāntaṃ yuktideśanā // Lank_10.246 //",
    "K10bsu021_u:4551": " saṃsthānākṛtiviśeṣairbhrāntiṃ dṛṣṭvā vikalpyate /",
    "K10bsu021_u:4552": " nāmasaṃsthānavirahātsvabhāvamāryagocaram // Lank_10.247 //",
    "K10bsu021_u:4553": " vikalpena kalpyate yāvattāvatkalpitalakṣaṇam /",
    "K10bsu021_u:4554": " vikalpakalpanābhāvātsvabhāvamāryagocaram // Lank_10.248 //",
    "K10bsu021_u:4555": " nityaṃ ca śāśvataṃ tattvaṃ gotraṃ vastusvabhāvakam /",
    "K10bsu021_u:4556": " tathatā cittanirmuktaṃ kalpanaiśca vivarjitam // Lank_10.249 //",
    "K10bsu021_u:4557": " yadyadvastu na śuddhiḥ syātsaṃkleśo nāpi kasyacit /",
    "K10bsu021_u:4558": " yasmācca śuṃdhyate cittaṃ saṃkleśaścāpi dṛśyate /",
    "K10bsu021_u:4559": " tasmāttattvaṃ bhavedvastu viśuddhamāryagocaram // Lank_10.250 //",
    "K10bsu021_u:4560": " (Vaidya 124)",
    "K10bsu021_u:4561": " pratyayairjanitaṃ lokaṃ vikalpaiśca vivarjitam /",
    "K10bsu021_u:4562": " māyādisvapnasadṛśaṃ vipaśyanto vimucyate // Lank_10.251 //",
    "K10bsu021_u:4563": " dauṣṭhulyavāsanāścitrāścittena saha saṃyutāḥ /",
    "K10bsu021_u:4564": " bahirdhā dṛśyate nṝṇāṃ na hi cittasya dharmatā // Lank_10.252 //",
    "K10bsu021_u:4565": " cittasya dharmatā śuddhā na cittaṃ bhrāntisaṃbhavam /",
    "K10bsu021_u:4566": " bhrāntiśca dauṣṭhulyamayī tena cittaṃ na dṛśyate // Lank_10.253 //",
    "K10bsu021_u:4567": " bhrāntimātraṃ bhavettattvaṃ tattvaṃ nānyatra vidyate /",
    "K10bsu021_u:4568": " na saṃskāre na cānyatra kiṃ tu saṃskāradarśanāt // Lank_10.254 //",
    "K10bsu021_u:4569": " lakṣyalakṣaṇanirmuktaṃ yadā paśyati saṃskṛtam /",
    "K10bsu021_u:4570": " vidhūtaṃ hi bhavettena svacittaṃ paśyato jagat // Lank_10.255 //",
    "K10bsu021_u:4571": " cittamātraṃ samāruhya bāhyamarthaṃ na kalpayet /",
    "K10bsu021_u:4572": " tathatālambane sthitvā cittamātramatikramet // Lank_10.256 //",
    "K10bsu021_u:4573": " cittamātramatikramya nirābhāsamatikramet /",
    "K10bsu021_u:4574": " nirābhāsasthito yogī mahāyānaṃ sa paśyati // Lank_10.257 //",
    "K10bsu021_u:4575": " anābhogagatiḥ śāntā praṇidhānairviśodhitā /",
    "K10bsu021_u:4576": " jñānamanātmakaṃ śreṣṭhaṃ nirābhāse na paśyati // Lank_10.258 //",
    "K10bsu021_u:4577": " cittasya gocaraṃ paśyetpaśyejjñānasya gocaram /",
    "K10bsu021_u:4578": " prajñāyā gocaraṃ paśyellakṣaṇe na pramuhyate // Lank_10.259 //",
    "K10bsu021_u:4579": " cittasya duḥkhasatyaṃ samudayo jñānagocaraḥ /",
    "K10bsu021_u:4580": " dve satye buddhabhūmiśca prajñā yatra pravartate // Lank_10.260 //",
    "K10bsu021_u:4581": " phalaprāptiśca nirvāṇaṃ mārgamaṣṭāṅgikaṃ tathā /",
    "K10bsu021_u:4582": " sarvadharmāvabodhena buddhajñānaṃ viśudhyate // Lank_10.261 //",
    "K10bsu021_u:4583": " cakṣuśca rūpamāloka ākāśaśca manastathā /",
    "K10bsu021_u:4584": " ebhirutpadyate nṝṇāṃ vijñānaṃ hyālayodbhavam // Lank_10.262 //",
    "K10bsu021_u:4585": " grāhyaṃ grāho grahītā ca nāsti nāma hyavastukam /",
    "K10bsu021_u:4586": " nirhetukaṃ vikalpaṃ ye manyanti hi na te budhāḥ // Lank_10.263 //",
    "K10bsu021_u:4587": " arthe nāma hyasaṃbhūtamartho nāmni tathaiva ca /",
    "K10bsu021_u:4588": " hetvahetusamutpannaṃ vikalpaṃ na vikalpayet // Lank_10.264 //",
    "K10bsu021_u:4589": " sarvabhāvasvabhāvo 'san vacanaṃ hi tathāpyasat /",
    "K10bsu021_u:4590": " śūnyatāṃ śūnyatārthaṃ vā bālo 'paśyan vidhāvati // Lank_10.265 //",
    "K10bsu021_u:4591": " (Vaidya 125)",
    "K10bsu021_u:4592": " satyasthitiṃ manyanayā dṛṣṭvā prajñaptideśanā /",
    "K10bsu021_u:4593": " ekatvaṃ pañcadhāsiddhamidaṃ satyaṃ prahīyate // Lank_10.266 //",
    "K10bsu021_u:4594": " prapañcamārabhedyaśca astināsti vyatikramet /",
    "K10bsu021_u:4595": " nāsticchando bhave mithyāsaṃjñā nairātmyadarśanāt // Lank_10.267 //",
    "K10bsu021_u:4596": " śāśvataṃ hi sakartṛtvaṃ vādamātrapravartitam /",
    "K10bsu021_u:4597": " satyaṃ paraṃ hyavaktavyaṃ nirodhe dharmadarśanam // Lank_10.268 //",
    "K10bsu021_u:4598": " ālayaṃ hi samāśritya mano vai saṃpravartate /",
    "K10bsu021_u:4599": " cittaṃ manaśca saṃśritya vijñānaṃ saṃpravartate // Lank_10.269 //",
    "K10bsu021_u:4600": " samāropaṃ samāropya tathatā cittadharmatā /",
    "K10bsu021_u:4601": " etadvibhāvayan yogī cittamātrajñatāṃ labhet // Lank_10.270 //",
    "K10bsu021_u:4602": " manaśca lakṣaṇaṃ vastu nityānitye na manyate /",
    "K10bsu021_u:4603": " utpādaṃ cāpyanutpādaṃ yogī yoge na manyate // Lank_10.271 //",
    "K10bsu021_u:4604": " arthadvayaṃ na kalpenti vijñānaṃ hyālayodbhavam /",
    "K10bsu021_u:4605": " ekamarthaṃ dvicittena na jānīte tadudbhavam // Lank_10.272 //",
    "K10bsu021_u:4606": " na vaktā na ca vācyo 'sti na śūnyaṃ cittadarśanāt /",
    "K10bsu021_u:4607": " adarśanātsvacittasya dṛṣṭijālaṃ pravartate // Lank_10.273 //",
    "K10bsu021_u:4608": " pratyayāgamanaṃ nāsti indriyāṇi na kecana /",
    "K10bsu021_u:4609": " na dhātavo na ca skandhā na rāgo na ca saṃskṛtam // Lank_10.274 //",
    "K10bsu021_u:4610": " karmaṇo 'gniṃ na vai pūrvaṃ na kṛtaṃ na ca saṃskṛtam /",
    "K10bsu021_u:4611": " na koṭi na ca vai śaktirna mokṣo na ca bandhanam // Lank_10.275 //",
    "K10bsu021_u:4612": " avyākṛto na bhāvo 'sti dharmādharmaṃ na caiva hi /",
    "K10bsu021_u:4613": " na kālaṃ na ca nirvāṇaṃ dharmatāpi na vidyate // Lank_10.276 //",
    "K10bsu021_u:4614": " na ca buddho na satyāni na phalaṃ na ca hetavaḥ /",
    "K10bsu021_u:4615": " viparyayo na nirvāṇaṃ vibhavo nāsti saṃbhavaḥ // Lank_10.277 //",
    "K10bsu021_u:4616": " dvādaśāṅgaṃ na caivāsti antānantaṃ na caiva hi /",
    "K10bsu021_u:4617": " sarvadṛṣṭiprahāṇāya cittamātraṃ vadāmyaham // Lank_10.278 //",
    "K10bsu021_u:4618": " kleśāḥ karmapathā dehaḥ kartāraśca phalaṃ ca vai /",
    "K10bsu021_u:4619": " marīcisvapnasaṃkāśā gandharvanagaropamāḥ // Lank_10.279 //",
    "K10bsu021_u:4620": " cittamātravyavasthānādvayāvṛttaṃ bhāvalakṣaṇam /",
    "K10bsu021_u:4621": " cittamātrapratiṣṭhānācchāśvatocchedadarśanam // Lank_10.280 //",
    "K10bsu021_u:4622": " (Vaidya 126)",
    "K10bsu021_u:4623": " skandhā na santi nirvāṇe na caivātmā na lakṣaṇam /",
    "K10bsu021_u:4624": " cittamātrāvatāreṇa mokṣagrāhānnivartate // Lank_10.281 //",
    "K10bsu021_u:4625": " bhūdṛśyahetuko doṣo bahirdhā khyāyate nṛṇām /",
    "K10bsu021_u:4626": " cittaṃ hyadṛśyasaṃbhūtaṃ tena cittaṃ na dṛśyate // Lank_10.282 //",
    "K10bsu021_u:4627": " dehabhogapratiṣṭhānā khyāyate vāsanā nṛṇām /",
    "K10bsu021_u:4628": " cittaṃ na bhāvo nābhāvo vāsane na virājate // Lank_10.283 //",
    "K10bsu021_u:4629": " malo vai khyāyate śukle na śukle khyāyate malaḥ /",
    "K10bsu021_u:4630": " ghane hi gaganaṃ yadvattathā cittaṃ na dṛśyate // Lank_10.284 //",
    "K10bsu021_u:4631": " cittena cīyate karma jñānena ca vicīyate /",
    "K10bsu021_u:4632": " prajñayā ca nirābhāsaṃ prabhāvaṃ cādhigacchati // Lank_10.285 //",
    "K10bsu021_u:4633": " cittaṃ viṣayasaṃbaddhaṃ jñānaṃ tarke pravartate /",
    "K10bsu021_u:4634": " nirābhāse viśeṣe ca jñānaṃ vai saṃpravartate // Lank_10.286 //",
    "K10bsu021_u:4635": " cittaṃ manaśca vijñānaṃ saṃjñā vai kalpavarjitā /",
    "K10bsu021_u:4636": " avikalpadharmatāṃ prāptāḥ śrāvakā na jinātmajāḥ // Lank_10.287 //",
    "K10bsu021_u:4637": " kṣānte kṣānte viśeṣe vai jñānaṃ tāthāgataṃ śubham /",
    "K10bsu021_u:4638": " saṃjāyate viśeṣārthaṃ samudācāravarjitam // Lank_10.288 //",
    "K10bsu021_u:4639": " parikalpitasvabhāvo 'sti paratantro na vidyate /",
    "K10bsu021_u:4640": " kalpitaṃ gṛhyate bhrāntyā paratantraṃ na kalpyate // Lank_10.289 //",
    "K10bsu021_u:4641": " cittaṃ hyabhūtasaṃbhūtaṃ na cittaṃ dṛśyate kvacit /",
    "K10bsu021_u:4642": " dehabhogapratiṣṭhānaṃ khyāyate vāsanā nṛṇām // Lank_10.290 //",
    "K10bsu021_u:4643": " na sarvabhautikaṃ rūpamasti rūpamabhautikam /",
    "K10bsu021_u:4644": " gandharvasvapnamāyā yā mṛgatṛṣṇā hyabhautikā // Lank_10.291 //",
    "K10bsu021_u:4645": " prajñā hi trividhā mahyamāryaṃ yena prabhāvitam /",
    "K10bsu021_u:4646": " cittaṃ hyadṛśyasaṃbhūtaṃ tena cittaṃ na dṛśyate // Lank_10.292 //",
    "K10bsu021_u:4647": " dehabhogapratiṣṭhānā khyāyate vāsanā nṛṇām /",
    "K10bsu021_u:4648": " lakṣaṇaṃ kalpate yena yaḥ svabhāvān vṛṇoti ca // Lank_10.293 //",
    "K10bsu021_u:4649": " yānadvayavisaṃyuktā prajñā hyābhāsavarjitā /",
    "K10bsu021_u:4650": " saṃbhavābhiniveśena śrāvakāṇāṃ pravartate /",
    "K10bsu021_u:4651": " cittamātrāvatāreṇa prajñā tāthāgatī 'malā // Lank_10.294 //",
    "K10bsu021_u:4652": " sato hi asataścāpi pratyayairyadi jāyate /",
    "K10bsu021_u:4653": " ekatvānyatvadṛṣṭiśca avaśyaṃ taiḥ samāśritā // Lank_10.295 //",
    "K10bsu021_u:4654": " (Vaidya 127)",
    "K10bsu021_u:4655": " vividhāgatirhi nirvṛttā yathā māyā na sidhyati /",
    "K10bsu021_u:4656": " nimittaṃ hi tathā citraṃ kalpyamānaṃ na sidhyati // Lank_10.296 //",
    "K10bsu021_u:4657": " nimittadauṣṭhulyamayaṃ bandhanaṃ cittasaṃbhavam /",
    "K10bsu021_u:4658": " parikalpitaṃ hyajānānaiḥ paratantraṃ vikalpyate // Lank_10.297 //",
    "K10bsu021_u:4659": " ya eva kalpito bhāvaḥ paratantraṃ tadeva hi /",
    "K10bsu021_u:4660": " kalpitaṃ hi vicitrābhaṃ paratantraṃ vikalpyate // Lank_10.298 //",
    "K10bsu021_u:4661": " saṃvṛtiḥ paramārthaśca tṛtīyaṃ nāsti hetukam /",
    "K10bsu021_u:4662": " kalpitaṃ saṃvṛtirhyuktā tacchedādāryagocaraḥ // Lank_10.299 //",
    "K10bsu021_u:4663": " yathā hi yogināṃ vastu citramekaṃ virājate /",
    "K10bsu021_u:4664": " na hyasti citratā tatra tathā kalpitalakṣaṇam // Lank_10.300 //",
    "K10bsu021_u:4665": " yathā hi taimiraiścitraṃ kalpyate rūpadarśanam /",
    "K10bsu021_u:4666": " timiraṃ na rūpaṃ nārūpaṃ paratantraṃ tathā budhaiḥ // Lank_10.301 //",
    "K10bsu021_u:4667": " hemaṃ syāttu yathā śuddhaṃ jalaṃ kaluṣavarjitam /",
    "K10bsu021_u:4668": " gaganaṃ hi ghanābhāvāttathā śuddhaṃ vikalpitam // Lank_10.302 //",
    "K10bsu021_u:4669": " śrāvakastrividho mahyaṃ nirmitaḥ praṇidhānajaḥ /",
    "K10bsu021_u:4670": " rāgadveṣavisaṃyuktaḥ śrāvako dharmasaṃbhavaḥ // Lank_10.303 //",
    "K10bsu021_u:4671": " bodhisattvo 'pi trividho buddhānāṃ nāsti lakṣaṇam /",
    "K10bsu021_u:4672": " citte citte tu sattvānāṃ buddhabimbaṃ vidṛśyate // Lank_10.304 //",
    "K10bsu021_u:4673": " nāsti vai kalpito bhāvaḥ paratantraṃ ca vidyate /",
    "K10bsu021_u:4674": " samāropāpavādaṃ ca vikalpaṃ no vinaśyati // Lank_10.305 //",
    "K10bsu021_u:4675": " kalpitaṃ yadyabhāvaḥ syātparatantrasvabhāvataḥ /",
    "K10bsu021_u:4676": " vinābhāvena vai bhāvaṃ bhāvaścābhāvasaṃbhavaḥ // Lank_10.306 //",
    "K10bsu021_u:4677": " parikalpitaṃ samāśritya paratantraṃ pralabhyate /",
    "K10bsu021_u:4678": " nimittanāmasaṃbandhājjāyate parikalpitam // Lank_10.307 //",
    "K10bsu021_u:4679": " atyantaṃ cāpyaniṣpannaṃ kalpitena parodbhavam /",
    "K10bsu021_u:4680": " tadā prajñāyate śuddhaḥ svabhāavaḥ pāramārthikaḥ // Lank_10.308 //",
    "K10bsu021_u:4681": " parikalpitaṃ daśavidhaṃ paratantraṃ ca ṣaḍvidham /",
    "K10bsu021_u:4682": " tathatā ca pratyātmagatimato nāsti viśeṣaṇam // Lank_10.309 //",
    "K10bsu021_u:4683": " pañca dharmā bhavettatvaṃ svabhāvā hi trayastathā /",
    "K10bsu021_u:4684": " etadvibhāvayan yogī tathatāṃ nātivartate // Lank_10.310 //",
    "K10bsu021_u:4685": " nakṣatrameghasaṃsthānaṃ somabhāskarasaṃnibham /",
    "K10bsu021_u:4686": " cittaṃ saṃdṛśyate nṝṇāṃ dṛśyābhaṃ vāsanoditam // Lank_10.311 //",
    "K10bsu021_u:4687": " (Vaidya 128)",
    "K10bsu021_u:4688": " bhūtālabdhātmakā hyete na lakṣyaṃ na ca lakṣaṇam /",
    "K10bsu021_u:4689": " sarve bhūtamayā bhūtā yadi rūpaṃ hi bhautikam // Lank_10.312 //",
    "K10bsu021_u:4690": " asaṃbhūtā mahābhūtā nāsti bhūteṣu bhautikam /",
    "K10bsu021_u:4691": " kāraṇaṃ hi mahābhūtāḥ kāryaṃ bhūsalilādayaḥ // Lank_10.313 //",
    "K10bsu021_u:4692": " dravyaprajñaptirūpaṃ ca māyājātikṛtaṃ tathā /",
    "K10bsu021_u:4693": " svapnagandharvarūpaṃ ca mṛgatṛṣṇā ca pañcamam // Lank_10.314 //",
    "K10bsu021_u:4694": " icchantikaṃ pañcavidhaṃ gotrāḥ pañca tathā bhavet /",
    "K10bsu021_u:4695": " pañca yānānyayānaṃ ca nirvāṇaṃ ṣaḍvidhaṃ bhavet // Lank_10.315 //",
    "K10bsu021_u:4696": " skandhabhedāścaturviśadrūpaṃ cāṣṭavidhaṃ bhavet /",
    "K10bsu021_u:4697": " buddhā bhaveccaturviṃśaddvividhāśca jinaurasāḥ // Lank_10.316 //",
    "K10bsu021_u:4698": " aṣṭottaraṃ nayaśataṃ śrāvakāśca trayastathā /",
    "K10bsu021_u:4699": " kṣetramekaṃ hi buddhānāṃ buddhaścaikastathā bhavet // Lank_10.317 //",
    "K10bsu021_u:4700": " vimuktayastathā tisraścittadhārā caturvidhā /",
    "K10bsu021_u:4701": " nairātmyaṃ ṣaḍvidhaṃ mahyaṃ jñeyaṃ cāpi caturvidham // Lank_10.318 //",
    "K10bsu021_u:4702": " kāraṇaiśca visaṃyuktaṃ dṛṣṭidoṣavivarjitam /",
    "K10bsu021_u:4703": " pratyātmavedyamacalaṃ mahāyānamanuttaram // Lank_10.319 //",
    "K10bsu021_u:4704": " utpādaṃ cāpyanutpādamaṣṭadhā navadhā bhavet /",
    "K10bsu021_u:4705": " ekānupūrvasamayaṃ siddhāntamekameva ca // Lank_10.320 //",
    "K10bsu021_u:4706": " ārūpyadhātvaṣṭavidhaṃ dhyānabhedaśca ṣaḍvidhaḥ /",
    "K10bsu021_u:4707": " pratyekajinaputrāṇāṃ niryāṇaṃ saptadhā bhavet // Lank_10.321 //",
    "K10bsu021_u:4708": " adhvatrayaṃ na caivāsti nityānityaṃ ca nāsti vai /",
    "K10bsu021_u:4709": " kriyā karma phalaṃ caiva svapnakāryaṃ tathā bhavet // Lank_10.322 //",
    "K10bsu021_u:4710": " antādyāsaṃbhavā buddhāḥ śrāvakāśca jinaurasāḥ /",
    "K10bsu021_u:4711": " cittaṃ dṛśyavisaṃyuktaṃ māyādharmopamaṃ sadā // Lank_10.323 //",
    "K10bsu021_u:4712": " garbhaścakraṃ tathā jātirnaiṣkramyaṃ tuṣitālayam /",
    "K10bsu021_u:4713": " sarvakṣetragatāścāpi dṛśyante na ca yonijāḥ // Lank_10.324 //",
    "K10bsu021_u:4714": " saṃkrāntiṃ saṃcaraṃ sattvaṃ deśanā nirvṛtistathā /",
    "K10bsu021_u:4715": " satyaṃ kṣetrāvabodhiśca pratyayaprerito bhavet // Lank_10.325 //",
    "K10bsu021_u:4716": " lokā vanaspatirdvīpo nairātmyatīrthasaṃcaram /",
    "K10bsu021_u:4717": " dhyānaṃ yānālayaprāptiracintyaphalagocaram // Lank_10.326 //",
    "K10bsu021_u:4718": " candranakṣatragotrāṇi nṛpagotrā surālayam /",
    "K10bsu021_u:4719": " yakṣagandharvagotrāṇi karmajā tṛṣṇasaṃbhavā // Lank_10.327 //",
    "K10bsu021_u:4720": " (Vaidya 129)",
    "K10bsu021_u:4721": " acintyapariṇāmī ca cyutirvāsanasaṃyutā /",
    "K10bsu021_u:4722": " vyucchinnacyutyabhāvena kleśajālaṃ nirudhyate // Lank_10.328 //",
    "K10bsu021_u:4723": " dhanadhānyaṃ suvarṇaṃ ca kṣetravastu vikalpyate /",
    "K10bsu021_u:4724": " gavaiḍakāśca dāsā vai tathā hayagajādayaḥ // Lank_10.329 //",
    "K10bsu021_u:4725": " talpaviddhe na svaptavyaṃ bhūmiścāpi na lepayet /",
    "K10bsu021_u:4726": " sauvarṇarājataṃ pātraṃ kāṃsaṃ tāmraṃ na kārayet // Lank_10.330 //",
    "K10bsu021_u:4727": " kambalā nīlaraktāśca kāṣāyo gomayena ca /",
    "K10bsu021_u:4728": " kardamaiḥ phalapatraiśca śuklān yogī rajetsadā // Lank_10.331 //",
    "K10bsu021_u:4729": " śailīkaṃ mṛnmayaṃ lohaṃ śāṅkhaṃ vai sphaṭikamayam /",
    "K10bsu021_u:4730": " pātrārthaṃ dhārayedyogī paripūrṇaṃ ca māgadham // Lank_10.332 //",
    "K10bsu021_u:4731": " caturaṅgulaṃ bhavecchastraṃ kubjaṃ vai vastucchedanaḥ /",
    "K10bsu021_u:4732": " śilpavidyāṃ na śikṣeta yogī yogaparāyaṇaḥ // Lank_10.333 //",
    "K10bsu021_u:4733": " krayavikrayo na kartavyo yoginā yogivāhinā /",
    "K10bsu021_u:4734": " ārāmikaiśca kartavyametaddharmaṃ vadāmyaham // Lank_10.334 //",
    "K10bsu021_u:4735": " guptendriyaṃ tathārthajñaṃ sūtrānte vinaye tathā /",
    "K10bsu021_u:4736": " gṛhasthairna ca saṃsṛṣṭaṃ yoginaṃ taṃ vadāmyaham // Lank_10.335 //",
    "K10bsu021_u:4737": " śūnyāgāre śmaśāne vā vṛkṣamūle guhāsu vā /",
    "K10bsu021_u:4738": " palāle 'bhyavakāśe ca yogī vāsaṃ prakalpayet // Lank_10.336 //",
    "K10bsu021_u:4739": " trivastraprāvṛto nityaṃ śmaśānādyatrakutracit /",
    "K10bsu021_u:4740": " vastrārthaṃ saṃvidhātavyaṃ yaśca dadyātsukhāgatam // Lank_10.337 //",
    "K10bsu021_u:4741": " yugamātrānusārī syātpiṇḍabhakṣaparāyaṇaḥ /",
    "K10bsu021_u:4742": " kusumebhyo yathā bhramarāstathā piṇḍaṃ samācaret // Lank_10.338 //",
    "K10bsu021_u:4743": " gaṇe ca gaṇasaṃsṛṣṭe bhikṣuṇīṣu ca yadbhavet /",
    "K10bsu021_u:4744": " taddhi ājīvasaṃsṛṣṭaṃ na tatkalpati yoginām // Lank_10.339 //",
    "K10bsu021_u:4745": " rājāno rājaputrāśca amātyāḥ śreṣṭhinastathā /",
    "K10bsu021_u:4746": " piṇḍārthe nopadeśeta yogī yogaparāyaṇaḥ // Lank_10.340 //",
    "K10bsu021_u:4747": " mṛtasūtakulānnaṃ ca mitraprītisamanvitam /",
    "K10bsu021_u:4748": " bhikṣubhikṣuṇisaṃsṛṣṭaṃ na tatkalpati yoginām // Lank_10.341 //",
    "K10bsu021_u:4749": " vihāre yatra vai dhūmaḥ pacyate vidhivatsadā /",
    "K10bsu021_u:4750": " uddiśya yatkṛtaṃ cāpi na tatkalpati yoginām // Lank_10.342 //",
    "K10bsu021_u:4751": " (Vaidya 130)",
    "K10bsu021_u:4752": " utpādabhaṅganirmuktaṃ sadasatpakṣavarjitam /",
    "K10bsu021_u:4753": " lakṣyalakṣaṇasaṃyuktaṃ yogī lokaṃ vibhāvayet // Lank_10.343 //",
    "K10bsu021_u:4754": " samādhibalasaṃyuktamabhijñairvaśitaiśca vai /",
    "K10bsu021_u:4755": " nacirāttu bhavedyogī yadyutpādaṃ na kalpayet // Lank_10.344 //",
    "K10bsu021_u:4756": " aṇukālapradhānebhyaḥ kāraṇebhyo na kalpayet /",
    "K10bsu021_u:4757": " hetupratyayasaṃbhūtaṃ yogī lokaṃ na kalpayet // Lank_10.345 //",
    "K10bsu021_u:4758": " svakalpakalpitaṃ lokaṃ citraṃ vai vāsanoditam /",
    "K10bsu021_u:4759": " pratipaśyetsadā yogī māyāsvapnopamaṃ bhavam // Lank_10.346 //",
    "K10bsu021_u:4760": " apavādasamāropavarjitaṃ darśanaṃ sadā /",
    "K10bsu021_u:4761": " dehabhogapratiṣṭhābhaṃ tribhavaṃ na vikalpayet // Lank_10.347 //",
    "K10bsu021_u:4762": " kṛtabhaktapiṇḍo niścitamṛjuṃ saṃsthāpya vai tanum /",
    "K10bsu021_u:4763": " buddhāṃśca bodhisattvāṃśca namaskṛtya punaḥ punaḥ // Lank_10.348 //",
    "K10bsu021_u:4764": " vinayātsūtrayuktibhyāṃ tattvaṃ saṃhṛtya yogavit /",
    "K10bsu021_u:4765": " pañcadharmasvacittaṃ ca nairātmyaṃ ca vibhāvayet // Lank_10.349 //",
    "K10bsu021_u:4766": " pratyātmadharmatāśuddhā bhūmayo buddhabhūmi ca /",
    "K10bsu021_u:4767": " etadvibhāvayedyogī mahāpadme 'bhiṣicyate // Lank_10.350 //",
    "K10bsu021_u:4768": " vibhrāmya gatayaḥ sarvā bhavādudvegamānasaḥ /",
    "K10bsu021_u:4769": " yogānārabhate citrāṃ gatvā śivapathīṃ śubhām // Lank_10.351 //",
    "K10bsu021_u:4770": " somabhāskarasaṃsthānaṃ padmapatrāṃśusaprabham /",
    "K10bsu021_u:4771": " gaganāgnicitrasadṛśaṃ yogī puñjān prapaśyate // Lank_10.352 //",
    "K10bsu021_u:4772": " nimittāni ca citrāṇi tīrthyamārgaṃ nayanti te /",
    "K10bsu021_u:4773": " śrāvakatve nipātyanti pratyekajinagocare // Lank_10.353 //",
    "K10bsu021_u:4774": " vidhūya sarvāṇyetāni nirābhāso yadā bhavet /",
    "K10bsu021_u:4775": " tadā buddhakarādityāḥ sarvakṣetrasamāgatāḥ /",
    "K10bsu021_u:4776": " śiro hi tasya mārjanti nimittaṃ tathatānugāḥ // Lank_10.354 //",
    "K10bsu021_u:4777": " astyanākārato bhāvaḥ śāśvatocchedavarjitaḥ /",
    "K10bsu021_u:4778": " sadasatpakṣavigatāḥ kalpayiṣyanti madhyamam // Lank_10.355 //",
    "K10bsu021_u:4779": " ahetuvāde kalpyante ahetūcchedadarśanam /",
    "K10bsu021_u:4780": " bāhyabhāvāparijñānānnāśayiṣyanti madhyamam // Lank_10.356 //",
    "K10bsu021_u:4781": " bhāvagrāhaṃ na mokṣyante mā bhūducchedadarśanam /",
    "K10bsu021_u:4782": " samāropāpavādena deśayiṣyanti madhyamam // Lank_10.357 //",
    "K10bsu021_u:4783": " (Vaidya 131)",
    "K10bsu021_u:4784": " cittamātrāvabodhena bāhyabhāvā vyudāśrayā /",
    "K10bsu021_u:4785": " vinivṛttirvikalpasya pratipat saiva madhyamā // Lank_10.358 //",
    "K10bsu021_u:4786": " cittamātraṃ na dṛśyanti dṛśyābhāvānna jāyate /",
    "K10bsu021_u:4787": " pratipanmadhyamā caiṣā mayā cānyaiśca deśitā // Lank_10.359 //",
    "K10bsu021_u:4788": " utpādaṃ cāpyanutpādaṃ bhāvābhāvaśca śūnyatā /",
    "K10bsu021_u:4789": " naiḥsvabhāvyaṃ ca bhāvānāṃ dvayametanna kalpayet // Lank_10.360 //",
    "K10bsu021_u:4790": " vikalpavṛttyā bhāvo na mokṣaṃ kalpenti bāliśāḥ /",
    "K10bsu021_u:4791": " na cittavṛttyasaṃbodhāddvayagrāhaḥ prahīyate // Lank_10.361 //",
    "K10bsu021_u:4792": " svacittadṛśyasaṃbodhāddvayagrāhaḥ prahīyate /",
    "K10bsu021_u:4793": " prahāṇaṃ hi parijñānaṃ vikalpyasyāvināśakam // Lank_10.362 //",
    "K10bsu021_u:4794": " cittadṛśyaparijñānādvikalpo na pravartate /",
    "K10bsu021_u:4795": " apravṛttirvikalpasya tathatā cittavarjitā // Lank_10.363 //",
    "K10bsu021_u:4796": " tīrthyadoṣavinirmuktā pravṛttiryadi dṛśyate /",
    "K10bsu021_u:4797": " sā vidvadbhirbhaveddhāhyā nivṛttiścāvināśataḥ // Lank_10.364 //",
    "K10bsu021_u:4798": " asyāvabodhādbuddhatvaṃ mayā buddhaiśca deśitam /",
    "K10bsu021_u:4799": " anyathā kalpyamānaṃ hi tīrthyavādaḥ prasajyate // Lank_10.365 //",
    "K10bsu021_u:4800": " ajāḥ prasūtajanmā vai acyutāśca cyavanti ca /",
    "K10bsu021_u:4801": " yugapajjalacandrābhā dṛśyante kṣetrakoṭiṣu // Lank_10.366 //",
    "K10bsu021_u:4802": " ekadhā bahudhā bhūtvā varṣanti ca jvalanti vai /",
    "K10bsu021_u:4803": " citte cintamayā bhūtvā cittamātraṃ vadanti te // Lank_10.367 //",
    "K10bsu021_u:4804": " citteṣu cittamātraṃ ca acittā cittasaṃbhavā /",
    "K10bsu021_u:4805": " vicitrarūpasaṃsthānāścittamātre gatiṃgatāḥ // Lank_10.368 //",
    "K10bsu021_u:4806": " maunīndraiḥ śrāvakai rūpaiḥ pratyekajinasādṛśaiḥ /",
    "K10bsu021_u:4807": " anyaiśca vividhai rūpaiścittamātraṃ vadanti te // Lank_10.369 //",
    "K10bsu021_u:4808": " ārūpyarūpaṃ hyārūpairnārakāṇāṃ ca nārakam /",
    "K10bsu021_u:4809": " rūpaṃ darśyanti sattvānāṃ cittamātrasya kāraṇam // Lank_10.370 //",
    "K10bsu021_u:4810": " māyopamaṃ samādhiṃ ca kāyaṃ cāpi manomayam /",
    "K10bsu021_u:4811": " daśa bhūmīśca vaśitāḥ parāvṛttā labhanti te // Lank_10.371 //",
    "K10bsu021_u:4812": " svavikalpaviparyāsaiḥ prapañcaspanditaiśca vai /",
    "K10bsu021_u:4813": " dṛṣṭaśrutamatajñāte bālā badhyanti saṃjñayā // Lank_10.372 //",
    "K10bsu021_u:4814": " (Vaidya 132)",
    "K10bsu021_u:4815": " nimittaṃ paratantraṃ hi yannāma tatra kalpitam /",
    "K10bsu021_u:4816": " parikalpitanimittaṃ pāratantryātpravartate // Lank_10.373 //",
    "K10bsu021_u:4817": " buddhyā vivecyamānaṃ hi na tantraṃ nāpi kalpitam /",
    "K10bsu021_u:4818": " niṣpanno nāsti vai bhāvaḥ kathaṃ buddhyā prakalpyate // Lank_10.374 //",
    "K10bsu021_u:4819": " niṣpanno vidyate bhāvo bhāvābhāvavivarjitaḥ /",
    "K10bsu021_u:4820": " bhāvābhāvavinirmuktau dvau svabhāvau kathaṃ bhavet // Lank_10.375 //",
    "K10bsu021_u:4821": " parikalpite svabhāve ca svabhāvau dvau pratiṣṭhitau /",
    "K10bsu021_u:4822": " kalpitaṃ dṛśyate citraṃ viśuddhamāryagocaram // Lank_10.376 //",
    "K10bsu021_u:4823": " kalpitaṃ hi vicitrābhaṃ paratantre vikalpyate /",
    "K10bsu021_u:4824": " anyathā kalpyamānaṃ hi tīrthyavādaṃ samāśrayet // Lank_10.377 //",
    "K10bsu021_u:4825": " kalpanā kalpanetyuktaṃ darśanāddhetusaṃbhavam /",
    "K10bsu021_u:4826": " vikalpadvayanirmuktaṃ niṣpannaṃ syāttadeva hi // Lank_10.378 //",
    "K10bsu021_u:4827": " kṣetraṃ buddhāśca nirmāṇā ekaṃ yānaṃ trayaṃ tathā /",
    "K10bsu021_u:4828": " na nirvāṇamahaṃ sarve śūnyā utpattivarjitāḥ // Lank_10.379 //",
    "K10bsu021_u:4829": " ṣaṭtriṃśadbuddhabhedāśca daśa bhedāḥ pṛthakpṛthak /",
    "K10bsu021_u:4830": " sattvānāṃ cittasaṃtānā ete kṣetrāṇyabhājanam // Lank_10.380 //",
    "K10bsu021_u:4831": " yathā hi kalpitaṃ bhāvaṃ khyāyate citradarśanam /",
    "K10bsu021_u:4832": " na hyasti citratā tatra buddhadharmaṃ tathā jagat // Lank_10.381 //",
    "K10bsu021_u:4833": " dharmabuddho bhavedbuddhaḥ śeṣā vai tasya nirmitāḥ /",
    "K10bsu021_u:4834": " sattvāḥ svabījasaṃtānaṃ paśyante buddhadarśanaiḥ // Lank_10.382 //",
    "K10bsu021_u:4835": " bhrāntinimittasaṃbandhādvikalpaḥ saṃpravartate /",
    "K10bsu021_u:4836": " vikalpā tathatā nānyā na nimittā vikalpanā // Lank_10.383 //",
    "K10bsu021_u:4837": " svābhāvikaśca saṃbhogo nirmitaṃ pañcanirmitam /",
    "K10bsu021_u:4838": " ṣaṭtriṃśakaṃ buddhagaṇaṃ buddhaḥ svābhāviko bhavet // Lank_10.384 //",
    "K10bsu021_u:4839": " nīle rakte 'tha lavaṇe śaṅkhe kṣīre ca śārkare /",
    "K10bsu021_u:4840": " kaṣāyaiḥ phalapuṣpādyaiḥ kiraṇā yatha bhāskare // Lank_10.385 //",
    "K10bsu021_u:4841": " na cānye na ca nānanye taraṃgā hyudadhāviva /",
    "K10bsu021_u:4842": " vijñānāni tathā sapta cittena saha saṃyutā // Lank_10.386 //",
    "K10bsu021_u:4843": " udadheḥ pariṇāmo 'sau taraṃgāṇāṃ vicitratā /",
    "K10bsu021_u:4844": " ālayaṃ hi tathā citraṃ vijñānākhyaṃ pravartate // Lank_10.387 //",
    "K10bsu021_u:4845": " (Vaidya 133)",
    "K10bsu021_u:4846": " cittaṃ manaśca vijñānaṃ lakṣaṇārthaṃ prakalpyate /",
    "K10bsu021_u:4847": " abhinnalakṣaṇānyaṣṭau na ca lakṣyaṃ na lakṣaṇam // Lank_10.388 //",
    "K10bsu021_u:4848": " udadheśca taraṃgāṇāṃ yathā nāsti viśeṣaṇam /",
    "K10bsu021_u:4849": " vijñānānāṃ tathā citte pariṇāmo na labhyate // Lank_10.389 //",
    "K10bsu021_u:4850": " cittena cīyate karma manasā ca vicīyate /",
    "K10bsu021_u:4851": " vijñānena vijānāti dṛśyaṃ kalpeti pañcabhiḥ // Lank_10.390 //",
    "K10bsu021_u:4852": " nīlaraktaprakāra hi vijñānaṃ khyāyate nṛṇām /",
    "K10bsu021_u:4853": " taraṃgacittasādharmyaṃ vada kasmānmahāmune // Lank_10.391 //",
    "K10bsu021_u:4854": " nīlaraktaprakāraṃ hi taraṃgeṣu na vidyate /",
    "K10bsu021_u:4855": " vṛttiśca varṇyate citte lakṣaṇārthaṃ hi bāliśāḥ // Lank_10.392 //",
    "K10bsu021_u:4856": " na tasya vidyate vṛttiḥ svacittaṃ grāhyavarjitam /",
    "K10bsu021_u:4857": " grāhye sati hi vai grāhastaraṃgaiḥ saha sādhyate // Lank_10.393 //",
    "K10bsu021_u:4858": " dehabhogapratiṣṭhānaṃ vijñānaṃ khyāyate nṛṇām /",
    "K10bsu021_u:4859": " tenāsya dṛśyate vṛttistaraṃgaiḥ sahasādṛśā // Lank_10.394 //",
    "K10bsu021_u:4860": " uadadhistaraṃgabhāvena nṛtyamāno vibhāvyate /",
    "K10bsu021_u:4861": " ālayasya tathā vṛttiḥ kasmādbuddhyā na gṛhyate // Lank_10.395 //",
    "K10bsu021_u:4862": " bālānāṃ buddhivaikalyādālayaṃ hyudadheryathā /",
    "K10bsu021_u:4863": " taraṃgavṛttisādharmyā dṛṣṭāntenopanīyate // Lank_10.396 //",
    "K10bsu021_u:4864": " udeti bhāskaro yadvatsamaṃ hīnottame jane /",
    "K10bsu021_u:4865": " tathā tvaṃ lokapradyota tattvaṃ deśesi bāliśān // Lank_10.397 //",
    "K10bsu021_u:4866": " kṛtvā dharmeṣvavasthānaṃ kasmāttattvaṃ na bhāṣase /",
    "K10bsu021_u:4867": " bhāṣase yadi tattvaṃ vai tattvaṃ citte na vidyate // Lank_10.398 //",
    "K10bsu021_u:4868": " udadheryathā taraṃgāṇi darpaṇe supine yathā /",
    "K10bsu021_u:4869": " dṛśyante yugapatkāle tathā cittaṃ svagocare /",
    "K10bsu021_u:4870": " vaikalyādviṣayāṇāṃ hi kramavṛttyā pravartate // Lank_10.399 //",
    "K10bsu021_u:4871": " vijñānena vijānāti manasā manyate punaḥ /",
    "K10bsu021_u:4872": " pañcānāṃ khyāyate dṛśyaṃ kramo nāsti samāhite // Lank_10.400 //",
    "K10bsu021_u:4873": " citrācāryo yathā kaściccitrāntevāsiko 'pi vā /",
    "K10bsu021_u:4874": " citrārthe nāmayedraṅgaṃ deśanāpi tathā mama // Lank_10.401 //",
    "K10bsu021_u:4875": " raṅge na vidyate citraṃ na kuḍye na ca bhājane /",
    "K10bsu021_u:4876": " sattvānāṃ karṣaṇārthāya raṅgaiścitraṃ vikalpyate // Lank_10.402 //",
    "K10bsu021_u:4877": " (Vaidya 134)",
    "K10bsu021_u:4878": " deśanāvyabhicārī ca tattvaṃ hyakṣaravarjitam /",
    "K10bsu021_u:4879": " kṛtvā dharme vyavasthānaṃ tattvaṃ deśemi yoginām // Lank_10.403 //",
    "K10bsu021_u:4880": " tattvaṃ pratyātmagatikaṃ kalpyakalpanavarjitam /",
    "K10bsu021_u:4881": " deśemi jinaputrāṇāṃ bālānāṃ deśanānyathā // Lank_10.404 //",
    "K10bsu021_u:4882": " vicitrā hi yathā māyā dṛśyate na ca vidyate /",
    "K10bsu021_u:4883": " deśanā hi tathā citrā dṛśyate 'vyabhicāriṇī // Lank_10.405 //",
    "K10bsu021_u:4884": " deśanā hi yadanyasya tadanyasyāpyadeśanā /",
    "K10bsu021_u:4885": " āture āture yadvadbhiṣagdravyaṃ prayacchati /",
    "K10bsu021_u:4886": " buddhā hi tadvatsattvānāṃ cittamātraṃ vadanti te // Lank_10.406 //",
    "K10bsu021_u:4887": " bāhyavāsanabījena vikalpaḥ saṃpravartate /",
    "K10bsu021_u:4888": " tantraṃ hi yena gṛhṇāti yadgṛhṇāti sa kalpitam // Lank_10.407 //",
    "K10bsu021_u:4889": " bāhyamālambanaṃ gṛhyaṃ cittaṃ cāśritya jāyate /",
    "K10bsu021_u:4890": " dvidhā pravartate bhrāntistṛtīyaṃ nāsti kāraṇam // Lank_10.408 //",
    "K10bsu021_u:4891": " yasmācca jāyate bhrāntiryadāśritya ca jāyate /",
    "K10bsu021_u:4892": " ṣaḍdvādaśāṣṭādaśakaṃ cittameva vadāmyaham // Lank_10.409 //",
    "K10bsu021_u:4893": " svabījagrāhyasaṃbandhādātmagrāhaḥ prahīyate /",
    "K10bsu021_u:4894": " cittakalpāvatāreṇa dharmagrāhaḥ prahīyate // Lank_10.410 //",
    "K10bsu021_u:4895": " yattu ālayavijñānaṃ tadvijñānaṃ pravartate /",
    "K10bsu021_u:4896": " ādhyātmikaṃ hyāyatanaṃ bhavedbāhyaṃ yadābhayā // Lank_10.411 //",
    "K10bsu021_u:4897": " nakṣatrakeśagrahaṇaṃ svapnarūpaṃ yathābudhaiḥ /",
    "K10bsu021_u:4898": " saṃskṛtāsaṃskṛtaṃ nityaṃ kalpyate na ca vidyate // Lank_10.412 //",
    "K10bsu021_u:4899": " gandharvanagaraṃ māyā mṛgatṛṣṇāmbhasāṃ yathā /",
    "K10bsu021_u:4900": " asanto vā vidṛśyante paratantraṃ tathā bhavet // Lank_10.413 //",
    "K10bsu021_u:4901": " ātmendriyopacāraṃ hi tricitte deśayāmyaham /",
    "K10bsu021_u:4902": " cittaṃ manaśca vijñānaṃ svalakṣaṇavisaṃyutā // Lank_10.414 //",
    "K10bsu021_u:4903": " cittaṃ manaśca vijñānaṃ nairātmyaṃ syāddvayaṃ tathā /",
    "K10bsu021_u:4904": " pañca dharmāḥ svabhāvā hi buddhānāṃ gocaro hyayam // Lank_10.415 //",
    "K10bsu021_u:4905": " lakṣaṇena bhavetrīṇī ekaṃ vāsanahetukāḥ /",
    "K10bsu021_u:4906": " raṅgaṃ hi yathāpyekaṃ kuḍye citraṃ vidṛśyate // Lank_10.416 //",
    "K10bsu021_u:4907": " nairātmyamadvayaṃ cittaṃ manovijñānameva ca /",
    "K10bsu021_u:4908": " pañca dharmāḥ svabhāvā hi mama gotre na santi te // Lank_10.417 //",
    "K10bsu021_u:4909": " (Vaidya 135)",
    "K10bsu021_u:4910": " cittalakṣaṇanirmuktaṃ vijñānamanavarjitam /",
    "K10bsu021_u:4911": " dharmasvabhāvavirahaṃ gotraṃ tāthāgataṃ labhet // Lank_10.418 //",
    "K10bsu021_u:4912": " kāyena vācā manasā na tatra kriyate śubham /",
    "K10bsu021_u:4913": " gotraṃ tāthāgataṃ śuddhaṃ samudācāravarjitam // Lank_10.419 //",
    "K10bsu021_u:4914": " abhijñairvaśitaiḥ śuddhaṃ samādhibalamaṇḍitam /",
    "K10bsu021_u:4915": " kāyaṃ manomayaṃ cittaṃ gotraṃ tāthāgataṃ śubham // Lank_10.420 //",
    "K10bsu021_u:4916": " pratyātmavedyaṃ hyamalaṃ hetulakṣaṇavarjitam /",
    "K10bsu021_u:4917": " aṣṭamī buddhabhūmiśca gotraṃ tāthāgataṃ bhavet // Lank_10.421 //",
    "K10bsu021_u:4918": " dūraṃgamā sādhumatī dharmameghā tathāgatī /",
    "K10bsu021_u:4919": " etaddhi gotraṃ buddhānāṃ śeṣā yānadvayāvahā // Lank_10.422 //",
    "K10bsu021_u:4920": " sattvasaṃtānabhedena lakṣaṇārthaṃ ca bāliśām /",
    "K10bsu021_u:4921": " deśyante bhūmayaḥ sapta buddhaiścittavaśaṃ gatāḥ // Lank_10.423 //",
    "K10bsu021_u:4922": " vākkāyacittadauṣṭhulyaṃ saptamyāṃ na pravartate /",
    "K10bsu021_u:4923": " aṣṭamyāṃ hyāśrayastasya svapnaughasamasādṛśaḥ // Lank_10.424 //",
    "K10bsu021_u:4924": " bhūmyaṣṭamyāṃ ca pañcamyāṃ śilpavidyākalāgamam /",
    "K10bsu021_u:4925": " kurvanti jinaputrā vai nṛpatvaṃ ca bhavālaye // Lank_10.425 //",
    "K10bsu021_u:4926": " utpādamatha notpādaṃ śūnyāśūnyaṃ na kalpayet /",
    "K10bsu021_u:4927": " svabhāvamasvabhāvatvaṃ cittamātre na vidyate // Lank_10.426 //",
    "K10bsu021_u:4928": " idaṃ tathyamidaṃ tathyamidaṃ mithyā vikalpayet /",
    "K10bsu021_u:4929": " pratyekaśrāvakāṇāṃ ca deśanā na jinaurasām // Lank_10.427 //",
    "K10bsu021_u:4930": " saccāsacca sato naiva kṣaṇikaṃ lakṣaṇaṃ na vai /",
    "K10bsu021_u:4931": " prajñaptidravyasannaiva cittamātre na vidyate // Lank_10.428 //",
    "K10bsu021_u:4932": " bhāvā vidyanti saṃvṛtyā paramārthe na bhāvakāḥ /",
    "K10bsu021_u:4933": " niḥsvabhāveṣu yā bhrāntistatsatyaṃ saṃvṛtirbhavet // Lank_10.429 //",
    "K10bsu021_u:4934": " asatsu sarvadharmeṣu prajñaptiḥ kriyate mayā /",
    "K10bsu021_u:4935": " abhilāpo vyavahāraśca bālānāṃ tattvavarjitaḥ // Lank_10.430 //",
    "K10bsu021_u:4936": " abhilāpasaṃbhavo bhāvo vidyate hyarthagocaraḥ /",
    "K10bsu021_u:4937": " abhilāpasaṃbhavo bhāvo dṛṣṭvā vai nāsti vidyate // Lank_10.431 //",
    "K10bsu021_u:4938": " kuḍyābhāve yathā citraṃ chāyāyāṃ sthāṇuvarjite /",
    "K10bsu021_u:4939": " ālayaṃ tu tathā śuddhaṃ taraṃge na virājate // Lank_10.432 //",
    "K10bsu021_u:4940": " naṭavattiṣṭhate cittaṃ mano vidūṣasādṛśam /",
    "K10bsu021_u:4941": " vijñānapañcakaiḥ sārdhaṃ dṛśyaṃ kalpati raṅgavat // Lank_10.433 //",
    "K10bsu021_u:4942": " (Vaidya 136)",
    "K10bsu021_u:4943": " deśanādharmaniṣyando yacca niṣyandanirmitam /",
    "K10bsu021_u:4944": " buddhā hyete bhavetpaurāḥ śeṣā nirmāṇavigrahāḥ // Lank_10.434 //",
    "K10bsu021_u:4945": " dṛśyaṃ na vidyate cittaṃ cittaṃ dṛśyātpramuhyate /",
    "K10bsu021_u:4946": " dehabhogapratiṣṭhānamālayaṃ khyāyate nṛṇām // Lank_10.435 //",
    "K10bsu021_u:4947": " cittaṃ manaśca vijñānaṃ svabhāvaṃ dharmapañcakam /",
    "K10bsu021_u:4948": " nairātmyaṃ dvitayaṃ śuddhaṃ prabhāṣante vināyakāḥ // Lank_10.436 //",
    "K10bsu021_u:4949": " tārkikāṇāmaviṣayaṃ śrāvakāṇāṃ na caiva hi /",
    "K10bsu021_u:4950": " yaṃ deśayanti vai nāthā pratyātmagatigocaram // Lank_10.437 //",
    "K10bsu021_u:4951": " dīrghahrasvādisaṃbaddhamanyonyataḥ pravartate /",
    "K10bsu021_u:4952": " astitvasādhakā nāsti asti nāstitvasādhakam // Lank_10.438 //",
    "K10bsu021_u:4953": " aṇuśo vibhajya dravyaṃ na vai rūpaṃ vikalpayet /",
    "K10bsu021_u:4954": " cittamātravyavasthānaṃ kudṛṣṭyā na prasīdati // Lank_10.439 //",
    "K10bsu021_u:4955": " mā śūnyatāṃ vikalpetha māśūnyamiti vā punaḥ /",
    "K10bsu021_u:4956": " nāstyasti kalpanaiveyaṃ kalpyamarthaṃ na vidyate // Lank_10.440 //",
    "K10bsu021_u:4957": " guṇāṇudravyasaṃghātai rūpaṃ bālairvikalpyate /",
    "K10bsu021_u:4958": " ekaikamaṇuśo nāsti ato 'pyarthaṃ na vidyate // Lank_10.441 //",
    "K10bsu021_u:4959": " svacittaṃ dṛśyasaṃsthānaṃ bahirdhā khyāyate nṛṇām /",
    "K10bsu021_u:4960": " bāhyaṃ na vidyate dṛśyamato 'pyarthaṃ na vidyate // Lank_10.442 //",
    "K10bsu021_u:4961": " citraṃ keśoṇḍukaṃ māyāṃ svapna gandharvameva ca /",
    "K10bsu021_u:4962": " alātaṃ mṛgatṛṣṇā ca asantaṃ khyāyate nṛṇām // Lank_10.443 //",
    "K10bsu021_u:4963": " nityānityaṃ tathaikatvamubhayaṃ nobhayaṃ tathā /",
    "K10bsu021_u:4964": " anādidoṣasaṃbaddhā bālāḥ kalpenti mohitāḥ // Lank_10.444 //",
    "K10bsu021_u:4965": " yānavyavasthā naivāsti yānamekaṃ vadāmyaham /",
    "K10bsu021_u:4966": " parikarṣaṇārthaṃ bālānāṃ yānabhedaṃ vadāmyaham // Lank_10.445 //",
    "K10bsu021_u:4967": " vimuktayastathā tisro dharmanairātmyameva ca /",
    "K10bsu021_u:4968": " samatājñānakleśākhyā vimuktyā te vivarjitāḥ // Lank_10.446 //",
    "K10bsu021_u:4969": " yathā hi kāṣṭhamudadhau taraṃgairvipravāhyate /",
    "K10bsu021_u:4970": " tathā ca śrāvako mūḍho lakṣaṇena pravāhyate // Lank_10.447 //",
    "K10bsu021_u:4971": " niṣṭhāgatirna tattasyā na ca bhūyo nivartate /",
    "K10bsu021_u:4972": " samādhikāyaṃ saṃprāpya ā kalpānna prabudhyate // Lank_10.448 //",
    "K10bsu021_u:4973": " (Vaidya 137)",
    "K10bsu021_u:4974": " vāsanākleśasaṃbaddhā paryutthānairvisaṃyutāḥ /",
    "K10bsu021_u:4975": " samādhimadamattāste dhātau tiṣṭhantyanāsrave // Lank_10.449 //",
    "K10bsu021_u:4976": " yathā hi mattaḥ puruṣo madyābhāvādvibudhyate /",
    "K10bsu021_u:4977": " tathā te buddhadharmākhyaṃ kāyaṃ prāpsyanti māmakam // Lank_10.450 //",
    "K10bsu021_u:4978": " paṅkamagno yathā hastī itastato na dhāvati /",
    "K10bsu021_u:4979": " samādhimadamagnā vai tathā tiṣṭhanti śrāvakāḥ // Lank_10.451 //",
    "K10bsu021_u:4980": " adhiṣṭhānaṃ narendrāṇāṃ praṇīdhānairviśodhitam /",
    "K10bsu021_u:4981": " abhiṣekasamādhyādyaṃ prathamā daśamī ca vai // Lank_10.452 //",
    "K10bsu021_u:4982": " ākāśaṃ śaśaśṛṅgaṃ ca vandhyāyāḥ putra eva ca /",
    "K10bsu021_u:4983": " asantaścābhilapyante tathā bhāveṣu kalpanā // Lank_10.453 //",
    "K10bsu021_u:4984": " vāsanāhetukaṃ lokaṃ nāsanna sadasatkvacit /",
    "K10bsu021_u:4985": " ye paśyanti vimucyante dharmanairātmyakovidāḥ // Lank_10.454 //",
    "K10bsu021_u:4986": " svabhāvakalpitaṃ nāma parabhāvaśca tantrajaḥ /",
    "K10bsu021_u:4987": " niṣpannaṃ tathatetyuktaṃ sūtre sūtre sadā mayā // Lank_10.455 //",
    "K10bsu021_u:4988": " vyañjanaṃ padakāyaṃ ca nāma cāpi viśeṣataḥ /",
    "K10bsu021_u:4989": " bālāḥ sajanti durmedhā yathā paṅke mahāgajāḥ // Lank_10.456 //",
    "K10bsu021_u:4990": " devayānaṃ brahmayānaṃ śrāvakīyaṃ tathaiva ca /",
    "K10bsu021_u:4991": " tāthāgataṃ ca pratyekaṃ yānānyetān vadāmyaham // Lank_10.457 //",
    "K10bsu021_u:4992": " yānānāṃ nāsti vai niṣṭhā yāvaccittaṃ pravartate /",
    "K10bsu021_u:4993": " citte tu vai parāvṛtte na yānaṃ na ca yāyinaḥ // Lank_10.458 //",
    "K10bsu021_u:4994": " cittaṃ vikalpo vijñaptirmano vijñānameva ca /",
    "K10bsu021_u:4995": " ālayaṃ tribhavaśceṣṭā ete cittasya paryayāḥ // Lank_10.459 //",
    "K10bsu021_u:4996": " āyuruṣmātha vijñānamālayo jīvitendriyam /",
    "K10bsu021_u:4997": " manaśca manavijñānaṃ vikalpasya viśeṣaṇam // Lank_10.460 //",
    "K10bsu021_u:4998": " cittena dhāryate kāyo mano manyati vai sadā /",
    "K10bsu021_u:4999": " vijñānaṃ cittaviṣayaṃ vijñānaiḥ saha chindati // Lank_10.461 //",
    "K10bsu021_u:5000": " tṛṣṇā hi mātā ityuktā avidyā ca tathā pitā /",
    "K10bsu021_u:5001": " viṣayāvabodhādvijñānaṃ buddha ityupadiśyate // Lank_10.462 //",
    "K10bsu021_u:5002": " arhanto hyanuśayāḥ skandhāḥ saṃghaḥ skandhakapañcakaḥ /",
    "K10bsu021_u:5003": " nirantarāntaracchedātkarma hyānantaraṃ bhavet // Lank_10.463 //",
    "K10bsu021_u:5004": " (Vaidya 138)",
    "K10bsu021_u:5005": " nairātmyasya dvayaṃ kleśāstathaivāvaraṇadvayam /",
    "K10bsu021_u:5006": " acintyapariṇāminyāścyuterlābhāstathāgatāḥ // Lank_10.464 //",
    "K10bsu021_u:5007": " siddhāntaśca nayaścāpi pratyātmaṃ śāsanaṃ ca vai /",
    "K10bsu021_u:5008": " ye paśyanti vibhāgajñā na te tarkavaśaṃ gatāḥ // Lank_10.465 //",
    "K10bsu021_u:5009": " na bhāvo vidyate satyaṃ yathā bālairvikalpyate /",
    "K10bsu021_u:5010": " abhāvena tu vai mokṣaṃ kathaṃ necchanti tārkikāḥ // Lank_10.466 //",
    "K10bsu021_u:5011": " utpādabhaṅgasaṃbaddhaṃ saṃskṛtaṃ pratipaśyataḥ /",
    "K10bsu021_u:5012": " dṛṣṭidvayaṃ prapuṣṇanti na ca jānanti pratyayān // Lank_10.467 //",
    "K10bsu021_u:5013": " ekameva bhavetsatyaṃ nirvāṇaṃ manavarjitam /",
    "K10bsu021_u:5014": " kadalīsvapnamāyābhaṃ lokaṃ paśyedvikalpitam // Lank_10.468 //",
    "K10bsu021_u:5015": " rāgo na vidyate dveṣo mohaścāpi na pudgalaḥ /",
    "K10bsu021_u:5016": " tṛṣṇāyā hyuditāḥ skandhā vidyante svapnasādṛśāḥ // Lank_10.469 //",
    "K10bsu021_u:5017": " yasyāṃ ca rātryāṃ dhigamo yasyāṃ ca parinirvṛtaḥ /",
    "K10bsu021_u:5018": " etasminnantare nāsti mayā kiṃcitprakāśitam // Lank_10.470 //",
    "K10bsu021_u:5019": " pratyātmadharmasthititāṃ saṃdhāya kathitaṃ mayā /",
    "K10bsu021_u:5020": " taiśca buddhairmayā caiva na ca kiṃcidviśeṣitam // Lank_10.471 //",
    "K10bsu021_u:5021": " dravyavadvidyate hyātmā skandhā lakṣaṇavarjitāḥ /",
    "K10bsu021_u:5022": " skandhā vidyanti bhāvena ātmā teṣu na vidyate // Lank_10.472 //",
    "K10bsu021_u:5023": " pratipattiṃ vibhāvanto kleśairmānuṣasaṃgamaiḥ /",
    "K10bsu021_u:5024": " mucyate sarvaduḥkhebhyaḥ svacittaṃ paśyato jagat // Lank_10.473 //",
    "K10bsu021_u:5025": " kāraṇaiḥ pratyayaiścāpi yeṣāṃ lokaḥ pravartate /",
    "K10bsu021_u:5026": " cātuṣkoṭikayā yukto na te mannayakovidāḥ // Lank_10.474 //",
    "K10bsu021_u:5027": " sadasanna jāyate loko nāsanna sadasatkvacit /",
    "K10bsu021_u:5028": " pratyayaiḥ kāraṇaiścāpi kathaṃ bālairvikalpyate // Lank_10.475 //",
    "K10bsu021_u:5029": " na sannāsanna sadasadyadā lokaṃ prapaśyati /",
    "K10bsu021_u:5030": " tadā vyāvartate cittaṃ nairātmyaṃ cādhigacchati // Lank_10.476 //",
    "K10bsu021_u:5031": " anutpannāḥ sarvabhāvā yasmātpratyayasaṃbhavāḥ /",
    "K10bsu021_u:5032": " kāryaṃ hi pratyayāḥ sarve na kāryājjāyate bhavaḥ // Lank_10.477 //",
    "K10bsu021_u:5033": " kāryaṃ na jāyate kāryaṃ dvitvaṃ kārye prasajyate /",
    "K10bsu021_u:5034": " na ca dvitvaprasaṅgena kāryābhāvopalabhyate // Lank_10.478 //",
    "K10bsu021_u:5035": " ālambālambavigataṃ yadā paśyati saṃskṛtam /",
    "K10bsu021_u:5036": " nimittaṃ cittamātraṃ hi cittamātraṃ vadāmyaham // Lank_10.479 //",
    "K10bsu021_u:5037": " (Vaidya 139)",
    "K10bsu021_u:5038": " mātrāsvabhāvasaṃsthānaṃ pratyayairbhāvavarjitam /",
    "K10bsu021_u:5039": " niṣṭhābhāvaparaṃ brahma etāṃ mātrāṃ vadāmyaham // Lank_10.480 //",
    "K10bsu021_u:5040": " prajñaptisatyato hyātmā dravyaḥ sa hi na vidyate /",
    "K10bsu021_u:5041": " skandhānāṃ skandhatā tadvatprajñaptyā na tu dravyataḥ // Lank_10.481 //",
    "K10bsu021_u:5042": " caturvidhā vai samatā lakṣaṇaṃ hetubhājanam /",
    "K10bsu021_u:5043": " nairātmyasamatā caiva caturthā yogayoginām // Lank_10.482 //",
    "K10bsu021_u:5044": " vyāvṛttiḥ sarvadṛṣṭīnāṃ kalpyakalpanavarjitā /",
    "K10bsu021_u:5045": " anupalambho hyajātiśca cittamātraṃ vadāmyaham // Lank_10.483 //",
    "K10bsu021_u:5046": " na bhāvaṃ nāpi cābhāvaṃ bhāvābhāvavivarjitam /",
    "K10bsu021_u:5047": " tathatā cittanirmuktaṃ cittamātraṃ vadāmyaham // Lank_10.484 //",
    "K10bsu021_u:5048": " tathatā śūnyatā koṭī nirvāṇaṃ dharmadhātukam /",
    "K10bsu021_u:5049": " kāyaṃ manomayaṃ cittaṃ cittamātraṃ vadāmyaham // Lank_10.485 //",
    "K10bsu021_u:5050": " vikalpavāsanābaddhaṃ vicitraṃ cittasaṃbhavam /",
    "K10bsu021_u:5051": " bahirdhā jāyate nṝṇāṃ cittamātraṃ hi laukikam // Lank_10.486 //",
    "K10bsu021_u:5052": " dṛśyaṃ na vidyate bāhyaṃ cittacitraṃ vidṛśyate /",
    "K10bsu021_u:5053": " dehabhogapratiṣṭhābhaṃ cittamātraṃ vadāmyaham // Lank_10.487 //",
    "K10bsu021_u:5054": " śrāvakāṇāṃ kṣayajñānaṃ buddhānāṃ janmasaṃbhavam /",
    "K10bsu021_u:5055": " pratyekajinaputrāṇāṃ asaṃkleśātpravartate // Lank_10.488 //",
    "K10bsu021_u:5056": " bahirdhā nāsti vai rūpaṃ svacittaṃ dṛśyate bahiḥ /",
    "K10bsu021_u:5057": " anavabodhātsvacittasya bālāḥ kalpenti saṃskṛtam // Lank_10.489 //",
    "K10bsu021_u:5058": " bāhyamarthamajānānaiḥ svacittacitradarśanam /",
    "K10bsu021_u:5059": " hetubhirvāryate mūḍhaiścātuṣkoṭikayojitaiḥ // Lank_10.490 //",
    "K10bsu021_u:5060": " na hetavo na koṭyo vai dṛṣṭāntāvayavāni ca /",
    "K10bsu021_u:5061": " svacittaṃ hyarthasaṃkrāntaṃ yadi jānanti paṇḍitāḥ // Lank_10.491 //",
    "K10bsu021_u:5062": " vikalpairna vikalpeta yadvikalpitalakṣaṇam /",
    "K10bsu021_u:5063": " kalpitaṃ ca samāśritya vikalpaḥ saṃpravartate // Lank_10.492 //",
    "K10bsu021_u:5064": " anyonyābhinnasaṃbandhādekavāsanahetukāḥ /",
    "K10bsu021_u:5065": " āgantukatvāttaddvayorna cittaṃ jāyate nṛṇām // Lank_10.493 //",
    "K10bsu021_u:5066": " vikalpaṃ cittacaittārthī tribhave ca pratiṣṭhitāḥ /",
    "K10bsu021_u:5067": " yadarthābhāḥ pravartante svabhāvakalpito hi saḥ // Lank_10.494 //",
    "K10bsu021_u:5068": " ābhāsabījasaṃyogāddvādaśāyatanāni vai /",
    "K10bsu021_u:5069": " āśrayālambyasaṃyogātprakriyā varṇyate mayā // Lank_10.495 //",
    "K10bsu021_u:5070": " (Vaidya 140)",
    "K10bsu021_u:5071": " yathā hi darpaṇe bimbaṃ keśoṇḍustimirasya vā /",
    "K10bsu021_u:5072": " tathā hi vāsanaiśchannaṃ cittaṃ paśyanti bāliśāḥ // Lank_10.496 //",
    "K10bsu021_u:5073": " svavikalpakalpite hyarthe vikalpaḥ saṃpravartate /",
    "K10bsu021_u:5074": " artho na vidyate bāhyo yathā tīrthyairvikalpyate // Lank_10.497 //",
    "K10bsu021_u:5075": " rajjuṃ yathā hyajānānāḥ sarpaṃ gṛhṇanti bāliśāḥ /",
    "K10bsu021_u:5076": " svacittārthamajānānā hyarthaṃ kalpenti bāhiram // Lank_10.498 //",
    "K10bsu021_u:5077": " tathā hi rajjuṃ rajjutve ekatvānyatvavarjitam /",
    "K10bsu021_u:5078": " kiṃ tu svacittadoṣo 'yaṃ yena rajjurvikalpyate // Lank_10.499 //",
    "K10bsu021_u:5079": " na hi yo yena bhāvena kalpyamāno na lakṣyate /",
    "K10bsu021_u:5080": " na tannāstyavagantavyaṃ dharmāṇāmeṣa dharmatā // Lank_10.500 //",
    "K10bsu021_u:5081": " astitvapūrvakaṃ nāsti asti nāstitvapūrvakam /",
    "K10bsu021_u:5082": " ato nāsti na gantavyaṃ astitvaṃ na ca kalpayet // Lank_10.501 //",
    "K10bsu021_u:5083": " kalpitaṃ kalpyamānaṃ hi yadidaṃ na tadātmakam /",
    "K10bsu021_u:5084": " anātmakaṃ kathaṃ dṛṣṭvā vikalpaḥ saṃpravartate // Lank_10.502 //",
    "K10bsu021_u:5085": " rūpaṃ rūpātmanā nāsti tathā ghaṭapaṭādayaḥ /",
    "K10bsu021_u:5086": " avidyamāne dṛśye tu vikalpastena jāyate // Lank_10.503 //",
    "K10bsu021_u:5087": " vikalpaste yadi bhrāntāvanādimati saṃskṛte /",
    "K10bsu021_u:5088": " bhāvānāṃ bhāvatā kena bhrāmitā brūhi me mune // Lank_10.504 //",
    "K10bsu021_u:5089": " bhāvānāṃ bhāvatā nāsti cittamātraṃ ca dṛśyate /",
    "K10bsu021_u:5090": " apaśyamānaḥ svacittaṃ vikalpaḥ saṃpravartate // Lank_10.505 //",
    "K10bsu021_u:5091": " kalpitaṃ yadi vai nāsti yathā kalpati bāliśaḥ /",
    "K10bsu021_u:5092": " anyathā vidyate cāsau na ca buddhyāvagamyate // Lank_10.506 //",
    "K10bsu021_u:5093": " āryāṇāṃ yadi vā so 'sti nāsau bālairvikalpitaḥ /",
    "K10bsu021_u:5094": " āryāṇāmatha mithyāsau āryā bālaiḥ samaṃ gatāḥ // Lank_10.507 //",
    "K10bsu021_u:5095": " āryāṇāṃ nāsti vai bhrāntiryasmāccittaṃ viśodhitam /",
    "K10bsu021_u:5096": " aśuddhacittasaṃtānā bālāḥ kalpenti kalpitam // Lank_10.508 //",
    "K10bsu021_u:5097": " mātā yathā hi putrasya ākāśātphalamānayet /",
    "K10bsu021_u:5098": " etaddhi putra mā kranda gṛhṇa citramidaṃ phalam // Lank_10.509 //",
    "K10bsu021_u:5099": " tathāhaṃ sarvasattvānāṃ vicitraiḥ kalpitaiḥ phalaiḥ /",
    "K10bsu021_u:5100": " pralobhya deśemi nayaṃ sadasatpakṣavarjitam // Lank_10.510 //",
    "K10bsu021_u:5101": " abhūtvā yasya vai bhāvaḥ pratyayairna ca saṃkulaḥ /",
    "K10bsu021_u:5102": " ajātapūrvaṃ tajjātamalabdhātmakameva ca // Lank_10.511 //",
    "K10bsu021_u:5103": " (Vaidya 141)",
    "K10bsu021_u:5104": " alabdhātmakaṃ hyajātaṃ ca pratyayairna vinā kvacit /",
    "K10bsu021_u:5105": " utpannamapi te bhāvo pratyayairna vinā kvacit // Lank_10.512 //",
    "K10bsu021_u:5106": " evaṃ samāsataḥ paśyan nāsanna sadasatkvacit /",
    "K10bsu021_u:5107": " pratyayairjāyate bhūtamavikalpyaṃ hi paṇḍitaiḥ // Lank_10.513 //",
    "K10bsu021_u:5108": " ekatvānyatvakathāḥ kutīrthyāḥ kurvanti bāliśāḥ /",
    "K10bsu021_u:5109": " pratyayairna ca jānanti māyāsvapnopamaṃ jagat // Lank_10.514 //",
    "K10bsu021_u:5110": " abhidhānaviṣayaṃ yānaṃ mahāyānamanuttaram /",
    "K10bsu021_u:5111": " arthaṃ sunītaṃ hi mayā na ca budhyanti bāliśāḥ // Lank_10.515 //",
    "K10bsu021_u:5112": " mātsaryairye praṇītāni śrāvakaistīrthakaistathā /",
    "K10bsu021_u:5113": " vyabhicaranti te hyarthaṃ yasmāttarkeṇa deśitāḥ // Lank_10.516 //",
    "K10bsu021_u:5114": " lakṣaṇaṃ bhāva saṃsthānaṃ nāma caiva caturvidham /",
    "K10bsu021_u:5115": " etadālambanīkṛtya kalpanā saṃpravartate // Lank_10.517 //",
    "K10bsu021_u:5116": " ekadhā bahudhā ye tu brahmakāyavaśaṃgatāḥ /",
    "K10bsu021_u:5117": " somabhāskarayorbhāvā ye nāśenti na te sutāḥ // Lank_10.518 //",
    "K10bsu021_u:5118": " āryadarśanasaṃpannā yathābhūtagatiṃgatāḥ /",
    "K10bsu021_u:5119": " saṃjñāvivartakuśalā vijñāne ca paraṃgatāḥ // Lank_10.519 //",
    "K10bsu021_u:5120": " eṣā hi mudrā muktānāṃ putrāṇāṃ mama śāsane /",
    "K10bsu021_u:5121": " bhāvābhāvavinirmuktā gatyāgativivarjitā // Lank_10.520 //",
    "K10bsu021_u:5122": " vyāvṛtte rūpavijñāne yadi karma vinaśyati /",
    "K10bsu021_u:5123": " nityānityaṃ na prāpnoti saṃsāraśca na vidyate // Lank_10.521 //",
    "K10bsu021_u:5124": " vinirvṛttikāle pradhvastaṃ rūpaṃ deśānnivartate /",
    "K10bsu021_u:5125": " nāstyastidoṣanirmuktaṃ karma tiṣṭhati ālaye // Lank_10.522 //",
    "K10bsu021_u:5126": " pradhvaṃsi patitaṃ rūpaṃ vijñānaṃ ca bhavālaye /",
    "K10bsu021_u:5127": " rūpavijñānasaṃbaddhaṃ na ca karma vinaśyati // Lank_10.523 //",
    "K10bsu021_u:5128": " atha taiḥ saha saṃbaddhaṃ karma vai dhvasyate nṛṇām /",
    "K10bsu021_u:5129": " dhvaste tu karmasaṃbandhe na saṃsṛtirna nirvṛtiḥ // Lank_10.524 //",
    "K10bsu021_u:5130": " atha dhvastamapi taiḥ sārdhaṃ saṃsāre yadi jāyate /",
    "K10bsu021_u:5131": " rūpaṃ ca tena saṃbaddhamabhinnatvādbhaviṣyati // Lank_10.525 //",
    "K10bsu021_u:5132": " nābhinnaṃ na ca vai bhinnaṃ cittaṃ rūpaṃ vikalpanāt /",
    "K10bsu021_u:5133": " pradhvaṃso nāsti bhāvānāṃ sadasatpakṣavarjanāt // Lank_10.526 //",
    "K10bsu021_u:5134": " (Vaidya 142)",
    "K10bsu021_u:5135": " kalpitaḥ paratantraśca anyonyābhinnalakṣaṇāt /",
    "K10bsu021_u:5136": " rūpe hyanityatā yadvadanyonyajanakāśca vai // Lank_10.527 //",
    "K10bsu021_u:5137": " anyo 'nanyavinirmuktaṃḥ kalpito nāvadhāryate /",
    "K10bsu021_u:5138": " nāstyasti kathaṃ bhavati rūpe cānityatā yathā // Lank_10.528 //",
    "K10bsu021_u:5139": " kalpitena sudṛṣṭena paratantro na jāyate /",
    "K10bsu021_u:5140": " paratantreṇa dṛṣṭena kalpitastathatā bhavet // Lank_10.529 //",
    "K10bsu021_u:5141": " kalpitaṃ hi vināśete mama netrī vinaśyate /",
    "K10bsu021_u:5142": " samāropāpavādaṃ ca kurvate mama śāsane // Lank_10.530 //",
    "K10bsu021_u:5143": " evaṃvidhā yadā yasmin kāle syurdharmadūṣakāḥ /",
    "K10bsu021_u:5144": " sarve ca te hyasaṃkathyā mama netrīvināśakāḥ // Lank_10.531 //",
    "K10bsu021_u:5145": " anālapyāśca vidvadbhirbhikṣukāryaṃ ca varjayet /",
    "K10bsu021_u:5146": " kalpitaṃ yatra nāśenti samāropāpavādinaḥ // Lank_10.532 //",
    "K10bsu021_u:5147": " keśoṇḍukamāyābhaṃ svapnagandharvasādṛśam /",
    "K10bsu021_u:5148": " marīcyābhadṛśakalpo yeṣāṃ nāstyastidarśanāt // Lank_10.533 //",
    "K10bsu021_u:5149": " nāsau śikṣati buddhānāṃ yasteṣāṃ saṃgrahe caret /",
    "K10bsu021_u:5150": " dvayāntapatitā hyete anyeṣāṃ ca vināśakāḥ // Lank_10.534 //",
    "K10bsu021_u:5151": " viviktaṃ kalpitaṃ bhāvaṃ ye tu paśyanti yoginaḥ /",
    "K10bsu021_u:5152": " bhāvābhāvavinirmuktaṃ teṣāṃ vai saṃgrahe caret // Lank_10.535 //",
    "K10bsu021_u:5153": " ākarā hi yathā loke suvarṇamaṇimuktijāḥ /",
    "K10bsu021_u:5154": " akarmahetukāścitrā upajīvyāśca bāliśām // Lank_10.536 //",
    "K10bsu021_u:5155": " tathā hi sattvagotrāṇi citrā vai karmavarjitā /",
    "K10bsu021_u:5156": " dṛśyābhāvānna karmāsti na ca vai karmajā gatiḥ // Lank_10.537 //",
    "K10bsu021_u:5157": " bhāvānāṃ bhāvatā nāsti yathā tvāryairvibhāvyate /",
    "K10bsu021_u:5158": " kiṃ tu vidyanti vai bhāvā yathā bālairvikalpitāḥ // Lank_10.538 //",
    "K10bsu021_u:5159": " yadi bhāvā va vidyante yathā bālairvikalpitāḥ /",
    "K10bsu021_u:5160": " asatsu sattvabhāveṣu saṃkleśo nāsti kasyacit // Lank_10.539 //",
    "K10bsu021_u:5161": " bhāvavaicitryasaṃkleśātsaṃsāraṃ indriyopagaḥ /",
    "K10bsu021_u:5162": " ajñānatṛṣṇāsaṃbaddhaḥ pravartate śarīriṇām // Lank_10.540 //",
    "K10bsu021_u:5163": " yeṣāṃ tu bhāvo vai nāsti yathā bālairvikalpitaḥ /",
    "K10bsu021_u:5164": " teṣāṃ na vidyate vṛttirindriyāṇāṃ na yoginaḥ // Lank_10.541 //",
    "K10bsu021_u:5165": " (Vaidya 143)",
    "K10bsu021_u:5166": " yadi bhāvā na vidyante bhāvasaṃsārahetavaḥ /",
    "K10bsu021_u:5167": " ayaṃ tena bhavenmokṣo bālānāṃ kriyavarjitaḥ // Lank_10.542 //",
    "K10bsu021_u:5168": " bālāryāṇāṃ viśeṣaste bhāvābhāvātkathaṃ bhavet /",
    "K10bsu021_u:5169": " āryāṇāṃ nāsti vai bhāvo vimokṣatrayacāriṇām // Lank_10.543 //",
    "K10bsu021_u:5170": " skandhāśca pudgalā dharmāḥ svasāmānyā alakṣaṇāḥ /",
    "K10bsu021_u:5171": " pratyayānīndriyāścaiva śrāvakāṇāṃ vadāmyaham // Lank_10.544 //",
    "K10bsu021_u:5172": " ahetucittamātraṃ tu vibhūti bhūmayastathā /",
    "K10bsu021_u:5173": " pratyātmatathatāṃ śuddhāṃ deśayāmi jinaurasām // Lank_10.545 //",
    "K10bsu021_u:5174": " bhaviṣyantyanāgate kāle mama śāsanadūṣakāḥ /",
    "K10bsu021_u:5175": " kāṣāyavāsovasanāḥ sadasatkāryavādinaḥ // Lank_10.546 //",
    "K10bsu021_u:5176": " asantaḥ pratyayairbhāvā vidyante hyāryagocaram /",
    "K10bsu021_u:5177": " kalpito nāsti vai bhāvaḥ kalpayiṣyanti tārkikāḥ // Lank_10.547 //",
    "K10bsu021_u:5178": " bhaviṣyantyanāgate kāle kaṇabhugbālajātikāḥ /",
    "K10bsu021_u:5179": " asatkāryavādadurdṛṣṭyā janatāṃ nāśayanti ca // Lank_10.548 //",
    "K10bsu021_u:5180": " aṇubhyo jagadutpannamaṇavaścāpyahetukāḥ /",
    "K10bsu021_u:5181": " nava dravyāṇi nityāni kudṛṣṭyā deśayiṣyati // Lank_10.549 //",
    "K10bsu021_u:5182": " dravyairārabhyate dravyaṃ guṇaiścaiva guṇāstathā /",
    "K10bsu021_u:5183": " bhāvānāṃ bhāvatāmanyāṃ satīṃ vai nāśayiṣyati // Lank_10.550 //",
    "K10bsu021_u:5184": " ādimān hi bhavelloko yadyabhūtvā pravartate /",
    "K10bsu021_u:5185": " pūrvā ca koṭirnaivāsti saṃsārasya vadāmyaham // Lank_10.551 //",
    "K10bsu021_u:5186": " tribhavaḥ sarvasaṃkhyātaṃ yadyabhūtvā pravartate /",
    "K10bsu021_u:5187": " śvānoṣṭrakharaśṛṅgāṇāmutpattiḥ syānna saṃśayaḥ // Lank_10.552 //",
    "K10bsu021_u:5188": " yadyabhūtvā bhaveccakṣū rūpaṃ vijñānameva ca /",
    "K10bsu021_u:5189": " kaṭamukuṭapaṭādyānāṃ mṛtpiṇḍātsaṃbhavo bhavet // Lank_10.553 //",
    "K10bsu021_u:5190": " paṭaiśca vai kaṭo nāsti paṭo vai vīraṇaistathā /",
    "K10bsu021_u:5191": " eka ekatrā saṃbhūtaḥ pratyayaiḥ kiṃ na jāyate // Lank_10.554 //",
    "K10bsu021_u:5192": " tajjīvaṃ taccharīraṃ ca yaccābhūtvā pravartate /",
    "K10bsu021_u:5193": " paravādā hyamī sarve mayā ca samudāhṛtāḥ // Lank_10.555 //",
    "K10bsu021_u:5194": " uccārya pūrvapakṣaṃ ca matisteṣāṃ nivāryate /",
    "K10bsu021_u:5195": " nivārya tu matisteṣāṃ svapakṣaṃ deśayāmyaham // Lank_10.556 //",
    "K10bsu021_u:5196": " atorthaṃ tīrthavādānāṃ kṛtamuccāraṇaṃ mayā /",
    "K10bsu021_u:5197": " mā me śiṣyagaṇo mūḍhaḥ sadasatpakṣamāśrayet // Lank_10.557 //",
    "K10bsu021_u:5198": " (Vaidya 144)",
    "K10bsu021_u:5199": " pradhānājjagadutpannaṃ kapilāṅgo 'pi durmatiḥ /",
    "K10bsu021_u:5200": " śiṣyebhyaḥ saṃprakāśeti guṇānāṃ ca vikāritā // Lank_10.558 //",
    "K10bsu021_u:5201": " na bhūtaṃ nāpi cābhūtaṃ pratyayairna ca pratyayāḥ /",
    "K10bsu021_u:5202": " pratyayānāmasadbhāvādabhūtaṃ na pravartate // Lank_10.559 //",
    "K10bsu021_u:5203": " sadasatpakṣavigato hetupratyayavarjitaḥ /",
    "K10bsu021_u:5204": " utpādabhaṅgarahitaḥ svapakṣo lakṣyavarjitaḥ // Lank_10.560 //",
    "K10bsu021_u:5205": " māyāsvapnopamaṃ lokaṃ hetupratyayavarjitam /",
    "K10bsu021_u:5206": " ahetukaṃ sadā paśyan vikalpo na pravartate // Lank_10.561 //",
    "K10bsu021_u:5207": " gandharvamṛgatṛṣṇābhaṃ keśoṇḍukanibhaṃ sadā /",
    "K10bsu021_u:5208": " sadasatpakṣavigataṃ hetupratyayavarjitam /",
    "K10bsu021_u:5209": " ahetukaṃ bhavaṃ paśyaṃścittadhārā viśudhyate // Lank_10.562 //",
    "K10bsu021_u:5210": " vastu na vidyate paśyaṃścittamātraṃ na vidyate /",
    "K10bsu021_u:5211": " avastukaṃ kathaṃ cittaṃ cittamātraṃ na yujyate // Lank_10.563 //",
    "K10bsu021_u:5212": " vastumālambanīkṛtya cittaṃ saṃjāyate nṛṇām /",
    "K10bsu021_u:5213": " ahetukaṃ kathaṃ cittaṃ cittamātraṃ na yujyate // Lank_10.564 //",
    "K10bsu021_u:5214": " tathatā cittamātraṃ ca āryavastunayasya tu /",
    "K10bsu021_u:5215": " vidyante na ca vidyante na te mannayakovidāḥ // Lank_10.565 //",
    "K10bsu021_u:5216": " grāhyagrāhakabhāvena yadi cittaṃ pravartate /",
    "K10bsu021_u:5217": " etaddhi laukikaṃ cittaṃ cittamātraṃ na yujyate // Lank_10.566 //",
    "K10bsu021_u:5218": " dehabhogapratiṣṭhābhaṃ svapnavajjāyate yadi /",
    "K10bsu021_u:5219": " dvicittatā prasajyeta na ca cittaṃ dvilakṣaṇam // Lank_10.567 //",
    "K10bsu021_u:5220": " svadhāraṃ hi yathā khaḍgaṃ svāgraṃ vai aṅguliryathā /",
    "K10bsu021_u:5221": " na chindate na spṛśate tathā cittaṃ svadarśane // Lank_10.568 //",
    "K10bsu021_u:5222": " na paraṃ na ca vai tantraṃ kalpitaṃ vastumeva ca /",
    "K10bsu021_u:5223": " pañca dharmā dvicittaṃ ca nirābhāse na santi vai // Lank_10.569 //",
    "K10bsu021_u:5224": " utpādakaṃ ca utpādyaṃ dvividhaṃ bhāvalakṣaṇam /",
    "K10bsu021_u:5225": " utpādakaṃ hi saṃdhāya naiḥsvabhāvyaṃ vadāmyaham // Lank_10.570 //",
    "K10bsu021_u:5226": " atha vaicitryasaṃsthāne kalpā ca yadi jāyate /",
    "K10bsu021_u:5227": " ākāśe śaśaśṛṅge ca arthābhāsaṃ bhaviṣyati // Lank_10.571 //",
    "K10bsu021_u:5228": " arthābhāsaṃ bhaveccittaṃ tadarthaḥ syādakalpitaḥ /",
    "K10bsu021_u:5229": " na ca vai kalpito hyarthaścittādanyo 'bhilapyate // Lank_10.572 //",
    "K10bsu021_u:5230": " (Vaidya 145)",
    "K10bsu021_u:5231": " anādimati saṃsāre artho vai nāsti kutracit /",
    "K10bsu021_u:5232": " apuṣṭaṃ hi kathaṃ cittamarthābhāsaṃ pravartate // Lank_10.573 //",
    "K10bsu021_u:5233": " yadyabhāvena puṣṭiḥ syācchaśaśṛṅge 'pi tadbhavet /",
    "K10bsu021_u:5234": " na cābhāvena vai puṣṭo vikalpaḥ saṃpravartate // Lank_10.574 //",
    "K10bsu021_u:5235": " yathāpi dānīṃ naivāsti tathā pūrve 'pi nāstyasau /",
    "K10bsu021_u:5236": " anarthe arthasaṃbaddhaṃ kathaṃ cittaṃ pravartate // Lank_10.575 //",
    "K10bsu021_u:5237": " tathatā śūnyatā koṭirnirvāṇaṃ dharmadhātukam /",
    "K10bsu021_u:5238": " anutpādaśca dharmāṇāṃ svabhāvaḥ pāramārthikaḥ // Lank_10.576 //",
    "K10bsu021_u:5239": " nāstyastipatitā bālā hetupratyayakalpanaiḥ /",
    "K10bsu021_u:5240": " ahetukamanutpannaṃ bhavaṃ vai aprajānataḥ // Lank_10.577 //",
    "K10bsu021_u:5241": " cittaṃ khyāti na dṛśyo 'sti viśeṣo 'nādihetukaḥ /",
    "K10bsu021_u:5242": " anādāvapi nāstyartho viśeṣaḥ kena jāyate // Lank_10.578 //",
    "K10bsu021_u:5243": " yadyabhāvena puṣṭiḥ syāddaridro dhanavān bhavet /",
    "K10bsu021_u:5244": " arthābhāve kathaṃ cittaṃ jāyate brūhi me mune // Lank_10.579 //",
    "K10bsu021_u:5245": " ahetukamidaṃ sarvaṃ na cittaṃ na ca gocaraḥ /",
    "K10bsu021_u:5246": " na ca vai puṣyate cittaṃ tribhavaṃ kriyavarjitam // Lank_10.580 //",
    "K10bsu021_u:5247": " utpādavinivṛttyarthamanutpādaprasādhanam /",
    "K10bsu021_u:5248": " ahetuvādaṃ deśemi na ca bālairvibhāvyate /",
    "K10bsu021_u:5249": " anutpannamidaṃ sarvaṃ na ca bhāvā na santi ca // Lank_10.581 //",
    "K10bsu021_u:5250": " gandharvasvapnamāyākhyā bhāvā vidyantyahetukāḥ /",
    "K10bsu021_u:5251": " anutpannān svabhāvāṃśca śūnyāḥ kena vadāsi me // Lank_10.582 //",
    "K10bsu021_u:5252": " samavāyavinirmukto yadā bhāvo na dṛśyate /",
    "K10bsu021_u:5253": " tadā śūnyamanutpannamasvabhāvaṃ vadāmyaham // Lank_10.583 //",
    "K10bsu021_u:5254": " svapnakeśoṇḍukaṃ māyā gandharva mṛgatṛṣṇikā /",
    "K10bsu021_u:5255": " ahetukā pi dṛśyante tathā lokavicitratā // Lank_10.584 //",
    "K10bsu021_u:5256": " samavāyastathaivaiko dṛśyābhāvānna vidyate /",
    "K10bsu021_u:5257": " na tu tīrthyadṛṣṭyā pralayo samavāyo na vidyate // Lank_10.585 //",
    "K10bsu021_u:5258": " vigṛhyāhetuvādena anutpādaṃ prasādhayet /",
    "K10bsu021_u:5259": " anutpādaiḥ prasādhyante mama netrī na naśyati // Lank_10.586 //",
    "K10bsu021_u:5260": " ahetuvādairdeśyante tīrthyānāṃ jāyate bhayam /",
    "K10bsu021_u:5261": " kathaṃ kena kutaḥ kutra saṃbhavo 'hetuko bhavet // Lank_10.587 //",
    "K10bsu021_u:5262": " (Vaidya 146)",
    "K10bsu021_u:5263": " nāhetukamahetutvaṃ yadā paśyanti paṇḍitāḥ /",
    "K10bsu021_u:5264": " tadā vyāvartate dṛṣṭirbhaṅgotpādānuvādinī // Lank_10.588 //",
    "K10bsu021_u:5265": " kimabhāvo hyanutpāda utpādotpattilakṣaṇam /",
    "K10bsu021_u:5266": " atha bhāvasya nāmedaṃ nirarthaṃ vā bravīhi me // Lank_10.589 //",
    "K10bsu021_u:5267": " na ca bhāvo hyanutpādo na ca pratyayalakṣaṇam /",
    "K10bsu021_u:5268": " na ca bhāvasya nāmedaṃ na ca nāma nirarthakam // Lank_10.590 //",
    "K10bsu021_u:5269": " yatra śrāvakabuddhānāṃ tīrthyānāṃ ca agocaraḥ /",
    "K10bsu021_u:5270": " saptabhūmigatānāṃ ca tadanutpādalakṣaṇam // Lank_10.591 //",
    "K10bsu021_u:5271": " hetupratyayavyāvṛttiṃ kāraṇasya niṣedhanam /",
    "K10bsu021_u:5272": " cittamātravyavasthānamanutpādaṃ vadāmyaham // Lank_10.592 //",
    "K10bsu021_u:5273": " ahetuvṛttiṃ bhāvānāṃ kalpyakalpavivarjitām /",
    "K10bsu021_u:5274": " sadasatpakṣanirmuktamanutpādaṃ vadāmyaham // Lank_10.593 //",
    "K10bsu021_u:5275": " cittadṛśyavinirmuktaṃ svabhāvadvayavarjitam /",
    "K10bsu021_u:5276": " āśrayasya parāvṛttimanutpādaṃ vadāmyaham // Lank_10.594 //",
    "K10bsu021_u:5277": " na bāhyabhāvaṃ bhāvānāṃ na ca cittaparigraham /",
    "K10bsu021_u:5278": " sarvadṛṣṭiprahāṇaṃ yattadanutpādalakṣaṇam // Lank_10.595 //",
    "K10bsu021_u:5279": " evaṃ śūnyāsvabhāvādyān sarvadharmān vibhāvayet /",
    "K10bsu021_u:5280": " na jātu śūnyayā śūnyā kiṃ tvanutpādaśūnyayā // Lank_10.596 //",
    "K10bsu021_u:5281": " kalāpaḥ pratyayānāṃ hi pravartate nivartate /",
    "K10bsu021_u:5282": " kalapācca pṛthagbhūtaṃ na jātaṃ na nirudhyate // Lank_10.597 //",
    "K10bsu021_u:5283": " bhāvo na vidyate hyanyaḥ kalāpācca pṛthak kvacit /",
    "K10bsu021_u:5284": " ekatvena pṛthaktvena yathā tīrthyairvikalpyate // Lank_10.598 //",
    "K10bsu021_u:5285": " sadasanna jāyate bhāvo nāsanna sadasatkvacit /",
    "K10bsu021_u:5286": " anyatra hi kalāpo 'yaṃ pravartate nivartate // Lank_10.599 //",
    "K10bsu021_u:5287": " saṃketamātramevedamanyonyāpekṣasaṃkalāt /",
    "K10bsu021_u:5288": " janyamarthaṃ na caivāsti pṛthakpratyayasaṃkalāt // Lank_10.600 //",
    "K10bsu021_u:5289": " janyābhāvo hyanutpādaḥ tīrthyadoṣavivarjitaḥ /",
    "K10bsu021_u:5290": " deśemi saṃkalāmātraṃ na ca bālairvibhāvyate // Lank_10.601 //",
    "K10bsu021_u:5291": " yasya janyo hi bhāvo 'sti saṃkalāyāḥ pṛthak kvacit /",
    "K10bsu021_u:5292": " ahetuvādī vijñeyaḥ saṃkalāyā vināśakaḥ // Lank_10.602 //",
    "K10bsu021_u:5293": " pradīpadravyajātīnāṃ vyañjakā saṃkalā bhavet /",
    "K10bsu021_u:5294": " yasya bhāvo bhavetkaścitsaṃkalāyāḥ pṛthak kvacit // Lank_10.603 //",
    "K10bsu021_u:5295": " (Vaidya 147)",
    "K10bsu021_u:5296": " asvabhāvo hyanutpannaḥ prakṛtyā gaganopamaḥ /",
    "K10bsu021_u:5297": " saṃkalāyāḥ pṛthagbhūto yo dharmaḥ kalpito 'budhaiḥ // Lank_10.604 //",
    "K10bsu021_u:5298": " ayamanyamanutpādamāryāṇāṃ prāptidharmatā /",
    "K10bsu021_u:5299": " yaśca tasya anutpādaṃ tadanutpādakṣāntiḥ syāt // Lank_10.605 //",
    "K10bsu021_u:5300": " yadā sarvamimaṃ lokaṃ saṃkalāmeva paśyati /",
    "K10bsu021_u:5301": " saṃkalāmātramevedaṃ tadā cittaṃ samādhyate // Lank_10.606 //",
    "K10bsu021_u:5302": " ajñānatṛṣṇākarmādi saṃkalādhyātmikā bhavet /",
    "K10bsu021_u:5303": " khajamṛddaṇḍacakrādi bījabhūtādi bāhiram // Lank_10.607 //",
    "K10bsu021_u:5304": " parato yasya vai bhāvaḥ pratyayairjāyate kvacit /",
    "K10bsu021_u:5305": " na saṃkalāmātramevedaṃ na te yuktyāgame sthitāḥ // Lank_10.608 //",
    "K10bsu021_u:5306": " yadi janyo na bhāvo 'sti syādbuddhiḥ kasya pratyayāt /",
    "K10bsu021_u:5307": " anyonyapratyayā hyete te tena pratyayāḥ smṛtāḥ // Lank_10.609 //",
    "K10bsu021_u:5308": " uṣṇadravacalakaṭhinā bālairdharmā vikalpitāḥ /",
    "K10bsu021_u:5309": " kalāpo 'yaṃ na dharmo 'sti ato vai niḥsvabhāvatā // Lank_10.610 //",
    "K10bsu021_u:5310": " vaidyā yathāturavaśātkriyābhedaṃ prakurvate /",
    "K10bsu021_u:5311": " na tu śāstrasya bhedo 'sti doṣabhedastu vidyate // Lank_10.611 //",
    "K10bsu021_u:5312": " tathāhaṃ sattvasaṃtāne kleśadoṣaiḥ sudūṣitaiḥ /",
    "K10bsu021_u:5313": " indriyāṇāṃ balaṃ jñātvā nayaṃ deśemi bāliśān // Lank_10.612 //",
    "K10bsu021_u:5314": " na kleśendriyabhedena śāsanaṃ bhidyate mama /",
    "K10bsu021_u:5315": " ekameva bhavedyānaṃ mārgamaṣṭāṅgikaṃ śivam // Lank_10.613 //",
    "K10bsu021_u:5316": " ghaṭapaṭamukuṭaviṣāṇahetukaśaśaviṣāṇānāstitvam /",
    "K10bsu021_u:5317": " yaddhetusamutpannaṃ sa ca nāsti te 'vagantavyam // Lank_10.614 //",
    "K10bsu021_u:5318": " astitvasādhakaṃ nāsti nāsti nāsti na yujyate /",
    "K10bsu021_u:5319": " astitvaṃ nāstyapekṣyaṃ hi anyonyāpekṣakāraṇam // Lank_10.615 //",
    "K10bsu021_u:5320": " kiṃcidāśritya punaḥ kiṃcitkhyāyate yasya vai matam /",
    "K10bsu021_u:5321": " ahetukaṃ yadāśritya kiṃciccāhetukaṃ na tu // Lank_10.616 //",
    "K10bsu021_u:5322": " atha tadanyamāśritya tadapyanyasya khyāyate /",
    "K10bsu021_u:5323": " anavasthā prasajyeta kiṃcicca kiṃ ca no bhavet // Lank_10.617 //",
    "K10bsu021_u:5324": " āśritya parṇakāṣṭhādīn yathā māyā prasajyate /",
    "K10bsu021_u:5325": " vastu tadvatsamāśritya vaicitryaṃ khyāyate nṛṇām // Lank_10.618 //",
    "K10bsu021_u:5326": " (Vaidya 148)",
    "K10bsu021_u:5327": " māyājālaṃ na parṇāni na kāṣṭhaṃ na ca śarkarā /",
    "K10bsu021_u:5328": " māyaiva dṛśyate bālairmāyākāreṇa cāśrayam // Lank_10.619 //",
    "K10bsu021_u:5329": " tathā vastu samāśritya yadi kiṃcidvinaśyati /",
    "K10bsu021_u:5330": " dṛśyakāle dvayaṃ nāsti kathaṃ kiṃcidvikalpyate // Lank_10.620 //",
    "K10bsu021_u:5331": " vikalpairvikalpitaṃ nāsti vikalpaśca na vidyate /",
    "K10bsu021_u:5332": " vikalpe hyavidyamāne tu na saṃsṛtirna nirvṛtiḥ // Lank_10.621 //",
    "K10bsu021_u:5333": " vikalpe hyavidyamāne tu vikalpo na pravartate /",
    "K10bsu021_u:5334": " apravṛttiṃ kathaṃ cittaṃ cittamātraṃ na yujyate // Lank_10.622 //",
    "K10bsu021_u:5335": " anekamatibhinnatvācchāsane nāsti sāratā /",
    "K10bsu021_u:5336": " sārābhāvānna mokṣo 'sti na ca lokavicitratā // Lank_10.623 //",
    "K10bsu021_u:5337": " bāhyaṃ na vidyate dṛśyaṃ yathā bālairvikalpyate /",
    "K10bsu021_u:5338": " bimbavatkhyāyate cittaṃ vāsanairbhramaṇīkṛtam // Lank_10.624 //",
    "K10bsu021_u:5339": " sarvabhāvā hyanutpannā asatsadasaṃbhavāḥ /",
    "K10bsu021_u:5340": " cittamātramidaṃ sarvaṃ kalpanābhiśca varjitam // Lank_10.625 //",
    "K10bsu021_u:5341": " bālairbhāvāḥ samākhyātāḥ pratyayairna tu paṇḍitaiḥ /",
    "K10bsu021_u:5342": " svabhāvacittanirmuktaścittamāryopagaṃ śivam // Lank_10.626 //",
    "K10bsu021_u:5343": " sāṃkhyā vaiśeṣikā nagnā viprāḥ pāśupatāstathā /",
    "K10bsu021_u:5344": " asatsaddṛṣṭipatitā viviktārthavivarjitāḥ // Lank_10.627 //",
    "K10bsu021_u:5345": " niḥsvabhāvā hyanutpannāḥ śūnyā māyopamāmalāḥ /",
    "K10bsu021_u:5346": " kasyaite deśitā buddhaistvayā ca prativarṇitāḥ // Lank_10.628 //",
    "K10bsu021_u:5347": " yogināṃ śuddhacittānāṃ dṛṣṭitarkavivarjitāḥ /",
    "K10bsu021_u:5348": " buddhā deśenti vai yogaṃ mayā ca prativarṇitāḥ // Lank_10.629 //",
    "K10bsu021_u:5349": " yadi cittamidaṃ sarvaṃ kasmiṃllokaḥ pratiṣṭhitaḥ /",
    "K10bsu021_u:5350": " gamanāgamanaṃ kena dṛśyate bhūtale nṛṇām // Lank_10.630 //",
    "K10bsu021_u:5351": " śakuniryathā gagane vikalpena samīritaḥ /",
    "K10bsu021_u:5352": " apratiṣṭhamanālambyaṃ carate bhūtale yathā // Lank_10.631 //",
    "K10bsu021_u:5353": " tathā hi dehinaḥ sarve vikalpena samīritāḥ /",
    "K10bsu021_u:5354": " svacitte caṃkramante te gagane śukaniryathā // Lank_10.632 //",
    "K10bsu021_u:5355": " dehabhogapratiṣṭhābhaṃ brūhi cittaṃ pravartate /",
    "K10bsu021_u:5356": " ābhā vṛttiḥ kathaṃ kena cittamātraṃ vadāhi me // Lank_10.633 //",
    "K10bsu021_u:5357": " dehabhogapratiṣṭhāśca ābhā vṛttiśca vāsanaiḥ /",
    "K10bsu021_u:5358": " saṃjāyate ayuktānāmābhā vṛttirvikalpanaiḥ // Lank_10.634 //",
    "K10bsu021_u:5359": " (Vaidya 149)",
    "K10bsu021_u:5360": " viṣayo vikalpito bhāvaścittaṃ viṣayasaṃbhavam /",
    "K10bsu021_u:5361": " dṛśyacittaparijñānādvikalpo na pravartate // Lank_10.635 //",
    "K10bsu021_u:5362": " nāma nāmni visaṃyuktaṃ yadā paśyati kalpitam /",
    "K10bsu021_u:5363": " buddhiboddhavyarahitaṃ saṃskṛtaṃ mucyate tadā // Lank_10.636 //",
    "K10bsu021_u:5364": " etā buddhirbhavedbodhyaṃ nāma nāmni vibhāvanam /",
    "K10bsu021_u:5365": " ye tvanyathāvabudhyante na te buddhā na bodhakāḥ // Lank_10.637 //",
    "K10bsu021_u:5366": " pañca dharmāḥ svabhāvāśca vijñānānyaṣṭa eva ca /",
    "K10bsu021_u:5367": " dve nairātmye bhavetkṛtsno mahāyānaparigrahaḥ // Lank_10.638 //",
    "K10bsu021_u:5368": " yadā buddhiśca boddhavyaṃ viviktaṃ paśyate jagat /",
    "K10bsu021_u:5369": " nāsti nāma vikalpaśca tadā nābhipravartate // Lank_10.639 //",
    "K10bsu021_u:5370": " kriyākṣaravikalpānāṃ nivṛttiścittadarśanāt /",
    "K10bsu021_u:5371": " adarśanātsvacittasya vikalpaḥ saṃpravartate // Lank_10.640 //",
    "K10bsu021_u:5372": " catvāro 'rūpiṇaḥ skandhāḥ saṃkhyā teṣāṃ na vidyate /",
    "K10bsu021_u:5373": " bhūtairvilakṣaṇai rūpaṃ kathaṃ rūpabahutvatā // Lank_10.641 //",
    "K10bsu021_u:5374": " lakṣaṇasya parityāgānna bhūtaṃ na ca bhautikam /",
    "K10bsu021_u:5375": " athānyalakṣaṇai rūpaṃ kasmātskandhairna jāyate // Lank_10.642 //",
    "K10bsu021_u:5376": " vimuktāyatanaskandhā yadā paśyatyalakṣaṇāḥ /",
    "K10bsu021_u:5377": " tadā nivartate cittaṃ dharmanairātmyadarśanāt // Lank_10.643 //",
    "K10bsu021_u:5378": " viṣayendriyabhedena vijñānaṃ jāyate 'ṣṭadhā /",
    "K10bsu021_u:5379": " lakṣaṇena bhavetrīṇi nirābhāse nivartate // Lank_10.644 //",
    "K10bsu021_u:5380": " ālayaṃ hi manasyātmā ātmīyaṃ jñānameva ca /",
    "K10bsu021_u:5381": " pravartate dvayagrāhātparijñānānnivartate // Lank_10.645 //",
    "K10bsu021_u:5382": " anyānanyavinirmuktaṃ yadā paśyatyasaṃcaram /",
    "K10bsu021_u:5383": " tadā dvayaṃ na kalpanti ātmā cātmīyameva ca // Lank_10.646 //",
    "K10bsu021_u:5384": " apravṛttaṃ na puṣṇāti na ca vijñānakāraṇam /",
    "K10bsu021_u:5385": " kāryakāraṇanirmuktaṃ niruddhaṃ na pravartate // Lank_10.647 //",
    "K10bsu021_u:5386": " vikalpaṃ cittamātraṃ ca lokaṃ kena vadāhi me /",
    "K10bsu021_u:5387": " kāraṇaiśca visaṃyuktaṃ lakṣyalakṣaṇavarjitam // Lank_10.648 //",
    "K10bsu021_u:5388": " svacittaṃ dṛśyate citraṃ dṛśyākāraṃ vikalpitam /",
    "K10bsu021_u:5389": " cittadṛśyāparijñānādanyaṃ cittārthasaṃgrahāt // Lank_10.649 //",
    "K10bsu021_u:5390": " (Vaidya 150)",
    "K10bsu021_u:5391": " nāstitvadṛṣṭirbhavati yadā buddhyā na paśyati /",
    "K10bsu021_u:5392": " astitvaṃ hi kathaṃ tasya cittagrāhānna jāyate // Lank_10.650 //",
    "K10bsu021_u:5393": " vikalpo na bhāvo nābhāvo ato 'stitvaṃ na jāyate /",
    "K10bsu021_u:5394": " cittadṛśyaparijñānādvikalpo na pravartate // Lank_10.651 //",
    "K10bsu021_u:5395": " apravṛtti vikalpasya parāvṛtti nirāśrayaḥ /",
    "K10bsu021_u:5396": " nivārya pakṣāṃścatvāro yadi bhāvā sahetukāḥ // Lank_10.652 //",
    "K10bsu021_u:5397": " saṃjñāntaraviśeṣo 'yaṃ kṛtaṃ kena na sādhitaḥ /",
    "K10bsu021_u:5398": " arthāpattirbhavetteṣāṃ kāraṇādvā pravartate // Lank_10.653 //",
    "K10bsu021_u:5399": " hetupratyayasaṃyogātkāraṇapratiṣedhataḥ /",
    "K10bsu021_u:5400": " nityadoṣo nivāryate anityā yadi pratyayāḥ // Lank_10.654 //",
    "K10bsu021_u:5401": " na saṃbhavo na vibhavo anityatvāddhi bāliśām /",
    "K10bsu021_u:5402": " na hi naśyamānaṃ kiṃcidvai kāraṇatvena dṛśyate // Lank_10.655 //",
    "K10bsu021_u:5403": " adṛṣṭaṃ hi kathaṃ kena nānityo jāyate bhavaḥ /",
    "K10bsu021_u:5404": " saṃgrahaiśca dametsattvān śīlena ca vaśīkaret // Lank_10.656 //",
    "K10bsu021_u:5405": " prajñayā nāśayeddṛṣṭiṃ vimokṣaiśca vivardhayet /",
    "K10bsu021_u:5406": " lokāyatamidaṃ sarvaṃ yattīrthyairdeśyate mṛṣā // Lank_10.657 //",
    "K10bsu021_u:5407": " kāryakāraṇasaddṛṣṭyā svasiddhāntaṃ na vidyate /",
    "K10bsu021_u:5408": " ahamekaṃ svasiddhāntaṃ kāryakāraṇavarjitaḥ // Lank_10.658 //",
    "K10bsu021_u:5409": " deśemi śiṣyavargasya lokāyatavivarjitaḥ /",
    "K10bsu021_u:5410": " cittamātraṃ na dṛśyo 'sti dvidhā cittaṃ vidṛśyate /",
    "K10bsu021_u:5411": " grāhyagrāhakabhāvena śāśvatocchedavarjitam // Lank_10.659 //",
    "K10bsu021_u:5412": " yāvatpravartate cittaṃ tāvallokāyataṃ bhavet /",
    "K10bsu021_u:5413": " apravṛttirvikalpasya svacittaṃ paśyato jagat // Lank_10.660 //",
    "K10bsu021_u:5414": " āyaṃ kāryābhinirvṛttirvyayaṃ kāryasya darśanam /",
    "K10bsu021_u:5415": " āyavyayaparijñānādvikalpo na pravartate // Lank_10.661 //",
    "K10bsu021_u:5416": " nityamanityaṃ kṛtakamakṛtakaṃ parāparam /",
    "K10bsu021_u:5417": " evamādyāni sarvāṇi (tal)",
    "K10bsu021_u:5418": " lokāyatanaṃ bhavet // Lank_10.662 //",
    "K10bsu021_u:5419": " devāsuramanuṣyāśca tiryakpretayamālayāḥ /",
    "K10bsu021_u:5420": " gatayaḥ ṣaṭ samākhyātā yatra jāyanti dehinaḥ // Lank_10.663 //",
    "K10bsu021_u:5421": " hīnautkṛṣṭamadhyena karmaṇā teṣu jāyate /",
    "K10bsu021_u:5422": " saraṃkṣya kuśalān sarvān viśeṣo mokṣa eva vā // Lank_10.664 //",
    "K10bsu021_u:5423": " (Vaidya 151)",
    "K10bsu021_u:5424": " kṣaṇe kṣaṇe tvayā yanmaraṇaṃ upapattiṃ ca /",
    "K10bsu021_u:5425": " deśyate bhikṣuvargasya abhiprāyaṃ vadāhi me // Lank_10.665 //",
    "K10bsu021_u:5426": " rūpādrūpāntaraṃ yadvaccittaṃ saṃbhūya bhajyate /",
    "K10bsu021_u:5427": " tasmāddeśemi śiṣyāṇāṃ kṣaṇajanmaparaṃparām // Lank_10.666 //",
    "K10bsu021_u:5428": " rūpe rūpe vikalpasya saṃbhavo vibhavastathā /",
    "K10bsu021_u:5429": " vikalpo hi bhavejjanturvikalpo 'nyo na vidyate // Lank_10.667 //",
    "K10bsu021_u:5430": " kṣaṇe kṣaṇe yanna yuktamidaṃpratyayabhāṣitam /",
    "K10bsu021_u:5431": " rūpagrāhavinirmuktaṃ na janma na ca bhajyate // Lank_10.668 //",
    "K10bsu021_u:5432": " pratyayāḥ pratyayotpannā avidyātathatādayaḥ /",
    "K10bsu021_u:5433": " dharmadvayena vartante advayā tathatā bhavet // Lank_10.669 //",
    "K10bsu021_u:5434": " pratyayāḥ pratyayotpannā yadi dharmā viśeṣitāḥ /",
    "K10bsu021_u:5435": " nityādayo bhavetkāryaṃ kāraṇaṃ pratyayo bhavet // Lank_10.670 //",
    "K10bsu021_u:5436": " nirviśiṣṭaṃ bhavettīrthyaiḥ kāryakāraṇasaṃgrahāt /",
    "K10bsu021_u:5437": " vādastava ca buddhānāṃ tasmānnāryo mahāmune // Lank_10.671 //",
    "K10bsu021_u:5438": " śarīre vyāmamātre ca lokaṃ vai lokasamudayam /",
    "K10bsu021_u:5439": " nirodhagāminī pratipaddeśayāmi jinaurasān // Lank_10.672 //",
    "K10bsu021_u:5440": " svabhāvatrayagrāheṇa grāhyagrāhavidṛṣṭayaḥ /",
    "K10bsu021_u:5441": " lokyalokottarān dharmān vikalpenti pṛthagjanāḥ // Lank_10.673 //",
    "K10bsu021_u:5442": " ataḥ svabhāvagrahaṇaṃ kriyate pūrvapakṣayā /",
    "K10bsu021_u:5443": " nivārārthaṃ tu dṛṣṭīnāṃ svabhāvaṃ na vikalpayet // Lank_10.674 //",
    "K10bsu021_u:5444": " chidradoṣānna niyamo na vā cittaṃ pravartate /",
    "K10bsu021_u:5445": " pravṛttidvayagrāheṇa advayā tathatā bhavet // Lank_10.675 //",
    "K10bsu021_u:5446": " ajñāna tṛṣṇā karma ca vijñānādyā ayonijāḥ /",
    "K10bsu021_u:5447": " anavasthākṛtakatvaṃ ca na kṛtvā jāyate bhavaḥ // Lank_10.676 //",
    "K10bsu021_u:5448": " caturvidhaśca pradhvaṃso bhāvānāṃ kathyate 'budhaiḥ /",
    "K10bsu021_u:5449": " dvidhāvṛttervikalpasya bhāvābhāvo na vidyate /",
    "K10bsu021_u:5450": " cātuṣkoṭikanirmuktaṃ darśanadvayavarjitam // Lank_10.677 //",
    "K10bsu021_u:5451": " dvidhāvṛttivikalpaḥ syāddṛṣṭvā nābhipravartate /",
    "K10bsu021_u:5452": " anutpanneṣu bhāveṣu buddhervyutthānabhāvataḥ // Lank_10.678 //",
    "K10bsu021_u:5453": " utpanneṣvapi bhāveṣu tatkalpatvānna kalpayet /",
    "K10bsu021_u:5454": " yuktiṃ vadāhi me nātha dvidhādṛṣṭinivāraṇāt // Lank_10.679 //",
    "K10bsu021_u:5455": " (Vaidya 152)",
    "K10bsu021_u:5456": " yathāhamanye ca sadā nāstyasti na visaṃkaret /",
    "K10bsu021_u:5457": " tīrthavādaasaṃsṛṣṭāḥ śrāvakairjinavarjitāḥ /",
    "K10bsu021_u:5458": " jinābhisamayacaryāṃ ca jinaputrāvināśataḥ // Lank_10.680 //",
    "K10bsu021_u:5459": " vimokṣahetvahetuścāpyanutpādaikalakṣaṇaḥ /",
    "K10bsu021_u:5460": " paryāyairmohayantyetāṃ varjanīyāṃ sadā budhaiḥ // Lank_10.681 //",
    "K10bsu021_u:5461": " meghābhrakūṭendradhanuḥprakāśā marīcikeśoṇḍukamāyatulyāḥ /",
    "K10bsu021_u:5462": " bhāvā hi sarve svavikalpasaṃbhavāstīrthyā vikalpenti jagatsvakāraṇaiḥ // Lank_10.682 //",
    "K10bsu021_u:5463": " anutpādaśca tathatā bhūtakoṭiśca śūnyatā /",
    "K10bsu021_u:5464": " rūpasya nāmānyetāni abhāvaṃ na vikalpayet // Lank_10.683 //",
    "K10bsu021_u:5465": " hastaḥ karo yathā loke indraḥ śakraḥ puraṃdaraḥ /",
    "K10bsu021_u:5466": " tathā hi sarvabhāvānāmabhāvaṃ na vikalpayet // Lank_10.684 //",
    "K10bsu021_u:5467": " rūpācca śūnyatā nānyā anutpādaṃ tathaiva ca /",
    "K10bsu021_u:5468": " na kalpayedananyatvāddṛṣṭidoṣaḥ prasajyate // Lank_10.685 //",
    "K10bsu021_u:5469": " saṃkalpaśca vikalpaśca vastulakṣaṇasaṃgrahāt /",
    "K10bsu021_u:5470": " dīrghahrasvādimāṇḍalyaṃ parikalpasya saṃgrahāt // Lank_10.686 //",
    "K10bsu021_u:5471": " saṃkalpo hi bhaveccittaṃ parikalpo manastathā /",
    "K10bsu021_u:5472": " vikalpo manavijñānaṃ lakṣyalakṣaṇavarjitam // Lank_10.687 //",
    "K10bsu021_u:5473": " yacca tīrthyairanutpādo yacca mannayadṛṣṭibhiḥ /",
    "K10bsu021_u:5474": " kalpyate nirviśiṣṭo 'yaṃ dṛṣṭidoṣaḥ prasajyate // Lank_10.688 //",
    "K10bsu021_u:5475": " prayojanamanutpādamanutpādārthameva ca /",
    "K10bsu021_u:5476": " ye vai jānanti yuktijñāste 'bhibudhyanti mannayam // Lank_10.689 //",
    "K10bsu021_u:5477": " prayojanaṃ dṛṣṭisaṃkocamanutpādamanālayam /",
    "K10bsu021_u:5478": " arthadvayaparijñānādanutpādaṃ vadāmyaham // Lank_10.690 //",
    "K10bsu021_u:5479": " bhāvā vidyantyanutpannā na vā brūhi mahāmune /",
    "K10bsu021_u:5480": " ahetuvādo 'nutpādo pravṛttistīrthadarśanam // Lank_10.691 //",
    "K10bsu021_u:5481": " ahetuvādo 'nutpādo vaiṣamyatīrthadarśanam /",
    "K10bsu021_u:5482": " astināstivinirmuktaṃ cittamātraṃ vadāmyaham // Lank_10.692 //",
    "K10bsu021_u:5483": " utpādamanutpādaṃ varjayeddṛṣṭihetukam /",
    "K10bsu021_u:5484": " ahetuvāde 'nutpāde utpāde kāraṇāśrayaḥ // Lank_10.693 //",
    "K10bsu021_u:5485": " (Vaidya 153)",
    "K10bsu021_u:5486": " anābhogakriyā nāsti kriyā ceddṛṣṭisaṃkaraḥ /",
    "K10bsu021_u:5487": " upāyapraṇidhānādyairdṛṣṭimeva vadāhi me /",
    "K10bsu021_u:5488": " asattvātsarvadharmāṇāṃ maṇḍalaṃ jāyate katham // Lank_10.694 //",
    "K10bsu021_u:5489": " grāhyagrāhakavisaṃyogānna pravṛttirna nirvṛtiḥ /",
    "K10bsu021_u:5490": " bhāvādbhāvāntaraṃ dṛṣṭiṃ cittaṃ vai tatsamutthitam // Lank_10.695 //",
    "K10bsu021_u:5491": " anutpādaśca dharmāṇāṃ kathametadvadāhi me /",
    "K10bsu021_u:5492": " sattvāścennāvabudhyante ata etatprakāśyate // Lank_10.696 //",
    "K10bsu021_u:5493": " pūrvottaravirodhaṃ ca sarvaṃ bhāṣya mahāmune /",
    "K10bsu021_u:5494": " tīrthadoṣavinirmuktaṃ viṣamāhetuvarjitam // Lank_10.697 //",
    "K10bsu021_u:5495": " apravṛtirnivṛttiśca brūhi me vādināṃvara /",
    "K10bsu021_u:5496": " astināstivinirmuktaṃ phalahetvavināśakam // Lank_10.698 //",
    "K10bsu021_u:5497": " bhūmikramānusaṃdhiśca brūhi me dharmalakṣaṇam /",
    "K10bsu021_u:5498": " dvayāntapatito loko dṛṣṭibhirvyākulīkṛtaḥ // Lank_10.699 //",
    "K10bsu021_u:5499": " anutpādā utpādādyaiḥ śamaheturna budhyate /",
    "K10bsu021_u:5500": " maṇḍalaṃ hi na me kiṃcinna ca deśemi dharmatām // Lank_10.700 //",
    "K10bsu021_u:5501": " dvaye sati hi doṣaḥ syāddvayaṃ buddhairviśodhitam /",
    "K10bsu021_u:5502": " śūnyāśca kṣaṇikā bhāvā niḥsvabhāvā hyajātikāḥ // Lank_10.701 //",
    "K10bsu021_u:5503": " kudṛṣṭivādasaṃchannaiḥ kalpyante na tathāgataiḥ /",
    "K10bsu021_u:5504": " pravṛttiṃ ca nivṛttiṃ ca vikalpasya vadāhi me // Lank_10.702 //",
    "K10bsu021_u:5505": " yathā yena prakāreṇa jāyate viṣayo mukham /",
    "K10bsu021_u:5506": " varṇapuṣkalasaṃyogātprapañcaiḥ samudānitam // Lank_10.703 //",
    "K10bsu021_u:5507": " rūpaṃ dṛṣṭvā bahirdhā vai vikalpaḥ saṃpravartate /",
    "K10bsu021_u:5508": " tasyaiva hi parijñānādyathābhūtārthadarśanāt /",
    "K10bsu021_u:5509": " āryagotrānukūlaṃ ca cittaṃ nābhipravartate // Lank_10.704 //",
    "K10bsu021_u:5510": " pratyākhyāya tu bhūtāni bhāvotpattirna vidyate /",
    "K10bsu021_u:5511": " bhūtākāraṃ sadā cittamanutpannaṃ vibhāvayet // Lank_10.705 //",
    "K10bsu021_u:5512": " mā vikalpaṃ vikalpetha nirvikalpā hi paṇḍitāḥ /",
    "K10bsu021_u:5513": " vikalpaṃ vikalpayaṃstasya dvayameva na nirvṛtiḥ // Lank_10.706 //",
    "K10bsu021_u:5514": " anutpādapratijñasya māyā ca dṛśyate nayaḥ /",
    "K10bsu021_u:5515": " māyānirhetusaṃbhūtaṃ hānisiddhāntalakṣaṇam // Lank_10.707 //",
    "K10bsu021_u:5516": " (Vaidya 154)",
    "K10bsu021_u:5517": " bimbavaddṛśyate cittamanādimatibhāvitam /",
    "K10bsu021_u:5518": " arthākāraṃ na cārtho 'sti yathābhūtaṃ vibhāvayet // Lank_10.708 //",
    "K10bsu021_u:5519": " yathā hi darpaṇe rūpamekatvānyatvavarjitam /",
    "K10bsu021_u:5520": " dṛśyate na ca tannāsti tathā cotpādalakṣaṇam // Lank_10.709 //",
    "K10bsu021_u:5521": " gandharvamāyādi yathā hetupratyayalakṣaṇāḥ /",
    "K10bsu021_u:5522": " tathā hi sarvabhāvānāṃ saṃbhavo na hyasaṃbhavaḥ // Lank_10.710 //",
    "K10bsu021_u:5523": " vikalpaḥ puruṣākāro dvidhāvṛttyā pravartate /",
    "K10bsu021_u:5524": " ātmadharmopacāraiśca na ca bālairvibhāvyate // Lank_10.711 //",
    "K10bsu021_u:5525": " vipulapratyayādhīnaḥ śrāvako 'pi hyarhaṃstathā /",
    "K10bsu021_u:5526": " svabalādhīnaṃ jinādhīnaṃ pañcamaṃ śrāvakaṃ nayet // Lank_10.712 //",
    "K10bsu021_u:5527": " kālāntaraṃ ca pradhvastaṃ paramārthetaretaram /",
    "K10bsu021_u:5528": " caturvidhamanityatvaṃ bālāḥ kalpentyakovidāḥ // Lank_10.713 //",
    "K10bsu021_u:5529": " dvayāntapatitā bālā guṇāṇuprakṛtikāraṇaiḥ /",
    "K10bsu021_u:5530": " mokṣopāyaṃ na jānanti sadasatpakṣasaṃgrahāt // Lank_10.714 //",
    "K10bsu021_u:5531": " aṅgulyagraṃ yathā bālaiścandraṃ gṛhṇanti durmatiḥ /",
    "K10bsu021_u:5532": " tathā hyakṣarasaṃsaktāstattvaṃ nāventi māmakam // Lank_10.715 //",
    "K10bsu021_u:5533": " vilakṣaṇāni bhūtāni rūpabhāvapravartakā /",
    "K10bsu021_u:5534": " bhūtānāṃ saṃniveśo 'yaṃ na bhūtairbhautikaṃ kṛtam // Lank_10.716 //",
    "K10bsu021_u:5535": " agninā dahyate rūpamabdhātuḥ kledanātmakaḥ /",
    "K10bsu021_u:5536": " vāyunā kīryate rūpaṃ kathaṃ bhūtaiḥ pravartate // Lank_10.717 //",
    "K10bsu021_u:5537": " rūpaṃ skandhaśca vijñānaṃ dvayametanna pañcakam /",
    "K10bsu021_u:5538": " paryāyabhedaṃ skandhānāṃ śatadhā deśayāmyaham // Lank_10.718 //",
    "K10bsu021_u:5539": " cittacaittasya bhedena vartamānaṃ pravartate /",
    "K10bsu021_u:5540": " vyatibhinnāni rūpāṇi cittaṃ rūpaṃ na bhautikam // Lank_10.719 //",
    "K10bsu021_u:5541": " nīlādyapekṣaṇaṃ śvetaṃ śvetaṃ nīlaṃ hyapekṣaṇam /",
    "K10bsu021_u:5542": " kāryakāraṇamutpādya śūnyatā asti nāsti ca // Lank_10.720 //",
    "K10bsu021_u:5543": " sādhanaṃ sādhakaṃ sādhyaṃ śītoṣṇe lakṣyalakṣaṇam /",
    "K10bsu021_u:5544": " evamādyāni sarvāṇi tārkikairna prasādhitāḥ // Lank_10.721 //",
    "K10bsu021_u:5545": " cittaṃ manaśca ṣaḍvānyavijñānānyātmasaṃyutā /",
    "K10bsu021_u:5546": " ekatvānyatvarahitā ālayo 'yaṃ pravartate // Lank_10.722 //",
    "K10bsu021_u:5547": " sāṃkhyā vaiśeṣikā nagnāstārkikā īśvaroditāḥ /",
    "K10bsu021_u:5548": " sadasatpakṣapatitā viviktārthavivarjitāḥ // Lank_10.723 //",
    "K10bsu021_u:5549": " (Vaidya 155)",
    "K10bsu021_u:5550": " saṃsthānākṛtiviśeṣo bhūtānāṃ nāsti bhautikam /",
    "K10bsu021_u:5551": " tīrthyā vadanti janma bhūtānāṃ bhautikasya ca // Lank_10.724 //",
    "K10bsu021_u:5552": " anutpannā yato ye 'nye tīrthyāḥ kalpanti kāraṇaiḥ /",
    "K10bsu021_u:5553": " na ca budhyanti mohena sadasatpakṣamāśritāḥ // Lank_10.725 //",
    "K10bsu021_u:5554": " cittena saha saṃyuktaṃ visaṃyuktaṃ manādibhiḥ /",
    "K10bsu021_u:5555": " viśuddhalakṣaṇaṃ sattvaṃ jñānena saha tiṣṭhati // Lank_10.726 //",
    "K10bsu021_u:5556": " karma yacca bhavedrūpaṃ skandhaviṣayahetukāḥ /",
    "K10bsu021_u:5557": " sattvāśca nirupādānā ārūpye nāvatiṣṭhati // Lank_10.727 //",
    "K10bsu021_u:5558": " nairātmyaṃ sattvavāditvaṃ sattvābhāvātprasajyate /",
    "K10bsu021_u:5559": " nairātmyavādino cchedo vijñānasyāpyasaṃbhavaḥ // Lank_10.728 //",
    "K10bsu021_u:5560": " catvāraḥ sthitastasya rūpābhāvātkathaṃ bhavet /",
    "K10bsu021_u:5561": " adhyātmabāhyābhāvādvijñānaṃ na pravartate // Lank_10.729 //",
    "K10bsu021_u:5562": " antarābhavikāḥ skandhāḥ yathaivecchanti tārkikāḥ /",
    "K10bsu021_u:5563": " tathārūpyopapannasya bhavo 'rūpo na cāsti kim // Lank_10.730 //",
    "K10bsu021_u:5564": " aprayatnena mokṣaḥ syātsattvavijñānayorvinā /",
    "K10bsu021_u:5565": " tīrthyavādo na saṃdeho na ca budhyanti tārkikāḥ // Lank_10.731 //",
    "K10bsu021_u:5566": " rūpaṃ ca vidyate tatra ārūpye nāsti darśanam /",
    "K10bsu021_u:5567": " tadabhāvo na siddhānto na yānaṃ na ca yāyinam // Lank_10.732 //",
    "K10bsu021_u:5568": " indriyaiḥ saha saṃyuktaṃ vijñānaṃ vāsanodbhavam /",
    "K10bsu021_u:5569": " aṣṭavidhaikadeśaṃ hi kṣaṇe kāle na gṛhṇanti // Lank_10.733 //",
    "K10bsu021_u:5570": " na pravartati yadā rūpaṃ indriyā na ca indriyaiḥ /",
    "K10bsu021_u:5571": " ato hi deśeti bhagavān kṣaṇikā indriyādayaḥ // Lank_10.734 //",
    "K10bsu021_u:5572": " anirdhārya kathaṃ rūpaṃ vijñānaṃ saṃpravartsyate /",
    "K10bsu021_u:5573": " apravṛttaṃ kathaṃ jñānaṃ saṃsāraṃ janayiṣyati // Lank_10.735 //",
    "K10bsu021_u:5574": " utpattyanantaraṃ bhaṅgaṃ na deśenti vināyakāḥ /",
    "K10bsu021_u:5575": " nairantaryaṃ na bhāvānāṃ vikalpaspandite gatau // Lank_10.736 //",
    "K10bsu021_u:5576": " indriyā indriyārthāśca mūḍhānāṃ na tu paṇḍitāḥ /",
    "K10bsu021_u:5577": " bālā gṛhṇanti nāmena āryā vai arthakovidāḥ // Lank_10.737 //",
    "K10bsu021_u:5578": " ṣaṣṭhaṃ hi nirupādānaḥ sopādāno na gṛhyate /",
    "K10bsu021_u:5579": " anirdhāryaṃ vadantyāryāṃ astidoṣairvivarjitāḥ // Lank_10.738 //",
    "K10bsu021_u:5580": " (Vaidya 156)",
    "K10bsu021_u:5581": " śāśvatocchedabhītāśca tārkikā jñānavarjitāḥ /",
    "K10bsu021_u:5582": " saṃskṛtāsaṃskṛtātmānaṃ na viśeṣanti bāliśāḥ // Lank_10.739 //",
    "K10bsu021_u:5583": " ekatve vidyate dānamanyatve cāpi vidyate /",
    "K10bsu021_u:5584": " cittena saha caikatvamanyatvaṃ vai manādibhiḥ // Lank_10.740 //",
    "K10bsu021_u:5585": " nirdhāryate yadā dānaṃ cittaṃ caittābhiśabditam /",
    "K10bsu021_u:5586": " upādānātkathaṃ tatra ekatvenāvadhāryate // Lank_10.741 //",
    "K10bsu021_u:5587": " sopādānopalabdhiśca karmajanmakriyādibhiḥ /",
    "K10bsu021_u:5588": " agnivatsādhayiṣyanti sadṛśāsadṛśairnaryaiḥ // Lank_10.742 //",
    "K10bsu021_u:5589": " yathā hi agniryugapaddahyate dāhyadāhakau /",
    "K10bsu021_u:5590": " sopādānastathā hyātmā tārkikaiḥ kiṃ na gṛhyate // Lank_10.743 //",
    "K10bsu021_u:5591": " utpādādvāpyanutpādāccittaṃ vai bhāsvaraṃ sadā /",
    "K10bsu021_u:5592": " dṛṣṭāntaṃ kiṃ na kurvanti tārkikā ātmasādhakāḥ // Lank_10.744 //",
    "K10bsu021_u:5593": " vijñānagahvare mūḍhāstārkikā nayavarjitāḥ /",
    "K10bsu021_u:5594": " itastataḥ pradhāvanti ātmavādacikīrṣayā // Lank_10.745 //",
    "K10bsu021_u:5595": " pratyātmagatigamyaśca ātmā vai śuddhilakṣaṇam /",
    "K10bsu021_u:5596": " garbhastathāgatasyāsau tārkikāṇāmagocaraḥ // Lank_10.746 //",
    "K10bsu021_u:5597": " upādānaupādātrorvibhāgaskandhayostathā /",
    "K10bsu021_u:5598": " lakṣaṇaṃ yadi jānāti jñānaṃ saṃjāyate nayam // Lank_10.747 //",
    "K10bsu021_u:5599": " ālayaṃ garbhasaṃsthānaṃ mataṃ tīrthyānuvarṇitam /",
    "K10bsu021_u:5600": " ātmanā saha saṃyuktaṃ na ca dharmāḥ prakīrtitāḥ // Lank_10.748 //",
    "K10bsu021_u:5601": " eteṣāṃ pravibhāgena vimokṣaḥ satyadarśanam /",
    "K10bsu021_u:5602": " bhāvānāṃ darśyaheyānāṃ kleśānāṃ syādviśodhanam // Lank_10.749 //",
    "K10bsu021_u:5603": " prakṛtiprabhāsvaraṃ cittaṃ garbhaṃ tāthāgataṃ śubham /",
    "K10bsu021_u:5604": " upādānaṃ hi sattvasya antānantavivarjitam // Lank_10.750 //",
    "K10bsu021_u:5605": " kāntiryathā suvarṇasya jātarūpaṃ ca śarkaram /",
    "K10bsu021_u:5606": " parikarmeṇa paśyanti sattvaṃ skandhālayaistathā // Lank_10.751 //",
    "K10bsu021_u:5607": " na pudgalo na ca skandhā buddho jñānamanāsravam /",
    "K10bsu021_u:5608": " sadāśāntiṃ vibhāvitvā gacchāmi śaraṇaṃ hyaham // Lank_10.752 //",
    "K10bsu021_u:5609": " prakṛtiprabhāsvaraṃ cittamupakleśairmanādibhiḥ /",
    "K10bsu021_u:5610": " ātmanā saha saṃyuktaṃ deśeti vadatāṃvaraḥ // Lank_10.753 //",
    "K10bsu021_u:5611": " prakṛtiprabhāsvaraṃ cittaṃ manādyastasya vai paraḥ /",
    "K10bsu021_u:5612": " tairācitāni karmāṇi yataḥ kliśyanti tāvubhau // Lank_10.754 //",
    "K10bsu021_u:5613": " (Vaidya 157)",
    "K10bsu021_u:5614": " āgantukairānādyaiśca kleśairātmā prabhāsvaraḥ /",
    "K10bsu021_u:5615": " saṃkliśyate upetaśca vastravatpariśudhyate // Lank_10.755 //",
    "K10bsu021_u:5616": " malābhāvādyathā vastraṃ hemaṃ vā doṣavarjitam /",
    "K10bsu021_u:5617": " tiṣṭhanti na ca naśyante ātmā doṣaistathā vinā // Lank_10.756 //",
    "K10bsu021_u:5618": " vīṇāśaṅkhe 'tha bheryāṃ ca mādhuryasvarasaṃpadā /",
    "K10bsu021_u:5619": " mṛgayeddhyakovidaḥ kaścittathā skandheṣu pudgalam // Lank_10.757 //",
    "K10bsu021_u:5620": " nidhayo maṇayaścāpi pṛthivyāmudakaṃ tathā /",
    "K10bsu021_u:5621": " vidyamānā na dṛśyanti tathā skandheṣu pudgalam // Lank_10.758 //",
    "K10bsu021_u:5622": " cittacaittakalāpāṃśca svaguṇāṃ skandhasaṃyutāṃ /",
    "K10bsu021_u:5623": " akovidā na gṛhṇanti tathā skandheṣu pudgalam // Lank_10.759 //",
    "K10bsu021_u:5624": " yathā hi garbho garbhiṇyāṃ vidyate na ca dṛśyate /",
    "K10bsu021_u:5625": " ātmā hi tadvatskandheṣu ayuktijño na paśyati // Lank_10.760 //",
    "K10bsu021_u:5626": " auṣadhīnāṃ yathā sāramagniṃ vā indhanairyathā /",
    "K10bsu021_u:5627": " na paśyanti ayuktijñāstathā skandheṣu pudgalam // Lank_10.761 //",
    "K10bsu021_u:5628": " anityatāṃ sarvabhāveṣu śūnyatāṃ ca yathābudhāḥ /",
    "K10bsu021_u:5629": " vidyamānāṃ na paśyanti tathā skandheṣu pudgalam // Lank_10.762 //",
    "K10bsu021_u:5630": " bhūmayo vaśitābhijñā abhiṣekaṃ ca uttaram /",
    "K10bsu021_u:5631": " samādhayo viśeṣāśca asatyātmani nāsti vai // Lank_10.763 //",
    "K10bsu021_u:5632": " vaināśiko yadā gatvā brūyādyadyasti deśyatām /",
    "K10bsu021_u:5633": " sa vaktavyo bhavedvijñaḥ svavikalpaṃ pradarśaya // Lank_10.764 //",
    "K10bsu021_u:5634": " nairātmyavādino 'bhāṣyā bhikṣukarmāṇi varjaya /",
    "K10bsu021_u:5635": " bādhakā buddhadharmāṇāṃ sadasatpakṣadṛṣṭayaḥ // Lank_10.765 //",
    "K10bsu021_u:5636": " tīrthadoṣairvinirmuktaṃ nairātmyavanadāhakam /",
    "K10bsu021_u:5637": " jājvalatyātmavādo 'yaṃ yugāntāgnirivotthitaḥ // Lank_10.766 //",
    "K10bsu021_u:5638": " khaṇḍekṣuśarkaramadhvādidadhitilaghṛtādiṣu /",
    "K10bsu021_u:5639": " svarasaṃ vidyate teṣu anāsvādyaṃ na gṛhyate // Lank_10.767 //",
    "K10bsu021_u:5640": " pañcadhā gṛhyamāṇaśca ātmā skandhasamucchraye /",
    "K10bsu021_u:5641": " na ca paśyantyavidvāṃso vidvān dṛṣṭvā vimucyate // Lank_10.768 //",
    "K10bsu021_u:5642": " vidyādibhiśca dṛṣṭāntaiścittaṃ naivāvadhāryate /",
    "K10bsu021_u:5643": " yatra yasmādyadarthaṃ ca samūhaṃ nāvadhāryate // Lank_10.769 //",
    "K10bsu021_u:5644": " vilakṣaṇā hi vai dharmāścittamekaṃ na gṛhyate /",
    "K10bsu021_u:5645": " aheturapravṛttiśca tārkikāṇāṃ prasajyate // Lank_10.770 //",
    "K10bsu021_u:5646": " (Vaidya 158)",
    "K10bsu021_u:5647": " cittānupaśyī ca yogī cittaṃ citte na paśyati /",
    "K10bsu021_u:5648": " paśyako dṛśyanirjāto dṛśyaṃ kiṃ hetusaṃbhavam // Lank_10.771 //",
    "K10bsu021_u:5649": " kātyāyanasya gotro 'haṃ śuddhāvāsādviniḥsṛtaḥ /",
    "K10bsu021_u:5650": " deśemi dharmaṃ sattvānāṃ nirvāṇapuragāminam // Lank_10.772 //",
    "K10bsu021_u:5651": " paurāṇikamidaṃ vartma ahaṃ te ca tathāgatāḥ /",
    "K10bsu021_u:5652": " tribhiḥ sahasraiḥ sūtrāṇāṃ nirvāṇamatyadeśayan // Lank_10.773 //",
    "K10bsu021_u:5653": " kāmadhātau tathārūpye na vai buddho vibudhyate /",
    "K10bsu021_u:5654": " rūpadhātvakaniṣṭheṣu vītarāgeṣu budhyate // Lank_10.774 //",
    "K10bsu021_u:5655": " na bandhaheturviṣayā heturviṣayabandhanam /",
    "K10bsu021_u:5656": " jñānabadhyāni kleśāni asidhāravrato hyayam // Lank_10.775 //",
    "K10bsu021_u:5657": " asatyātmani māyādyā dharmā nāstyasti vai katham /",
    "K10bsu021_u:5658": " bālānāṃ khyāti tathatā kathaṃ nāsti nirātmikā // Lank_10.776 //",
    "K10bsu021_u:5659": " kṛtakākṛtakatvāddhi nāsti hetuḥ pravartakaḥ /",
    "K10bsu021_u:5660": " anutpannamidaṃ sarvaṃ na ca bālairvibhāvyate // Lank_10.777 //",
    "K10bsu021_u:5661": " kāraṇāni anutpannā kṛtakāḥ pratyayāśca te /",
    "K10bsu021_u:5662": " dvāvapyetau na janakau kāraṇaiḥ kalpyate katham // Lank_10.778 //",
    "K10bsu021_u:5663": " prākpaścādyugapaccāpi hetuṃ varṇenti tārkikāḥ /",
    "K10bsu021_u:5664": " prakāśaghaṭaśiṣyādyairbhāvānāṃ janma kathyate // Lank_10.779 //",
    "K10bsu021_u:5665": " nābhisaṃskārikairbuddhā lakṣaṇairlakṣaṇānvitāḥ /",
    "K10bsu021_u:5666": " cakravartiguṇā hyete naite buddhaprabhāṣitāḥ // Lank_10.780 //",
    "K10bsu021_u:5667": " buddhānāṃ lakṣaṇaṃ jñānaṃ dṛṣṭidoṣairvivarjitam /",
    "K10bsu021_u:5668": " pratyātmadṛṣṭigatikaṃ sarvadoṣavighātakam // Lank_10.781 //",
    "K10bsu021_u:5669": " badhirāndhakāṇamūkānāṃ vṛddhānāṃ vairavṛttinām /",
    "K10bsu021_u:5670": " bālānāṃ ca viśeṣeṇa brahmacaryaṃ na vidyate // Lank_10.782 //",
    "K10bsu021_u:5671": " āvṛtairvyañjanairdivyairlakṣaṇaiścakravartinaḥ /",
    "K10bsu021_u:5672": " vyañjitaiḥ pravrajantyeke na cānye ca pravādinaḥ // Lank_10.783 //",
    "K10bsu021_u:5673": " vyāsaḥ kaṇādaḥ ṛṣabhaḥ kapilaḥ śākyanāyakaḥ /",
    "K10bsu021_u:5674": " nirvṛte mama paścāttu bhaviṣyantyevamādayaḥ // Lank_10.784 //",
    "K10bsu021_u:5675": " mayi nirvṛte varṣaśate vyāso vai bhāratastathā /",
    "K10bsu021_u:5676": " pāṇḍavāḥ kauravā rāmaḥ paścānmaurī bhaviṣyati // Lank_10.785 //",
    "K10bsu021_u:5677": " mauryā nandāśca guptāśca tato mlecchā nṛpādhamāḥ /",
    "K10bsu021_u:5678": " mlecchānte śastrasaṃkṣobhaḥ śastrānte ca kaliryugaḥ /",
    "K10bsu021_u:5679": " kaliyugānte lokaiśca saddharmo hi na bhāvitaḥ // Lank_10.786 //",
    "K10bsu021_u:5680": " (Vaidya 159)",
    "K10bsu021_u:5681": " evamādyānyatītāni cakravadbhramate jagat /",
    "K10bsu021_u:5682": " vahnyādityasamāyogātkāmadhāturvidīryate // Lank_10.787 //",
    "K10bsu021_u:5683": " punaḥ saṃsthāsyate divyaṃ tasmiṃllokaḥ pravartsyate /",
    "K10bsu021_u:5684": " cātuṃ rvarṇā nṛpendrāśca ṛṣayo dharmameva ca // Lank_10.788 //",
    "K10bsu021_u:5685": " vedāśca yajñaṃ dānaṃ ca dharmasthā vartsyate punaḥ /",
    "K10bsu021_u:5686": " ākhyāyiketihāsādyairgadyacūrṇikavārtikaiḥ /",
    "K10bsu021_u:5687": " evaṃ mayā śrutādibhyo loko vai vibhramiṣyati // Lank_10.789 //",
    "K10bsu021_u:5688": " suraktākoṭitaṃ kṛtvā upariṣṭādvivarṇayet /",
    "K10bsu021_u:5689": " nīlakardamagomayaiḥ paṭaṃ vai saṃpracitrayet /",
    "K10bsu021_u:5690": " sarvavāsairvicitrāṅgastīrthyaliṅgavivarjitaḥ // Lank_10.790 //",
    "K10bsu021_u:5691": " śāsanaṃ deśayedyogī buddhānāmeṣa vai dhvajaḥ /",
    "K10bsu021_u:5692": " vastrapūtaṃ jalaṃ peyaṃ kaṭisūtraṃ ca dhārayet /",
    "K10bsu021_u:5693": " upapadyamānaṃ kālena bhaikṣyaṃ vā nīcavarjitam // Lank_10.791 //",
    "K10bsu021_u:5694": " divyaṃ saṃjāyate svargāddvau cānyau mānuṣodbhavau /",
    "K10bsu021_u:5695": " ratnalakṣaṇasaṃpanno devajanmajageśvaraḥ // Lank_10.792 //",
    "K10bsu021_u:5696": " svargaṃ prabhuñjate dvīpāṃścaturo dharmaśāsanaḥ /",
    "K10bsu021_u:5697": " bhuktvā tu suciraṃ dvīpāṃstṛṣṇayā vipraṇaśyati // Lank_10.793 //",
    "K10bsu021_u:5698": " kṛtayugaśca tretā ca dvāparaṃ kalinastathā /",
    "K10bsu021_u:5699": " ahaṃ cānye kṛtayuge śākyasiṃhaḥ kalau yuge // Lank_10.794 //",
    "K10bsu021_u:5700": " siddhārthaḥ śākyatanayo viṣṇurvyāso maheśvaraḥ /",
    "K10bsu021_u:5701": " evamādyāni tīrthyāni nirvṛte me bhaviṣyati // Lank_10.795 //",
    "K10bsu021_u:5702": " evaṃ mayā śrutādibhyaḥ śākyasiṃhasya deśanā /",
    "K10bsu021_u:5703": " itihāsaṃ purāvṛttaṃ vyāsasyaitadbhaviṣyati // Lank_10.796 //",
    "K10bsu021_u:5704": " viṣṇurmaheśvaraścāpi sṛṣṭitvaṃ deśayiṣyati /",
    "K10bsu021_u:5705": " evaṃ me nirvṛte paścādevamādyaṃ bhaviṣyati // Lank_10.797 //",
    "K10bsu021_u:5706": " mātā ca me vasumatiḥ pitā vipraḥ prajāpatiḥ /",
    "K10bsu021_u:5707": " kātyāyanasagotro 'haṃ nāmnā vai virajo jinaḥ // Lank_10.798 //",
    "K10bsu021_u:5708": " campāyāṃ haṃ samutpannaḥ pitāpi ca pitāmahaḥ /",
    "K10bsu021_u:5709": " somagupteti nāmnāsau somavaṃśasamudbhavaḥ // Lank_10.799 //",
    "K10bsu021_u:5710": " cīrṇavrataḥ pravrajitaḥ sahasraṃ deśitaṃ nayam /",
    "K10bsu021_u:5711": " vyākṛtya parinirvāsye abhiṣicya mahāmatim // Lank_10.800 //",
    "K10bsu021_u:5712": " (Vaidya 160)",
    "K10bsu021_u:5713": " matirdāsyati dharmāya dharmo dāsyati mekhale /",
    "K10bsu021_u:5714": " mekhalaḥ śiṣyo daurbalyātkalpānte nāśayiṣyati // Lank_10.801 //",
    "K10bsu021_u:5715": " kāśyapaḥ krakucchandaśca kanakaśca vināyakaḥ /",
    "K10bsu021_u:5716": " ahaṃ ca virajo 'nye vai sarve te kṛtino jināḥ // Lank_10.802 //",
    "K10bsu021_u:5717": " kṛte yuge tataḥ paścānmatirnāmena nāyakaḥ /",
    "K10bsu021_u:5718": " bhaviṣyati mahāvīraḥ pañcajñeyāvabodhakaḥ // Lank_10.803 //",
    "K10bsu021_u:5719": " na dvāpare na tretāyāṃ na paścācca kalau yuge /",
    "K10bsu021_u:5720": " saṃbhavo lokanāthānāṃ saṃbudhyante kṛte yuge // Lank_10.804 //",
    "K10bsu021_u:5721": " ahāryā lakṣaṇāyāśca acchinnadaśakaiḥ saha /",
    "K10bsu021_u:5722": " moracandrasamaiścandrairuttarīyaṃ vicitrayet // Lank_10.805 //",
    "K10bsu021_u:5723": " dvayaṅgulaṃ tryaṅgulaṃ vāpi candraṃ candrāntaraṃ bhavet /",
    "K10bsu021_u:5724": " anyathā citryamānaṃ hi lobhanīyaṃ hi bāliśān // Lank_10.806 //",
    "K10bsu021_u:5725": " rāgāgniṃ śamayennityaṃ snāyādvai jñānavāriṇā /",
    "K10bsu021_u:5726": " triśaraṇaṃ trisaṃdhyāsu yogī kuryātprayatnataḥ // Lank_10.807 //",
    "K10bsu021_u:5727": " iṣuprastarakāṣṭhādyā utkṣepādyaiḥ samīritāḥ /",
    "K10bsu021_u:5728": " ekaḥ kṣiptaḥ patatyekaḥ kuśalākuśalastathā // Lank_10.808 //",
    "K10bsu021_u:5729": " ekaṃ ca bahudhā nāsti vailakṣaṇyānna kutracit /",
    "K10bsu021_u:5730": " vāyubhā grāhakāḥ sarve kṣetravaddāyakā bhavet // Lank_10.809 //",
    "K10bsu021_u:5731": " yadyekaṃ bahudhā vai syātsarve hyakṛtakā bhavet /",
    "K10bsu021_u:5732": " kṛtakasya vināśaḥ syāttārkikāṇāmayaṃ nayaḥ // Lank_10.810 //",
    "K10bsu021_u:5733": " dīpabījavadetatsyātsādṛśyādbahudhā kutaḥ /",
    "K10bsu021_u:5734": " ekaṃ hi bahudhā bhavati tārkikāṇāmayaṃ nayaḥ // Lank_10.811 //",
    "K10bsu021_u:5735": " na tilājjāyate mudgo na vrīhiryavahetukaḥ /",
    "K10bsu021_u:5736": " godhūmadhānyajātāni ekaṃ hi bahudhā katham // Lank_10.812 //",
    "K10bsu021_u:5737": " pāṇiniṃ śabdanetāramakṣapādo bṛhaspatiḥ /",
    "K10bsu021_u:5738": " lokāyatapraṇetāro brahmā garbho bhaviṣyati // Lank_10.813 //",
    "K10bsu021_u:5739": " kātyāyanaḥ sūtrakartā yajñavalkastathaiva ca /",
    "K10bsu021_u:5740": " bhuḍhukajyotiṣādyāni bhaviṣyanti kalau yuge // Lank_10.814 //",
    "K10bsu021_u:5741": " balī puṇyakṛtāllokātprajābhāgyādbhaviṣyati /",
    "K10bsu021_u:5742": " rakṣakaḥ sarvadharmāṇāṃ rājā balī mahīpatiḥ // Lank_10.815 //",
    "K10bsu021_u:5743": " vālmīko masurākṣaśca kauṭilya āśvalāyanaḥ /",
    "K10bsu021_u:5744": " ṛṣayaśca mahābhāgā bhaviṣyanti anāgate // Lank_10.816 //",
    "K10bsu021_u:5745": " (Vaidya 161)",
    "K10bsu021_u:5746": " siddhārthaḥ śākyatanayo bhūtāntaḥ pañcacūḍakaḥ /",
    "K10bsu021_u:5747": " vāgbaliratha medhāvī paścātkāle bhaviṣyati // Lank_10.817 //",
    "K10bsu021_u:5748": " ajinaṃ daṇḍakāṣṭhaṃ ca mekhalācakramaṇḍalam /",
    "K10bsu021_u:5749": " dadāti brahmā maheśvaro vanabhūmau vyavasthite // Lank_10.818 //",
    "K10bsu021_u:5750": " bhaviṣyati mahāyogī nāmnā vai virajo muniḥ /",
    "K10bsu021_u:5751": " mokṣasya deśakaḥ śāstā munīnāmeṣa vai dhvajaḥ // Lank_10.819 //",
    "K10bsu021_u:5752": " brahmā brahmaśataiḥ sārdhaṃ devaiśca bahubhirmama /",
    "K10bsu021_u:5753": " ajinaṃ prapātya gaganāttatraivāntarhito vaśī // Lank_10.820 //",
    "K10bsu021_u:5754": " sarvacitrāṇi vāsāṃsi bhaikṣyapātraṃ suraiḥ saha /",
    "K10bsu021_u:5755": " indro virūḍhakādyāśca vanabhūmau dadanti me // Lank_10.821 //",
    "K10bsu021_u:5756": " anutpādavādahetviṣṭo 'jāto jāyeta vā punaḥ /",
    "K10bsu021_u:5757": " sādhayiṣyatyanutpādaṃ vāṅbhātraṃ kīrtyate tu vai // Lank_10.822 //",
    "K10bsu021_u:5758": " tasyāvidyā kāraṇaṃ teṣāṃ cittānāṃ saṃpravartitā /",
    "K10bsu021_u:5759": " antarā kimavasthāsau yāvadrūpaṃ na jānati // Lank_10.823 //",
    "K10bsu021_u:5760": " samanantarapradhvastaṃ cittamanyatpravartate /",
    "K10bsu021_u:5761": " rūpaṃ na tiṣṭhate kiṃcitkimālambya pravartsyate // Lank_10.824 //",
    "K10bsu021_u:5762": " yasmādyatra pravarteta cittaṃ vitathahetukam /",
    "K10bsu021_u:5763": " na prasiddhaṃ kathaṃ tasya kṣaṇabhaṅgo 'vadhāryate // Lank_10.825 //",
    "K10bsu021_u:5764": " yogināṃ hi samāpattiḥ suvarṇajinadhātavaḥ /",
    "K10bsu021_u:5765": " ābhāsvaravimānāni abhedyā lokakāraṇāt // Lank_10.826 //",
    "K10bsu021_u:5766": " sthitayaḥ prāptidharmāśca buddhānāṃ jñānasaṃpadaḥ /",
    "K10bsu021_u:5767": " bhikṣutvaṃ samayaprāptirdṛṣṭā vai kṣaṇikā katham // Lank_10.827 //",
    "K10bsu021_u:5768": " gandharvapuramāyādyā rūpā vai kṣaṇikā katham /",
    "K10bsu021_u:5769": " abhūtikā ca bhūtāni bhūtāḥ kiṃcitkva cāgatau // Lank_10.828 //",
    "K10bsu021_u:5770": " avidyāhetukaṃ cittamanādimatisaṃcitam /",
    "K10bsu021_u:5771": " utpādabhaṅgasaṃbaddhaṃ tārkikaiḥ saṃprakalpyate // Lank_10.829 //",
    "K10bsu021_u:5772": " dvividhaḥ sāṃkhyavādaśca pradhānātpariṇāmikam /",
    "K10bsu021_u:5773": " pradhāne vidyate kāryaṃ kāryaṃ svātmaprasādhitam // Lank_10.830 //",
    "K10bsu021_u:5774": " pradhānaṃ saha bhāvena guṇabhedaḥ prakīrtitaḥ /",
    "K10bsu021_u:5775": " kāryakāraṇavaicitryaṃ pariṇāme na vidyate // Lank_10.831 //",
    "K10bsu021_u:5776": " yathā hi pāradaḥ śuddha upakleśairna lipyate /",
    "K10bsu021_u:5777": " ālayaṃ hi tathā śuddhamāśrayaḥ sarvadehinām // Lank_10.832 //",
    "K10bsu021_u:5778": " (Vaidya 162)",
    "K10bsu021_u:5779": " hiṅgugandhaḥ palāṇḍuśca garbhiṇyā garbhadarśanam /",
    "K10bsu021_u:5780": " lavaṇādibhiśca lāvaṇyaṃ bījavatkiṃ na vartate // Lank_10.833 //",
    "K10bsu021_u:5781": " anyatve ca tadanyatve ubhayaṃ nobhaye tathā /",
    "K10bsu021_u:5782": " astitvaṃ nirupādānaṃ na ca nāsti na saṃskṛtam // Lank_10.834 //",
    "K10bsu021_u:5783": " aśvavadvidyate hyātmā skandhairgobhāvavarjitam /",
    "K10bsu021_u:5784": " saṃskṛtāsaṃskṛtaṃ vācyamavaktavyaṃ svabhāvakam // Lank_10.835 //",
    "K10bsu021_u:5785": " yuktyāgamābhyāṃ durdṛṣṭyā tarkadṛṣṭyā malīkṛtam /",
    "K10bsu021_u:5786": " anirdhāryaṃ vadantyātmā nopādāne na cānyataḥ // Lank_10.836 //",
    "K10bsu021_u:5787": " doṣanirdhāraṇā hyeṣāṃ skandhenātmā vibhāvyate /",
    "K10bsu021_u:5788": " ekatvena tadanyatvena na ca budhyanti tārkikāḥ // Lank_10.837 //",
    "K10bsu021_u:5789": " darpaṇe udake netre yatha bimbaṃ pradṛśyate /",
    "K10bsu021_u:5790": " ekatvānyatvarahitastathā skandheṣu pudgalaḥ // Lank_10.838 //",
    "K10bsu021_u:5791": " bhāvyaṃ vibhāvanādhyātā mārgaḥ satyā ca darśanam /",
    "K10bsu021_u:5792": " etatrayaṃ vibhāvento mucyante hi kudarśanaiḥ // Lank_10.839 //",
    "K10bsu021_u:5793": " dṛṣṭaṃ naṣṭaṃ yathā vidyuccakraṃ chidragṛhe yathā /",
    "K10bsu021_u:5794": " pariṇāmaḥ sarvadharmāṇāṃ bālairiva na kalpayet // Lank_10.840 //",
    "K10bsu021_u:5795": " bhāvābhāvena nirvāṇaṃ bālānāṃ cittamohanam /",
    "K10bsu021_u:5796": " āryadarśanasadbhāvādyathāvasthānadarśanāt // Lank_10.841 //",
    "K10bsu021_u:5797": " utpādabhaṅgarahitaṃ bhāvābhāvavivarjitam /",
    "K10bsu021_u:5798": " lakṣyalakṣaṇanirmuktaṃ pariṇāmaṃ vibhāvayet // Lank_10.842 //",
    "K10bsu021_u:5799": " tīrthyavādavinirmuktaṃ nāmasaṃsthānavarjitam /",
    "K10bsu021_u:5800": " adhyātmadṛṣṭinilayaṃ pariṇāmaṃ vibhāvayet // Lank_10.843 //",
    "K10bsu021_u:5801": " saṃsparśapīḍanābhyāṃ vai devānāṃ nārakāṇi ca /",
    "K10bsu021_u:5802": " antarābhavikā nāsti vijñānena pravartitā // Lank_10.844 //",
    "K10bsu021_u:5803": " jarajāṇḍajasaṃsvedādyā antarābhavasaṃbhavāḥ /",
    "K10bsu021_u:5804": " sattvakāyā yathā citrā gatyāgatyāṃ vibhāvayet // Lank_10.845 //",
    "K10bsu021_u:5805": " yuktyāgamavyapetāni niḥkleśapakṣakṣayāvahā /",
    "K10bsu021_u:5806": " tīrthyadṛṣṭipralāpāni matimānna samācaret // Lank_10.846 //",
    "K10bsu021_u:5807": " ādau nirdhāryate ātmā upādānādviśeṣayet /",
    "K10bsu021_u:5808": " anirdhārya viśeṣanti vandhyāputraṃ viśiṣyate // Lank_10.847 //",
    "K10bsu021_u:5809": " paśyāmi sattvān divyena prajñāmāṃsavivarjitam /",
    "K10bsu021_u:5810": " saṃsāraskandhanirmuktaṃ mūrtimān sarvadehinām // Lank_10.848 //",
    "K10bsu021_u:5811": " (Vaidya 163)",
    "K10bsu021_u:5812": " durvarṇasuvarṇagataṃ muktāmuktaviśeṣaṇam /",
    "K10bsu021_u:5813": " divyaṃ saṃskāravigataṃ saṃskārasthaṃ prapaśyate // Lank_10.849 //",
    "K10bsu021_u:5814": " mūrtimān gatisaṃdhau vai tārkikāṇāmagocaram /",
    "K10bsu021_u:5815": " atikrāntamānuṣyagatimahaṃ nānye kutārkikāḥ // Lank_10.850 //",
    "K10bsu021_u:5816": " nāstyātmā jāyate cittaṃ kasmādetatpravartate /",
    "K10bsu021_u:5817": " nadīdīpabījavattasya nirgamaḥ kiṃ na kathyate // Lank_10.851 //",
    "K10bsu021_u:5818": " anutpanne ca vijñāne ajñānādi na vidyate /",
    "K10bsu021_u:5819": " tadabhāve na vijñānaṃ saṃtatyā jāyate katham // Lank_10.852 //",
    "K10bsu021_u:5820": " adhvatrayamanadhvaśca avaktavyaśca pañcamaḥ /",
    "K10bsu021_u:5821": " jñeyametaddhi buddhānāṃ tārkikaiḥ saṃprakīrtyate // Lank_10.853 //",
    "K10bsu021_u:5822": " avaktavyaśca saṃskārairjñānaṃ saṃskārahetukam /",
    "K10bsu021_u:5823": " gṛhṇāti saṃskāragataṃ jñānaṃ saṃskāraśabditam // Lank_10.854 //",
    "K10bsu021_u:5824": " asmin satīdaṃ bhavati pratyayāścāpyahetukāḥ /",
    "K10bsu021_u:5825": " vyañjakenopadiśyante tadabhāvānna kārakam // Lank_10.855 //",
    "K10bsu021_u:5826": " pavanaṃ hi vahnerdahanaṃ preraṇe na tu saṃbhave /",
    "K10bsu021_u:5827": " prerya nirvāyate tena kathaṃ sattvaprasādhakāḥ // Lank_10.856 //",
    "K10bsu021_u:5828": " saṃskṛtāsaṃskṛtaṃ vācyamupādānavivarjitam /",
    "K10bsu021_u:5829": " kathaṃ hi sādhakastasya vahnirbālairvikalpyate // Lank_10.857 //",
    "K10bsu021_u:5830": " anyonyasya balādhānādvahnirvai jāyate nṛṇām /",
    "K10bsu021_u:5831": " sattvaḥ pravartitaḥ kena vahnivatkalpyate yataḥ // Lank_10.858 //",
    "K10bsu021_u:5832": " skandhāyatanakadambasya manādyākāraṇo nu vai /",
    "K10bsu021_u:5833": " nairātmā sārthavannityaṃ cittena saha vartate // Lank_10.859 //",
    "K10bsu021_u:5834": " dvāvetau bhāsvarau nityaṃ kāryakāraṇavarjitau /",
    "K10bsu021_u:5835": " agnirhyasādhakasteṣāṃ na ca budhyanti tārkikāḥ // Lank_10.860 //",
    "K10bsu021_u:5836": " cittaṃ sattvāśca nirvāṇaṃ prakṛtyā bhāsurā nu vai /",
    "K10bsu021_u:5837": " doṣairanādikaiḥ kliṣṭā abhinnā gaganopamāḥ // Lank_10.861 //",
    "K10bsu021_u:5838": " hastiśayyādivacchāyā(?)",
    "K10bsu021_u:5839": " stīrthyadṛṣṭyā malīkṛtāḥ /",
    "K10bsu021_u:5840": " manovijñānasaṃchannā agnirādyairviśodhitāḥ // Lank_10.862 //",
    "K10bsu021_u:5841": " dṛṣṭāśca te yathābhūtaṃ dṛṣṭvā kleśā vidāritāḥ /",
    "K10bsu021_u:5842": " dṛṣṭāntagahanaṃ hitvā gatāste āryagocaram // Lank_10.863 //",
    "K10bsu021_u:5843": " jñānajñeyavibhāgena anyatvaṃ kalpyate yataḥ /",
    "K10bsu021_u:5844": " na ca budhyanti durmedhā avaktavyaśca kathyate // Lank_10.864 //",
    "K10bsu021_u:5845": " (Vaidya 164)",
    "K10bsu021_u:5846": " bherī yathā candanajā bālaiḥ kurvanti nānyathā /",
    "K10bsu021_u:5847": " candanāgarusaṃkāśaṃ tathā jñānaṃ kutārkikaiḥ // Lank_10.865 //",
    "K10bsu021_u:5848": " utthitaḥ khalubhaktaśca pātrasaṃśritamātrakam /",
    "K10bsu021_u:5849": " doṣairmukhavikārādyaiḥ śuddhaṃ bhaktaṃ samācaret // Lank_10.866 //",
    "K10bsu021_u:5850": " imaṃ nayaṃ yo 'numinoti yuktitaḥ prasādavān yogaparo hyakalpanaḥ /",
    "K10bsu021_u:5851": " anāśrito hyarthaparo bhavedasau hiraṇmayīṃ dharmagatiṃ pradīpayet // Lank_10.867 //",
    "K10bsu021_u:5852": " bhāvābhāvapratyayamohakalpanā kudṛṣṭijālaṃ samalaṃ hi tasya tu /",
    "K10bsu021_u:5853": " sarāgadoṣapratighaṃ nivartate nirañjano buddhakaraiśca sicyate // Lank_10.868 //",
    "K10bsu021_u:5854": " tīrthyā kāraṇadigmūḍhā anye pratyayavihvalāḥ /",
    "K10bsu021_u:5855": " anye ahetusadbhāvāducchedaṃ āryamāsthitāḥ // Lank_10.869 //",
    "K10bsu021_u:5856": " vipākapariṇāmaśca vijñānasya manasya ca /",
    "K10bsu021_u:5857": " mano hyālayasaṃbhūtaṃ vijñānaṃ ca manobhavam // Lank_10.870 //",
    "K10bsu021_u:5858": " ālayātsarvacittāni pravartanti taraṃgavat /",
    "K10bsu021_u:5859": " vāsanāhetukāḥ sarve yathāpratyayasaṃbhavāḥ // Lank_10.871 //",
    "K10bsu021_u:5860": " kṣaṇabhedasaṃkalābaddhāḥ svacittārthavigrāhiṇaḥ /",
    "K10bsu021_u:5861": " saṃsthānalakṣaṇākārā manocakṣvādisaṃbhavāḥ // Lank_10.872 //",
    "K10bsu021_u:5862": " anādidoṣasaṃbaddhamarthābhāvāsanoditam /",
    "K10bsu021_u:5863": " bahirdhā dṛśyate cittaṃ tīrthadṛṣṭinivāraṇam // Lank_10.873 //",
    "K10bsu021_u:5864": " taddhetukamevānyattadālambya pravartate /",
    "K10bsu021_u:5865": " yadā saṃjāyate dṛṣṭiḥ saṃsāraśca pravartate // Lank_10.874 //",
    "K10bsu021_u:5866": " māyāsvapnanibhā bhāvā gandharvanagaropamāḥ /",
    "K10bsu021_u:5867": " marīcyudakacandrābhāḥ svavikalpaṃ vibhāvayet // Lank_10.875 //",
    "K10bsu021_u:5868": " vṛttibhedāttu tathatā samyagjñānaṃ tadāśrayam /",
    "K10bsu021_u:5869": " māyāśūraṃgamādīni samādhīni parāṇi ca // Lank_10.876 //",
    "K10bsu021_u:5870": " bhūmipraveśāllabhate abhijñā vaśitāni ca /",
    "K10bsu021_u:5871": " jñānamāyopamaṃ kāyamabhiṣiktaṃ ca saugatam // Lank_10.877 //",
    "K10bsu021_u:5872": " nivartate yadā cittaṃ nivṛttaṃ paśyato jagat /",
    "K10bsu021_u:5873": " muditāṃ labhate bhūmiṃ buddhabhūmiṃ labhanti ca // Lank_10.878 //",
    "K10bsu021_u:5874": " (Vaidya 165)",
    "K10bsu021_u:5875": " āśrayeṇa nivṛttena viśvarūpo maṇiryathā /",
    "K10bsu021_u:5876": " karoti sattvakṛtyāni pratibimbaṃ yathā jale // Lank_10.879 //",
    "K10bsu021_u:5877": " sadasatpakṣanirmuktamubhayaṃ nobhayaṃ na ca /",
    "K10bsu021_u:5878": " pratyekaśrāvakīyābhyāṃ niṣkrāntā saptamī bhavet // Lank_10.880 //",
    "K10bsu021_u:5879": " pratyātmadṛṣṭadharmāṇāṃ bhūtabhūmiviśodhitam /",
    "K10bsu021_u:5880": " bāhyatīrthyavinirmuktaṃ mahāyānaṃ vinirdiśet // Lank_10.881 //",
    "K10bsu021_u:5881": " parāvṛttirvikalpasya cyutināśavivarjitam /",
    "K10bsu021_u:5882": " śaśaromamaṇiprakhyaṃ muktānāṃ deśayennayam // Lank_10.882 //",
    "K10bsu021_u:5883": " yathā hi grantho granthena yuktyā yuktistathā yadi /",
    "K10bsu021_u:5884": " ato yuktirbhavedyuktimanyathā tu na kalpayet // Lank_10.883 //",
    "K10bsu021_u:5885": " cakṣuḥ karma ca tṛṣṇā ca avidyāyoniśastathā /",
    "K10bsu021_u:5886": " cakṣūrūpe manaścāpi āvilasya manastathā // Lank_10.884 //",
    "K10bsu021_u:5887": " ityāryasaddharmalaṅkāvatāro nāma mahāyānasūtraṃ sagāthakaṃ samāptamiti //",
    "K10bsu021_u:5888": " ye dharmā hetuprabhavā hetuṃ teṣāṃ tathāgato hyavadat /",
    "K10bsu021_u:5889": " teṣāṃ ca yo nirodho evaṃ vādī mahāśramaṇaḥ //"
}