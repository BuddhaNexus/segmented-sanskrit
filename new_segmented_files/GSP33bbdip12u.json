{
    "GSP33bbdip12u:0": " atha dvitīyaḥ pādaḥ //",
    "GSP33bbdip12u:1": " 1. sarvagatatvādhikaraṇam //",
    "GSP33bbdip12u:2": " liṅgātmakānāṃ śabdānāṃ viṣṇau pravṛttiṃ darśayatyasmin pāde prādhānyena/",
    "GSP33bbdip12u:3": " pūrvottarapādabhedasya svasminnekavākyatāyāśca siddhaye etatpādapratipādyaṃ darśayati - liṅgeti //",
    "GSP33bbdip12u:4": " liṅgānumāpako dharmaḥ /",
    "GSP33bbdip12u:5": " saḥ ātmevātmā pravṛttinimittaṃ yeṣāṃ te tathoktāḥ /",
    "GSP33bbdip12u:6": " 'nimittanimittinorabhedopacārāt';",
    "GSP33bbdip12u:7": " iti sudhokteḥ /",
    "GSP33bbdip12u:8": " svarūpārtho vā ātmaśabdaḥ /",
    "GSP33bbdip12u:9": " pūrvayojanāyāmātmapratipādake gauṇī vṛttiḥ /",
    "GSP33bbdip12u:10": " dvitīyāyāṃ tu sāmānādhikaraṇyamiti bhedaḥ /",
    "GSP33bbdip12u:11": " svārthe kaḥ /",
    "GSP33bbdip12u:12": " tathā ca vyāpyadharmadvārā dharmibodhakānāmāpātato yaugikānāmityarthaḥ /",
    "GSP33bbdip12u:13": " viṣṇoranyatra prasiddhānāmiti ca saṃyojyam 'śabdānāmiti';",
    "GSP33bbdip12u:14": " ekaprātipadikarūpāṇāmanekapadasamabhivyāhārarūpāṇāṃ cetyarthaḥ /",
    "GSP33bbdip12u:15": " 'viṣṇau pravṛttiṃ';",
    "GSP33bbdip12u:16": " prakarṣeṇa vṛttiṃ mahāyogavidvadrūḍhibhyāṃ viṣṇuparatvamiti yāvat /",
    "GSP33bbdip12u:17": " 'pradarśayati';",
    "GSP33bbdip12u:18": " prakarṣeṇa sādhayati sūtrakāra ityarthaḥ /",
    "GSP33bbdip12u:19": " vaiśvānarādhikaraṇe nāmasamanvayakaraṇādavyāptinirāsāya prādhānyena ityuktam /",
    "GSP33bbdip12u:20": " tathā ca tatrāpi nāmasamanvayamukhena prādhānyena phalato bahuliṅgasamanvayasyaiva karaṇānnāvyāptiriti bhāvaḥ /",
    "GSP33bbdip12u:21": " 'brahma tatamam';",
    "GSP33bbdip12u:22": " iti sarvagatatvamuktaṃ viṣṇoḥ /",
    "GSP33bbdip12u:23": " tacca 'tasyaitasyāsāvādityo rasaḥ'; (ai.ā. 3-2-3.)",
    "GSP33bbdip12u:24": " ityādinā'dityasya pratīyate /",
    "GSP33bbdip12u:25": " yadyapi pūrvapādāntyadhikaraṇenaitatpādādyasya nāvāntarasaṅgatyapakṣeti na sā pradarśanīyā /",
    "GSP33bbdip12u:26": " tathāpi iha tasyāḥ sambhavātphalasyāvaśyavaktavyatvācca sā pradarśyata ityāśayena pūrvādhikaraṇasaṅgatiṃ viṣayādikaṃ ca darśayati brahmeti //",
    "GSP33bbdip12u:27": " iti vākye viṣṇoḥ nivadhikasarvagatatvamuktamityarthaḥ /",
    "GSP33bbdip12u:28": " tataḥ kimityata āha - tacceti //",
    "GSP33bbdip12u:29": " tadityāvartate,",
    "GSP33bbdip12u:30": " uktamiti ca vartate /",
    "GSP33bbdip12u:31": " tathā ca 'brahma tatamam';",
    "GSP33bbdip12u:32": " iti yattatamatvamuktaṃ prāṇākhyaviṣṇostattadekadeśabhūtaṃ sarvagatatvāntargataṃ sarvaprāṇihṛdayasthatvaṃ",
    "GSP33bbdip12u:33": " tatraivaitareyake 'etaṃ hyeva bahvṛcāmahatyukte mīmāṃsanta etamagnāvadhvaryava etaṃ",
    "GSP33bbdip12u:34": " mahāvrate chandogāḥ etamasyāmetaṃ divyetaṃ vāyāvetamākāśa etamapsu etamoṣadhīṣvetaṃ",
    "GSP33bbdip12u:35": " vanaspatiṣvetaṃ candramasyetaṃ nakṣatreṣvetaṃ sarveṣu bhūteṣvetameva brahmetyācakṣate';",
    "GSP33bbdip12u:36": " ityādau etamityuttaravākyena uktamityarthaḥ /",
    "GSP33bbdip12u:37": " tato 'pi kimityataḥ sayuktikaṃ pūrvapakṣamāha - tacceti //",
    "GSP33bbdip12u:38": " co 'vadhāraṇe /",
    "GSP33bbdip12u:39": " ādiśabdena 'sa yaścāyamaśarīraḥ prajñātmā yaścāsāvāditya ekametaditi vidyāt tasmāt",
    "GSP33bbdip12u:40": " puruṣaṃ puruṣaṃ pratyādityo bhavati ..... sūrya ātmā jagatastasthuṣaśca ... etaṃ",
    "GSP33bbdip12u:41": " sarveṣu bhūteṣu'; (ai. 3-2-3.)",
    "GSP33bbdip12u:42": " ityādivākyaṃ gṛhyate /",
    "GSP33bbdip12u:43": " atra tasyetyāderupanyāsaḥ etamiti parāmaraśanīyasamarpakatayāvaśyakatvātpūrvapakṣayuktipradarśanārthaṃ ca kṛtaḥ /",
    "GSP33bbdip12u:44": " tathā ca yatha etamityuttaravākyenoktaṃ sarvaprāṇihṛdayasthatvaṃ tasyetyādinā pūrvavākyena prakṛtatvāttasyādityasyaiva pratīyate,",
    "GSP33bbdip12u:45": " atastasyaiva tatpūrvoktaṃ tatamatvamapi bhavet /",
    "GSP33bbdip12u:46": " na viṣṇoriti yojanā /",
    "GSP33bbdip12u:47": " atra pūrvapakṣe tatamatvaṃ saṅkucitaṃ sarvabhūtagatatvarūpaṃ vivakṣitam /",
    "GSP33bbdip12u:48": " na caivaṃ siddhāntyabhimataniravadhikasarvagatatvākṣepāprāptiriti vācyam /",
    "GSP33bbdip12u:49": " pūrvapakṣe 'etameva';",
    "GSP33bbdip12u:50": " iti avadhāraṇena viṣṇoranyatrākṣepāt tenāsyākṣepikīsaṅgatiḥ,",
    "GSP33bbdip12u:51": " viṣayasaṃśayau,",
    "GSP33bbdip12u:52": " viṣṇoranyasyaiva sarvaprāṇigatatvamiti sayuktikapūrvapakṣaśca darśito bhavati /",
    "GSP33bbdip12u:53": " siddhānete śrutyarthastu - 'tasya';",
    "GSP33bbdip12u:54": " prakṛtasya 'etasya';",
    "GSP33bbdip12u:55": " saṃvatsaranāmakasya caturmukhasya sarvāditvatatamatvaniyāmakatvanimittairādityanāmā pradyumno rasaḥ sārabhūtaḥ /",
    "GSP33bbdip12u:56": " sa yaścāyaṃ puruṣadehagataḥ prākṛtadehavarjanādaśarīraḥ 'prajñātmā';",
    "GSP33bbdip12u:57": " jñānarūpo 'niruddhaḥ /",
    "GSP33bbdip12u:58": " yaścāsāvāditye sthitaḥ pradyumna etatsthānadvayagataṃ rūpamekamiti vidyāt /",
    "GSP33bbdip12u:59": " tasmātpuruṣādityagatāniruddhapradyumnayoraikyādādityaḥ 'puruṣaṃ puruṣaṃ prati';",
    "GSP33bbdip12u:60": " pratipuruṣaṃ 'bhavati';",
    "GSP33bbdip12u:61": " abhimukho bhavati /",
    "GSP33bbdip12u:62": " pratigṛhaṃ kūpa itivatsarvapuruṣagato bhavatīti ceti /",
    "GSP33bbdip12u:63": " 'jagato'; jaṅgamasya 'tasthuṣaḥ';",
    "GSP33bbdip12u:64": " sthāvarasya 'ātmā';",
    "GSP33bbdip12u:65": " ādānādikartā 'sūryaḥ';",
    "GSP33bbdip12u:66": " sūriprāpyo viṣṇurdivaṃ pṛthivīmantarikṣaṃ ca 'āprāḥ';",
    "GSP33bbdip12u:67": " āsamantādapūrayadityarthaḥ /",
    "GSP33bbdip12u:68": " etamityādīnāṃ saptamyantapadaiḥ pratyekaṃ sambandhaḥ /",
    "GSP33bbdip12u:69": " tathā ca 'bahvṛcāḥ';",
    "GSP33bbdip12u:70": " ṛgvedinaḥ 'etaṃ hyeva';",
    "GSP33bbdip12u:71": " etameva puruṣādityagatameva hi viṣṇuṃ 'mahatyukthe';",
    "GSP33bbdip12u:72": " mahadukthanāmakabṛhatīsahasre taddevatāviṣaye taddevatāmiti yāvat 'mīmāṃsante'; jānanti /",
    "GSP33bbdip12u:73": " 'adhvaryavo';",
    "GSP33bbdip12u:74": " yajurvedinaḥ 'agnau';",
    "GSP33bbdip12u:75": " cayanasādhaneṣṭakādevatāviṣaye taddevatāṃ mīmāṃsante /",
    "GSP33bbdip12u:76": " 'chandogāḥ'; sāmavedino 'mahāvrate';",
    "GSP33bbdip12u:77": " tadākhyastotrasya devatāṃ stotre mīmāṃsante /",
    "GSP33bbdip12u:78": " 'asyāṃ'; pṛthivyāṃ etaṃ 'divi';",
    "GSP33bbdip12u:79": " antarikṣe vāyvādau caivaṃ etameva 'sarveṣu bhūteṣu';",
    "GSP33bbdip12u:80": " sarvaprāṇiṣu antaḥ vyāptamācakṣate vidvāṃśa ityarthaḥ /",
    "GSP33bbdip12u:81": " sarveṣvityeva pūrteḥ punarbhūteṣvityuktiratra bhūtavṛttitvamātraṃ pratipādyatayābhipretamiti jñāpayitum /",
    "GSP33bbdip12u:82": " etaṃ sarvabhūtagatameva viṣṇuṃ guṇapūrṇatvādvyāptatvācca etaṃ mukhyato brahmetyācakṣate iti vākyaśeṣārthaḥ /",
    "GSP33bbdip12u:83": " na sthānādhikaraṇaṭīkāyāṃ tu - sarveṣu bhūteṣu cakṣurādisthāneṣu etamekameva brahma guṇapūrṇamācakṣate iti vyākhyātam /",
    "GSP33bbdip12u:84": " pūrvapakṣī tu tasyaitasya prakṛtaprasiddhasaṃvatsarasyāsau prasiddha ādityaḥ sūryo rasaḥ sārabhūto 'dhipatirityarthaṃ manyate /",
    "GSP33bbdip12u:85": " ato 'bravīt -",
    "GSP33bbdip12u:86": " sū - oṃ//",
    "GSP33bbdip12u:87": " sarvatra prasiddhopadeśāt / BBs_1,2.1 /",
    "GSP33bbdip12u:88": " // oṃ//",
    "GSP33bbdip12u:89": " atha siddhāntayatsūtramavatārayati - ata iti //",
    "GSP33bbdip12u:90": " iti saṅgatisambhavādākṣepasadbhāvācca atastatparihārāyottaramabravīdbādarāyaṇa ityarthaḥ /",
    "GSP33bbdip12u:91": " tadeva sūtraṃ paṭhati - sarvatreti /",
    "GSP33bbdip12u:92": " 'sa yaścāyamaśarīraḥ prajñātmā'; (ai.ā. 3-2-4.)",
    "GSP33bbdip12u:93": " ityādinā sarvatrocyamāno nārāyaṇa eva /",
    "GSP33bbdip12u:94": " atra samanvayasūtrāttattvityasyānuvṛttiṃ liṅgavyatyayam 'ucyamānam';",
    "GSP33bbdip12u:95": " ityadhyāhāraṃ cābhipretya pratijñāṃśaṃ vyācaṣṭe - sa yaśceti //",
    "GSP33bbdip12u:96": " vākyeneti śeṣaḥ /",
    "GSP33bbdip12u:97": " yadyapi 'tasyaitasyāsau';",
    "GSP33bbdip12u:98": " ityādineti vaktavyam /",
    "GSP33bbdip12u:99": " pūrvavākyatvāt /",
    "GSP33bbdip12u:100": " tathāpi tasya pūrvapakṣayuktipradarśanārthatvenopanyastatvāttadvihāya siddhāntayuktipradarśakavākyajñāpanāya 'sa yaścāyamaśarīraḥ prajñātmā';",
    "GSP33bbdip12u:101": " ityādinetyevoktam /",
    "GSP33bbdip12u:102": " vastutastu - na 'tasyaitasyāsau';",
    "GSP33bbdip12u:103": " ityasyeva 'sa yaśca';",
    "GSP33bbdip12u:104": " ityasya yuktipradarśanamātratātparyeṇopanyāsaḥ,",
    "GSP33bbdip12u:105": " nāpi viṣayamātrapradarśanatātparyeṇa /",
    "GSP33bbdip12u:106": " api tu pūrvaṃ viṣayavākyasya anudāhṛtatvāttadarthatayā tadgataitacchabdaparāmarśanayasamarpaṇārthamananyasādhāraṇasvato 'śarīratvayuktipradarśanārthaṃ ceti dhyeyam /",
    "GSP33bbdip12u:107": " 'sarvatra'; sarvaprāṇihṛdayeṣvantargatatayocyamāno nārāyaṇa eveti /",
    "GSP33bbdip12u:108": " nārāyaṇaśabdaprayegena -",
    "GSP33bbdip12u:109": " yacca kiñcijjagatsarvaṃ dṛśyate śrūyate 'pi vā /",
    "GSP33bbdip12u:110": " antarbahiśca tatsarvaṃ vyāpya nārāyaṇassthitaḥ //",
    "GSP33bbdip12u:111": " iti vākyamapi saṅgṛhītaṃ bhavati /",
    "GSP33bbdip12u:112": " tena ca sūtre saṅkucitavṛttinā sarvatretyanena sarvabhūtahṛdgatatvasyaivābhipretatvenānyatra bahirneti prāptaśaṅkā nirastā bhavati /",
    "GSP33bbdip12u:113": " 'tadeva brahma paramaṃ kavīnām'; (mahānā. 1-6.)",
    "GSP33bbdip12u:114": " 'paramaṃ yo mahadbrahma'",
    "GSP33bbdip12u:115": " hetvaṃśaṃ vyācaṣṭe - tadeveti //",
    "GSP33bbdip12u:116": " vyākhyātametajjijñāsānayer /",
    "GSP33bbdip12u:117": " iśvarabrahmaṇorabhedabodhanārthaṃ pravṛttasya 'paramaṃ yo mahadbrahma paramaṃ yaḥ parāyaṇam';",
    "GSP33bbdip12u:118": " iti bhāratavākyasya yaḥ paramaṃ mahadbrahma yaḥ paramaṃ parāyaṇaṃ tasya lokapradhānasya jagannāthasya nāmnāmityuttaravākyenānvayaḥ /",
    "GSP33bbdip12u:119": " vāsudevātparaḥ ko nu brahmaśabdodito bhavat /",
    "GSP33bbdip12u:120": " sa hi sarvaguṇaiḥ pūrṇaḥ tadanye tūpacārataḥ // iti /",
    "GSP33bbdip12u:121": " tasminneva prasiddhabrahmaśabdopadeśāt // 1 //",
    "GSP33bbdip12u:122": " vāsudevādityaparā smṛtiḥ /",
    "GSP33bbdip12u:123": " 'vāsudevāt'; kṛṣṇādanyaḥ ko vā brahmaśabdamukhyavācyo bhavet, na ko 'pi /",
    "GSP33bbdip12u:124": " kintu sa eva mukhyavācyaḥ /",
    "GSP33bbdip12u:125": " kutaḥ? 'hi'; yasmāt 'saḥ';",
    "GSP33bbdip12u:126": " vāsudevaḥ sarvaguṇaiḥ pūrṇastadanye tvapūrṇāḥ tasmāt /",
    "GSP33bbdip12u:127": " tarhi 'brahmāṇi jīvāḥ sarve 'pi';",
    "GSP33bbdip12u:128": " ityādi kathamityata āha tadanya iti //",
    "GSP33bbdip12u:129": " vāsudevādanye jīvāḥ 'upacārataḥ';",
    "GSP33bbdip12u:130": " amukhyata eva brahmaśabdoditāḥ,",
    "GSP33bbdip12u:131": " na tu mukhyata ityarthaḥ /",
    "GSP33bbdip12u:132": " itīti /",
    "GSP33bbdip12u:133": " vākyeṣviti śeṣaḥ /",
    "GSP33bbdip12u:134": " anena sarvatretyasya hetāvapyanvayo darśitaḥ /",
    "GSP33bbdip12u:135": " tathā ca sarvatrodāhṛtavākyeṣu 'tasminneva';",
    "GSP33bbdip12u:136": " viṣṇāveva 'prasiddhasya';",
    "GSP33bbdip12u:137": " rūḍhatvenāvagatasya 'brahmaśabdasyopadeśāt';",
    "GSP33bbdip12u:138": " sarvagate vastuni śravaṇādityarthaḥ /",
    "GSP33bbdip12u:139": " tasminnevetyanena śruterniravakāśatvamuktaṃ bhavati /",
    "GSP33bbdip12u:140": " anena 'sa yaścāyamaśarīraḥ prajñātmā'; (ai.ā. 3-2-3.)",
    "GSP33bbdip12u:141": " ityādinā 'sarveṣu bhūteṣvetameva brahmetyācakṣate'; (ai.ā. 3-2-3.)",
    "GSP33bbdip12u:142": " iti śākhāśeṣeṇa sarvatra sarveṣu bhūteṣu antargatatayocyamāno nārāyaṇa eva na tvādityādiḥ /",
    "GSP33bbdip12u:143": " kutaḥ? 'etameva brahmetyācakṣate';",
    "GSP33bbdip12u:144": " iti sarvabhūtagate vastuni nārāyaṇaikaniṣṭhatvena śrutyādiprasiddhabrahmaśabdopadeśācchruteriti sūtrārtha ukto bhavati /",
    "GSP33bbdip12u:145": " sū - oṃ//",
    "GSP33bbdip12u:146": " vivakṣitaguṇopapatteśca / BBs_1,2.2 /",
    "GSP33bbdip12u:147": " // oṃ//",
    "GSP33bbdip12u:148": " 'sa yo 'to 'śrutaḥ'; (ai.ā. 3-2-4.) ityādi /",
    "GSP33bbdip12u:149": " yuktyantareṇa viṣṇorevātroktasarvagatatvaṃ pratipādayatsūtramupanyasya tadupāttaśrutimevodāharati - vivakṣiteti/",
    "GSP33bbdip12u:150": " ādipadena 'agato 'mato 'nato 'dṛṣṭo 'vijñāto 'nādiṣṭaḥ /",
    "GSP33bbdip12u:151": " śrotā mantā draṣṭādeṣṭā ghoṣṭā vijñātā prajñātā sarveṣāṃ bhūtānāmantarapuruṣaḥ sama ātmeti vidyāt'; (ai.ā. 3-2-4.)",
    "GSP33bbdip12u:152": " iti vākyaśeṣo gṛhyate /",
    "GSP33bbdip12u:153": " ityādīti luptatṛtīyavibhaktikaṃ padam /",
    "GSP33bbdip12u:154": " asya vivakṣiteti sūtrapadenānvayaḥ /",
    "GSP33bbdip12u:155": " ata eva sūtrabhāṣyayorekībhāva iti tattvapradīpoktiḥ /",
    "GSP33bbdip12u:156": " anena sūtre śrutyeti śeṣaḥ sūcitaḥ /",
    "GSP33bbdip12u:157": " caḥ pūrvoktahetusamuccaye 'vadhāraṇe ca /",
    "GSP33bbdip12u:158": " yato vaktuṃ yogye vivakṣā bhavati /",
    "GSP33bbdip12u:159": " ato vivakṣitāḥ vaktuṃ yogyāḥ vakṣyamāṇā iti vā /",
    "GSP33bbdip12u:160": " ye tu śrutīnāṃ brahmaguṇeṣu tātparyābhāvaṃ vadanti,",
    "GSP33bbdip12u:161": " tannirāsāya vivakṣitapadamupanibabandha sūtrakṛditi tattvapradīpokteḥ śrutitātparyaviṣayabhūtā iti vā /",
    "GSP33bbdip12u:162": " sarvatretyanuvartate /",
    "GSP33bbdip12u:163": " gate iti śeṣaḥ /",
    "GSP33bbdip12u:164": " tathā ca sarvatra gate vivakṣitānāṃ śrutyā sarvatra gataniṣṭhatayā vaktuṃ yogyānāṃ",
    "GSP33bbdip12u:165": " itaḥparaṃ śrutyā sarvagataniṣṭhatayā vakṣyamāṇānāṃ śrutitātparyaviṣayībhūtānāṃ vā",
    "GSP33bbdip12u:166": " guṇānāmupasaṃhāragatāśrutatvādīnāṃ viṣṇoreva yogyatvena tasminnevopapatteḥ anyatrānupapatteśca",
    "GSP33bbdip12u:167": " sarvatrocyamāno nārāyaṇa eva iti sūtrārtha ukto bhavati /",
    "GSP33bbdip12u:168": " yaḥ prakṛto viṣṇuḥ saḥ 'ataḥ';",
    "GSP33bbdip12u:169": " deśakālaguṇairvyāptaḥ /",
    "GSP33bbdip12u:170": " ata sātatyagamane iti dhātuvyākhyānāt 'santato hyata ucyate';",
    "GSP33bbdip12u:171": " iti vacanācca /",
    "GSP33bbdip12u:172": " yadvā - ato 'tistṛtīye 'tiśaye adhika ityarthaḥ /",
    "GSP33bbdip12u:173": " 'aśrutaḥ'; sarvātmanā śrotumaśakyaḥ /",
    "GSP33bbdip12u:174": " svayameva svātmānaṃ svātantryeṇa śṛṇoti /",
    "GSP33bbdip12u:175": " 'narte tvat'; (ṛ. 10-112-9.) iti śruteḥ /",
    "GSP33bbdip12u:176": " 'agataḥ'; aprāptaḥ pūrṇatvātsarvātmanājñāta iti vā /",
    "GSP33bbdip12u:177": " sarvātmanā mananaviṣayo na bhavatītyamataḥ /",
    "GSP33bbdip12u:178": " anato netṛrahitaḥ svatantra iti yāvat /",
    "GSP33bbdip12u:179": " 'adṛṣṭaḥ'; pratyakṣeṇa kenacit,",
    "GSP33bbdip12u:180": " sarvātmanā pūrṇatvāt /",
    "GSP33bbdip12u:181": " ata eva sarvātmanā 'avijñātaḥ';",
    "GSP33bbdip12u:182": " viśeṣato na jñātaḥ /",
    "GSP33bbdip12u:183": " 'anādiṣṭaḥ'; niyojakaśūnyo 'nyairanājñapta iti vā /",
    "GSP33bbdip12u:184": " yathānyaiḥ svayamaśrutādirna tathānye,",
    "GSP33bbdip12u:185": " sarvātmanā śrutyādyā ityāha - śroteti /",
    "GSP33bbdip12u:186": " 'śrotā'; yugapatsvātantryeṇa śravaṇakartā /",
    "GSP33bbdip12u:187": " 'mantā'; svātantryeṇa sarvamananakartā /",
    "GSP33bbdip12u:188": " svātantryeṇa sarvadraṣṭā /",
    "GSP33bbdip12u:189": " 'ādeṣṭā'; niyojanakartā /",
    "GSP33bbdip12u:190": " 'āghoṣṭā'; samyagvaktā /",
    "GSP33bbdip12u:191": " 'vijñātā'; viśeṣeṇa jñātā /",
    "GSP33bbdip12u:192": " prakarṣeṇa jñātā /",
    "GSP33bbdip12u:193": " 'sarveṣāṃ bhūtānāṃ';",
    "GSP33bbdip12u:194": " jīvānām 'antaraḥ';",
    "GSP33bbdip12u:195": " antasthaḥ 'puruṣaḥ';",
    "GSP33bbdip12u:196": " pūrṇaḥ 'samaḥ'; samānaḥ,",
    "GSP33bbdip12u:197": " sarvarūpeṇa 'ātmā';",
    "GSP33bbdip12u:198": " ādānādikarteti vidyādityaitareyabhāṣyatattvapradīpaviśveśvaratīrthīyadiśā śrutyarthaḥ /",
    "GSP33bbdip12u:199": " sa hi 'na te viṣṇoḥ jāyamāno na jāto devaḥ'; (ṛ. 7-99-2.)",
    "GSP33bbdip12u:200": " ityādināśrutatvādiguṇakaḥ /",
    "GSP33bbdip12u:201": " nanvetacchrutyuktānām aśrutatvādiguṇānāṃ kuto viṣṇuniṣṭhatvamityata āha - sa hīti //",
    "GSP33bbdip12u:202": " hiśabdaḥ prasiddhau /",
    "GSP33bbdip12u:203": " 'saḥ'; viṣṇuḥ 'na te';",
    "GSP33bbdip12u:204": " ityādinā vākyenāśrutatvādiguṇaḥ tadvattayā prasiddha ityarthaḥ /",
    "GSP33bbdip12u:205": " śrutau 'śrotrādinā';",
    "GSP33bbdip12u:206": " iti padādhyāhāreṇeti bhāvaḥ /",
    "GSP33bbdip12u:207": " yadyapi śrutāvatatvasya prathamoktatvādatatvādiguṇa iti vaktavyam /",
    "GSP33bbdip12u:208": " tathāpi tasya sarvagatatvarūpatvena viṣṇuniṣṭhatayā sādhyatvāt asiddhatvāt sa viṣṇuratatvādiguṇakaḥ prasiddha iti siddhanirdeśāyogāt aśrutatvādītyuktam",
    "GSP33bbdip12u:209": " yadvā - viṣṇuratatvādiguṇakaḥ 'na te viṣṇo'; (ṛ. 7-99-2.)",
    "GSP33bbdip12u:210": " ityādiśruteriti prayoge sarvagatatvarūpasyātatvasya sāodhyatvāttasya ca 'na te viṣṇo';",
    "GSP33bbdip12u:211": " ityādāvanukterhetvananvayādaśrutatvādītyuktam /",
    "GSP33bbdip12u:212": " 'sa savitā sa vāyuḥ sa indraḥ so 'śrutaḥ so 'dṛṣṭo",
    "GSP33bbdip12u:213": " yo hariryaḥ paramo yo viṣṇuryo 'nantaḥ';",
    "GSP33bbdip12u:214": " ityādicaturvedaśikhāyām // 2 //",
    "GSP33bbdip12u:215": " 'na te'; ityādiśrutau mukhato 'śrutatvādikaṃ viṣṇorna pratīyate ityato 'traivārthe spaṣṭaśrutiṃ cāha - sa iti /",
    "GSP33bbdip12u:216": " yaḥ 'savitā'; jagadutpādakaḥ sa harireva /",
    "GSP33bbdip12u:217": " yo 'vāyuḥ'; balajñānarūpo devaḥ sa paramaḥ paramātmaiva /",
    "GSP33bbdip12u:218": " yaḥ 'indraḥ'; paramaiśvaryavān sa viṣṇureva,",
    "GSP33bbdip12u:219": " na prasiddhādiḥ /",
    "GSP33bbdip12u:220": " yo 'śruto 'dṛṣṭaḥ so 'nanto 'parimito harireva nānya ityarthaḥ /",
    "GSP33bbdip12u:221": " yadvā - yo haryādiśabdavācyaḥ prasiddhaḥ,",
    "GSP33bbdip12u:222": " sa eva savitṛtvādiguṇavāciśabdavācya ityarthaḥ /",
    "GSP33bbdip12u:223": " ityādīti /",
    "GSP33bbdip12u:224": " yataḥ caturvedaśikhāyāmityādyuktamato 'pi sa evāśrutatvādiguṇa ityanvayaḥ /",
    "GSP33bbdip12u:225": " na cādityaśabdāccakṣurmayatvādeva jīva iti vācyam /",
    "GSP33bbdip12u:226": " nanu yathā brahmaśabdādaśrutatvādiliṅgaiśca viṣṇuḥ sarvagata ityucyate /",
    "GSP33bbdip12u:227": " tathādityādiśabdātsarvajīvaliṅgāccādityaḥ sarvajīvā vā sarvagatāḥ kiṃ na syurityata āha - na ceti //",
    "GSP33bbdip12u:228": " 'ādityo rasaḥ';",
    "GSP33bbdip12u:229": " ityādityaśabdāt sarvagatatvaprakaraṇe 'cakṣurmayaḥ śrotramayaḥ chandomayo manomayo vāṅmaya ātmā'; (ai.ā. 3-2-1)",
    "GSP33bbdip12u:230": " iti śrutau jñānakaraṇacakṣurādyātmakadehābhimānitvena jīve prasiddhāccakṣurmayatvādeścetyarthaḥ /",
    "GSP33bbdip12u:231": " hetusamuccaye caśabdaḥ/",
    "GSP33bbdip12u:232": " 'jīvaḥ'; ityanena sūtragataṃ śārīrapadaṃ vyākhyātam /",
    "GSP33bbdip12u:233": " 'śārīrau tāvubhau proktau jīvaśca paramastathā'; iti smṛteḥ /",
    "GSP33bbdip12u:234": " śarīrābhimānitvācca jīvasya śārītvaṃ yuktam /",
    "GSP33bbdip12u:235": " jīva ityekavacanaṃ samudāyābhiprāyam /",
    "GSP33bbdip12u:236": " jīvaścetyapi caśabdānvayaḥ /",
    "GSP33bbdip12u:237": " tenādityapratijñā samuccīyate /",
    "GSP33bbdip12u:238": " sarvatra gata iti śeṣaḥ /",
    "GSP33bbdip12u:239": " iti na vācyamiti sambandhaḥ /",
    "GSP33bbdip12u:240": " sū - oṃ//",
    "GSP33bbdip12u:241": " anupapattestu na śārīraḥ / BBs_1,2.3 /",
    "GSP33bbdip12u:242": " // oṃ//",
    "GSP33bbdip12u:243": " ekasya sarvaśarīrasthatvānupapattereva // 3 //",
    "GSP33bbdip12u:244": " kuto na vācyamityatra hetvākāṅkṣāyāṃ sūtramupanyasya pratijñābhāgasyāvatārikābhāṣyeṇaiva vyākhyātatvāddhetvaṃśameva vyācaṣṭe - anupapatteriti",
    "GSP33bbdip12u:245": " ekasyaikaikasya jīvasyeti vipariṇāmenānuvartate /",
    "GSP33bbdip12u:246": " sarvaśarīreti /",
    "GSP33bbdip12u:247": " sarvaśarīrasthatvasyānupapatteḥ sarvajīvasya samānabhogaprāptirūpopapattiviruddhatvādevetyarthaḥ /",
    "GSP33bbdip12u:248": " na tvanyaprāpakābhāvāditi hetvantaramanveṣaṇīyamityevaśabdārthaḥ /",
    "GSP33bbdip12u:249": " evetyanena sautratuśabdo vyākhyātaḥ /",
    "GSP33bbdip12u:250": " anupapattistu ṭīkāyāmeva sahetukamupapāditā /",
    "GSP33bbdip12u:251": " sū - oṃ//",
    "GSP33bbdip12u:252": " karmakartṛvyapadeśācca / BBs_1,2.4 /",
    "GSP33bbdip12u:253": " // oṃ//",
    "GSP33bbdip12u:254": " 'ātmānaṃ parasmai śaṃsati'; (ai.ā. 3-2-3.) ityādi // 4 //",
    "GSP33bbdip12u:255": " yuktyantareṇa śārīrasya sarvagatatvaṃ nirākurvatsūtramupanyasya tadupāttaśrutimevodāharati - karmeti //",
    "GSP33bbdip12u:256": " bhāvapradhāno 'yaṃ,",
    "GSP33bbdip12u:257": " caḥ samuccaye /",
    "GSP33bbdip12u:258": " 'sarvatroktaḥ śārīraḥ';",
    "GSP33bbdip12u:259": " iti padatrayaṃ vipariṇāmenānuvartate /",
    "GSP33bbdip12u:260": " tathā ca sarvatroktasya sarvagatasya prakṛtasya 'etamātmānaṃ parasmai śaṃsati';",
    "GSP33bbdip12u:261": " ityaitareyaśrutau śaṃsanakriyāyāṃ sa etamātmānamiti karmatvena śārīrasya jīvasya",
    "GSP33bbdip12u:262": " ca tasyāmeva kartṛtvena vyapadeśāt ekasyāṃ kriyāyāṃ tayorutsargato bhinnatvaniyamāt",
    "GSP33bbdip12u:263": " apavādakāraṇābhāvācca na sarvatrocyamānaḥ śārīra ityarthaḥ /",
    "GSP33bbdip12u:264": " tattvapradīpe tu - cakārāt 'parasmai';",
    "GSP33bbdip12u:265": " iti sampradānavyapadeśāccetyabhiprāya ityuktam /",
    "GSP33bbdip12u:266": " yaḥ 'etamātmānaṃ';",
    "GSP33bbdip12u:267": " cakṣurmayatvādiguṇakaṃ paramātmānam 'anyasmai';",
    "GSP33bbdip12u:268": " ayogyāya 'śaṃsati';",
    "GSP33bbdip12u:269": " upadiśati tasya vedāḥ 'dugdhadohāḥ';",
    "GSP33bbdip12u:270": " phalavidhurā bhavantītyarthaḥ /",
    "GSP33bbdip12u:271": " ityādītyasya pūrvavatsūtreṇānvayaḥ /",
    "GSP33bbdip12u:272": " ādipadena 'ātmānaṃ veda';",
    "GSP33bbdip12u:273": " iti ṭīkoktaṃ 'yastityāja sacividaṃ sakhāyaṃ na tasya vācyapi bhāgo 'sti'; (ai.ā. 3-2-4.)",
    "GSP33bbdip12u:274": " iti tattvapradīpodāhṛtavākyaṃ ca gṛhyate /",
    "GSP33bbdip12u:275": " 'sacividaṃ'; karmasañcayavettāraṃ prītyā ekadeśasthatvāt sakhāyaṃ hariṃ 'yastityāja';",
    "GSP33bbdip12u:276": " tatyāja anyathā veda,",
    "GSP33bbdip12u:277": " tasya 'vāci'; vedādhyayanādau tasmāt 'bhāgaḥ';",
    "GSP33bbdip12u:278": " phalaṃ nāsti narakaṃ ca syādityarthaḥ /",
    "GSP33bbdip12u:279": " sū - oṃ//",
    "GSP33bbdip12u:280": " śabdaviśeṣāt / BBs_1,2.5 /",
    "GSP33bbdip12u:281": " // oṃ//",
    "GSP33bbdip12u:282": " 'etameva brahmetyācakṣate'; (ai.ā. 3-2-3.) iti /",
    "GSP33bbdip12u:283": " yaduktaṃ brahmaśabdāt viṣṇureva sarvagata iti /",
    "GSP33bbdip12u:284": " tadayuktam,",
    "GSP33bbdip12u:285": " brahmaśabdasya jīve 'pi vṛtteḥ /",
    "GSP33bbdip12u:286": " na cāsau jīve 'mukhya iti tadagrahaḥ /",
    "GSP33bbdip12u:287": " cakṣurmayatvādibādhakabalenāmukhyārthasyāpi grahaṇopapatteḥ /",
    "GSP33bbdip12u:288": " na ca dvitīyasūtroktabādhakānna jīvaḥ 'śrutvāpyenaṃ veda na caiva kaścit';",
    "GSP33bbdip12u:289": " iti gītāyāṃ jīvasyāśrutatvādiśravaṇāt,",
    "GSP33bbdip12u:290": " tṛtīyoktasya ca viṣṇāvapi sāmyāt /",
    "GSP33bbdip12u:291": " nāpi turīyoktacakṣurmayatvādibādhakena,",
    "GSP33bbdip12u:292": " ekasyaiva karmatvakartṛtvayoḥ upapatterityāśaṅkāṃ pariharatsūtramupanyasya tadupāttaśrutimevodāharati - śabdeti //",
    "GSP33bbdip12u:293": " bhāṣyasya sūtreṇānvayaḥ /",
    "GSP33bbdip12u:294": " tathā ca 'etameva brahmetyācakṣate';",
    "GSP33bbdip12u:295": " iti vākye hetutvena prakṛtabrahmaśabdasya 'viśeṣāt';",
    "GSP33bbdip12u:296": " sāvadhāraṇatvarūpaviśeṣavattvādityarthaḥ /",
    "GSP33bbdip12u:297": " asya nānena brahmaśabdena śārīra ucyate iti labdhasādhyenānvayaḥ/",
    "GSP33bbdip12u:298": " anenaivakāro vidheyapadasaṅgataḥ,",
    "GSP33bbdip12u:299": " tacchiraskabrahmaśabdaśca mukhyabrahmatvārthakaḥ/",
    "GSP33bbdip12u:300": " sa ca jīve na yukta ityuktaṃ bhavati /",
    "GSP33bbdip12u:301": " yadvā - evakāra emityuddeśyavācipadenaiva saṅgato 'nyayogavyavacchedārthakaḥ /",
    "GSP33bbdip12u:302": " na caivaṃ brahmaśabdasya sāvadhāraṇatvāprāptiriti vācyam /",
    "GSP33bbdip12u:303": " evakārārthāvadhāraṇasyānyayogavyavacchedasyānyasmin brahmatvayogavyavaccheda iti vivaraṇe brahmaśabdārthabrahmatvasambandhāt brahmaśabdasya sāvadhāraṇatvaprāpteḥ /",
    "GSP33bbdip12u:304": " yadyapi na śārīra etacchabdārthaḥ /",
    "GSP33bbdip12u:305": " kutaḥ? tasya evakārārthapratiyogivācakabrahmaśabdenaiva viśeṣitatvāditi sūtravṛttissambhavati /",
    "GSP33bbdip12u:306": " tathāpi na sā ṭīkokteti na kairapi pradarśitā /",
    "GSP33bbdip12u:307": " na hi jīvameva brahmetyācakṣate /",
    "GSP33bbdip12u:308": " sāvadhāraṇatve 'pi brahmaśabdasya kuto na jīve vṛttirityata āha - na hīti/",
    "GSP33bbdip12u:309": " hiśabdaḥ prasiddhau hetau ca/",
    "GSP33bbdip12u:310": " kavaya iti śeṣaḥ /",
    "GSP33bbdip12u:311": " kuta iti cet evakāraśiraskabrahmaśabdavācyatve jīvasya mukhyabrahmatvaṃ syāt,",
    "GSP33bbdip12u:312": " tacca nopapadyate /",
    "GSP33bbdip12u:313": " tasyāmukhyabrahmatvena prasiddhatvāditi bhāvaḥ /",
    "GSP33bbdip12u:314": " evamevakārasyoddeśyasambandhonānyayogavyavacchedakatve 'pi pūrvapakṣe etacchabdārthatvena abhimatajīvādanyasya brahmatvaṃ niṣiddhaṃ syāt /",
    "GSP33bbdip12u:315": " tacca nopapadyate /",
    "GSP33bbdip12u:316": " jīvādanyasya paramātmāno mukhyabrahmaṇo jātyāderamukhyabrahmaṇaśca sattvenānyasya brahmatvasambandhaniṣedhāyogādityapi draṣṭavyam /",
    "GSP33bbdip12u:317": " tattvapradīpe tu - jīvasya brahmatve tasya bhūtatvena bhūteṣvityuktaṃ bhūtasthatvaṃ na yujyata ityuktam /",
    "GSP33bbdip12u:318": " 'eṣa u eva brahmaiṣa u evātmaiṣa u eva savitaiṣa u evendra eṣa u",
    "GSP33bbdip12u:319": " eva harirharati paraḥ parānandaḥ';",
    "GSP33bbdip12u:320": " iti cendradyumnaśākhāyām // 5 //",
    "GSP33bbdip12u:321": " viṣṇāvapi sāvadhāraṇabrahmaśabdasya vṛttiḥ kuta ityata āha - eṣa iti //",
    "GSP33bbdip12u:322": " u eva /",
    "GSP33bbdip12u:323": " yadvā - uśabdo viṣṇuparaḥ /",
    "GSP33bbdip12u:324": " tathā caiṣa viṣṇureva brahmetyarthaḥ /",
    "GSP33bbdip12u:325": " 'ātmānam'; ityuktamātmatvaṃ 'sa savitā';",
    "GSP33bbdip12u:326": " ityuktasavitṛtvādikamapi viṣṇorevetyāha - eṣa u evātmetyādinā /",
    "GSP33bbdip12u:327": " ya u yo viṣṇureva hariḥ /",
    "GSP33bbdip12u:328": " tatra nimittamāha - haratīti /",
    "GSP33bbdip12u:329": " yajñagṛheṣviḍopahūtaṃ bhāgaṃ svīkarotītyarthaḥ /",
    "GSP33bbdip12u:330": " yadvā - satāṃ pāpaṃ haratītyarthaḥ /",
    "GSP33bbdip12u:331": " evameṣa eva para uttamaḥ pūrṇānandaśceti yojanā /",
    "GSP33bbdip12u:332": " indradyumnaśākhāyāmityasya 'ya etaṃ sarvabhūtasthaṃ viṣṇumeva brahmetyācakṣate indradyumnāḥ';",
    "GSP33bbdip12u:333": " ityupaskṛtenānvayaḥ /",
    "GSP33bbdip12u:334": " asya ca hetoravatārikāgatasādhyenānvayaḥ /",
    "GSP33bbdip12u:335": " sū - oṃ//",
    "GSP33bbdip12u:336": " smṛteśca / BBs_1,2.6 /",
    "GSP33bbdip12u:337": " // oṃ//",
    "GSP33bbdip12u:338": " ahamātmā guḍākeśa sarvabhūtāśayasthitaḥ / (bha.gī. 10-20.)",
    "GSP33bbdip12u:339": " gāmāviśya ca bhūtāni dhārayāmyahamojasā / (bha.gī. 15-13.)",
    "GSP33bbdip12u:340": " ityādi /",
    "GSP33bbdip12u:341": " smṛtisamākhyayāpi viṣṇoratroktasarvagatatvaṃ sādhayatsūtraṃ paṭhitvā tāṃ smṛtimudāharati - smṛteśceti //",
    "GSP33bbdip12u:342": " ityādismṛteśca sarvatrocyamāno nārāyaṇa evetyanvayaḥ /",
    "GSP33bbdip12u:343": " na kevalamuktahetubhya iti cakārārthaḥ /",
    "GSP33bbdip12u:344": " smṛteḥ svavacanatve 'pi paroktānuvādarūpatvāt taduktiryuktā /",
    "GSP33bbdip12u:345": " evamagre 'pi /",
    "GSP33bbdip12u:346": " he 'guḍākeśa';",
    "GSP33bbdip12u:347": " guḍākā nidrā tadīśastadrahita iti yāvat /",
    "GSP33bbdip12u:348": " guḍavadāsamantātkeśā yasya saḥ ślakṣṇakeśeti vā /",
    "GSP33bbdip12u:349": " ahamantaryāmitayā sarvahṛdayasthita ityarthaḥ 'gāṃ';",
    "GSP33bbdip12u:350": " bhūmiṃ āviśya tatrāvatīrya 'bhūtāni';",
    "GSP33bbdip12u:351": " jīvān 'ojasā';",
    "GSP33bbdip12u:352": " sāmarthyena dhārayāmītyanyavākyasyārthaḥ /",
    "GSP33bbdip12u:353": " ime ca gītāyāmarjunaṃ prati kṛṣṇavākye /",
    "GSP33bbdip12u:354": " pūrvavākye sarvabhūtāśayastho ya ātmā jīvaḥ so 'hamityabhedapratītinirāsāya dvitīyavākyodāharaṇam /",
    "GSP33bbdip12u:355": " tadgatatvenaiva taddhārakatvamabhipretam /",
    "GSP33bbdip12u:356": " ato nāsaṅgatiḥ /",
    "GSP33bbdip12u:357": " ādipadātsmṛtyantarasaṅgrahaḥ /",
    "GSP33bbdip12u:358": " na cāprāmāṇikaṃ kalpyam // 6 //",
    "GSP33bbdip12u:359": " anye tu 'manomayaḥ prāṇaśarīro bhārūpaḥ satyasaṅkalpaḥ';",
    "GSP33bbdip12u:360": " iti vākye manomayatvādiguṇar iśvara eva,",
    "GSP33bbdip12u:361": " na jīva iti siddhāntite jīveśayoraikyāt kathametadityāśaṅkya asti bhedaḥ /",
    "GSP33bbdip12u:362": " na cāpasiddhāntaḥ,",
    "GSP33bbdip12u:363": " yato 'yaṃ na pāramārthikaḥ,",
    "GSP33bbdip12u:364": " kintu,",
    "GSP33bbdip12u:365": " mithyābhūta eva sūtrakṛtā vivakṣita iti samādhāya bhedamithyātve sūtratātparyaṃ varṇayanti /",
    "GSP33bbdip12u:366": " teṣāṃ matamāśaṅkya dūṣayati - na ceti //",
    "GSP33bbdip12u:367": " castvarthe /",
    "GSP33bbdip12u:368": " nañ ca tadviruddhatadabhāvārthaḥ /",
    "GSP33bbdip12u:369": " tathā ca 'aprāmāṇikaṃ';",
    "GSP33bbdip12u:370": " bhedamithyātvaṃ 'na kalpyaṃ';",
    "GSP33bbdip12u:371": " sūtrakṛdvivakṣāviṣayatvena na kalpanīyam /",
    "GSP33bbdip12u:372": " kutaḥ? yatastadaprāmāṇikaṃ pramāṇaśūnyaṃ 'dvā suparṇā';",
    "GSP33bbdip12u:373": " ityādipramāṇaviruddhaṃ ca ata iti yojanā /",
    "GSP33bbdip12u:374": " sū - oṃ//",
    "GSP33bbdip12u:375": " arbhakaukastvāttadvyapadeśācca neti cenna nicāyyatvādevaṃ vyomavacca / BBs_1,2.7 /",
    "GSP33bbdip12u:376": " // oṃ //",
    "GSP33bbdip12u:377": " sarveṣu bhūteṣvityalpaukastvāt cakṣurmayatvādinā jīvavyapadeśācca neti cenna /",
    "GSP33bbdip12u:378": " uktārthamākṣipya samādadhatsūtraṃ paṭhitvākṣepāṃśaṃ tāvadvyācaṣṭe - arbhaketi //",
    "GSP33bbdip12u:379": " vākya iti śeṣaḥ /",
    "GSP33bbdip12u:380": " arbhaketyasya vyākhyālpeti /",
    "GSP33bbdip12u:381": " alpamokaḥ sthānaṃ yasya tasya bhāvastattvaṃ tasmāt /",
    "GSP33bbdip12u:382": " tathācālpasthānasthitatvokterityarthaḥ /",
    "GSP33bbdip12u:383": " sarvajīvahṛdayasuṣirāṇāmalpatvāditi bhāvaḥ /",
    "GSP33bbdip12u:384": " sūtragatatacchabdasya prakāraprakāryubhayārthatvaṃ matvāha - cakṣuriti, jīva iti ca /",
    "GSP33bbdip12u:385": " ādipadena śrotramayatvādi gṛhyate /",
    "GSP33bbdip12u:386": " cakārādādiśabdādvā ādityaśrutirapi gahyate /",
    "GSP33bbdip12u:387": " ata eva jīvapadamādityasādhāraṇaṃ prāyoji /",
    "GSP33bbdip12u:388": " jīvasya vyapadeśo vacanaṃ jīvavyapadeśaḥ 'cakṣurmayaśśrotramayaḥ';",
    "GSP33bbdip12u:389": " iti śrutāviti śeṣaḥ /",
    "GSP33bbdip12u:390": " co hetusamuccaye /",
    "GSP33bbdip12u:391": " neti /",
    "GSP33bbdip12u:392": " sarvatrocyamāno nārāyaṇa eveti yaduktaṃ tannetyarthaḥ /",
    "GSP33bbdip12u:393": " paramātmapakṣe 'pi jīvapakṣa iva bādhakasadbhāvāditi bhāvaḥ //",
    "GSP33bbdip12u:394": " parihārāṃśaṃ vyācaṣṭe - neti /",
    "GSP33bbdip12u:395": " uktabādhakādviṣṇoḥ sarvatrocyamānatvābhāvo netyarthaḥ /",
    "GSP33bbdip12u:396": " arbhakaukastvena cakṣurmayatvādirūpeṇa ca tasyaiva viṣṇornicāyyatvāt /",
    "GSP33bbdip12u:397": " kuto netyato 'tra bādhakābhāvāditi hetum arbhakaukastvādīnāṃ ca viṣṇāvevopapannatvenābādhakatvāditi",
    "GSP33bbdip12u:398": " tadupapādakahetuṃ copaskṛtya tarhi viṣṇāvarbhakaukastvādikathanavaiyarthyamityāśaṅkya",
    "GSP33bbdip12u:399": " tatparihāratvenoktamevaṃnicāyyatvādityaṃśaṃ vyākhyāti - arbhakaukastveneti /",
    "GSP33bbdip12u:400": " ādiśabdenmanomayatvena ityāha /",
    "GSP33bbdip12u:401": " anena sautraivaṃśabdaḥ prakārārthatayā vyākhyātaḥ /",
    "GSP33bbdip12u:402": " siddhāntāṃśe 'pi viṣṇvarthakasya vyatyastatacchabdasya sāvadhāraṇasyānvayamabhipretyāha - tasyaiveti /",
    "GSP33bbdip12u:403": " yadvā - pradhānasūtre 'nuvṛttasya tadityasyeha vipariṇatasyāvṛttiṃ matvāha - tasyaiva viṣṇoriti /",
    "GSP33bbdip12u:404": " evakāro 'pyarthaḥ /",
    "GSP33bbdip12u:405": " tathā ca sarvagatasyāpi jīvavilakṣaṇasyāpītyarthaḥ /",
    "GSP33bbdip12u:406": " na tu jīvasya,",
    "GSP33bbdip12u:407": " ityanyaniṣedhārtho vā evakāraḥ /",
    "GSP33bbdip12u:408": " 'nicāyyatvāt';",
    "GSP33bbdip12u:409": " upāsyatvāt /",
    "GSP33bbdip12u:410": " anenāparichinne alpaukastvoktiḥ jīvavilakṣaṇe cakṣurmayatvādyuktivyartheti śaṅkā nistā bhavati /",
    "GSP33bbdip12u:411": " sarvagatatve 'pyalpaukastvaṃ ca yujyate vyomavat /",
    "GSP33bbdip12u:412": " idānīṃ sarvagatasyālpaukastvamayuktamiti śaṅkānirāsāya sūtragṛhītaṃ dṛṣṭāntāṃśaṃ evamityasya caśabdenāpyanvayaṃ vyatyastatatpadasya āvṛttasya",
    "GSP33bbdip12u:413": " iti adhyāhṛtenāpi sambandhamabhipretya vyākhyāti - sarvagatatva iti //",
    "GSP33bbdip12u:414": " apīti dvitīyacaśabdavyākhyānam /",
    "GSP33bbdip12u:415": " sarvendriyamayo viṣṇuḥ sarvaprāṇiṣu ca sthitaḥ /",
    "GSP33bbdip12u:416": " sarvanāmābhidheyaśca sarvavedoditaśca saḥ // iti skānde // 7 //",
    "GSP33bbdip12u:417": " yadapi jīvavilakṣaṇasya nityajñānavato jñānakaraṇacakṣurādiprācuryarūpacakṣurmayatvādikathanamayuktamiti codyaṃ,",
    "GSP33bbdip12u:418": " tat caśabdasūcitasmṛtyā nirāha - sarvendriyamaya iti //",
    "GSP33bbdip12u:419": " viṣṇuryataḥ sarvaprāṇiṣu saṃsthitaḥ /",
    "GSP33bbdip12u:420": " prāṇā indriyāṇi tadvantaḥ prāṇinaḥ teṣvindriyaniyāmakatvena sthitaḥ /",
    "GSP33bbdip12u:421": " sarvendriyasvāmīti yāvat /",
    "GSP33bbdip12u:422": " ataḥ sarvendriyamaya ityukta ityarthaḥ/",
    "GSP33bbdip12u:423": " svāmitvaṃ mayaḍartha iti bhāvaḥ /",
    "GSP33bbdip12u:424": " caśabdaḥ prathamapādārthe dvitīyapādārthaṃ hetumāha /",
    "GSP33bbdip12u:425": " evaṃ dvitīyatṛtīyapādadvayamapi ādityādisarvaprāṇisthitatvādādityādisarvanāmābhidheya iti hetuhetumadbhāvena vyākhyeyam /",
    "GSP33bbdip12u:426": " ata eva caśabdaḥ dvitīyatṛtīyacaśabdavat viśeṣaṇāntarasamuccayepyanveyaḥ /",
    "GSP33bbdip12u:427": " anena prathamapādena 'cakṣurmayaḥ śrotramayo manomayo vāṅmayaḥ';",
    "GSP33bbdip12u:428": " ityādikaṃ brahmaṇi tatsvāmitvena nimittena prayuktamiti vyākhyātaṃ bhavati /",
    "GSP33bbdip12u:429": " evaṃ dvitīyatṛtīyapādābhyāṃ tattadgatatvenādityāditattannāmavācyatvakathanamukhenādityaśruterīśvaravācitvamuktaṃ bhavati /",
    "GSP33bbdip12u:430": " anenaivāditye 'nuktiyuktivirodhaśca parihṛtaḥ /",
    "GSP33bbdip12u:431": " caturthapādena chandaḥpadoktavedamukhyārthatvācchandomayatvaṃ ca viṣṇoryuktamitiyuktaṃ bhavati /",
    "GSP33bbdip12u:432": " aitareyabhāṣye - 'sampūrṇadarśanaśakteḥ cakṣurmayaḥ sampūrṇaśravaṇaśakteḥ śrotramayaḥ",
    "GSP33bbdip12u:433": " satyakāmatvāt chandomayaḥ sarvamantṛtvānmanomayaḥ sarvavaktṛtvādvāṅmayaḥ pūrṇaphalarūpatvādātmā'; iti /",
    "GSP33bbdip12u:434": " tathā bṛhadbhāṣye - 'mayaṭprāyuryārthaḥ svarūpe ca';",
    "GSP33bbdip12u:435": " iti pratijñāya -",
    "GSP33bbdip12u:436": " sarvadraṣṭṛsvarūpatvāccakṣurmaya itīryate /",
    "GSP33bbdip12u:437": " sarvaśrotṛsvarūpatvātsa śrotramayar iritaḥ // iti /",
    "GSP33bbdip12u:438": " tathā bhāgavatatātparye -",
    "GSP33bbdip12u:439": " sarve viṣṇau sthitā yasmādatassarvamayo hyasau /",
    "GSP33bbdip12u:440": " iti prakārāntareṇa bhagavati cakṣurmayatvādikaṃ vyākhyātam /",
    "GSP33bbdip12u:441": " skānde ityanantaraṃ uktvāditi śeṣaḥ /",
    "GSP33bbdip12u:442": " asya jīvavilakṣaṇasyāpi indriyasvāmitvādinā cakṣurmayatvādi yujyate iti na tadayoga ityupaskṛtasādhyenānvayaḥ /",
    "GSP33bbdip12u:443": " anena 'sarveṣu bhūteṣu';",
    "GSP33bbdip12u:444": " ityātrārbhakaukastvokteḥ 'cakṣurmayaḥ';",
    "GSP33bbdip12u:445": " ityādau ca tasya jīvasya tena cakṣurmayatvādinā prakāreṇoktatvāt ādityavyapadeśācca asmādeva bādhakānna sarvatrokto nārāyaṇa iti cet - na, kutaḥ?",
    "GSP33bbdip12u:446": " atra bādhakābhāvāt,",
    "GSP33bbdip12u:447": " arbhakaukastvādeśca viṣṇāvevopapatteḥ /",
    "GSP33bbdip12u:448": " na cāparicchinnasyārbhakaukastvoktiḥ jīvavilakṣaṇasya cakṣurmayatvādyuktiśca vyartheti vācyam /",
    "GSP33bbdip12u:449": " evaṃ nicāyyatvāt /",
    "GSP33bbdip12u:450": " cāyṛ pūjāniśāmanayoḥ /",
    "GSP33bbdip12u:451": " tasyaiva tasyāparicchinnasyāpi viṣṇoḥ alpaukastvacakṣurmayatvādinā prakāreṇopāsyatvena upāsanārthaṃ taduktisārthakyāt /",
    "GSP33bbdip12u:452": " na cāparicchinne jīvavilakṣaṇe ca brahmāṇi arbhakaukastvādyuktirna yujyata iti vācyam/",
    "GSP33bbdip12u:453": " yataḥ 'evaṃ ca';",
    "GSP33bbdip12u:454": " evamapi sarvagatatve 'pi 'vyomavat';",
    "GSP33bbdip12u:455": " tadalpaukastvaṃ cakṣurmayatvādi yujyate /",
    "GSP33bbdip12u:456": " yathā vyāptasyāpi vyomno 'vyākṛtākāśasya maṭhādyekadeśāvasthitiḥ tathā brahmaṇo bhūtāśayādau sthitiryuktā /",
    "GSP33bbdip12u:457": " yataścaivaṃ viṣṇorjīvavilakṣaṇatve 'pi indriyasvāmitvādinā cakṣurmayatvādyuktiryuktāta iti sūtrārtha ukto bhavati /",
    "GSP33bbdip12u:458": " sū - oṃ//",
    "GSP33bbdip12u:459": " sambhogaprāptiriti cenna vaiśeṣyāt / BBs_1,2.8 /",
    "GSP33bbdip12u:460": " // oṃ//",
    "GSP33bbdip12u:461": " jīvaparayorekaśarīrasthatve samānabhogaprāptiriti cenna /",
    "GSP33bbdip12u:462": " punaruktamākṣipya samādadhatsūtramupanyasyati - sambhogeti /",
    "GSP33bbdip12u:463": " atra pūrvasūtrādevaṃśabdamanuvartya tadbodhitamāpādakaṃ darśayan pūrvapakṣāṃśaṃ tāvadvyācaṣṭe - jīveti //",
    "GSP33bbdip12u:464": " jīvaparamātmanorityarthaḥ /",
    "GSP33bbdip12u:465": " eketi //",
    "GSP33bbdip12u:466": " viṣṇoḥ sarvaśarīrasthatve jīvena sahaikaśarīrasthatvaprāpteriti bhāvaḥ /",
    "GSP33bbdip12u:467": " saṃśabdasya 'vyavahṛpaṇossamarthayoḥ';",
    "GSP33bbdip12u:468": " ityatreva samānārthatvamāśrityāha - samāneti /",
    "GSP33bbdip12u:469": " iveśvarapakṣe 'pi bādhakasāmyānnāyaṃ sarvagata iti vākyaśeṣaḥ /",
    "GSP33bbdip12u:470": " parihārāṃśaṃ vyācaṣṭe - neti/",
    "GSP33bbdip12u:471": " neśvarasya samānabhogaprāptirityarthaḥ /",
    "GSP33bbdip12u:472": " sāmarthyavaiśeṣyāt /",
    "GSP33bbdip12u:473": " kuto netyastatra hetutvena vaiśeṣyādityaṃśaṃ yojayati - sāmarthyeti //",
    "GSP33bbdip12u:474": " svārthe ṣyañ /",
    "GSP33bbdip12u:475": " viśeṣiṇo bhāva iti vā /",
    "GSP33bbdip12u:476": " tathā ca parasya samānabhogāprāptau jīvādapi sāmarthyavaiśeṣyādityarthaḥ /",
    "GSP33bbdip12u:477": " uktaṃ ca gāruḍe -",
    "GSP33bbdip12u:478": " sarvajñālpajñatābhedātsarvaśaktyalpaśaktitaḥ /",
    "GSP33bbdip12u:479": " svātantryapāratantryābhyāṃ sambhogo neśajīvayoḥ // iti ca // 8 //",
    "GSP33bbdip12u:480": " // iti sarvagatatvādhikaraṇam //",
    "GSP33bbdip12u:481": " kiṃ tatsāmarthyavaiśeṣyaṃ,",
    "GSP33bbdip12u:482": " yena samānabhogāprāptirityata āha - uktamiti //",
    "GSP33bbdip12u:483": " na kevalaṃ sūtre jīveśayorbhogasāmyābhāvaḥ,",
    "GSP33bbdip12u:484": " tatra hetutvena sāmarthyavaiśeṣyaṃ coktam,",
    "GSP33bbdip12u:485": " kintu gāruḍe ceti samuccayārthaścaḥ /",
    "GSP33bbdip12u:486": " kimuktamityatastatpaṭhati - sarvajñeti //",
    "GSP33bbdip12u:487": " sarvajñatvālpajñatvarūpabhedakadharmābhyāmityarthaḥ /",
    "GSP33bbdip12u:488": " prāptasya bādhakasya parihārāya viṣṇoḥ sāmarthye satyapi prathamaṃ prāptistāvatsyādeva agnistambhavato dāhaprāptivat /",
    "GSP33bbdip12u:489": " sāpi bhagavati na sambhavati /",
    "GSP33bbdip12u:490": " tasya sārvajñenaiṣyadbādhakaparihartṛtvasambhavāditi bhāveneha sārvajñoktiḥ,",
    "GSP33bbdip12u:491": " na jīvena sahekaśarīrasthatve 'pi duḥkhaparityāgena sukhamātrabhoge svātantrayaṃ hetuḥ /",
    "GSP33bbdip12u:492": " jīvasya cobhayānubhave pāratantryaṃ heturiti vivektavyam /",
    "GSP33bbdip12u:493": " sambhogaḥ samānabhogaḥ /",
    "GSP33bbdip12u:494": " gāruḍa ityanvayaḥ /",
    "GSP33bbdip12u:495": " 'iti ca'; iti caśabdapāṭhe tatra pūrvoktena samuccayārthaścakāraḥ/",
    "GSP33bbdip12u:496": " anena yato yathā ekasya jīvasya sarvaśarīrasthatve sarvasamānabhogaprāptiḥ bādhikānupapattiḥ sūtroktāsti /",
    "GSP33bbdip12u:497": " tathā evamīśasya sarvabhūtagatatvamaṅgīkṛtya jīveśvarayorekaśarīrasthatve parasya jīvasamānabhogaprāptirbādhikāsti /",
    "GSP33bbdip12u:498": " ato neśvaraḥ sarvabhūtagata iti cenna,",
    "GSP33bbdip12u:499": " kutaḥ tasya tadaprāptau jīvādapi sāmarthyavaiśeṣyāt agnistambhavato dāhābhāvavaditi sūtrārtha ukto bhavati // 1 //",
    "GSP33bbdip12u:500": " // iti sarvagatatvādhikaraṇam //",
    "GSP33bbdip12u:501": " // 2. attṛtvādhikaraṇam //",
    "GSP33bbdip12u:502": " 'janmādyasya yataḥ'; ityuktam /",
    "GSP33bbdip12u:503": " tatrāttṛtvaṃ 'sa yadyadevāsṛjata",
    "GSP33bbdip12u:504": " tattadattumadhriyata sarvaṃ vā attīti tadaditeradititvam';",
    "GSP33bbdip12u:505": " (bṛ. 3-2-5.) ityaditeḥ pratīyate /",
    "GSP33bbdip12u:506": " atrādhikaraṇe lokato 'nyatra prasiddhāditiśabdena sahoktāttṛtvaliṅgasya harau samanvayaḥ kriyate /",
    "GSP33bbdip12u:507": " śrutyādisaṅgatiḥ viṣayavākyamudāhṛtya viṣayasaṃśayau sayuktikapūrvapakṣaṃ ca sūcayati - janmeti //",
    "GSP33bbdip12u:508": " janmādisūtre janmādikartṛtvaṃ viṣṇoruktamityarthaḥ /",
    "GSP33bbdip12u:509": " tatreti /",
    "GSP33bbdip12u:510": " uktalakṣaṇeṣu madhya ityarthaḥ /",
    "GSP33bbdip12u:511": " praviṣṭamiti śeṣaḥ /",
    "GSP33bbdip12u:512": " attṛtvamiti //",
    "GSP33bbdip12u:513": " sa sargakāle ca karoti sarvaṃ",
    "GSP33bbdip12u:514": " saṃhārakāle tu tadatti bhūyaḥ /",
    "GSP33bbdip12u:515": " sraṣṭā pātā tathaivāttā (skānde)",
    "GSP33bbdip12u:516": " ityādāvadidhātuprakṛtikānekaśabdavācyaṃ saṃhartṛtvāparaparyāyaśabdabodhyaṃ ūrṇanābhyādivadattṛtvaṃ tadityarthaḥ /",
    "GSP33bbdip12u:517": " anena aderbhakṣaṇārthatvādaditerattṛtve 'pi na saṃhartṛtvalakṣaṇasyātivyāptiriti śaṅkā nirastā /",
    "GSP33bbdip12u:518": " prathametiśabdaḥ śrutigataḥ /",
    "GSP33bbdip12u:519": " dvitīyastu bhāṣyakārīyaḥ /",
    "GSP33bbdip12u:520": " aditerityāvartate /",
    "GSP33bbdip12u:521": " tatraikaṃ bhāvapradhānam /",
    "GSP33bbdip12u:522": " tathā ca iti bṛhadāraṇyakavākye yadattṛtvaṃ pratīyate tat aditeḥ devamātureva bhavet /",
    "GSP33bbdip12u:523": " kutaḥ? 'aditeḥ';",
    "GSP33bbdip12u:524": " aditiśruteḥ /",
    "GSP33bbdip12u:525": " tathā adititvaliṅgācceti yojanā /",
    "GSP33bbdip12u:526": " adititvaṃ ca gotvādivadaditimātradhramo,",
    "GSP33bbdip12u:527": " na viṣṇau sāvakāśam /",
    "GSP33bbdip12u:528": " anena janmādisūtroktalakṣaṇasyātivyāptyasambhavākṣepāttenāsyākṣepikī saṅgatiḥ /",
    "GSP33bbdip12u:529": " śrutyuktamattṛtvaṃ viṣayaḥ /",
    "GSP33bbdip12u:530": " viṣṇoranyasya veti sandehaḥ /",
    "GSP33bbdip12u:531": " devamāturaditereveti pūrvaḥ pakṣaḥ /",
    "GSP33bbdip12u:532": " aditiśrutiradititvayuktiśca sūcitā bhavati /",
    "GSP33bbdip12u:533": " pūrvapakṣe śrutyarthastu - 'saḥ';",
    "GSP33bbdip12u:534": " aditirdevamātā saṃvatsaranāmnā caturmukhena 'yadyadasṛjata tattadattumadhriyata'; manaḥ /",
    "GSP33bbdip12u:535": " ādacceti śeṣaḥ /",
    "GSP33bbdip12u:536": " kutaḥ sarvāttṛtvamaditeḥ?",
    "GSP33bbdip12u:537": " yasmātsarvātrī sā sarvamattīti yat tadeva hyaditerdevamātuḥ 'adititvam';",
    "GSP33bbdip12u:538": " aditiśabdavācyatve nimittam,",
    "GSP33bbdip12u:539": " anyathā tanna syāditi /",
    "GSP33bbdip12u:540": " asmin pakṣe 'pi sthalāntarasthāditiśabdasya nirvacanamidam /",
    "GSP33bbdip12u:541": " atra sarvaśabdaḥ sudhārītyā adityadanayogyasarvaparaḥ /",
    "GSP33bbdip12u:542": " ṭīkārītyā saṅkucitasarvaparo vā/",
    "GSP33bbdip12u:543": " siddhānte śrutyarthastu - 'saḥ';",
    "GSP33bbdip12u:544": " saṃvatsaranāmakaḥ caturmukho 'yadyadevāsṛjata tattatsarvamattuṃ';",
    "GSP33bbdip12u:545": " sa mṛtyunāmā janārdano 'dhriyata /",
    "GSP33bbdip12u:546": " ādacca /",
    "GSP33bbdip12u:547": " kutaḥ sarvasaṃhartṛtvaṃ viṣṇoḥ?",
    "GSP33bbdip12u:548": " 'aditeḥ'; aditiśabdāt /",
    "GSP33bbdip12u:549": " aditirhi 'idaṃ sarvaṃ......yadidaṃ kiñca'; (tai.2-6)",
    "GSP33bbdip12u:550": " 'aditirdevatāmayī'; (kaṭha. 4-7)",
    "GSP33bbdip12u:551": " iti śrutyantare brahmaṇyaditiśabdaprayogāditi yāvat /",
    "GSP33bbdip12u:552": " tāvatāpi kutaḥ sarvāttṛtvaṃ viṣṇoḥ?",
    "GSP33bbdip12u:553": " sarvamattīti yattadeva hi 'aditeḥ';",
    "GSP33bbdip12u:554": " strīliṅgāditiśabdavācyasya 'adititvam';",
    "GSP33bbdip12u:555": " aditiśabdavācyatvaṃ anyathā sa nirnimittakaḥ syāditi bhāvaḥ /",
    "GSP33bbdip12u:556": " anena viṣṇoḥ sarvāttṛtāyāṃ tannimittakaśrutyantaragatāditiśabdo heturityuktaṃ bhavati /",
    "GSP33bbdip12u:557": " uktaṃ hi candrikāyām /",
    "GSP33bbdip12u:558": " 'tattadattumiti pūrvapratijñātasarvāttṛtāyāṃ śrutyantare brahmaṇi prayuktasya sarvāttṛtvanimittakasyāditiśabdahetūkaraṇe sambhavati'; iti /",
    "GSP33bbdip12u:559": " ata eva ṛgbhāṣye 'atti viśvaṃ tena caivāditiriti viṣṇuḥ'; ityuktam /",
    "GSP33bbdip12u:560": " tatraiva 'guṇataḥ kālataścānantyarūpamakhaṇḍitatvaṃ cāditiśabdapravṛttinimittam'; iti coktam /",
    "GSP33bbdip12u:561": " 'sa yadyadevāsṛjata';",
    "GSP33bbdip12u:562": " iti pulliṅgaṃ ca 'kūṭastho 'kṣara ucyate';",
    "GSP33bbdip12u:563": " (bha.gī. 15-16.) ityādivat //",
    "GSP33bbdip12u:564": " nanvetadattṛtvamaditeścetkathaṃ tarhi tasyāṃ sa iti pulliṅgaṃ yuktaṃ syāt /",
    "GSP33bbdip12u:565": " atastena śrutyādibādha ityata āha - sa iti //",
    "GSP33bbdip12u:566": " iti vākye śrutamityarthaḥ /",
    "GSP33bbdip12u:567": " ityādivadityānantaraṃ adityāṃ yujyata iti śeṣaḥ /",
    "GSP33bbdip12u:568": " castvarthaḥ /",
    "GSP33bbdip12u:569": " ādipadena 'so 'haṃ vāyuṃ diśāṃ vatsaṃ veda';",
    "GSP33bbdip12u:570": " iti chandogavākyaṃ gṛhyate /",
    "GSP33bbdip12u:571": " kūṭamākāśaṃ tadvannirvikāratayā tiṣṭhatīti kūṭasthaḥ /",
    "GSP33bbdip12u:572": " prakṛtiḥ 'akṣaro';",
    "GSP33bbdip12u:573": " dehato 'vināśitvāducyate iti gītāvākyasyārthaḥ /",
    "GSP33bbdip12u:574": " dikśabditānāṃ pūrvādi caturdigavasthitabhagavadbāhūnāṃ 'vatsaṃ';",
    "GSP33bbdip12u:575": " tato jātaṃ 'vāyuṃ';",
    "GSP33bbdip12u:576": " mukhyaprāṇamahaṃ 'veda';",
    "GSP33bbdip12u:577": " jānāmītyarthaḥ /",
    "GSP33bbdip12u:578": " lakṣmīvākyametat /",
    "GSP33bbdip12u:579": " atrocyate -",
    "GSP33bbdip12u:580": " sū - oṃ//",
    "GSP33bbdip12u:581": " attā carācaragrahaṇāt / BBs_1,2. /",
    "GSP33bbdip12u:582": " // oṃ//",
    "GSP33bbdip12u:583": " siddhāntayatsūtramavatārayati - atreti //",
    "GSP33bbdip12u:584": " iti codye samādhānamucyate sūtrakṛtā iti śeṣaḥ /",
    "GSP33bbdip12u:585": " anena sūtre 'trocyate iti śeṣo darśitaḥ /",
    "GSP33bbdip12u:586": " tatsūtraṃ paṭhati - atteti /",
    "GSP33bbdip12u:587": " tattvityanuvartate,",
    "GSP33bbdip12u:588": " vipariṇamyate ca /",
    "GSP33bbdip12u:589": " tathā cātra vākye yaḥ 'attā';",
    "GSP33bbdip12u:590": " saṃhartocyate sa viṣṇureva /",
    "GSP33bbdip12u:591": " kutaḥ? 'sarvaṃ vā atti';",
    "GSP33bbdip12u:592": " iti 'carācarasya';",
    "GSP33bbdip12u:593": " cetanācetanarūpasya viśvasyādyatayā saṃhāryatayā 'grahaṇāt';",
    "GSP33bbdip12u:594": " carācarāttṛtvaliṅgāditi yāvaditi sūtrārthaḥ /",
    "GSP33bbdip12u:595": " na hi carācarasya sarvasyāttṛtvamaditeḥ /",
    "GSP33bbdip12u:596": " carācarasyādyatayā grahaṇe 'pi kuto nāditestadattṛtvamiti liṅgasya sāvakāśatvaśaṅkāṃ nirāha - na hīti//",
    "GSP33bbdip12u:597": " hiśabdaḥ prasiddhau /",
    "GSP33bbdip12u:598": " carācarasyeti sūtrākṣarāṇyanūdya śrutyanusāreṇa sarvasyeti vyākhyānam /",
    "GSP33bbdip12u:599": " na ca sāmānyapadena vyākhyānaṃ vyarthamiti vācyam /",
    "GSP33bbdip12u:600": " sūtrasya śrutivisaṃvādapratītinirāsārthatvāt /",
    "GSP33bbdip12u:601": " 'aditeḥ'; devamātuḥ /",
    "GSP33bbdip12u:602": " sraṣṭā pātā tathaivāttā nikhilasyaika eva tu /",
    "GSP33bbdip12u:603": " vāsudevaḥ paraḥ puṃsāmitare 'lpasya vā na vā // iti skānde /",
    "GSP33bbdip12u:604": " carācarāttṛtvaṃ viṣṇorapi kutaḥ siddhamityata āha - sraṣṭeti //",
    "GSP33bbdip12u:605": " 'puṃsāṃ paraḥ';",
    "GSP33bbdip12u:606": " tebhyaḥ uttamo 'vāsudevaḥ';",
    "GSP33bbdip12u:607": " kṛṣṇaḥ 'eka eva';",
    "GSP33bbdip12u:608": " nikhilajagataḥ ekaḥ svatantraḥ 'sraṣṭā';",
    "GSP33bbdip12u:609": " sṛṣṭikartā tathā 'pātā';",
    "GSP33bbdip12u:610": " rakṣitā tuścārthaḥ /",
    "GSP33bbdip12u:611": " atrā ca /",
    "GSP33bbdip12u:612": " 'vasudevetare';",
    "GSP33bbdip12u:613": " brahmādyāstu 'alpasya';",
    "GSP33bbdip12u:614": " jagadekadeśasyāsvātantryeṇa sṛṣṭyādi kartāro bhavanti/",
    "GSP33bbdip12u:615": " svātantryāpekṣayā netyarthaḥ/",
    "GSP33bbdip12u:616": " iti skānde ityanantaram uktatvāditi vākyaśeṣaḥ /",
    "GSP33bbdip12u:617": " ekaḥ purastādya idaṃ babhūva yato babhūva bhavanasya gopā /",
    "GSP33bbdip12u:618": " yamapyeti bhuvanaṃ sāmparāye sa no harirghṛtamihāyuṣe 'ttudevaḥ /",
    "GSP33bbdip12u:619": " (ghṛtasū.) iti śrutiḥ // 9 //",
    "GSP33bbdip12u:620": " spaṣṭārthatvātprathamaṃ smṛtimudāhṛtyātraivārthe śrutimapyāha - eka iti //",
    "GSP33bbdip12u:621": " eka ityasyāvṛttiḥ,",
    "GSP33bbdip12u:622": " idamityasyāpyāvṛttipariṇāmau /",
    "GSP33bbdip12u:623": " tathā ca ya ekaḥ 'idam';",
    "GSP33bbdip12u:624": " asya jagataḥ 'purastāt';",
    "GSP33bbdip12u:625": " pralaye babhūva /",
    "GSP33bbdip12u:626": " yataśca sṛṣṭau 'idaṃ';",
    "GSP33bbdip12u:627": " jagat 'babhūva'; jātam /",
    "GSP33bbdip12u:628": " atha yaścaiko bhavanasya 'gopāḥ';",
    "GSP33bbdip12u:629": " goptā babhūva /",
    "GSP33bbdip12u:630": " yaṃ ca 'sāmparāye';",
    "GSP33bbdip12u:631": " muktipralayayoḥ bhuvanaṃ praviśati nigīrṇaudanavat /",
    "GSP33bbdip12u:632": " 'saḥ devo'; hariḥ naḥ 'āyuṣe';",
    "GSP33bbdip12u:633": " āyurarthe 'iha';",
    "GSP33bbdip12u:634": " yajñasthāne āgatya 'ghṛtam';",
    "GSP33bbdip12u:635": " āhutirūpam 'attu';",
    "GSP33bbdip12u:636": " svīkarotviti taittirīyaśrutyarthaḥ /",
    "GSP33bbdip12u:637": " mantradraṣṭṛṛṣivākyametat /",
    "GSP33bbdip12u:638": " iti śrutyanantaraṃ yata iti śeṣaḥ /",
    "GSP33bbdip12u:639": " asyāto 'pi viṣṇoścarācarāttṛtvaṃ siddhamityanvayaḥ /",
    "GSP33bbdip12u:640": " sū - oṃ//",
    "GSP33bbdip12u:641": " prakaraṇācca / BBs_1,2.10 /",
    "GSP33bbdip12u:642": " // oṃ//",
    "GSP33bbdip12u:643": " yadā niravakāśasarvāttṛtvaliṅgamātrātsāvakāśāditiśrutyadititvaliṅgayorbādhena attā viṣṇureveti siddhyati /",
    "GSP33bbdip12u:644": " tadā kimu vācyaṃ niravakāśaprakaraṇasamuccitālliṅgādityarthaṃ pratipādayatsūtraṃ paṭhitvā vyācaṣṭe - prakaraṇācceti //",
    "GSP33bbdip12u:645": " 'naivehaṃ kiñcana'; (bṛ. 3-2.)",
    "GSP33bbdip12u:646": " iti niravakāśaviṣṇuprakaraṇabalāccāttā viṣṇureveti sūtrārthaḥ /",
    "GSP33bbdip12u:647": " apsaṃvatsarasṛṣṭyādinā tatprakaraṇatvācca /",
    "GSP33bbdip12u:648": " prakaraṇasya vaiṣṇavatvāsiddhimāśaṅkyāha - apsaṃvatsarasṛṣṭyādineti //",
    "GSP33bbdip12u:649": " apsṛṣṭiḥ saṃvatsaranāmakacaturmukhasṛṣṭiśca te ādī yasya tat tathoktam /",
    "GSP33bbdip12u:650": " ādipadena saṃvatsarādanodyamādiliṅgaṃ gṛhyate /",
    "GSP33bbdip12u:651": " 'tatprakaraṇatvāt';",
    "GSP33bbdip12u:652": " viṣṇuprakaraṇatvādityarthaḥ /",
    "GSP33bbdip12u:653": " etatprakaraṇasyeti śeṣaḥ /",
    "GSP33bbdip12u:654": " avagamopalakṣakametat /",
    "GSP33bbdip12u:655": " asyātaḥ prakaraṇādviṣṇureva atrocyate iti prakṛtasādhyenānvayaḥ /",
    "GSP33bbdip12u:656": " co hetusamuccaye /",
    "GSP33bbdip12u:657": " prakaraṇaṃ nāmaikaprameyapratipādakānekavākyāni /",
    "GSP33bbdip12u:658": " bṛhadāraṇyake hi - 'naiveha kiñcanāgra āsīt /",
    "GSP33bbdip12u:659": " mṛtyunaivedamāvṛtamāsīt /",
    "GSP33bbdip12u:660": " aśanāyayāśanāyā hi mṛtyustanmano 'kurutātmanvī syāmiti/",
    "GSP33bbdip12u:661": " so 'rcannacaratatasyārcata āpo 'jāyanta....tadyadapāṃ śara āsīttatsamahanyata sā",
    "GSP33bbdip12u:662": " pṛthivyabhavat tasyāmaśrāmyat.... so 'kāmayata dvitīyo ma ātmā jāyeteti sa manasā",
    "GSP33bbdip12u:663": " vācā mithunaṃ samabhavadaśanāyā hi mṛtyustadreta āsīttatsaṃvatso 'bhavat .... taṃ",
    "GSP33bbdip12u:664": " jātamabhivyādadātsa bhāṇamakarotsaiva vāgabhavatsa aikṣata yadi ha vā imamabhimaṃsye",
    "GSP33bbdip12u:665": " kanīyo 'nnaṃ kariṣya iti sa tayā vācā tenātmanā idaṃ sarvamasṛjata'; (bṛ. 1-2.)",
    "GSP33bbdip12u:666": " iti viṣṇuviṣayāṇyanekavākyāni śrūyante /",
    "GSP33bbdip12u:667": " 'agre'; pralaye 'iha';",
    "GSP33bbdip12u:668": " asvatantravarge,",
    "GSP33bbdip12u:669": " gagana iti vā /",
    "GSP33bbdip12u:670": " 'kiñcana'; jīvajaḍarūpaṃ vastu naivāsīditi /",
    "GSP33bbdip12u:671": " nanu - sarvasaṃhārakaṃ viṣṇuṃ devīṃ jīvāṃstathaiva ca /",
    "GSP33bbdip12u:672": " kālaṃ triguṇasāmyaṃ ca karmāṇi prāṇamindriyam /",
    "GSP33bbdip12u:673": " saṃskāraṃ caiva vedāṃśca narte kiñcillaye tvabhūt //",
    "GSP33bbdip12u:674": " iti bṛhadbhāṣyodāhṛtavacanānnityānāṃ jīvānāmapi sattvātkathamiyamuktirityata uktaṃ - mṛtyunaiveti /",
    "GSP33bbdip12u:675": " 'idaṃ'; jīvādikaṃ 'mṛtyunā';",
    "GSP33bbdip12u:676": " tannāmakena janārdanena 'āvṛtam';",
    "GSP33bbdip12u:677": " ācchāditamāsīt /",
    "GSP33bbdip12u:678": " mṛtyorāvarakatve hetuḥ - aśanāyayeti /",
    "GSP33bbdip12u:679": " aśaṃ jagattannetryetyarthaḥ /",
    "GSP33bbdip12u:680": " mṛtyoraśanāyātvaṃ śrutiprasiddhamityāha - aśanāyā hīti /",
    "GSP33bbdip12u:681": " 'tat'; tasmādekākitvānmṛtyuḥ 'ātmanvī';",
    "GSP33bbdip12u:682": " jagadrūpaśarīravān syāmityaicchat /",
    "GSP33bbdip12u:683": " evaṃ sa mṛtyuḥ 'arcan';",
    "GSP33bbdip12u:684": " svātmānaṃ pūjayan sañcacāra tasyārcata āpo 'jāyanta /",
    "GSP33bbdip12u:685": " tā eva tāsāmarcanasādhanamiti bhāvaḥ /",
    "GSP33bbdip12u:686": " tatrāpsu yo 'pāṃ 'śaraḥ';",
    "GSP33bbdip12u:687": " phenarūpo maṇḍa āsīttaccharaḥ /",
    "GSP33bbdip12u:688": " sa śaro mṛtyunāsvaretasā 'samahanyata';",
    "GSP33bbdip12u:689": " saṅghātatvaṃ prāpitaḥ /",
    "GSP33bbdip12u:690": " yassaṅghātaḥ sā 'pṛthivī';",
    "GSP33bbdip12u:691": " brahmāṇḍarūpābhavat 'tasyāṃ';",
    "GSP33bbdip12u:692": " pṛthivyāṃ śvetadvīpe 'aśrāmyat';",
    "GSP33bbdip12u:693": " śiśye mṛtyuḥ /",
    "GSP33bbdip12u:694": " sa mṛtyuḥ 'me';",
    "GSP33bbdip12u:695": " mama 'ātmā';",
    "GSP33bbdip12u:696": " brahmā dvitīyo vāyvapekṣayā jāyeteti akāmayata /",
    "GSP33bbdip12u:697": " atha 'aśanāyā';",
    "GSP33bbdip12u:698": " sa mṛtyuḥ 'manasā';",
    "GSP33bbdip12u:699": " svecchayā 'vācā';",
    "GSP33bbdip12u:700": " vedābhimāniśriyā 'mithunaṃ';",
    "GSP33bbdip12u:701": " dvandvībhāvaṃ 'samabhavat'; prāpat /",
    "GSP33bbdip12u:702": " tena mithunībhāvena yadreta āsīt 'tatsaṃvatsaraḥ';",
    "GSP33bbdip12u:703": " tupādānakadehavān saṃvatsaranāmakaścaturmukho 'bhavat /",
    "GSP33bbdip12u:704": " atha jātaṃ saṃvatsaramabhilakṣya attuṃ 'vyādadāt';",
    "GSP33bbdip12u:705": " vidadāra svamukhaṃ mṛtyuḥ /",
    "GSP33bbdip12u:706": " sa saṃvatsaro bhayāt viṣṇudīptyānandabodhakabhāṇiti śabdamakarot /",
    "GSP33bbdip12u:707": " yadbhāṇiti vacastadabhimāninī saiva vāṅnāmnī sarasvatyabhavat /",
    "GSP33bbdip12u:708": " sa mṛtyuḥ aikṣata ālocitavān /",
    "GSP33bbdip12u:709": " kimiti? 'yadīmaṃ';",
    "GSP33bbdip12u:710": " saṃvatsaram 'abhimaṃsye';",
    "GSP33bbdip12u:711": " līnaṃ kariṣye tattadā me 'kanīyaḥ';",
    "GSP33bbdip12u:712": " alpamannaṃ kariṣye /",
    "GSP33bbdip12u:713": " tato bahvannaṃ bhavatvityālocya sa mṛtyuḥ 'tayā vācā';",
    "GSP33bbdip12u:714": " sarasvatyā 'tenātmanā';",
    "GSP33bbdip12u:715": " caturmukhenedaṃ sarvamasṛjata /",
    "GSP33bbdip12u:716": " janayāmāseti śrutyarthaḥ /",
    "GSP33bbdip12u:717": " nehāsītkiñcanāpyādau mṛtyurāsīddharistadā /",
    "GSP33bbdip12u:718": " so ''tmano manasāsrā kṣīdapa eva janārdanaḥ //",
    "GSP33bbdip12u:719": " śayānastāsu bhagavānnirmame 'ṇḍaṃ mahattaram /",
    "GSP33bbdip12u:720": " tatra saṃvatsaraṃ nāma brahmāṇamasṛjatprabhuḥ //",
    "GSP33bbdip12u:721": " tamattuṃ vyādadādāsyaṃ tadāsau virurāva ha /",
    "GSP33bbdip12u:722": " atha tatkṛpayā viṣṇuḥ sṛṣṭikarmaṇyayojayat //",
    "GSP33bbdip12u:723": " so 'sṛjadbhuvanaṃ viśvamadyārthaṃ haraye vibhuḥ //",
    "GSP33bbdip12u:724": " iti brahmavaivarte // 10 //",
    "GSP33bbdip12u:725": " // iti attṛtvādhikaraṇam // 2 //",
    "GSP33bbdip12u:726": " nanvapsaṃvatsasṛṣṭyādinātrocyamānenāpi kathamasya viṣṇuprakaraṇatvaniścaya ityato 'psaṃvatsarasṛṣṭyāderviṣṇuliṅgatvāditi bhāvena tasya talliṅgatve smṛtimāha - nehāsīditi //",
    "GSP33bbdip12u:727": " 'ādau'; pralaye 'iha';",
    "GSP33bbdip12u:728": " asvatantravarge 'kiñcināpi';",
    "GSP33bbdip12u:729": " jīvo jaḍaṃ vā nāsīt /",
    "GSP33bbdip12u:730": " nanvidamayuktaṃ,",
    "GSP33bbdip12u:731": " jīvādeḥ nityasya sattvādityata āha - mṛtyuriti /",
    "GSP33bbdip12u:732": " pralaye mṛtyunāmā hariḥ jīvādyāvarakatvenāsīt /",
    "GSP33bbdip12u:733": " ata āvṛtatvānnāsīdityuktamiti nānupapattiriti bhāvaḥ /",
    "GSP33bbdip12u:734": " 'saḥ ātmanaḥ';",
    "GSP33bbdip12u:735": " iti padacchedaḥ /",
    "GSP33bbdip12u:736": " 'mantreṣvāṅyāderātmanaḥ';",
    "GSP33bbdip12u:737": " ityāllopaḥ /",
    "GSP33bbdip12u:738": " tathā ca 'saḥ';",
    "GSP33bbdip12u:739": " prabhurviṣṇurātmano 'manasā';",
    "GSP33bbdip12u:740": " svecchayaivāpo 'srākṣīt /",
    "GSP33bbdip12u:741": " 'tāsu'; apsu 'mahattaraṃ';",
    "GSP33bbdip12u:742": " svārthe tarap /",
    "GSP33bbdip12u:743": " mahat sthūlam 'aṇḍaṃ';",
    "GSP33bbdip12u:744": " brahmāṇḍaṃ nirmame /",
    "GSP33bbdip12u:745": " 'tatra'; aṇḍe saṃvatsarākhyaṃ brahmāṇamasṛjadityanvayaḥ nāmetyanena samyagvatsabhūtān ramayatīti vyutpattyā saṃvatsaraśabdaścaturmukhe prasiddha ityucyate /",
    "GSP33bbdip12u:746": " atrāsāmarthyaparihārāya - prabhuriti /",
    "GSP33bbdip12u:747": " 'taṃ'; caturmukham 'attuṃ';",
    "GSP33bbdip12u:748": " bhakṣayituṃ 'vyādadāt';",
    "GSP33bbdip12u:749": " vyāvṛtat viṣṇuḥ /",
    "GSP33bbdip12u:750": " tadā brahmā 'virurāva';",
    "GSP33bbdip12u:751": " bhāṇitiśabdamakarodityarthaḥ /",
    "GSP33bbdip12u:752": " heti asyārthasya śrutiprasiddhatāṃ sūcayati /",
    "GSP33bbdip12u:753": " atha ārāvakaraṇānantaraṃ 'tatkṛpayā';",
    "GSP33bbdip12u:754": " tasmin caturmukhe kṛpayā viṣṇustamajagdhvā sṛṣṭikriyāyāmayojayat /",
    "GSP33bbdip12u:755": " 'sa vibhuḥ'; caturmukho haraye hareradyārthaṃ bhuvanamasṛjat /",
    "GSP33bbdip12u:756": " yadvā - bhuvanamasṛjat,",
    "GSP33bbdip12u:757": " sṛṣṭaṃ taddharaye 'rpitavāniti śeṣeṇa yojanā brahmavaivarta ityanantaraṃ yata uktamiti śeṣaḥ /",
    "GSP33bbdip12u:758": " asyāto 'psaṃvatsarasṛṣṭyāderviṣṇuliṅgatvasiddhirityadhyāhṛtasādhyenānvayaḥ /",
    "GSP33bbdip12u:759": " // iti attṛtvādhikaraṇam // 2 //",
    "GSP33bbdip12u:760": " // 3. guhādhikaraṇam //",
    "GSP33bbdip12u:761": " sarvāttaikaḥ para uktaḥ /",
    "GSP33bbdip12u:762": " ṛtaṃ pibantau sukṛtasya loke guhāṃ praviṣṭau parame parārdhe /",
    "GSP33bbdip12u:763": " chāyātapau brahmavido vadanti pañcāgnayo ye ca trināciketāḥ (kaṭha. 1-3-1.)",
    "GSP33bbdip12u:764": " iti pibantau pratīyate tau kāviti //",
    "GSP33bbdip12u:765": " atrādhikaraṇe lokato 'nyatra prasiddhakarmaphalabhoktṛtvaliṅgasya viṣṇau samanvayaḥ pratipādyate /",
    "GSP33bbdip12u:766": " pūrvādhikaraṇaśrutisaṅgatiṃ viṣayavākyodāharaṇapūrvakaṃ viṣayaṃ sūcayati - sarveti //",
    "GSP33bbdip12u:767": " yasmāt 'paraḥ';",
    "GSP33bbdip12u:768": " paramātmā 'ekaḥ';",
    "GSP33bbdip12u:769": " ekatvasaṅkhyāyuktaḥ 'sarvāttā';",
    "GSP33bbdip12u:770": " sarvasaṃhartā ca,",
    "GSP33bbdip12u:771": " tasmātprakṛtipratyayārthayostatra yogāt sarvāttetyādikriyāliṅgabodhakaśabdavācyatvenokta ityarthaḥ /",
    "GSP33bbdip12u:772": " sarvāttetyuktyaiva arthātpātetyapyukta iti bhāvaḥ /",
    "GSP33bbdip12u:773": " tataḥ kimityata āha - ṛtamiti /",
    "GSP33bbdip12u:774": " tatretyādau saṃyojyam /",
    "GSP33bbdip12u:775": " tathā ca 'tatra';",
    "GSP33bbdip12u:776": " sarvāttṛtvamadhye praviṣṭaṃ tadviśeṣabhūtaṃ pātṛtvaṃ yatroktaṃ tatra kāṭhake 'ṛtaṃ pibantau';",
    "GSP33bbdip12u:777": " ityatra 'pibantau';",
    "GSP33bbdip12u:778": " karmaphalasārabhoktārau dvau pratīyete iti yojanā /",
    "GSP33bbdip12u:779": " dvivacanena dvitvabodhāditi bhāvaḥ /",
    "GSP33bbdip12u:780": " anena yuktamattṛtvaṃ bhagavatastatra prakṛtipratyayārthayorupapatteḥ /",
    "GSP33bbdip12u:781": " iha tu karmabandhavidhure paramātmani prakṛtyarthasya nirbhede pratyayārthasya cāyogānna",
    "GSP33bbdip12u:782": " tasya dvivacanāntapibacchandavācyateti pūrvavaiṣamyeṇa pratyavasthānādvā pūrvamarthāduktasya",
    "GSP33bbdip12u:783": " pātṛtvasyānyamātraniṣṭhatve 'sambhavasyānyasminnapi sattve 'tivyāptervā ākṣepādvā",
    "GSP33bbdip12u:784": " pūrvādhikaraṇenāsya saṅgatiḥ,",
    "GSP33bbdip12u:785": " pātṛtvākhyaviṣayaśca sūcito bhavati /",
    "GSP33bbdip12u:786": " viṣayavākye janyajanakabhāvaḥ ṣaṣṭhyarthaḥ tathā ca 'sukṛtasya loke';",
    "GSP33bbdip12u:787": " sukṛtanirmite puṇyakārye tattvapradīparītyā sukṛtanimitte śarīre hṛdayaguhāṃ praviṣṭau guhāyāmapi 'parame';",
    "GSP33bbdip12u:788": " sarvajīvottame ā ṛddha ārdhaḥ parebhyo rudrādibhya ārdhaḥ parārdhaḥ /",
    "GSP33bbdip12u:789": " tasminnatipūrṇe vāyāviti śeṣaḥ /",
    "GSP33bbdip12u:790": " tathā ca tatra praviṣṭau hṛdayaguhāśritavāyvadhiṣṭhānāviti yāvat /",
    "GSP33bbdip12u:791": " 'sa hāyastaḥ piturardhameyāya'; (chāṃ. 5-3-4.)",
    "GSP33bbdip12u:792": " iti tattvapradīpodāhṛtaśruteḥ parabrahmāvāsatvāttadanyajīvābhimanyamānatvātparārdhaṃ śarīramiti vā /",
    "GSP33bbdip12u:793": " ṛtaṃ satyaṃ tathā dharmaḥ sukṛtaṃ cābhidhīyate /",
    "GSP33bbdip12u:794": " ṛtaṃ tu mānaso dharmaḥ ....... iti gītābhāṣyodāhṛtasmṛteḥ śāstravihitakarmabhirāgataṃ phalamupalakṣaṇayā ṛtamityucyate /",
    "GSP33bbdip12u:795": " tathā ca 'ṛtaṃ pibantau';",
    "GSP33bbdip12u:796": " bhuñjānau yāvātmāntarātmākhyabhagavadrūpaviśeṣau vartete tau 'brahmavido';",
    "GSP33bbdip12u:797": " brahmajñāninaḥ 'pañcāgnayo';",
    "GSP33bbdip12u:798": " devapitṛbhūtamanuṣyabrahmayajñākhyapañcamahāyajñavantaḥ /",
    "GSP33bbdip12u:799": " 'sa eṣa yajñaḥ pañcavidho 'gnihotraṃ darśapūrṇamāsau cāturmāsyāni paśuḥ somaḥ'; ()",
    "GSP33bbdip12u:800": " ityaitareyoktapañcamahāyajñā vā /",
    "GSP33bbdip12u:801": " dyuparjanyadharāpuṃstryākhyapañcāgnividyāniṣṭhā vā /",
    "GSP33bbdip12u:802": " naciketā nāma ṛṣiḥ naciketasa idaṃ nāciketamagnicayanaviśeṣaḥ /",
    "GSP33bbdip12u:803": " trināciketāstrivāramanuṣṭhitanāciketeṣṭakācayanavanto ye vartante viduṣāṃ pāpināṃ ca krameṇa 'chāyātapau';",
    "GSP33bbdip12u:804": " sukhaduḥkhakāraṇabhūtau vadantītyarthaḥ /",
    "GSP33bbdip12u:805": " sukhaduḥkhahetutvarūpaṃ gauṇaṃ chāyātapatvaṃ ca pratiyogibhedādaviruddham /",
    "GSP33bbdip12u:806": " yathoktaṃ tattvapradīpe amarāṇāmāhlādakāvasurāṇāṃ tāpakāvityartha iti /",
    "GSP33bbdip12u:807": " praśnarūpakāryadvārā tanmūlasandehaprakāraṃ darśayati - 'tau';",
    "GSP33bbdip12u:808": " śrutyuktapibantāviti /",
    "GSP33bbdip12u:809": " iti vākye pibantau yau pratīyete tau kāvityanvayaḥ /",
    "GSP33bbdip12u:810": " anena pibantau kiṃ jīvaparau uta pararūpe eveti saṃśayaḥ sūcito bhavati /",
    "GSP33bbdip12u:811": " itītyanantaraṃ iti saṃśaye jīvasahitar iśvaraḥ pāteti pūrvapakṣe ca satīti vākyaśeṣaḥ /",
    "GSP33bbdip12u:812": " ucyate -",
    "GSP33bbdip12u:813": " sū - oṃ//",
    "GSP33bbdip12u:814": " guhāṃ praviṣṭāvātmānau hi taddarśanāt / BBs_1,2.11 /",
    "GSP33bbdip12u:815": " // oṃ//",
    "GSP33bbdip12u:816": " guhāṃ praviṣṭau pibantau viṣṇurūpe eva /",
    "GSP33bbdip12u:817": " atha siddhāntayatsūtramavatārya vyācaṣṭe - ucyate iti //",
    "GSP33bbdip12u:818": " sūtrātparata itiśabdo 'dhyāhāryaḥ /",
    "GSP33bbdip12u:819": " guhāṃ praviṣṭāviti hetugarbhaṃ viśeṣaṇam /",
    "GSP33bbdip12u:820": " pibantāvityātmapadavyākhyānam /",
    "GSP33bbdip12u:821": " ṛtamityādāvadhyāhāryam /",
    "GSP33bbdip12u:822": " viṣṇurūpe ityātmānāvityasya vyākhyānāntaram /",
    "GSP33bbdip12u:823": " tathā ca - yāvātmānau ṛtaṃ pibantau tāvātmānau viṣṇurūpe eva /",
    "GSP33bbdip12u:824": " kutaḥ? yato guhāṃ praviṣṭāviti yojanā /",
    "GSP33bbdip12u:825": " evetyanenānuvṛttatuśabdārtha uktaḥ /",
    "GSP33bbdip12u:826": " viṣṇū iti vaktavye viṣṇurūpe evetyuktiḥ dvivacanasya rūpadvayavivakṣayā sāvakāśatoktyarthā /",
    "GSP33bbdip12u:827": " 'gharmā samantā trivṛtaṃ vyāpatustayorjuṣṭiṃ mātariśvā jagāma'; (ṛ. 10-114-1.)",
    "GSP33bbdip12u:828": " ityādinā taddarśanāt //",
    "GSP33bbdip12u:829": " nanu viṣṇossarvaśarīreṣvekaikarūpeṇaiva praveśātkathaṃ rūpadvayābhiprāyeṇāpi dvivacanopapattirityataḥ taddarśanāditi sūtrāṃśasūcitaśrutimudāharati - gharmeti //",
    "GSP33bbdip12u:830": " bhagavantāviti,",
    "GSP33bbdip12u:831": " kartumiti ca śeṣaḥ /",
    "GSP33bbdip12u:832": " trivṛtamityāvartate /",
    "GSP33bbdip12u:833": " tathā ca 'gharmā';",
    "GSP33bbdip12u:834": " gharmau dīptau gharṣakau saṅkocakāviti vā /",
    "GSP33bbdip12u:835": " 'gharṣaṇātsarvalokasya nṛsiṃho gharma ucyate';",
    "GSP33bbdip12u:836": " ityaitareyabhāṣyokteḥ,",
    "GSP33bbdip12u:837": " ghṛṣṭatvena ca mitāviti tattvapradīpokteśca /",
    "GSP33bbdip12u:838": " 'samantā'; samantau vyāptau prakṛtipuruṣakālavyāpinau /",
    "GSP33bbdip12u:839": " deśataḥ kālataḥ śaktitaśca sampūrṇau yau bhagavantau trivṛtaṃ tejobannātmakaṃ śarīraṃ 'vyāpatuḥ';",
    "GSP33bbdip12u:840": " viśeṣeṇāpatuḥ dehahṛdayaguhāsthānaṃ prāptau /",
    "GSP33bbdip12u:841": " tayoḥ 'juṣṭiṃ';",
    "GSP33bbdip12u:842": " sevāṃ kartuṃ 'mātariśvā';",
    "GSP33bbdip12u:843": " mukhyavāyurapi trivṛtaṃ jagāma /",
    "GSP33bbdip12u:844": " 'divo'; devyā vāyupatnyāḥ stanyaṃ 'payoḥ';",
    "GSP33bbdip12u:845": " 'didhiṣāṇāḥ';",
    "GSP33bbdip12u:846": " pipāsanto devāḥ dvirūpaṃ tamekam 'aveṣan';",
    "GSP33bbdip12u:847": " anvaicchan /",
    "GSP33bbdip12u:848": " tam 'arkam'; aram alaṃ kaṃ sukharūpaṃ 'sahasāmānaṃ';",
    "GSP33bbdip12u:849": " sahavāyuṃ viduriti śrutyarthaḥ /",
    "GSP33bbdip12u:850": " gurvarthadīpikāyāṃ tu samantāditi padacchedaṃ kṛtvā vidyamānāviti cādhyāhṛtya samantādvidyamānau vyāptāviti vyākhyātam/",
    "GSP33bbdip12u:851": " taccintyam/",
    "GSP33bbdip12u:852": " ityādineti /",
    "GSP33bbdip12u:853": " vākyeneti śeṣaḥ /",
    "GSP33bbdip12u:854": " ādipadena 'divaspayaḥ';",
    "GSP33bbdip12u:855": " ityuttarārdhaṃ, tathā -",
    "GSP33bbdip12u:856": " ekaḥ suparṇaḥ sa samudramāviveśa sa idaṃ viśvaṃ bhuvanaṃ vicaṣṭe /",
    "GSP33bbdip12u:857": " taṃ pākena manasāpaśyamantitastaṃ mātā relhi sa u relhi mātaram //",
    "GSP33bbdip12u:858": " suparṇaṃ viprāḥ kavayo vacobhirekaṃ santaṃ bahudhā kalpayanti / (ṛ. 10-114-4., 5.)",
    "GSP33bbdip12u:859": " ityādikaṃ ca gṛhyate /",
    "GSP33bbdip12u:860": " 'ekaḥ suparṇaḥ';",
    "GSP33bbdip12u:861": " suṣṭhu paramānandarūpo bhagavān samudramāviveśa /",
    "GSP33bbdip12u:862": " sa idaṃ sarvaṃ jagat 'vicaṣṭe'; paśyati /",
    "GSP33bbdip12u:863": " 'taṃ'; paramātmānaṃ pakvena manasā ahamapaśyam /",
    "GSP33bbdip12u:864": " 'taṃ mātā'; vyañjakatvādvāk sarasvatī 'relhi';",
    "GSP33bbdip12u:865": " lihyata iva /",
    "GSP33bbdip12u:866": " sa paramātmā mātaraṃ relhi /",
    "GSP33bbdip12u:867": " tāvanyonyaṃ sambaddhau bhavataḥ /",
    "GSP33bbdip12u:868": " tathā ca - bhagavadvyañjakavāco 'pi taddhyaṅgyatvamiti bhāvaḥ /",
    "GSP33bbdip12u:869": " tameva suparṇamekaṃ santaṃ 'viprāḥ';",
    "GSP33bbdip12u:870": " viśeṣeṇa prakṛṣṭāḥ kavayo 'vacobhiḥ';",
    "GSP33bbdip12u:871": " śabdaiḥ 'bahudhā';",
    "GSP33bbdip12u:872": " keśavādidvādaśadhā sthitaṃ kalpayanti cintayanti ityarthaḥ /",
    "GSP33bbdip12u:873": " taddarśanāditi /",
    "GSP33bbdip12u:874": " tasya viṣṇoḥ dvirūpatayā sarvaśarīrapraveśasya uktatvādityarthaḥ /",
    "GSP33bbdip12u:875": " tathā ca - ekasminnapi viṣṇau yuktaṃ rūpadvayābhiprāyeṇa dvivacanamiti bhāvaḥ /",
    "GSP33bbdip12u:876": " evaṃ taddarśanāt ityetat tattvapradīparītyā uktaviśeṣaṇe nirṇīte viṣṇau dvivacanadarśanāt 'ekaḥ suparṇaḥ';",
    "GSP33bbdip12u:877": " ityādinā tacchabdenaikavacanena parāmarśadarśanāt tasyaiva samudraniveśino nikhilabhuvanadarśinaḥ 'apaśyamantitaḥ';",
    "GSP33bbdip12u:878": " iti guhāpraviṣṭatvadarśanādekasyaiva bahunāmarūpadarśanāt ityapi vyākhyeyam //",
    "GSP33bbdip12u:879": " ātmāntarātmeti harireka eva dvidhā sthitaḥ /",
    "GSP33bbdip12u:880": " niviṣṭo hṛdaye nityaṃ rasaṃ pibati karmajam //",
    "GSP33bbdip12u:881": " iti ca bṛhatsaṃhitāyām /",
    "GSP33bbdip12u:882": " nanu viṣṇau rūpadvayavivakṣayā pratyayārthopapattāvapi prātipadikārthakarmaphalabhoktṛtvāyogāt na 'ṛtam';",
    "GSP33bbdip12u:883": " iti vākyapratipādyatvaṃ tasyetyata āha - ātmeti //",
    "GSP33bbdip12u:884": " eka eva hariḥ dehajīvarūpopādhibhedāt ātmāntarātmeti rūpabhedena 'dvidhā sthito';",
    "GSP33bbdip12u:885": " dvidhā bhūtaḥ /",
    "GSP33bbdip12u:886": " dehajīvayorhṛdaye niviṣṭaḥ /",
    "GSP33bbdip12u:887": " yaddhā - ṭīkārītyā upādhibhedavivakṣāmantareṇaiva dvirūpatayā dehaniviṣṭaḥ 'karmajaṃ rasaṃ';",
    "GSP33bbdip12u:888": " phalaṃ 'nityaṃ';",
    "GSP33bbdip12u:889": " niyamena 'pibati';",
    "GSP33bbdip12u:890": " bhuṅkte ityarthaḥ /",
    "GSP33bbdip12u:891": " smṛta iti pāṭhe kīrtitaḥ ityarthaḥ /",
    "GSP33bbdip12u:892": " rasaśabdena jīvābhogyaguṇabhoktaiveśvaraḥ,",
    "GSP33bbdip12u:893": " na tu tadbhogyadravyabhokteti prameyaṃ sūcitam /",
    "GSP33bbdip12u:894": " bṛhatsaṃhitāyāmityasya taddarśanādityanuvṛttavākyenānvayaḥ /",
    "GSP33bbdip12u:895": " karmaphalabhogasyoktatvāditi tadarthaḥ /",
    "GSP33bbdip12u:896": " tathā ca - na tadanupapattiriti bhāvaḥ /",
    "GSP33bbdip12u:897": " na kevalaṃ bṛhatsaṃhitāyām / kintu -",
    "GSP33bbdip12u:898": " śrotraṃ cakṣuḥ sparśanaṃ ca rasanaṃ ghrāṇameva ca /",
    "GSP33bbdip12u:899": " adhiṣṭhāya manaścāyaṃ viṣayānupasevate // (bha.gī. 15.9.)",
    "GSP33bbdip12u:900": " iti gītāsvapīti cārthaḥ /",
    "GSP33bbdip12u:901": " śubhaṃ pibatyasau nityaṃ nāśubhaṃ sa hariḥ pibet /",
    "GSP33bbdip12u:902": " pūrṇānandamayasyāsya ceṣṭā na jñāyate kvacit // iti pādme //",
    "GSP33bbdip12u:903": " nanu kimīśvaro duḥkhaṃ pāpakarmaphalaṃ bhuṅkte?",
    "GSP33bbdip12u:904": " puṇyajaṃ sukhaṃ vā?",
    "GSP33bbdip12u:905": " nādyadvitīyau,",
    "GSP33bbdip12u:906": " pūrṇānandatvādityata āha - śubhamiti //",
    "GSP33bbdip12u:907": " 'asau'; sarvaśarīragataprāṇe sthito 'hariḥ';",
    "GSP33bbdip12u:908": " yajñe havissvīkartā pāpahartā bhagavān 'nityaṃ';",
    "GSP33bbdip12u:909": " niyamena śubhakarmaphalameva 'pibati'; bhuṅkte /",
    "GSP33bbdip12u:910": " hariḥ aśubhakarmaphalaṃ 'na pibet';",
    "GSP33bbdip12u:911": " na bhuṅkte ityarthaḥ /",
    "GSP33bbdip12u:912": " 'puṇyamevāmuṃ gacchati (bṛ. 3-5-20.)",
    "GSP33bbdip12u:913": " parame parārdhe';",
    "GSP33bbdip12u:914": " (kaṭha. 3-1.) iti śruteḥ /",
    "GSP33bbdip12u:915": " pibatīti ṛtapānakartari advitīyatvamabhyupaiti /",
    "GSP33bbdip12u:916": " anenārthena dvitīyapakṣamaṅgīkṛtya ādyapakṣo 'nabhyupagamena parihṛtaḥ /",
    "GSP33bbdip12u:917": " pūrṇānandasya sukhabhogāyoga iti dvitīyaṃ dūṣaṇaṃ pariharati - pūrṇānandamayasyeti /",
    "GSP33bbdip12u:918": " tādātmyārthe mayaṭ /",
    "GSP33bbdip12u:919": " 'tādātmyārthe vikārārthe prācuryārthe mayaṭ tridhā';",
    "GSP33bbdip12u:920": " iti gītābhāṣyokteḥ /",
    "GSP33bbdip12u:921": " tathā ca - pūrṇānandarūpasyāsya viṣṇoḥ 'ceṣṭā';",
    "GSP33bbdip12u:922": " aiśvaryaṃ kvacitkāle deśe kenāpi sākalyena 'na jñāyate';",
    "GSP33bbdip12u:923": " na cintyate ityarthaḥ /",
    "GSP33bbdip12u:924": " tathā ca - aiśvaryabalena pūrṇānandasyāpi sukhabhogo yukta iti bhāvaḥ /",
    "GSP33bbdip12u:925": " yadvā - viṣṇorbhoktṛtvābhyupagame 'anaśnannanyaḥ'; (mu. 3-1-1.)",
    "GSP33bbdip12u:926": " iti śrutivirodha ityata āha - śubhamiti //",
    "GSP33bbdip12u:927": " parādhīnabhogābhāvaviṣayam aśubhabhogābhāvaviṣayaṃ vā tadvākyamiti bhāvaḥ /",
    "GSP33bbdip12u:928": " na ca 'nīcoccataiva duḥkhāderbhoga ityabhidhīyate /",
    "GSP33bbdip12u:929": " nāsau nīcoccatāṃ yāti';",
    "GSP33bbdip12u:930": " iti vākyavirodhaḥ,",
    "GSP33bbdip12u:931": " sukhabhogasyoccatārūpatvāditi vācyam /",
    "GSP33bbdip12u:932": " viṣṇau jīvasamavete bhoge svīkārāmātrābhyupagamena uccatāsampādakavikriyāviśeṣānabhyupagamāt /",
    "GSP33bbdip12u:933": " uktaṃ hi tattvapradīpe - na ca 'anaśnannanyaḥ';",
    "GSP33bbdip12u:934": " iti śrutivirodhaḥ /",
    "GSP33bbdip12u:935": " na hi parādhīnatayā bhogo,",
    "GSP33bbdip12u:936": " nāpyapriyabhogo na ca tannimittoccanīcatā viṣṇoḥ,",
    "GSP33bbdip12u:937": " kintu - jīvasamavete bhoge svīkāramātramucyata iti /",
    "GSP33bbdip12u:938": " yadvā - nīcoccatāsampādako bhogaḥ svīyatayā sākṣātkāraḥ,",
    "GSP33bbdip12u:939": " sa cābhimānayuto vivakṣitaḥ,",
    "GSP33bbdip12u:940": " na cāsāvīśvare iti na virodhaḥ /",
    "GSP33bbdip12u:941": " pādma ityanantaraṃ uktatvāditi śeṣaḥ /",
    "GSP33bbdip12u:942": " tathā ca - na śrutiyuktivirodha iti bhāvaḥ /",
    "GSP33bbdip12u:943": " yo veda nihitaṃ guhāyām (tai. 2-1.)",
    "GSP33bbdip12u:944": " ityādinā prasiddhaṃ hiśabdena darśayati // 11 //",
    "GSP33bbdip12u:945": " nanu kathaṃ guhāniviṣṭatvaliṅgātpibato viṣṇutvaniścayaḥ,",
    "GSP33bbdip12u:946": " tasya jīve 'pi yogādityata āha - yo vedeti /",
    "GSP33bbdip12u:947": " viṣṇoreva guhānihitatvamatra grāhyamiti copaskartavyam /",
    "GSP33bbdip12u:948": " ādiśabdena 'ātmāntarātmā';",
    "GSP33bbdip12u:949": " iti 'śrotraṃ cakṣuḥ';",
    "GSP33bbdip12u:950": " iti 'ahaṃ vaiśvānaro bhūtvā';",
    "GSP33bbdip12u:951": " ityādismṛtirgṛhyate /",
    "GSP33bbdip12u:952": " tathā ca ityādinā viṣṇoreva prasiddhaṃ guhānihitatvamatra grāhyamiti imamarthaṃ sūtrakāro hiśabdena darśayatītyarthaḥ /",
    "GSP33bbdip12u:953": " tathā ca - hṛdayaguhāsthatvamātrasya jīve sambhave 'pi na tadiha hetutvena gṛhyate /",
    "GSP33bbdip12u:954": " kintu - śrutyādiprasiddhaṃ mokṣajanakajñānaprakārībhūtaṃ prādhānyena guhānihitatvameva /",
    "GSP33bbdip12u:955": " tacca jīve niravakāśamiti bhāvaḥ/",
    "GSP33bbdip12u:956": " sūtre samanvayasūtrāttuśabdamātramanuvartate /",
    "GSP33bbdip12u:957": " ātmānāvityāvartate /",
    "GSP33bbdip12u:958": " tathā ca 'ātmānau';",
    "GSP33bbdip12u:959": " ādeyaṃ sukhaṃ mātyanubhavatīti vyutpattyā ātmaśabdoktaśubhakarmaphalabhoktārau 'ātmānāveva';",
    "GSP33bbdip12u:960": " ātmāntarātmākhye viṣṇurūpe eva,",
    "GSP33bbdip12u:961": " na tu jīveśvarau /",
    "GSP33bbdip12u:962": " kutaḥ? hi yasmāttau hṛdayaguhāṃ praviṣṭau tasmāt /",
    "GSP33bbdip12u:963": " na hi jīve 'pi guhāniviṣṭatvaliṅgaṃ sambhavatīti vācyam /",
    "GSP33bbdip12u:964": " tasya śrutyādyaprasiddhatvāt /",
    "GSP33bbdip12u:965": " tatra prasiddhasyaiva grāhyatvāt /",
    "GSP33bbdip12u:966": " viṣṇostu 'yo veda';",
    "GSP33bbdip12u:967": " iti śrutyādyaprasiddhatvāditi hiśabdārthaḥ /",
    "GSP33bbdip12u:968": " nanu viṣṇau pibantāviti dvivacanānapapattiḥ /",
    "GSP33bbdip12u:969": " na ca rūpapraveśena dvirūpeṇa praveśasyāsiddhatvādityāśaṅkyāha - taddarśanāditi /",
    "GSP33bbdip12u:970": " tasya harerdvirūpatayā śarīrahṛdayaguhāsthatvasya liṅgasya darśanāt 'gharmā';",
    "GSP33bbdip12u:971": " iti śrutyuktatvāditi sūtrārthaḥ /",
    "GSP33bbdip12u:972": " atra tattvityasyānuvṛtyā śrautapadānuvṛttyā ca ānandamayastadbrahmetyādivadihāpi pratijñāsiddheḥ ātmānāvityuktiḥ /",
    "GSP33bbdip12u:973": " śrautadvivacanasya gatimāha - ātmeti //",
    "GSP33bbdip12u:974": " smṛtisamākhyāṃ śrautapadānuvṛttiṃ vinā ādeyaṃ mātīti vyutpattyā śubhakarmaphalabhoktṛtvarūpaliṅgaṃ ca vaktum /",
    "GSP33bbdip12u:975": " uktaṃ hi candrikāyām - ādeyaṃ mātīti vyutpattyā ātmaśabdoktaṃ śubhabhoktṛtvaṃ mūlayuktiriti /",
    "GSP33bbdip12u:976": " na caivamṛtapātṛtvasamānādhikaraṇaguhāpraviṣṭatvoktidvārā taduktiriti tadvākyāntaravirodhaḥ śaṅkyaḥ /",
    "GSP33bbdip12u:977": " tasya sūtre avaśyavaktavyaguhāpraviṣṭatvaliṅgāpakadvivacanāntarapadānvayayogyatādṛśaviśeṣyoktimukhenetyarthābhyupagamāt /",
    "GSP33bbdip12u:978": " tathā - yadyapi samanvetavyamṛtapātṛtvaṃ sākṣādeva vaktavyamiti tadvākyāntarasyāpyādeyaṃ mātīti vyutpattimantareṇāntaryāmītivat ṛtaṃ pibantāviti spaṣṭaśabdenaiva vaktavyam /",
    "GSP33bbdip12u:979": " na tvātmaśabdenetyarthāśrayaṇānna virodhaḥ /",
    "GSP33bbdip12u:980": " anyathā uktavākyavirodhāpātāt /",
    "GSP33bbdip12u:981": " evaṃ cātra keṣāñcidanyathā candrikābhiprāyakathanam,",
    "GSP33bbdip12u:982": " tathā teṣāmeva samanvayasūtrāttadityatrāpyanuvartate iti candrikāvirodhoktirapi cintyā /",
    "GSP33bbdip12u:983": " sautradvivacanopapattyartham uddeśyasamarpaṇārthaṃ cāvaśyavaktavyātmānāviti padenaiva",
    "GSP33bbdip12u:984": " vidheyasyāpi bodhanasambhavenetaravyāvartakāvadhāraṇārthakatuśabdamātrasyaivar ikṣatisūtra",
    "GSP33bbdip12u:985": " ivātrānuvṛttyaucityāt /",
    "GSP33bbdip12u:986": " na ca tadityanuktau tuśabdasyānvayaḥ pratyetuṃ śakyate iti samanvayādhikaraṇīyasudhāvirodhaḥ /",
    "GSP33bbdip12u:987": " uddeśyavidheyapadāntarābhāva ityāśayāt /",
    "GSP33bbdip12u:988": " sū - oṃ//",
    "GSP33bbdip12u:989": " viśeṣaṇācca / BBs_1,2.12 /",
    "GSP33bbdip12u:990": " // oṃ//",
    "GSP33bbdip12u:991": " 'yaḥ seturījānānāmakṣaraṃ brahma yatparam'; (kaṭha. 1-3-2.) iti //",
    "GSP33bbdip12u:992": " evaṃ yadā niravakāśaguhānihitatvaliṅgasya sāvakāśāddvivacanaśrutito 'pi prābalyādviṣṇoḥ prakṛtyarthabhoktṛtvasambhavācca sa eva pāteti siddhyati",
    "GSP33bbdip12u:993": " kimu punarniravakāśaśrutyāpītyarthaṃ pratipādayatsūtraṃ paṭhitvā tadabhipretaśrutimevodāharati - viśeṣaṇācceti //",
    "GSP33bbdip12u:994": " iti viśeṣaṇādityanvayaḥ /",
    "GSP33bbdip12u:995": " sūtre pibatoriti vipariṇāmenānuvartate /",
    "GSP33bbdip12u:996": " co yuktisamuccaye /",
    "GSP33bbdip12u:997": " tathā ca 'yaḥ setuḥ';",
    "GSP33bbdip12u:998": " iti śrutau pibatorekavacanabodhyenaikatvena viśeṣaṇādeka eva pātā /",
    "GSP33bbdip12u:999": " sa ca yajamānasetutvabrahmatvākṣaratvādinā viśeṣaṇāt brahmaṇaśca paratvena viśeṣaṇādviṣṇureva,",
    "GSP33bbdip12u:1000": " na jīva iti sūtrārthaḥ /",
    "GSP33bbdip12u:1001": " na kevalaṃ liṅgāt,",
    "GSP33bbdip12u:1002": " kintu - setvādiśrutito 'pīti cārthaḥ /",
    "GSP33bbdip12u:1003": " 'yaḥ'; ātmāntarātmākhyadvirūpo bhagavārn 'ijānānāṃ';",
    "GSP33bbdip12u:1004": " viṣṇumuddiśya yāgaṃ kurvāṇānāṃ 'setuḥ';",
    "GSP33bbdip12u:1005": " āśrayaḥ yadakṣaraṃ paraṃ brahma,",
    "GSP33bbdip12u:1006": " taṃ dhyātuṃ naciketasaṃ prati sādhanaṃ vaktuṃ 'śakemahi';",
    "GSP33bbdip12u:1007": " śaktāssma iti kāṭhakaśrutyarthaḥ /",
    "GSP33bbdip12u:1008": " pṛthagvaktuṃ guṇāstasya na śakyante 'mitatvataḥ /",
    "GSP33bbdip12u:1009": " yato 'to brahmaśabdena sarveṣāṃ grahaṇaṃ bhavet //",
    "GSP33bbdip12u:1010": " etasmādbrahmaśabdo 'yaṃ viṣṇoreva viśeṣaṇam /",
    "GSP33bbdip12u:1011": " amitā hi guṇā yasmānnānyeṣāṃ tamṛte prabhum / iti brāhme /",
    "GSP33bbdip12u:1012": " brahmaśabdasya bhagavadekavācitvaṃ smārayati - pṛthagiti //",
    "GSP33bbdip12u:1013": " atra yata ityāvartate /",
    "GSP33bbdip12u:1014": " tathā ca yataḥ 'tasya';",
    "GSP33bbdip12u:1015": " viṣṇorguṇāḥ 'amitatvataḥ';",
    "GSP33bbdip12u:1016": " asaṅkhyātatvato nimittāt 'pṛthak';",
    "GSP33bbdip12u:1017": " vivicya vaktuṃ na śakyante /",
    "GSP33bbdip12u:1018": " jñātavyāśca sarvairadhikāribhiḥ sarve guṇā iti śeṣaḥ /",
    "GSP33bbdip12u:1019": " yato brahmaśabdena sarveṣāṃ guṇānāṃ 'grahaṇaṃ';",
    "GSP33bbdip12u:1020": " jñānaṃ bhavet ataḥ sarvaguṇajñānārthaṃ tasmin viṣṇau brahmaśabdaḥ prayujyate iti śeṣaḥ /",
    "GSP33bbdip12u:1021": " yato brahmaśabdena sarveṣāṃ guṇānāṃ grahaṇaṃ bhavet /",
    "GSP33bbdip12u:1022": " evaṃ ca sarvaguṇavācī brahmaśabdo bhavati,",
    "GSP33bbdip12u:1023": " tatra vṛttimantareṇa tajjñānajanakatvāyogāditi bhāvaḥ /",
    "GSP33bbdip12u:1024": " yasmādvibhuṃ taṃ viṣṇumṛte anyeṣāṃ jīvānāṃ nāmitā guṇāḥ,",
    "GSP33bbdip12u:1025": " kintu - viṣṇoreva pramāṇasiddham,",
    "GSP33bbdip12u:1026": " etasmātkāraṇādayaṃ brahmaśabdo viṣṇoreva 'viśeṣaṇaṃ';",
    "GSP33bbdip12u:1027": " mukhyavācako nānyeṣāmityarthaḥ /",
    "GSP33bbdip12u:1028": " brāhma ityanantaraṃ brahmaśabdasya bhagavadekavācitvamuktamiti śeṣaḥ /",
    "GSP33bbdip12u:1029": " na ca jīve samanvayo 'bhidhīyate /",
    "GSP33bbdip12u:1030": " atra paraiḥ pibantau buddhijīvāviti pūrvapakṣe prāpte jīveśvarāveveti vyākhyātaṃ,",
    "GSP33bbdip12u:1031": " tannirākaroti - na ceti//",
    "GSP33bbdip12u:1032": " atreti śeṣaḥ /",
    "GSP33bbdip12u:1033": " asminnadhyāye iti tadarthaḥ /",
    "GSP33bbdip12u:1034": " hetau, svavyānena saha paravyākhyānanirākaraṇasya samuccaye vā caśabdaḥ tathā cāsaṅgatiriti bhāvaḥ /",
    "GSP33bbdip12u:1035": " satya ātmā satyo jīvaḥ satyaṃ bhidā satyaṃ bhidā",
    "GSP33bbdip12u:1036": " satyaṃ bhidā maivāruvaṇyo maivāruvaṇyo maivāruvaṇyaḥ //",
    "GSP33bbdip12u:1037": " iti paiṅgiśrutiḥ /",
    "GSP33bbdip12u:1038": " nanu nātra jīve samanvayakathanamasaṅgatam /",
    "GSP33bbdip12u:1039": " jīveśvarabhedasyāsatyatvena tayoraikyāt /",
    "GSP33bbdip12u:1040": " jīvasamanvayasyaiva brahmasamanvayarūpatvādityata āha - satya iti /",
    "GSP33bbdip12u:1041": " 'satyaṃ'; satyā 'bhidā'; bhedaḥ /",
    "GSP33bbdip12u:1042": " yadyapyatrātmajīvayoḥ satyatvavacanenaiva tatsvarūpabhedasyāpi satyatvamuktaṃ bhavati /",
    "GSP33bbdip12u:1043": " tathāpi punaḥ 'satyaṃ bhidā';",
    "GSP33bbdip12u:1044": " ityuktirdarśanapratītābhedapratītinirāsatātparyārthā śapathāvṛttiḥ /",
    "GSP33bbdip12u:1045": " kecidbhedamasatyamāhuḥ tatkathametadityatasteṣāṃ pakṣe śrutirabhīkṣṇaṃ dūṣaṇamabhidhatte - maiveti /",
    "GSP33bbdip12u:1046": " 'āruvaṇyaḥ'; arā doṣāstadvantaḥ,",
    "GSP33bbdip12u:1047": " āsamantādaraśīlā vā āravaḥ tairasatyabhedajñānibhiḥ viṣṇuḥ sarvathā vanyo bhajanīyo netyarthaḥ /",
    "GSP33bbdip12u:1048": " iti paiṅgiśrutirityanantaraṃ yata iti śeṣaḥ /",
    "GSP33bbdip12u:1049": " asya nāsatyo bheda ityuttareṇānvayaḥ evaṃ bhāllaveyaśrutirityasyāpi /",
    "GSP33bbdip12u:1050": " atra yadyapi bhāgavatatātparye - 'satyatvaṃ ca bhedasyoktaṃ bhāllaveyaśrutau /",
    "GSP33bbdip12u:1051": " sthāṇurheccakrāma sa prajāpatimuvāca ko 'si ke smaḥ kaḥ saḥ iti /",
    "GSP33bbdip12u:1052": " sahovāca yo 'smi ye stha yaḥ sa iti /",
    "GSP33bbdip12u:1053": " athainamupākrośat satyaṃ bhidā satyaṃ bhidā satyaṃ bhidā';",
    "GSP33bbdip12u:1054": " ityādinā 'satyam';",
    "GSP33bbdip12u:1055": " iti vākyaṃ bhāllaveyaśrutyantargatatayā paṭhyate /",
    "GSP33bbdip12u:1056": " bhāṣyapustake 'pi kvacit 'satyam';",
    "GSP33bbdip12u:1057": " iti vākyam 'ātmā hi';",
    "GSP33bbdip12u:1058": " iti vākyaṃ ca bhāllaveyaśrutitvenaiva paṭhyate /",
    "GSP33bbdip12u:1059": " na tu śrutidvayasthatvena /",
    "GSP33bbdip12u:1060": " tathāpi anayostātparyānusāreṇaikaśrutisthatvaṃ,",
    "GSP33bbdip12u:1061": " bahutarapāṭhabalāt 'satya ātmā';",
    "GSP33bbdip12u:1062": " iti paiṅgiśrutiḥ /",
    "GSP33bbdip12u:1063": " 'ātmā hi'; iti bhāllaveyaśrutiḥ /",
    "GSP33bbdip12u:1064": " tātparyodāhṛtā tu anyā tatsamākhyā rūpā cetyadoṣaḥ /",
    "GSP33bbdip12u:1065": " 'sthāṇuḥ'; rudraḥ 'uccakrāma';",
    "GSP33bbdip12u:1066": " ūrdhvaṃ jagāma/",
    "GSP33bbdip12u:1067": " 'saḥ'; rudraḥ 'prajāpatiṃ';",
    "GSP33bbdip12u:1068": " brahmāṇam upākrośaduvāca /",
    "GSP33bbdip12u:1069": " kimiti? tvaṃ 'kaḥ'; kīdṛśaḥ /",
    "GSP33bbdip12u:1070": " vayaṃ 'ke'; kīdṛśāḥ /",
    "GSP33bbdip12u:1071": " saḥ viṣṇuḥ 'kaḥ'; kīdṛśaḥ /",
    "GSP33bbdip12u:1072": " kiṃ bhinna utābhinna ityāśayaḥ /",
    "GSP33bbdip12u:1073": " krameṇottaramāha - ahaṃ 'yo';",
    "GSP33bbdip12u:1074": " yādṛśo 'gre sarvadā tādṛśo 'smi /",
    "GSP33bbdip12u:1075": " yūyaṃ 'ye'; yādṛśāḥ tādṛśāḥ stha /",
    "GSP33bbdip12u:1076": " 'saḥ'; viṣṇuryādṛśo mayā bhavadādibhiśca bhinnastādṛśa eveti śrutyarthaḥ /",
    "GSP33bbdip12u:1077": " 'ātmā hi paramassvatantro 'dhiguṇo jīvo 'lpaśaktirasvatantro 'varaḥ';",
    "GSP33bbdip12u:1078": " iti ca bhāllaveyaśrutiḥ /",
    "GSP33bbdip12u:1079": " (12) yatheśvarasya jīvasya bhedassatyo viniścayāt /",
    "GSP33bbdip12u:1080": " evameva hi me vācaṃ satyāṃ kartumihārhasi //",
    "GSP33bbdip12u:1081": " yatheśvaraśca jīvaśca satyabhedau parasparam /",
    "GSP33bbdip12u:1082": " tena satyena māṃ devāstrāyantu sahakeśavāḥ //",
    "GSP33bbdip12u:1083": " ityādernāsatyo bhedaḥ // 12 //",
    "GSP33bbdip12u:1084": " // iti guhādhikaraṇam // 3 //",
    "GSP33bbdip12u:1085": " atroktabhedasādhakapramāṇatvena viruddhaguṇopanyāsāya 'ātmā';",
    "GSP33bbdip12u:1086": " iti dvitīyavākyaṃ pravṛttam /",
    "GSP33bbdip12u:1087": " 'ātmā'; paramātmā 'paramaḥ';",
    "GSP33bbdip12u:1088": " svatantraḥ /",
    "GSP33bbdip12u:1089": " 'adhiguṇaḥ'; pūrṇaśaktiḥ /",
    "GSP33bbdip12u:1090": " ata evottaratra paramatvasvatantratvapūrṇaśaktitvaviruddhānāṃ dharmāṇām alpaśaktirityādipadairyutkrameṇābhidhānaṃ kṛtam /",
    "GSP33bbdip12u:1091": " atraivārthe purāṇavākye paṭhati - yatheti //",
    "GSP33bbdip12u:1092": " atra ṣaṣṭhyantaṃ vākyaṃ pādmasthaṃ,",
    "GSP33bbdip12u:1093": " prathamāntaṃ skāndagatamiti tattvapradīpokteḥ /",
    "GSP33bbdip12u:1094": " 'me mām'; ityābhyāṃ tatprakṛto grāhyaḥ /",
    "GSP33bbdip12u:1095": " 'viniścayāt';",
    "GSP33bbdip12u:1096": " evārtho 'yaṃ śabdaḥ /",
    "GSP33bbdip12u:1097": " satyabhedāviti bahuvrīhiḥ /",
    "GSP33bbdip12u:1098": " yathā satyabhedau tathaiva vidyamānānatikrameṇa jñātena 'satyena';",
    "GSP33bbdip12u:1099": " satyabhedena bhedasatyatvajñānākhyakāraṇeneti yāvat /",
    "GSP33bbdip12u:1100": " sahakeśavā ityekaṃ padaṃ,",
    "GSP33bbdip12u:1101": " keśavasahitā devāḥ 'trāyantu';",
    "GSP33bbdip12u:1102": " asmān rakṣantvityarthaḥ /",
    "GSP33bbdip12u:1103": " ityādervākyānnāsatyo bhedaḥ,",
    "GSP33bbdip12u:1104": " kintu - satya eveti jñāyata ityarthaḥ /",
    "GSP33bbdip12u:1105": " atra pūrvavākye jīveśabhedasya dṛṣṭāntatvenopādānātprāmāṇikatvaṃ jñāyate,",
    "GSP33bbdip12u:1106": " tādṛśasyaiva dṛṣṭāntatvāt /",
    "GSP33bbdip12u:1107": " dvitīye tu viṣayānatikrameṇa bhedasatyatvajñānasya trāṇakāraṇatvoktyā bheda satyatvamapi jñāyata iti prakṛtasaṅgatiḥ /",
    "GSP33bbdip12u:1108": " ādipadena grāhyavacanāni tattvapradīpe udāhṛtāni /",
    "GSP33bbdip12u:1109": " tathāhi - dvau bhūtasargau loke 'smin daiva āsura eva ca /",
    "GSP33bbdip12u:1110": " daivo vistaraśaḥ proktaḥ āsuraṃ pārtha me śṛṇu //",
    "GSP33bbdip12u:1111": " asatyamapratiṣṭhaṃ te jagadāhuranīśvaram /",
    "GSP33bbdip12u:1112": " ityārabhya -",
    "GSP33bbdip12u:1113": " tānahaṃ dviṣataḥ krūrān saṃsāreṣu narādhamān /",
    "GSP33bbdip12u:1114": " kṣipāmyajasramaśubhānāsurīṣveva yoniṣu //",
    "GSP33bbdip12u:1115": " iti bhagavadvacanam (bha.gī. 16-6, 19.)",
    "GSP33bbdip12u:1116": " asatyamapratiṣṭhaṃ te jagadāhuranīśvaram /",
    "GSP33bbdip12u:1117": " ta āsurāḥ svayaṃ naṣṭāḥ jagataḥ kṣayakāriṇaḥ //",
    "GSP33bbdip12u:1118": " iti vyāsasmṛtiḥ /",
    "GSP33bbdip12u:1119": " indrāsomā tapataṃ rakṣa ujjataṃ nyarpayataṃ vṛṣaṇā tamovṛdhaḥ /",
    "GSP33bbdip12u:1120": " parāśṛṇītamacito nyoṣataṃ hataṃ nudethāṃ niśiśītamatriṇaḥ // (ṛ. 7-104-1.)",
    "GSP33bbdip12u:1121": " indrā somā vartayataṃ divasparyagnitaptebhiryuvamaśmahanmabhiḥ /",
    "GSP33bbdip12u:1122": " tapurvadhebhirajarebhiratriṇaḥ ; (ṛ. 7-104-5.)",
    "GSP33bbdip12u:1123": " ityādikā śrutiḥ /",
    "GSP33bbdip12u:1124": " yeṣāṃ bhijjagadīśvarajīvānāṃ nāsti te 'triṇaḥ /",
    "GSP33bbdip12u:1125": " svājñānakalpitajagatparameśvarasya jīvasya bhedakaluṣīkṛtabhūmabhāve /",
    "GSP33bbdip12u:1126": " iti hi māyino vadanti /",
    "GSP33bbdip12u:1127": " ācchādya vikṣipati saṃsphuradātmattvam /",
    "GSP33bbdip12u:1128": " jīveśvarasya jagadākṛti tanmṛṣaiva / ityādi ca /",
    "GSP33bbdip12u:1129": " triryātudhānaḥ prasitiṃ tayetvṛtaṃ yo agne anṛtena hanti / (ṛ. 10-87-11.)",
    "GSP33bbdip12u:1130": " vācā stenaṃ śarava ṛcchantu marman viśvasyaitu prasitiṃ yātudhānaḥ / (ṛ. 10-87-15.)",
    "GSP33bbdip12u:1131": " atha jñānopasargāḥ ityārabhya yecānye mithyātarkairdṛṣṭāntaiḥ kuhakendrajālairvaidikeṣu paristhātumicchanti taiḥ saha na saṃvaset /",
    "GSP33bbdip12u:1132": " prakāśyāhyete taskarā asvargyāḥ (maitrī. 7-8.)",
    "GSP33bbdip12u:1133": " ityādiśrutiśatairandhaṃ tama eva māyināṃ gatiriti niścīyate /",
    "GSP33bbdip12u:1134": " tathā ca skānde -",
    "GSP33bbdip12u:1135": " sarvabrahmatvavettāro jīvabrahmatvavedinaḥ /",
    "GSP33bbdip12u:1136": " anyasāmyavido viṣṇoḥ viṣṇudveṣṭāra eva ca /",
    "GSP33bbdip12u:1137": " sarve yānti tamo ghoraṃ na teṣāṃ utthitiḥ kvacit // iti //",
    "GSP33bbdip12u:1138": " // iti guhādhikaraṇam // 3 //",
    "GSP33bbdip12u:1139": " // 4. antarādhikaraṇam //",
    "GSP33bbdip12u:1140": " āditye viṣṇurityuktam /",
    "GSP33bbdip12u:1141": " 'ya eṣa āditye",
    "GSP33bbdip12u:1142": " puruṣaḥ so 'hamasmi sa evāhamasmi'; (chāṃ. 4-11.)",
    "GSP33bbdip12u:1143": " ityādāvagnīnāmevādityādisthatvamucyate /",
    "GSP33bbdip12u:1144": " atrādhikaraṇe cakṣurantaḥsthatvaliṅgaṃ brahmaṇi samanvīyate /",
    "GSP33bbdip12u:1145": " śrutyādisaṅgatiṃ viṣayavākyaṃ viṣayasaṃśayau sayuktikaṃ pūrvapakṣaṃ ca darśayati - āditya iti //",
    "GSP33bbdip12u:1146": " 'yaścāsāvāditye';",
    "GSP33bbdip12u:1147": " ityānandamayādhikaraṇodāhṛtāyāṃ tathā 'antarāditye';",
    "GSP33bbdip12u:1148": " ityantarnayodāhṛtāyāṃ ca śrutāvānandamayo 'ntasstho viṣṇurāditye 'stītyuktamityarthaḥ /",
    "GSP33bbdip12u:1149": " tataḥ kimityata āha - ya iti /",
    "GSP33bbdip12u:1150": " tadityādau saṃyojyam /",
    "GSP33bbdip12u:1151": " 'so 'haṃ sa evāham';",
    "GSP33bbdip12u:1152": " ityabhyāsopanyāsaḥ pūrvapakṣayuktipradarśanārthaḥ /",
    "GSP33bbdip12u:1153": " prathamādipadena athainamanvāhāryapacano 'nuśaśāsa /",
    "GSP33bbdip12u:1154": " ya eṣa candramasi puruṣo dṛśyate /",
    "GSP33bbdip12u:1155": " so 'hamasmi sa evāhamasmi /",
    "GSP33bbdip12u:1156": " athainamāhavanīyo 'nuśaśāsa /",
    "GSP33bbdip12u:1157": " ya eṣa vidyuti puruṣo dṛśyate so 'hamasmi sa evāhamasmīti ca vākyadvaṃ gṛhyate /",
    "GSP33bbdip12u:1158": " dvitīyādipadena candravidyutsthatvam /",
    "GSP33bbdip12u:1159": " yadyapi ādityasthatvasyeva candravidyutsthatvayoragnerakṣisthatvasādhakatvābhāvāttadupādānaṃ na prakṛtopayuktam /",
    "GSP33bbdip12u:1160": " tathā agnīnāmiti bahuvacanaṃ cānupayuktam,",
    "GSP33bbdip12u:1161": " pūrvapakṣe gārhapatyasyaiva akṣisthatvasādhanena gārhapatyādīnāṃ trayāṇāṃ tasyāsādhanāt /",
    "GSP33bbdip12u:1162": " candravidyutorakṣyekavidhatvābhāvena tatsthatvasyākṣisthatvāsādhakatvācca /",
    "GSP33bbdip12u:1163": " tathāpi ādiśabdadvayaṃ bahuvacanaṃ ca pūrvapakṣe gārhapatyādibahvagniśrutirūpayuktisūcanārtham /",
    "GSP33bbdip12u:1164": " yathā anvāhāryapacanākhyadakṣiṇāgnyāhavanīyayoḥ candravidyutsthatvamucyate,",
    "GSP33bbdip12u:1165": " evaṃ gārhaptayasyāpi ādityasthatvamucyate iti dṛṣṭāntārthaṃ gārhapatyādīnāṃ trayāṇāṃ",
    "GSP33bbdip12u:1166": " krameṇādityāditritayasthatve prasiddhagārhapatyasyaivādityasthatvamukhenākṣisthatvamāgacchatīti",
    "GSP33bbdip12u:1167": " yuktipradarśanārthaṃ vā tadupādānamiti na vaiyarthyamiti dhyeyam /",
    "GSP33bbdip12u:1168": " ato 'kṣyādityayoraikyāt 'ya eṣo 'ntarakṣiṇi",
    "GSP33bbdip12u:1169": " puruṣo dṛśyate'; (chāṃ. 4-15.)",
    "GSP33bbdip12u:1170": " ityatrāpyagnirevocyate /",
    "GSP33bbdip12u:1171": " tato 'pi kimityata āha - ata iti //",
    "GSP33bbdip12u:1172": " asya na sannihitena 'aikyāt';",
    "GSP33bbdip12u:1173": " ityanenānvayaḥ /",
    "GSP33bbdip12u:1174": " prakṛtasya ata ityanena parāmṛṣṭāsyādityāntaḥ sthatvasya aikye hetutvāyogāt /",
    "GSP33bbdip12u:1175": " kintu vyavahitena 'atrāpyagnirevocyate';",
    "GSP33bbdip12u:1176": " ityanenānvayaḥ /",
    "GSP33bbdip12u:1177": " na kevalamādityavākya ityaperarthaḥ /",
    "GSP33bbdip12u:1178": " tathā ca - yadānandamayākhyaviṣṇuniṣṭhatayoktamādityasthatvaṃ tacchāndogye 'ya eṣa āditye puruṣaḥ so 'hamasmi';",
    "GSP33bbdip12u:1179": " ityādāvāgnīnāṃ gārhaptayākhyāgnereva 'ucyate';",
    "GSP33bbdip12u:1180": " pratīyate na viṣṇoḥ/",
    "GSP33bbdip12u:1181": " kutaḥ? yato 'tra 'agnīnāṃ';",
    "GSP33bbdip12u:1182": " gārhapatyadakṣiṇāgnyāhavanīyānāṃ trayāṇāṃ krameṇa ādityādisthatvamucyate, ataḥ /",
    "GSP33bbdip12u:1183": " tataḥ kim? yato 'tra gārhapatyākhyāgnerevādityasthatvamucyate 'to 'ya eṣo 'ntarakṣiṇi puruṣo dṛśyate';",
    "GSP33bbdip12u:1184": " iti vākye 'pyakṣisthatvena gārhapatyāgnirevocyate,",
    "GSP33bbdip12u:1185": " na sa viṣṇuḥ /",
    "GSP33bbdip12u:1186": " śrutigatāhaṃśabdenāpi sa evocyate iti yojanā /",
    "GSP33bbdip12u:1187": " tathā ca pūrvapakṣaśrutigatāhaṃśabdo agnāveva mukhya iti tasyaiva grahaṇamiti bhāvaḥ /",
    "GSP33bbdip12u:1188": " nanvagnerādityasthatve 'pi kuto 'kṣisthatvaprāptirityata āha - akṣyādityayoriti /",
    "GSP33bbdip12u:1189": " 'ādityaścakṣurbhūtvākṣiṇī prāviśat';",
    "GSP33bbdip12u:1190": " ityaitareyaśruteracetanākṣyādityamaṇḍalayorādityacakṣuḥpadoditaikacetanādhiṣṭhitatvarūpaikadharmeṇaikavidhatvādityarthaḥ /",
    "GSP33bbdip12u:1191": " yadvā - 'aśanayodāhṛtādityastrivṛdiva vai cakṣuḥ śuklaṃ kṛṣṇaṃ kanīnikā'; ()",
    "GSP33bbdip12u:1192": " iti śrutyanusāreṇa tayostrivṛttvadharmeṇaikavidhatvādityarthaḥ /",
    "GSP33bbdip12u:1193": " tathā ca - ādityasthatvoktyā arthādakṣisthatvamapi prāptameveti bhāvaḥ /",
    "GSP33bbdip12u:1194": " yadyapi 'sayaścāyam';",
    "GSP33bbdip12u:1195": " iti pūrvodāhṛtataittirīyaśrutisthādityaśabdaḥ utkṛṣṭacetanamātropalakṣakatayā vyākhyātaḥ /",
    "GSP33bbdip12u:1196": " tathāpi atrādhikaraṇe sūryābhimanyamānādityamaṇḍalaparatvamapyasyāṅgīkṛtya ākṣepaparihārau kṛtau /",
    "GSP33bbdip12u:1197": " ata eva ṭīkāyāmakṣyādityayarekavidhatvādyuktam /",
    "GSP33bbdip12u:1198": " tattvapradīpe tu - akṣīndriyaprerakādityayorekatvāditi yathāśrutameva vyākhyātam /",
    "GSP33bbdip12u:1199": " candrikāyāmapi tattvapradīpānusāreṇa devatāparamevākṣipadam /",
    "GSP33bbdip12u:1200": " ata eva bhāṣye sannyāyaratnāvalyāṃ ca akṣyādityayoraikyādityevoktam,",
    "GSP33bbdip12u:1201": " na tvekavidhatvāditi /",
    "GSP33bbdip12u:1202": " akṣyādityayorekavidhatvāditi ṭīkāpi bhāṣyānusāreṇa prakārabhedaniṣedhamukhena prakāryaikyaparā neyeti pakṣāntaramapyuktam /",
    "GSP33bbdip12u:1203": " tathā ca - devatāparatve 'āditye viṣṇurityuktam';",
    "GSP33bbdip12u:1204": " iti bhāṣyaśrutisthākṣyādityapadayośca yathāśruta evārthaḥ /",
    "GSP33bbdip12u:1205": " maṇḍalaparatve tadbhāṣyasthādityapadaṃ pūrvodāhṛtataittirīyaśrutisthādityapadaṃ ca maṇḍalaparatayā vyākhyeyamiti vivekaḥ /",
    "GSP33bbdip12u:1206": " anena chandogaśrutyuktākṣisthatvasyānyaniṣṭhatvākṣepamukhenānandamayanayodāhṛtāyāṃ",
    "GSP33bbdip12u:1207": " taittirīyaśrutāvarthāduktasyāpi tasyānyaniṣṭhatvākṣepādānandamayādhikaraṇenāsyākṣepikī",
    "GSP33bbdip12u:1208": " saṅgatiruktā bhavati /",
    "GSP33bbdip12u:1209": " akṣisthatvaṃ viṣayaḥ /",
    "GSP33bbdip12u:1210": " kimagnerviṣṇorveti sandehaḥ /",
    "GSP33bbdip12u:1211": " agnīnāmeva akṣisthatvamiti pūrvaḥ pakṣaḥ /",
    "GSP33bbdip12u:1212": " atra ādityasthatvarūpayuktiścoktā bhavati /",
    "GSP33bbdip12u:1213": " atra 'ya eṣa āditye puruṣaḥ';",
    "GSP33bbdip12u:1214": " 'ya eṣo 'ntarakṣiṇi puruṣaḥ';",
    "GSP33bbdip12u:1215": " ityanayorvākyayoḥ 'ādityaścakṣurbhūtvā';",
    "GSP33bbdip12u:1216": " iti vākyadvārā ekārthatvamupapādya tanmukhena 'ya eṣa āditye';",
    "GSP33bbdip12u:1217": " iti vākyena 'yaścāsāvāditye';",
    "GSP33bbdip12u:1218": " iti vākyasya saṅgatiṃ sampādya taddvārārthākṣiptatadarthārthakasya 'ya eṣo 'ntarakṣiṇi';",
    "GSP33bbdip12u:1219": " iti vākyasyāpi tena saṅgatirityevaṃ vakrasaṅgatyaitadadhikaraṇārambhaḥ ādityasthatvaliṅgasyāpi samanvayasiddhyartham /",
    "GSP33bbdip12u:1220": " anyathā 'netaro 'nupapatteḥ';",
    "GSP33bbdip12u:1221": " ityādau viṣṇujñānānmokṣa ityuktam,",
    "GSP33bbdip12u:1222": " sa mokṣaḥ 'tadyathā';",
    "GSP33bbdip12u:1223": " iti vākyena 'ya eṣo 'ntarakṣiṇi';",
    "GSP33bbdip12u:1224": " ityuktākṣisthajñānātpratīyata iti vakṣyamāṇaṛjusaṅgatyaiva adhikaraṇamārambhaṇīyaṃ syāditi dhyeyam /",
    "GSP33bbdip12u:1225": " ataḥ 'tadyathā puṣkarapalāśa āpo na śliṣyanta evamevaṃvidi pāpaṃ karma na śliṣyate'; (chāṃ. 4-14.)",
    "GSP33bbdip12u:1226": " ityagnijñānādeva sarvapāpāśleṣānmokṣopapattiriti /",
    "GSP33bbdip12u:1227": " na kevalamakṣisthatvasiddhāvagnerānandamayatvaprāptiḥ /",
    "GSP33bbdip12u:1228": " kintu yatpūrvaṃ 'netaraḥ';",
    "GSP33bbdip12u:1229": " ityādau viṣṇujñānānmokṣa ityuktaṃ,",
    "GSP33bbdip12u:1230": " tadapi bādhitaṃ syādityata āha - ata iti //",
    "GSP33bbdip12u:1231": " 'agnijñānādityetat';",
    "GSP33bbdip12u:1232": " 'sarvapāpāśleṣāt';",
    "GSP33bbdip12u:1233": " ityaneneva 'mokṣaḥ';",
    "GSP33bbdip12u:1234": " ityanenāpi sambadhyate /",
    "GSP33bbdip12u:1235": " tathā ca yato 'gnirakṣistho 'tastajjñānādeva mokṣo 'pi bhavet na viṣṇujñānāt /",
    "GSP33bbdip12u:1236": " kuta etat? akṣisthāgnijñānātsarvapāpāśleṣāt /",
    "GSP33bbdip12u:1237": " na ca tasyāsiddhiḥ /",
    "GSP33bbdip12u:1238": " 'tadyathā'; iti tadarthavāde 'gnijñānādeva sarvapāpāśleṣokteḥ /",
    "GSP33bbdip12u:1239": " na ca tajjñānātsarvapāpāśleṣamātreṇa kathaṃ mokṣa iti vācyam /",
    "GSP33bbdip12u:1240": " yatastajjñānānmokṣaṃ vinā sarvapāpāśleṣāsambhavena tadanyathānupapattyaiva mokṣasyāpyupapattiriti yojanā /",
    "GSP33bbdip12u:1241": " evaṃ ca pūrvapakṣe agnerakṣisthatvena 'tadyathā';",
    "GSP33bbdip12u:1242": " ityakṣisthasyoktaṃ muktihetujñānaviṣayatvamapi tasyaiva prāpnotīti 'netaraḥ';",
    "GSP33bbdip12u:1243": " ityuktamayuktamiti bhāvaḥ /",
    "GSP33bbdip12u:1244": " anena ṛjusaṅgatirapyasya darśitā bhavati /",
    "GSP33bbdip12u:1245": " chāndogyehītthamākhyāyikā - (chāṃ. 4-10-5.)",
    "GSP33bbdip12u:1246": " kamalāyanasyāpatyaṃ kāmalāyanaḥ nāmataḥ upakosalaḥ satyakāmākhye gurau brahmacaryamuddiśyovāsa /",
    "GSP33bbdip12u:1247": " sa ācāryasyāgnīn gārhapatyādīn dvādaśavarṣaparyantaṃ paryacārīt /",
    "GSP33bbdip12u:1248": " satyakāmastvantevāsinaḥ svādhyāyaṃ grāhayan enamekameva nādhyāpayat /",
    "GSP33bbdip12u:1249": " punaḥ punaḥ svajāyayokto 'pi anuktvaiva vidyāṃ pravāsāya prātiṣṭhata /",
    "GSP33bbdip12u:1250": " tadopakosalo vyādhipīḍito vidyāprāpticintayā svācāryabhāryayā aśānetyukto 'pi nāśnāt /",
    "GSP33bbdip12u:1251": " evaṃ brahmacāriṇyanaśnati tūṣṇīṃbhūte sati tadā gārhapatyādyagnayaḥ kāruṇyāviṣṭāḥ trayo 'pi vayamasmai brahmacāriṇo vidyāṃ prabravāmeti pratijñāya militāssanto vidyāmūcuḥ /",
    "GSP33bbdip12u:1252": " 'prāṇo brahma kaṃ brahma khaṃ brahma'; ityādi /",
    "GSP33bbdip12u:1253": " evaṃ sambhūyopadeśānantaramenaṃ pratyekam agnaya upadidiśuḥ ityucyate vedapuruṣeṇa",
    "GSP33bbdip12u:1254": " 'atha hainaṃ gārhapatyo 'nuśaśāsa ...... ya eṣa āditye puruṣo dṛśyate so 'hamasmi",
    "GSP33bbdip12u:1255": " sa evāhamasmi'; ityādinā /",
    "GSP33bbdip12u:1256": " evaṃ tribhiragnibhiḥ pratyekamupadiṣṭa upakosalaḥ athāsmābhiruktaṃ jñeyameva,",
    "GSP33bbdip12u:1257": " nopāsyam,",
    "GSP33bbdip12u:1258": " tattu tavadācārya āgatya vakṣyatīti tairukto 'bhūt /",
    "GSP33bbdip12u:1259": " evaṃ sthite 'thācāryaḥ satyakāma ājagāma /",
    "GSP33bbdip12u:1260": " āgatya copakosaloktaṃ śrutvā pratyuvāca /",
    "GSP33bbdip12u:1261": " kimiti? yadagnibhistubhyamupadiṣṭaṃ tattvayā jñeyameva na tūpāsyaṃ,",
    "GSP33bbdip12u:1262": " tattvamahamupadekṣye ityevaṃ pratijñāyādarajananāya vakṣyamāṇamastaut 'yathā puṣkarapalāśa āpo na śliṣyanta evamevaṃvidi pāpaṃkarma na śliṣyata'; iti /",
    "GSP33bbdip12u:1263": " evaṃ stutvopakosalāya vidyāmupādiśatsatyakāmaḥ /",
    "GSP33bbdip12u:1264": " kimiti? 'ya eṣo 'ntarakṣiṇi puruṣo dṛśyate eṣa ātmeti hovāca /",
    "GSP33bbdip12u:1265": " etadamṛtametadabhayametadbrahmeti'; /",
    "GSP33bbdip12u:1266": " atha sambhūyopadeśānantaraṃ enamupakosalaṃ gārhapatyo 'nuśaśāsa /",
    "GSP33bbdip12u:1267": " kimiti? pṛthivyagnyannākhyaṃ brahmeti /",
    "GSP33bbdip12u:1268": " evaṃ vyāptavidyāmuktvāntaryāmividyāmāha - ya iti /",
    "GSP33bbdip12u:1269": " asya so 'hamasmītyasya dvikartukatvādgārhapatyādyantaryāmī bhagavān svasyādityādyantaryāmiṇā gārhapatyādiḥ svāntaryāmiṇaḥ ādityādyantaryāmiṇā aikyamāhetyucyate /",
    "GSP33bbdip12u:1270": " tathā ca - aheyatvāt pratyaktvāccāhaṃ madantaryāmī /",
    "GSP33bbdip12u:1271": " āditye ca eṣa puruṣaḥ pūrṇaṣaḍguṇo bhagavān dṛśyate divyadṛṣṭyā so 'smītyarthaḥ /",
    "GSP33bbdip12u:1272": " ādityasthasya viṣṇormadantaryāmiṇaśca viduradharmādivadabhedamātraṃ na ;",
    "GSP33bbdip12u:1273": " kintu viśeṣābhāvaścetyāha - sa eveti /",
    "GSP33bbdip12u:1274": " evamupāsakasya phalamāha - 'sa etadevaṃ vidvānupāste 'pahate pāpakṛtyāṃ lokī bhavati sarvamāyureti jyogjīvatīti'; /",
    "GSP33bbdip12u:1275": " 'pāpakṛtyāṃ';",
    "GSP33bbdip12u:1276": " pāpakāryaṃ 'lokī';",
    "GSP33bbdip12u:1277": " bhagavallokī bhavati /",
    "GSP33bbdip12u:1278": " 'sarvaṃ'; sampūrṇaṃ cāyuḥ prāpnoti /",
    "GSP33bbdip12u:1279": " 'jyok'; sarvajñassan jīvatīti /",
    "GSP33bbdip12u:1280": " evaṃ 'ya eṣa candramasi';",
    "GSP33bbdip12u:1281": " 'ya eṣa vidyuti';",
    "GSP33bbdip12u:1282": " ityanayoḥ artho 'vagantavyaḥ /",
    "GSP33bbdip12u:1283": " 'tat'; tatrārthe vakṣyamāṇadṛṣṭānto yathā 'puṣkarapalāśe';",
    "GSP33bbdip12u:1284": " padmapatre āpo yathā 'na śliṣyante';",
    "GSP33bbdip12u:1285": " na sajjante 'tathevaṃvidi';",
    "GSP33bbdip12u:1286": " vakṣyamāṇākṣisthatvena brahmāparokṣajñānini jñānottaraṃ pāpaṃ karma na śliṣyate ityarthaḥ /",
    "GSP33bbdip12u:1287": " ya eṣo 'kṣiṇyantaḥpuruṣo dṛśyate divyadṛṣṭyā eṣa ātmā vāmanākhya iti hovāca upakosalaṃ prati satyakāmaḥ /",
    "GSP33bbdip12u:1288": " 'etadamṛtaṃ';",
    "GSP33bbdip12u:1289": " svato mṛtiśūnyaṃ nityamuktaṃ,",
    "GSP33bbdip12u:1290": " 'etadabhayaṃ';",
    "GSP33bbdip12u:1291": " svato bhūyaśūnyaṃ 'etadbrahma';",
    "GSP33bbdip12u:1292": " guṇapūrṇamiti sidbhāntarītyā śrutyarthaḥ /",
    "GSP33bbdip12u:1293": " pūrvapakṣī tvetatprakaraṇamagniparaṃ manyate /",
    "GSP33bbdip12u:1294": " ato bravīti -",
    "GSP33bbdip12u:1295": " sū - oṃ//",
    "GSP33bbdip12u:1296": " antara upapatteḥ / BBs_1,2.13 /",
    "GSP33bbdip12u:1297": " // oṃ//",
    "GSP33bbdip12u:1298": " cakṣurantasstho viṣṇureva /",
    "GSP33bbdip12u:1299": " siddhāntayatsūtramavatārya vyācaṣṭe - ata iti //",
    "GSP33bbdip12u:1300": " iti saṅgatisambhavāt śaṅkāsadbhāvācca /",
    "GSP33bbdip12u:1301": " ataḥ tatparihārāya uttaramabravīt sūtrakāra ityarthaḥ /",
    "GSP33bbdip12u:1302": " cakṣurantaḥstha ityanena antara ityaṃśo viṣṇurevetyanena anuvṛttastattvityaṃśaśca vyākhyātaḥ /",
    "GSP33bbdip12u:1303": " yadyapi anuvyākhyāne śabdavaiyarthyaparihārāya antassthitvā ramaṇakṛditi vyākhyānāt atrāpi tadanusāreṇa ramaṇakṛcceti vaktavyam /",
    "GSP33bbdip12u:1304": " tathāpyatra ramaṇakriyābodhakātmaśabdasya hetukaraṇānna tadarthasya pratijñāyāmanvayaḥ sambhavatīti antastha ityevoktam /",
    "GSP33bbdip12u:1305": " tatratvātmaśabdārthasya hetutvāvivakṣāṇātsādhyānvayo na yujyata iti ramaṇakṛdityapyuktam /",
    "GSP33bbdip12u:1306": " vastutastu - sūtre antarityanuktyā antara ityadhikokteḥ sārthakyāya atrāpi ramaṇakṛccetyapi upalakṣaṇayā vācyam /",
    "GSP33bbdip12u:1307": " avayavārthavivakṣāvivakṣābhyām ātmaśabdasya sādhyasamarpakatāhetutvaṃ ca yujyate iti dhyeyam /",
    "GSP33bbdip12u:1308": " 'tripādasyāmṛtaṃ divi'; (ṛ. 10-90-3.)",
    "GSP33bbdip12u:1309": " ityādinā tasyaiva amṛtatvādyupapatteḥ /",
    "GSP33bbdip12u:1310": " upapatterityetadanekaliṅgaparatayā liṅgānāṃ niravakāśatvoktiparatayā ca vyāṣṭe - tripāditi //",
    "GSP33bbdip12u:1311": " ityādinā vākyena uktasyeti śeṣaḥ /",
    "GSP33bbdip12u:1312": " tasyeti vipariṇataṃ padamāvartate /",
    "GSP33bbdip12u:1313": " amṛtatvādityetadihāpi ṣaṣṭhyantatayā buddhyā viviktaṃ sambadhyate /",
    "GSP33bbdip12u:1314": " prathamenādipadena 'abhayaṃ?",
    "GSP33bbdip12u:1315": " titīrṣatāṃ pāram'; (kaṭha.u.3-2.)",
    "GSP33bbdip12u:1316": " 'amṛtaivaiṣā devatā'; ()",
    "GSP33bbdip12u:1317": " 'ātmājaro 'mṛto 'bhayo brahma'; (bṛ. 6-4-25.)",
    "GSP33bbdip12u:1318": " ityādivākyaṃ dvitīyena abhayatvādikaṃ gṛhyate /",
    "GSP33bbdip12u:1319": " tathā ca - tripādityādinā śrutyantaravākyena tasya viṣṇoreva uktasya 'etadamṛtam';",
    "GSP33bbdip12u:1320": " iti vākye 'ntaḥsthaniṣṭhatvenoktasyāmṛtatvādyupapatterliṅgasya tasmin viṣṇāveva upapatteryuktatvādanyatrāyuktatvāditi yojanā /",
    "GSP33bbdip12u:1321": " anena liṅgasya niravakāśatvānekatvābhyāṃ prābālyamuktaṃ bhavati /",
    "GSP33bbdip12u:1322": " 'amṛtaṃ'; mṛtiharitaṃ 'yadabhayaṃ';",
    "GSP33bbdip12u:1323": " bhayarahitaṃ yacca 'titīrṣatāṃ';",
    "GSP33bbdip12u:1324": " saṃsārataraṇecchūnāṃ 'pāraṃ';",
    "GSP33bbdip12u:1325": " saṃsārasya pārasthaṃ taduttarāvadhibhūte śvetadvīpādau sthitaṃ muktaprāpyaṃ paraṃ brahma tat dhyātuṃ sādhanaṃ vaktuṃ vayaṃ 'śakemahi';",
    "GSP33bbdip12u:1326": " śaktāḥ sma iti kaṭhaśrutyarthaḥ /",
    "GSP33bbdip12u:1327": " brahmaśabdādyupapatteśca /",
    "GSP33bbdip12u:1328": " yadaivaṃ niravakāśatvānekatvābhyāṃ balavalliṅgabalāccakṣurantaḥsthasya viṣṇutvaniścayaḥ,",
    "GSP33bbdip12u:1329": " kimu tadobhayathā svabhāvaniravakāśatvābhyām anekatvācca balavacchrutito 'pīti bhāvena",
    "GSP33bbdip12u:1330": " sautramupapatterityaṃśaṃ brahmādiśrutirūpahetvantaraparatayā tasya prābālyopayoginiravakāśatvopapādanaparatayā",
    "GSP33bbdip12u:1331": " ca prakārāntareṇa vyācaṣṭe - brahmeti /",
    "GSP33bbdip12u:1332": " ādipadenātmaśabdo gṛhyate /",
    "GSP33bbdip12u:1333": " brahmātmādīti pāṭhe ādiśabdena puruṣaśabdo grāhyaḥ /",
    "GSP33bbdip12u:1334": " atra śrutetyādau saṃyojyam /",
    "GSP33bbdip12u:1335": " tasyaivetyanuṣajyate /",
    "GSP33bbdip12u:1336": " tathā ca - atrāntasthaprakaraṇe śrutabrahmaśabdādestasya viṣṇorevopapatteranyasyānupapatterityarthaḥ /",
    "GSP33bbdip12u:1337": " guṇapūrtivācibrahmaśabdasya viṣṇāveva mukhyatvādātmaśabdasyāpi ādeyamupādeyaṃ sukhaṃ mātyanubhavatīti vyutpattyā tatraiva mukhyatvāditi bhāvaḥ",
    "GSP33bbdip12u:1338": " anena 'ya eṣo 'ntarakṣiṇi';",
    "GSP33bbdip12u:1339": " iti śrutyukto 'ntaraḥ tattu tattajjīvaprerakatvena tattaccakṣurantassthito viṣṇureva, na tvagniḥ /",
    "GSP33bbdip12u:1340": " kutaḥ? upapatteḥ /",
    "GSP33bbdip12u:1341": " atra 'etadamṛtamabhayametadbrahmaiṣa ātmā';",
    "GSP33bbdip12u:1342": " ityamṛtatvābhayatvādiliṅgaśravaṇādbrahmādiśabdaśruteśca teṣāṃ viṣṇāvevopapatteḥ,",
    "GSP33bbdip12u:1343": " anyatrānupapatteriti sūtrārtha ukto bhavati /",
    "GSP33bbdip12u:1344": " 'so 'hamasmi'; ityādi tvantaryāmyapekṣayā /",
    "GSP33bbdip12u:1345": " nanu niravakāśaśrutiliṅgabalādyadi viṣṇureva akṣisthastadādityastho 'pi sa eva syāt /",
    "GSP33bbdip12u:1346": " tarhi 'so 'hamasmi sa evāhamasmi';",
    "GSP33bbdip12u:1347": " ityahamādiśruteḥ kā gatirityata āha - so 'hamasmītyādīti /",
    "GSP33bbdip12u:1348": " ādipadena gārhapatyādiśabdānāṃ grahaṇam/",
    "GSP33bbdip12u:1349": " tathā ca ityādivākyasthamahamādipadajātamityarthaḥ /",
    "GSP33bbdip12u:1350": " apekṣayetyanantaraṃ pravṛttamiti śeṣaḥ/",
    "GSP33bbdip12u:1351": " antaryāmiṇamīśeśamapekṣyāhaṃ tvamityapi /",
    "GSP33bbdip12u:1352": " sarve śabdāḥ prayujyante sati bhede 'pi vastuṣu /",
    "GSP33bbdip12u:1353": " iti mahākaurme //",
    "GSP33bbdip12u:1354": " antaryāmiṇi ahamādiśabdapravṛttiṃ smārayati - antaryāmiṇamiti //",
    "GSP33bbdip12u:1355": " ādyo 'pi samuccaye /",
    "GSP33bbdip12u:1356": " dvitīyo yadyapi tathāpītyarther /",
    "GSP33bbdip12u:1357": " iśānāṃ brahmādīnārṃ iśamityantaryāmitvopapādakam /",
    "GSP33bbdip12u:1358": " tathā ca - 'vastuṣu';",
    "GSP33bbdip12u:1359": " agnyādijīveṣur iśādbhede satyapi tadabhedabodhako 'hamitiśabdaḥ tvamitiśabdaḥ/",
    "GSP33bbdip12u:1360": " kiṃ bahunābhedasādhakāḥ sarve tattacchabdāḥ prayujyante /",
    "GSP33bbdip12u:1361": " katham? yato 'ntaryāmiṇamapekṣyaivaite śabdāḥ prayujyante naitāvatā agnyādijīvānārṃ iśābhedaḥ śaṅkyaḥ /",
    "GSP33bbdip12u:1362": " yataḥ so 'ntaryāmīr iśeśo brahmādyuttama ityarthaḥ /",
    "GSP33bbdip12u:1363": " mahākaurme ityasya uktatvādityadhyāhāreṇa so 'hamiti pūrvavākyenānvayaḥ /",
    "GSP33bbdip12u:1364": " sū - oṃ//",
    "GSP33bbdip12u:1365": " sthānādivyapadeśācca / BBs_1,2.14 /",
    "GSP33bbdip12u:1366": " // oṃ//",
    "GSP33bbdip12u:1367": " 'tadyadasmin sarpirvodakaṃ vā siñcati vartmanī eva gacchati'; (chāṃ. 4-15.)",
    "GSP33bbdip12u:1368": " ityādisthānaśaktiḥ /",
    "GSP33bbdip12u:1369": " vāmanirbhāmanirityādyātmaśaktiścocyate /",
    "GSP33bbdip12u:1370": " tasya hyetalliṅgam /",
    "GSP33bbdip12u:1371": " yuktyantareṇa viṣṇoścakṣurantaḥsthatvaṃ sādhayatsūtramupanyasya vyācaṣṭe - sthānādīti /",
    "GSP33bbdip12u:1372": " sarpirityataḥ pūrvaṃ 'tadyadasmin';",
    "GSP33bbdip12u:1373": " iti śrutivākyapāṭhaḥ /",
    "GSP33bbdip12u:1374": " tattvapradīpe tu - 'yadidaṃ cakṣuṣi';",
    "GSP33bbdip12u:1375": " iti pāṭhabhedena pūrvavākyamudāhṛtam /",
    "GSP33bbdip12u:1376": " ityādīti luptavibhaktikam /",
    "GSP33bbdip12u:1377": " ityādāvityarthaḥ /",
    "GSP33bbdip12u:1378": " evamuttaratrāpi /",
    "GSP33bbdip12u:1379": " ādipadena 'vartmanī eva gacchati';",
    "GSP33bbdip12u:1380": " ityādergrahaṇam/",
    "GSP33bbdip12u:1381": " sthānaśaktiriti /",
    "GSP33bbdip12u:1382": " brahmasthānabhūtayorakṣṇorakṣisthaparamapuruṣasambandhādasaṅgatvākhyaśaktirityarthaḥ ucyata ityatrāpi sambadhyate /",
    "GSP33bbdip12u:1383": " anena sautraṃ sthānapadaṃ paramātmasthānaśaktayupalakṣakatayā vyākhyātam /",
    "GSP33bbdip12u:1384": " ucyate ityanena asiddhiparihārakavyapadeśaśabdārtho darśitaḥ /",
    "GSP33bbdip12u:1385": " ādipadena 'etaṃ saṃyadvāma ityācakṣate /",
    "GSP33bbdip12u:1386": " etaṃ hi sarvāṇi vāmānyabhisaṃyanti .... eṣa u eva vāmanireṣa hi sarvāṇi vāmāni nayati /",
    "GSP33bbdip12u:1387": " eṣa u eva bhāmanireṣa hi sarveṣu lokeṣu bhāti';",
    "GSP33bbdip12u:1388": " iti samagravākyaṃ gṛhyate /",
    "GSP33bbdip12u:1389": " ātmaśaktiriti /",
    "GSP33bbdip12u:1390": " saṃyadvāmatvarūpātmasāmarthamityarthaḥ /",
    "GSP33bbdip12u:1391": " anena sautrādiśabdo hyadhiṣṭhātṛparamātmaparassan tacchaktyupalakṣaka iti vyākhyāto bhavati /",
    "GSP33bbdip12u:1392": " co hetusamuccaye śaktisamuccaye cādyo bhinnakramaḥ /",
    "GSP33bbdip12u:1393": " ucyate yata iti śeṣaḥ /",
    "GSP33bbdip12u:1394": " asyāto 'pi cakṣurantaḥstho viṣṇureva iti pūrvapratijñāvākyenānvayaḥ /",
    "GSP33bbdip12u:1395": " yasmādasaṅgo 'yaṃ puruṣo 'kṣiṇi vidyate niyāmakatayā tattasmādyadi 'asmin';",
    "GSP33bbdip12u:1396": " cakṣuṣi 'sarpiḥ';",
    "GSP33bbdip12u:1397": " ghṛtamudakaṃ vā 'siñcati';",
    "GSP33bbdip12u:1398": " siñcetkaścidapi tarhi tadvartmanī ubhayamārgau pratyeva gacchati na cakṣuḥ spṛśatītyarthaḥ /",
    "GSP33bbdip12u:1399": " evaṃ cākṣuṣaṃ vāmanākhyaṃ viṣṇuṃ saṃyadvāma ityācakṣate vidvāṃśaḥ /",
    "GSP33bbdip12u:1400": " kutaḥ? hi yasmāt etaṃ 'sarvāṇi vāmāni';",
    "GSP33bbdip12u:1401": " strīrūpāṇi abhisaṃyanti prāpnuvanti /",
    "GSP33bbdip12u:1402": " anena saṃyanti vāmāni enamiti vigraho darśitaḥ /",
    "GSP33bbdip12u:1403": " 'eṣa u'; cakṣurgata eva mukhyato vāmanirityucyate /",
    "GSP33bbdip12u:1404": " kutaḥ hi yasmādeṣaḥ 'sarvāṇi vāmāni';",
    "GSP33bbdip12u:1405": " sundararamādistrīrūpāṇi 'nayati'; prerayati /",
    "GSP33bbdip12u:1406": " eṣa u eva cākṣuṣaḥ puruṣo 'bhāmaniḥ';",
    "GSP33bbdip12u:1407": " mukhyataḥ tacchabdavācyaḥ /",
    "GSP33bbdip12u:1408": " kutaḥ? hi yasmādeva 'sarveṣu lokeṣu';",
    "GSP33bbdip12u:1409": " puruṣeṣu bhāti tadīyatejaḥprakāśakatayā tatra dīpyate ityarthaḥ /",
    "GSP33bbdip12u:1410": " yathoktaṃ tattvapradīpe - vāmaṃ saundaryaṃ bhāmaṃ tejaḥ tatpradhānatvāt strīpuruṣā vāmabhāmaśabditāstannetā vāmanirbhāmaniśceti /",
    "GSP33bbdip12u:1411": " etalliṅgadvayasadbhāve 'pi kuto 'kṣisthasya viṣṇutvaniścaya ityata āha - tasyeti /",
    "GSP33bbdip12u:1412": " 'hi'; yasmāt 'tasya';",
    "GSP33bbdip12u:1413": " viṣṇoḥ 'etat';",
    "GSP33bbdip12u:1414": " svasambandhena akṣṇorasaṅgatvāpādakatvaṃ sarvasaundaryādhiṣṭhānastrīrūpanetṛtvaṃ ca 'liṅgaṃ';",
    "GSP33bbdip12u:1415": " asādhāraṇo dharmaḥ tasmānnāprayojakatvamiti tena viṣṇutvaniścayopapattiriti vākyaśeṣaḥ /",
    "GSP33bbdip12u:1416": " 'sar iśaḥ so 'sapatnaḥ sa hariḥ saḥ paraḥ sa parovarīyān",
    "GSP33bbdip12u:1417": " yadidaṃ cakṣuṣi sarpirvodakaṃ vā siñcati vartmanī eva gacchati sa vāmanaḥ sa bhāmanaḥ na ānandaḥ so 'cyutaḥ';",
    "GSP33bbdip12u:1418": " iti caturvedaśikhāyām //",
    "GSP33bbdip12u:1419": " kuta etasya talliṅgamiti jñāyate ityata āha - sa iti //",
    "GSP33bbdip12u:1420": " liṅgasya viṣṇuniṣṭhatājñāpanāya 'sa hariḥ';",
    "GSP33bbdip12u:1421": " ityādeḥ 'so 'cyutaḥ';",
    "GSP33bbdip12u:1422": " ityaṃśasya coktiḥ /",
    "GSP33bbdip12u:1423": " idaṃcakṣuṣīti samastaṃ padam /",
    "GSP33bbdip12u:1424": " anyathā sarpirādiviśeṣaṇatvaṃ pratīyate,",
    "GSP33bbdip12u:1425": " tataśca pratyakṣasiddhagokaviśeṣaṇatvaṃ na jñāyeta /",
    "GSP33bbdip12u:1426": " asmin cakṣuṣītyetatprakaraṇagataśrutivisaṃvādaśca syāt /",
    "GSP33bbdip12u:1427": " cettarhyeradhyāhāraḥ /",
    "GSP33bbdip12u:1428": " tathā ca - yadyasmātsannihitādhiṣṭhātuḥ yasya sāmarthyāditi yāvat /",
    "GSP33bbdip12u:1429": " 'idaṃcakṣuṣi';",
    "GSP33bbdip12u:1430": " asmiṃścakṣuṣi sarpirudakaṃ vā siñcati cetkaścit tarhi tadvartmanī pratyeva gacchati sar iśaḥ 'so 'sapatnaḥ';",
    "GSP33bbdip12u:1431": " śatrurahitaḥ /",
    "GSP33bbdip12u:1432": " 'saparaḥ'; lokavilakṣaṇaḥ /",
    "GSP33bbdip12u:1433": " parovarīyān /",
    "GSP33bbdip12u:1434": " idamekaṃ padam /",
    "GSP33bbdip12u:1435": " rudrādeḥ parato vāṇyāḥ parāccaturmukhātparataḥ śrītattvādva uttamaḥ /",
    "GSP33bbdip12u:1436": " sa eva vāmanabhāmanānandācyutaśabdavācya ityarthaḥ /",
    "GSP33bbdip12u:1437": " vidheyānekatvātsa ityasakṛdāvṛttiḥ /",
    "GSP33bbdip12u:1438": " parovarīyānityatrāpi tacchabdo 'nuṣañjanīyaḥ /",
    "GSP33bbdip12u:1439": " ekadeśavikṛtasyānanyatvādvāmanibhāmaniśabdārtha eva vāmanabhāmanaśabdayorarthaḥ /",
    "GSP33bbdip12u:1440": " caturvedaśikhāyāmityanantaraṃ uktatvāditi śeṣaḥ /",
    "GSP33bbdip12u:1441": " asya tasyaitalliṅgamiti jñāyate iti pūrveṇānvayaḥ /",
    "GSP33bbdip12u:1442": " yatsthānatvādidaṃ cakṣurasaṅgaṃ sarvavastubhiḥ /",
    "GSP33bbdip12u:1443": " sa vāmanaḥ paro 'smākaṃ gatirityeva cintayet // iti vāmane // 14 //",
    "GSP33bbdip12u:1444": " liṅgasvarūpasya tasya viṣṇurūpavyaktiviśeṣaniṣṭhatāyāśca śrutāvasphuṭatvāttadarthamatrārthe smṛtiṃ cāha - yaditi //",
    "GSP33bbdip12u:1445": " yasya sthānatvādityarthaḥ /",
    "GSP33bbdip12u:1446": " asya yacchabdasya sa iti tacchabdenānvayaḥ /",
    "GSP33bbdip12u:1447": " 'sarvavastubhiḥ';",
    "GSP33bbdip12u:1448": " sarpirādibhiḥ/",
    "GSP33bbdip12u:1449": " 'vāmanaḥ'; sundarastrīneteti vāmanākhyo viṣṇureva 'asmākaṃ';",
    "GSP33bbdip12u:1450": " bhaktānāṃ 'paraḥ';",
    "GSP33bbdip12u:1451": " parā 'gatiḥ';",
    "GSP33bbdip12u:1452": " prāpya iti cintayedityarthaḥ/",
    "GSP33bbdip12u:1453": " yadvā - vāmana ityanena prāptālpatvaśaṅkāvāraṇāya 'paraḥ';",
    "GSP33bbdip12u:1454": " pūrṇa ityuktam /",
    "GSP33bbdip12u:1455": " vāmana iti /",
    "GSP33bbdip12u:1456": " vāmanākhyapurāṇa ityarthaḥ /",
    "GSP33bbdip12u:1457": " asya caturvedaśikhāyāmitivadanvayaḥ /",
    "GSP33bbdip12u:1458": " spaṣṭaḥ sūtrārthaḥ /",
    "GSP33bbdip12u:1459": " sū - oṃ//",
    "GSP33bbdip12u:1460": " sukhaviśiṣṭābhidhānādeva ca / BBs_1,2.15 /",
    "GSP33bbdip12u:1461": " // oṃ//",
    "GSP33bbdip12u:1462": " 'prāṇo brahma kaṃ brahma khaṃ brahmeti'; (chāṃ. 4-10.)",
    "GSP33bbdip12u:1463": " prakaraṇabalāccakṣurantaḥsthatvaṃ viṣṇoḥ pratipādayatsūtramupanyasya tadupāttaśrutimevodāharati - sukheti //",
    "GSP33bbdip12u:1464": " 'khaṃ brahmeti';",
    "GSP33bbdip12u:1465": " ityantasya sūtreṇānvayaḥ upakrame prāṇasya śrutatve 'pi naitatprakaraṇasya tatparatvam,",
    "GSP33bbdip12u:1466": " pūrvasūtroktaviṣṇuśrutiliṅgādibādhakasadbhāvāditi pratipādayitum uttaratra śrautakarmaśabdena prāṇabrahmaṇostantreṇopādānātsūcanārthaṃ ca 'prāṇo",
    "GSP33bbdip12u:1467": " ityaṃśodāharaṇam /",
    "GSP33bbdip12u:1468": " sūtre caśabdaḥ pūrvoktahetoriha prakaraṇabalāccetyadhyāhṛtahetośca samuccaye /",
    "GSP33bbdip12u:1469": " sūtrodāhṛtahetostvadhyāhṛtasādhyenānvayaḥ /",
    "GSP33bbdip12u:1470": " viśiṣṭaṃ ca tatsukhaṃ ca sukhaviśiṣṭam /",
    "GSP33bbdip12u:1471": " viśeṣaṇasya paranipātaḥ /",
    "GSP33bbdip12u:1472": " sukhena viśiṣṭa iti vā,",
    "GSP33bbdip12u:1473": " sukheṣu viśiṣṭa iti vā, vigrahaḥ /",
    "GSP33bbdip12u:1474": " tatra dvitīye śraiṣṭhyarūpaṃ vaiśiṣṭyamarthātsukhe 'pyanveti /",
    "GSP33bbdip12u:1475": " atra prakaraṇe hi mukhyaprāṇobrahmākhilajīvebhyaḥ pūrṇaḥ iti mukhyaprāṇasya pūrṇatvamuktvā 'kaṃ brahma khaṃ brahma';",
    "GSP33bbdip12u:1476": " ityanena 'kaṃ';",
    "GSP33bbdip12u:1477": " sukhaṃ 'brahma';",
    "GSP33bbdip12u:1478": " pūrṇaṃ 'khaṃ';",
    "GSP33bbdip12u:1479": " jñānaṃ pūrṇamiti sukhasaṃvidorapi pūrṇatvamucyate /",
    "GSP33bbdip12u:1480": " tathā ca na kevalamuktahetubalāccakṣurantaḥstho viṣṇuḥ,",
    "GSP33bbdip12u:1481": " kintu - prakaraṇabalācca /",
    "GSP33bbdip12u:1482": " na ca prakaraṇasya vaiṣṇavatvāsiddhiḥ /",
    "GSP33bbdip12u:1483": " asyopakrame 'sukhaviśiṣṭābhidhānāt';",
    "GSP33bbdip12u:1484": " pūrṇasukhokteriti sūtrārthaḥ /",
    "GSP33bbdip12u:1485": " yadaivamupakrame kaṃ brahma iti pūrṇasukhābhidhānādevāsya prakaraṇasya vaiṣṇavatvaṃ siddhyati kimuta tadā 'khaṃ brahma';",
    "GSP33bbdip12u:1486": " iti pūrṇajñānādapīti kaimutyanyāyasūcanāya sūtre evakāraḥ /",
    "GSP33bbdip12u:1487": " yadyapi chāndogyabhāṣye 'prāṇo brahma';",
    "GSP33bbdip12u:1488": " balarūpaṃ brahma /",
    "GSP33bbdip12u:1489": " 'kaṃ'; pūrṇānandarūpaṃ brahma /",
    "GSP33bbdip12u:1490": " 'khaṃ'; pūrṇajñānarūpaṃ 'brahma';",
    "GSP33bbdip12u:1491": " paraṃ brahmeti vyākhyātam /",
    "GSP33bbdip12u:1492": " tathāpi tadbrahmaśabdasya parāparayo rūḍhyā vṛttyā vyākhyānāntaramityadoṣaḥ/",
    "GSP33bbdip12u:1493": " 'vijñānamānandaṃ brahma'; (bṛ. 5-9-28.)",
    "GSP33bbdip12u:1494": " 'ānando brahmeti",
    "GSP33bbdip12u:1495": " vyajānāt'; (tai. 3-6.)",
    "GSP33bbdip12u:1496": " ityādestasyaiva hi tallakṣaṇam /",
    "GSP33bbdip12u:1497": " nanu upakrame pūrṇasukhasaṃvidorabhidhāne 'pi kuto 'sya prakaraṇasya vaiṣṇavatvamityāśaṅkya",
    "GSP33bbdip12u:1498": " tayosatallakṣaṇatvāt tadrūpatvāt upakrame tadabhidhāne brahmaivopakrāntaṃ syāditi",
    "GSP33bbdip12u:1499": " bhāvena pūrṇasukhajñānayorbrahmalakṣaṇatvaṃ śrutyā darśayati - vijñānamiti //",
    "GSP33bbdip12u:1500": " vijñānādirūpaṃ brahmetyarthaḥ /",
    "GSP33bbdip12u:1501": " atra vijñānādipadaṃ pūrṇajñānādivāci,",
    "GSP33bbdip12u:1502": " saṅkoce kāraṇābhāvāditi prakṛtasaṅgatiḥ /",
    "GSP33bbdip12u:1503": " idaṃ vājasaneye śrutam /",
    "GSP33bbdip12u:1504": " 'ānando brahma'; iti /",
    "GSP33bbdip12u:1505": " taittirīyavākyāditi śeṣaḥ /",
    "GSP33bbdip12u:1506": " ādiśabdena 'athaiṣa eva parama ānandaḥ';",
    "GSP33bbdip12u:1507": " 'satyaṃ jñānam';",
    "GSP33bbdip12u:1508": " ityādikaṃ gṛhyate /",
    "GSP33bbdip12u:1509": " tathā ca ityādervākyāt 'tasya';",
    "GSP33bbdip12u:1510": " brahmaṇaḥ 'tat';",
    "GSP33bbdip12u:1511": " pūrṇānandādikaṃ 'lakṣaṇaṃ';",
    "GSP33bbdip12u:1512": " svalakṣaṇaṃ jñāyata ityarthaḥ /",
    "GSP33bbdip12u:1513": " tathā ca - śrutyantare brahmalakṣaṇatvenāvagatayoḥ pūrṇajñānasukhayoratra prakaraṇe 'bhidhānāt asya vaiṣṇavatvasiddhiriti bhāvaḥ /",
    "GSP33bbdip12u:1514": " lakṣaṇaṃ paramānando viṣṇoreva na saṃśayaḥ /",
    "GSP33bbdip12u:1515": " avyaktāditṛṇāntāstu vipruḍānandabhāginaḥ //",
    "GSP33bbdip12u:1516": " iti brahmavaivarte /",
    "GSP33bbdip12u:1517": " nanu sakalacetanānāmapi pūrṇānandatvātkathametadviṣṇulakṣaṇamityata āha - lakṣaṇamiti //",
    "GSP33bbdip12u:1518": " svarūpadharmobhayārthako 'yam /",
    "GSP33bbdip12u:1519": " 'paramānandaḥ';",
    "GSP33bbdip12u:1520": " niravadhikapūrṇānanda eva lakṣaṇam /",
    "GSP33bbdip12u:1521": " iha lakṣaṇatvenābhipretaḥ na pūrṇānandamātram /",
    "GSP33bbdip12u:1522": " sa ca viṣṇoreva nānyeṣām /",
    "GSP33bbdip12u:1523": " anyeṣāṃ tvāpekṣikameva pūrṇaṃ sukhaṃ na viṣṇuvanniravadhikaṃ pūrṇamityarthaḥ /",
    "GSP33bbdip12u:1524": " kuta ityata āha - yataḥ avyaktādīti /",
    "GSP33bbdip12u:1525": " avyaktā śrīḥ saivādiryeṣāṃ te tathoktāḥ /",
    "GSP33bbdip12u:1526": " tṛṇajīvā manuṣyottamā evānte viśeṣārthaḥ /",
    "GSP33bbdip12u:1527": " 'vipruḍānandabhāginaḥ';",
    "GSP33bbdip12u:1528": " tāratamyena brahmānandapratibimbatvāpekṣikānandayuktā ityarthaḥ /",
    "GSP33bbdip12u:1529": " cetanā iti śeṣaḥ /",
    "GSP33bbdip12u:1530": " 'na saṃśayaḥ';",
    "GSP33bbdip12u:1531": " ityasyārthasya sāvadhāraṇatvamāha /",
    "GSP33bbdip12u:1532": " brahmavaivarta ityasyoktatvādityadhyāhāreṇa 'tasyaiva tallakṣaṇam';",
    "GSP33bbdip12u:1533": " iti sāvadhāraṇapūrvavākyenānvayaḥ /",
    "GSP33bbdip12u:1534": " na ca mukhye satyamukhyaṃ yujyate // 15//",
    "GSP33bbdip12u:1535": " nanvagyādisukhasyāpekṣikatayāpi pūrṇatvasadbhāvātteṣāṃ pūrṇasukhamidaṃ kiṃ na syāt /",
    "GSP33bbdip12u:1536": " tathā teṣāṃ tallakṣaṇaṃ kiṃ na syāt /",
    "GSP33bbdip12u:1537": " tathā teṣāmevedaṃ prakaraṇaṃ kiṃ na syāt ityata āha - na ceti //",
    "GSP33bbdip12u:1538": " 'mukhye'; niravadhikapūrṇatve 'kaṃ brahma';",
    "GSP33bbdip12u:1539": " iti śrutyarthatayā tallakṣaṇe sambhavati sati 'amukhyam';",
    "GSP33bbdip12u:1540": " āpekṣikamanyādhīnaṃ pūrṇatvaṃ na yujyate ityarthaḥ /",
    "GSP33bbdip12u:1541": " sū - oṃ//",
    "GSP33bbdip12u:1542": " śrutopaniṣatkagatyabhidhānācca / BBs_1,2.16 /",
    "GSP33bbdip12u:1543": " // oṃ //",
    "GSP33bbdip12u:1544": " 'sa enān brahma gamayati'; (chāṃ. 4-15) iti /",
    "GSP33bbdip12u:1545": " nanvetadupakrame sukhajñānayorabhidhāne 'pi nākṣisthaprakaraṇasya vaiṣṇavatvaṃ yuktam /",
    "GSP33bbdip12u:1546": " chāndogye 'prāṇo brahma kam';",
    "GSP33bbdip12u:1547": " iti vidyāṃ 'ya eṣa āditye puruṣaḥ';",
    "GSP33bbdip12u:1548": " iti vidyāṃ coktvāgnibhirupakosalaṃ prati 'upakosalaiṣā somya te 'smadvidhā cātmavidyā coktā';",
    "GSP33bbdip12u:1549": " ityuktatvena 'kam';",
    "GSP33bbdip12u:1550": " ityādyavidyāyā viṣṇuviṣayatvasya 'ya eṣaḥ';",
    "GSP33bbdip12u:1551": " iti dvitīyāyāścāgniviṣayatvasyaiva yuktatvāt /",
    "GSP33bbdip12u:1552": " na ca 'asmadvidyā';",
    "GSP33bbdip12u:1553": " ityuktādityavidyāyā agniviṣayatve 'pi nākṣisthavidyāyāstadyuktamiti vācyam /",
    "GSP33bbdip12u:1554": " 'ya eṣontarakṣiṇi';",
    "GSP33bbdip12u:1555": " ityakṣisthavidyāyā ādityavidyayaikārthatvāt /",
    "GSP33bbdip12u:1556": " na copakramavirodhaḥ /",
    "GSP33bbdip12u:1557": " yathā 'hvayāmyagniṃ prathamaṃ svastaye';",
    "GSP33bbdip12u:1558": " ityatrāgnerupakrame 'pi 'savitāramūtaye';",
    "GSP33bbdip12u:1559": " 'hiraṇyayena savitā rathena';",
    "GSP33bbdip12u:1560": " ityādisavitṛśrutiliṅgādinā tatprakaraṇaṃ sāvitramiti prakaraṇavicchedaḥ,",
    "GSP33bbdip12u:1561": " tathātrāpi brahmaṇa upakrame 'pi 'asmadvidyā';",
    "GSP33bbdip12u:1562": " ityagnerasmacchabdenoktatvādagnīnāmevedaṃ prakaraṇaṃ na viṣṇoḥ /",
    "GSP33bbdip12u:1563": " na ca 'asmadvidyā';",
    "GSP33bbdip12u:1564": " ityetadantaryāmiparatayā yojyam /",
    "GSP33bbdip12u:1565": " tathāsati 'ātmavidyā';",
    "GSP33bbdip12u:1566": " iti pṛthaguktyayogāt /",
    "GSP33bbdip12u:1567": " tasmādagniviṣayatvameva cakṣurantaḥsthavidyāyā ityāśaṅkāṃ pariharatsūtraṃ paṭhitvā tadupāttaśrutimevodāharati - śruteti //",
    "GSP33bbdip12u:1568": " itītasya sūtreṇānvayaḥ /",
    "GSP33bbdip12u:1569": " atra sūtre śrutetyulakṣaṇaṃ,",
    "GSP33bbdip12u:1570": " matadhyātetyapi draṣṭavyam /",
    "GSP33bbdip12u:1571": " keti vāyurucyate /",
    "GSP33bbdip12u:1572": " 'ko vāyuriti śabditaḥ';",
    "GSP33bbdip12u:1573": " iti abhidhānāt /",
    "GSP33bbdip12u:1574": " kaśabdasyāvṛttyā gatirityanenāpi sambandhe kagatiriti parabrahmagatirucyate /",
    "GSP33bbdip12u:1575": " 'kaṃ brahma'; iti vākyabodhitaparabrahmaprakaraṇādetadarthaniścayāt /",
    "GSP33bbdip12u:1576": " tathā ca - śrutopaniṣadāṃ śrutamatadhyātaitadvidyānāṃ puṃsāṃ kena vāyunā kagateḥ 'kaṃ brahma';",
    "GSP33bbdip12u:1577": " iti vākyabodhitabrahmaprāpteḥ 'sa enān brahma gamayati';",
    "GSP33bbdip12u:1578": " ityupasaṃhāre 'bhidhānāt viṣṇuviṣayaivākṣisthavidyā,",
    "GSP33bbdip12u:1579": " na tvagniviṣayeti sūtrārthaḥ /",
    "GSP33bbdip12u:1580": " yadvā - śrutopaniṣadamupakosalaṃ pratyagnibhiretadvidyāphalatvena brahmagatyabhidhānādvaiṣṇavamevedaṃ prakaraṇaṃ,",
    "GSP33bbdip12u:1581": " natvagniviṣayamityarthaḥ /",
    "GSP33bbdip12u:1582": " tattvapradīpe tu - 'sa enān brahma gamayati';",
    "GSP33bbdip12u:1583": " iti śrutopaniṣatkānāṃ śrutopaniṣadgatopāsanānāṃ brahmagatyabhidhānācca āntaro viṣṇureva /",
    "GSP33bbdip12u:1584": " asyāmupaniṣīdati brahmetyupaniṣat upāsanā /",
    "GSP33bbdip12u:1585": " anayā brahma upaniṣīdatīti vetyuktam /",
    "GSP33bbdip12u:1586": " śrutaviṣayiṇī yā upaniṣat matidhyānarūpopāsanā tatkānāṃ tadgataṃ tadviṣayakaṃ dhyānarūpopāsanaṃ tadvatāmityarthaḥ /",
    "GSP33bbdip12u:1587": " anena upaniṣacchabdo matidhyānarūpopāsanāparaḥ /",
    "GSP33bbdip12u:1588": " brahmetyanena bahuvrīhisamāsāvayavabhūtaḥ kaśabda āvṛtto brahmavācaka ityuktaṃ bhavati /",
    "GSP33bbdip12u:1589": " ata evāha ṭīkākṛt - śrutapadaṃ manananididhyāsanayorupalakṣakamityādinā /",
    "GSP33bbdip12u:1590": " tattvapradīpapakṣe - upaniṣacchabda upāsanāparaḥ /",
    "GSP33bbdip12u:1591": " ṭīkākṛtpakṣe vidyāparaḥ /",
    "GSP33bbdip12u:1592": " ṭīkāyāṃ vāśabdaścārthaḥ /",
    "GSP33bbdip12u:1593": " yadyapyasya sūtrasya prakaraṇavicchedaśaṅkāparihārāyopasaṃhārasthaliṅgoktiparatvaṃna paramasādhye yuktyantarapratipādakatvābhāvādatra caśabdo na prayojyaḥ /",
    "GSP33bbdip12u:1594": " tathāpi 'sa enān brahma';",
    "GSP33bbdip12u:1595": " ityupasaṃhārasthasyaitadvidyāvettṛṇāṃ brahmaprāptirūpaliṅgasya cakṣurantaro viṣṇureveti",
    "GSP33bbdip12u:1596": " paramasādhye 'pi sākṣādanvayādasya ca liṅgasya ādyasūtroktāmṛtatvaliṅgāpekṣayottaravākyasthadvitīyasūtroktaliṅgāpekṣayā",
    "GSP33bbdip12u:1597": " tṛtīyasūtroktaprakaraṇāpekṣayā yuktyantaratvāttadvivakṣayā sūtre caśabdaprayogopapattiriti kecidāhuḥ /",
    "GSP33bbdip12u:1598": " vastutastu - atra prakaraṇavicchedaśaṅkāparihāre 'pi pūrvasūtre 'tra caitatprakaraṇasya",
    "GSP33bbdip12u:1599": " vaiṣṇavatvarūpadhyāhṛtāvāntarasādhyasyaikatvenatatrānena yuktyantarābhidhānāccaśabdopapattiḥ /",
    "GSP33bbdip12u:1600": " 'atha yadu caivāsmiñchavyaṃ kurvanti yadi canārciṣamevābhisambhavanti /",
    "GSP33bbdip12u:1601": " arciṣoharanha āpūryamāṇapakṣaṃ āpūryamāṇapakṣādyān ṣaḍudaṅṅeti māsānstānmāsebhyaḥ",
    "GSP33bbdip12u:1602": " saṃvatsaraṃ saṃvatsarādādityamāditiyāccandramasaṃ candramaso vidyutaṃ tatpuruṣo mānavaḥ",
    "GSP33bbdip12u:1603": " sa enān brahma gamayati';",
    "GSP33bbdip12u:1604": " iti chandogaśruterayamarthaḥ - athetyarthāntare /",
    "GSP33bbdip12u:1605": " 'atha'; avasitakarmaṇi 'asmin';",
    "GSP33bbdip12u:1606": " jñāniviṣaye putrādayo yadi 'śavyaṃ';",
    "GSP33bbdip12u:1607": " śavayogyaṃ dahanādikarma kurvanti /",
    "GSP33bbdip12u:1608": " 'yadi ca na'; yadi vā na kurvanti 'tadārciṣam';",
    "GSP33bbdip12u:1609": " arcirnāmakadevalokaṃ sambhavanti prāpnuvantyeveme jñānina iti vipariṇāmenānvayaḥ /",
    "GSP33bbdip12u:1610": " saṃviśatītyekavacanāntaviśidhātupāṭhaḥ 'te';",
    "GSP33bbdip12u:1611": " iti pāṭhaśca prameyadīpachandogapāṭhaviruddhaḥ /",
    "GSP33bbdip12u:1612": " tato 'harlokaṃ,",
    "GSP33bbdip12u:1613": " tata 'āpūryamāṇapakṣaṃ';",
    "GSP33bbdip12u:1614": " śuklapakṣalokaṃ,",
    "GSP33bbdip12u:1615": " tataḥ sūryo 'yān';",
    "GSP33bbdip12u:1616": " ṣaṇmāsān udaṅṅeti tanmāsadevalokam uttarāyaṇalokaṃ ca,",
    "GSP33bbdip12u:1617": " tataḥ saṃvatsarādādityacandravidyudabhimānilokānkrameṇa prāpnuvanti /",
    "GSP33bbdip12u:1618": " tataḥ 'tasyāḥ';",
    "GSP33bbdip12u:1619": " vidyunnāmnyā bhāratyāḥ 'puruṣo';",
    "GSP33bbdip12u:1620": " bhartā 'mānavo';",
    "GSP33bbdip12u:1621": " manusaṃjñasya viṣṇoḥ priyo mukhyavāyustaṃ gacchanti /",
    "GSP33bbdip12u:1622": " 'saḥ'; vāyuḥ 'enān';",
    "GSP33bbdip12u:1623": " svamāptān pratīkālambanān caturmukhākhyaṃ kāryaṃ brahmāpratīkālambanāṃstu paraṃ brahma gamayatīti /",
    "GSP33bbdip12u:1624": " na hyanyavidyayānyagatiryuktā //",
    "GSP33bbdip12u:1625": " astvetadvidyāyāḥ phalatvena brahmaprāptyabhidhānaṃ,",
    "GSP33bbdip12u:1626": " tathāpi kuto nāgniviṣayatvamasyā ityata āha - na hīti //",
    "GSP33bbdip12u:1627": " 'hi'; yasmādanyasyāgnervidyayānyagatiranyasya brahmaṇaḥ prāptirna yuktā /",
    "GSP33bbdip12u:1628": " yasmāccātra parabrahmaprāptiḥ phalatvenocyate ityarthaḥ /",
    "GSP33bbdip12u:1629": " tasmānnānyavidyeyaṃ brahmavidyaiveti vākyaśeṣaḥ /",
    "GSP33bbdip12u:1630": " hiśabdena vipakṣe - 'devān devayajo yānti madbhaktā yānti māmapi';",
    "GSP33bbdip12u:1631": " iti smṛtivirodhaṃ sūcayati /",
    "GSP33bbdip12u:1632": " 'asmadvidyātmavidyā';",
    "GSP33bbdip12u:1633": " iti vacanavirodhastu tayorantaryāmisarvagatarūpadvayaviṣayakatvena pariharaṇīyaḥ /",
    "GSP33bbdip12u:1634": " sāvakāśaśruterapi niravakāśaśruteḥ prābalyāditi bhāvaḥ /",
    "GSP33bbdip12u:1635": " sū - oṃ//",
    "GSP33bbdip12u:1636": " anavasthiterasambhavācca netaraḥ / BBs_1,2.17 /",
    "GSP33bbdip12u:1637": " // oṃ//",
    "GSP33bbdip12u:1638": " jīvasya jīvāntaraniyāmakatve 'navasthiteḥ,",
    "GSP33bbdip12u:1639": " sāmyādasambhavācca na jīvaḥ /",
    "GSP33bbdip12u:1640": " evamupapattyādibhirviṣṇorakṣisthatvaṃ pratipādya vipakṣe bādhakenāpi tatsamarthayatsūtraṃ paṭhati - anavasthiteriti /",
    "GSP33bbdip12u:1641": " atrāntarastattajjīvaprerakatayā tattaccakṣussthitaḥ 'itaraḥ';",
    "GSP33bbdip12u:1642": " pūrvaprakṛtāt kaśabdoditāt brahmaṇo 'nyo 'gnijīvo na /",
    "GSP33bbdip12u:1643": " kutaḥ? yataḥ sa itaro jīva iti hetusādhyayojanāmabhipretya atra vipakṣe 'niṣṭaprasaṅgābhidhāyakatayānavasthiterityaṃśaṃ yojayati - jīvasyeti",
    "GSP33bbdip12u:1644": " 'sāmyāt'; iti sūtre 'dhyāhṛtaṃ padam,",
    "GSP33bbdip12u:1645": " idaṃ ca tattvapradīparītyā dehalīdīpanyāyenobhayatra sambadhyate /",
    "GSP33bbdip12u:1646": " jīvasya jīvāntaraniyāmakatve ityetadvipariṇatamasambhavādityanenāpi sambadhyate /",
    "GSP33bbdip12u:1647": " co hetusamuccaye /",
    "GSP33bbdip12u:1648": " itara ityasyāgnirityarthe vācye jīva iti sāmānyenoktiḥ sādhyahetvostantreṇābhidhānārtham /",
    "GSP33bbdip12u:1649": " na jīva ityasya āntara ityuddeśyasamarpakānuvṛttapadenānvayaḥ /",
    "GSP33bbdip12u:1650": " anena tattajjīvaprerakatayā tattaccakṣurantaro netaraḥ nāgniḥ /",
    "GSP33bbdip12u:1651": " kutaḥ? yataḥ sa itaro jīvaḥ jīvatvāditi yāvat /",
    "GSP33bbdip12u:1652": " na ca vipakṣe bādhakābhāvaḥ,",
    "GSP33bbdip12u:1653": " jīvasya jīvāntaraniyāmakatve prerakatve āntarajīvasyāpi jīvatvasāmyatāttasyāpi niyāmakaṃ jīvāntaraṃ vācyamityanavasthiterasiddhaparamparākalpanarūpānavasthākhyāniṣṭāpatteḥ",
    "GSP33bbdip12u:1654": " abhyupagamya cedamuditam /",
    "GSP33bbdip12u:1655": " vastutastu - jīvasya jīvāntaraniyāmakatvāsambhavācca netaro 'gnirantaraḥ /",
    "GSP33bbdip12u:1656": " kuto 'sambhavaḥ?",
    "GSP33bbdip12u:1657": " agnerjīvasya preryajīvāntareṇa saha paratantrarūpajīvatvasāmyāditi sūtravṛttirdarśitā bhavati /",
    "GSP33bbdip12u:1658": " niyamapramāṇābhāvāt /",
    "GSP33bbdip12u:1659": " anīśvarāpekṣatvācca // 17 //",
    "GSP33bbdip12u:1660": " // iti antarādhikaraṇam // 4 //",
    "GSP33bbdip12u:1661": " nanu jīvaprerakāgneḥ svātantryābhyupagamānnānavasthā /",
    "GSP33bbdip12u:1662": " na caivaṃ jīvāntarasyāpi svātantryaṃ syāt jīvatvasāmyādityuktamiti vācyam /",
    "GSP33bbdip12u:1663": " jīvatvasāmye 'pyagnereva svātantryaṃ nānyeṣāmiti niyamābhyupagamādityata āha - niyameti //",
    "GSP33bbdip12u:1664": " jīvatvasāmyepyagnereva svātantryaṃ nānyeṣāmiti niyame pramāṇābhāvādityarthaḥ /",
    "GSP33bbdip12u:1665": " ato 'gneḥ svātantryāyogātsusthaivānavasthitiriti bhāvaḥ /",
    "GSP33bbdip12u:1666": " nanvastvagnerasvātantryaṃ,",
    "GSP33bbdip12u:1667": " tathāpi tatprerakasyeśvarasya svātantryasambhavānnānavasthetyata āha - anīśvaretir /",
    "GSP33bbdip12u:1668": " iśvaraṃ jagatprerakatvena yo 'pekṣate 'bhyupaiti sar iśvarāpekṣaḥ,",
    "GSP33bbdip12u:1669": " sa na bhavatītyanīśvarāpekṣaḥ,",
    "GSP33bbdip12u:1670": " tasya bhāvastattvaṃ tasmādityarthaḥ /",
    "GSP33bbdip12u:1671": " pūrvavādina iti śeṣaḥ /",
    "GSP33bbdip12u:1672": " hetusamuccaye caśabdaḥ /",
    "GSP33bbdip12u:1673": " evaṃ vā - nanu paratantratvasāmye 'pi jīvānāṃ jīvāntaraniyāmakatvātkathaṃ tadasambhava ityata āha - anīśvareti /",
    "GSP33bbdip12u:1674": " vyākhyānaṃ pūrvavat /",
    "GSP33bbdip12u:1675": " tathā ca - yathāsmatpakṣe sati rājñi maṇḍaleśe prajānāṃ rājaśaktyā niyamyaniyāmakabhāvavart iśvaraśaktyā jīvānāṃ jīvāntaraniyāmakatvasambhavaḥ,",
    "GSP33bbdip12u:1676": " na tathā parapakṣe sambhavati,",
    "GSP33bbdip12u:1677": " pareṇar iśvarānabhyupagamāditi bhāvaḥ /",
    "GSP33bbdip12u:1678": " idaṃ ca vākyadvayasya yojanādvayam /",
    "GSP33bbdip12u:1679": " ṭīkāyāṃ tattvapradīpoktamevoktam /",
    "GSP33bbdip12u:1680": " uktaṃ hi tattvapradīpe - niyamapramāṇābhāvo 'nīśvarāpekṣatvaṃ cetyubhau ubhayatra heturiti /",
    "GSP33bbdip12u:1681": " 'ubhayatra'; anavasthityasambhavayorityarthaḥ / //",
    "GSP33bbdip12u:1682": " iti antarādhikaraṇam // 4 //",
    "GSP33bbdip12u:1683": " // 5. antaryāmyādhikaraṇam //",
    "GSP33bbdip12u:1684": " 'yaḥ pṛthivyāṃ tiṣṭhan pṛthivyā antaro yaṃ pṛthivī na veda yasya",
    "GSP33bbdip12u:1685": " pṛthivī śarīraṃ yaḥ pṛthivīmantaro yamayatyeṣa ta ātmāntaryāmyamṛtaḥ';",
    "GSP33bbdip12u:1686": " (bṛ. 5-7-3.) ityādi antaryāmyucyate /",
    "GSP33bbdip12u:1687": " atrādhikaraṇe 'ntaḥsthatvarūpabhāvasahitaṃ niyamanakriyātmakaṃ liṅgaṃ brahmaṇi samanvīyate /",
    "GSP33bbdip12u:1688": " viṣayavākyodāharaṇapūrvakaṃ viṣayaṃ darśayati - ya iti //",
    "GSP33bbdip12u:1689": " ityādīti prathamā saptamyarthe /",
    "GSP33bbdip12u:1690": " tṛtīyārthe vā /",
    "GSP33bbdip12u:1691": " 'saptasu prathamā'; iti sūtrāt /",
    "GSP33bbdip12u:1692": " 'kriyāviśeṣaṇaṃ vā';",
    "GSP33bbdip12u:1693": " iti tattvapradīpokteḥ 'ityādinā';",
    "GSP33bbdip12u:1694": " iti pāṭhastadviruddhaḥ /",
    "GSP33bbdip12u:1695": " vākye, vākyeneti vā śeṣaḥ/",
    "GSP33bbdip12u:1696": " 'yo 'psu tiṣṭhan';",
    "GSP33bbdip12u:1697": " 'yo bhūteṣu tiṣṭhan';",
    "GSP33bbdip12u:1698": " ityādikamādiśabdena gṛhyate /",
    "GSP33bbdip12u:1699": " antaryāmītyanena viṣayo darśitaḥ /",
    "GSP33bbdip12u:1700": " bṛhadāraṇyake uddālakaṃ prati yājñyavalkyenoktaṃ idaṃ vākyam /",
    "GSP33bbdip12u:1701": " 'yaḥ pṛthivyāṃ';",
    "GSP33bbdip12u:1702": " pṛthuṃ viṣṇumūḍhvā vāti gacchatīti pṛthivī garuḍaḥ tasmin tiṣṭhan 'pṛthivyāḥ';",
    "GSP33bbdip12u:1703": " tadabhimānicetanāt 'antaro'; viviktaḥ /",
    "GSP33bbdip12u:1704": " 'yaṃ ca pṛthivī';",
    "GSP33bbdip12u:1705": " tadabhimānī cetano na veda sākalyena /",
    "GSP33bbdip12u:1706": " 'yasya ca pṛthivī';",
    "GSP33bbdip12u:1707": " tadvaśatvanimittāt śarīrabhūtā /",
    "GSP33bbdip12u:1708": " na kevalaṃ tatra sthitimātraṃ,",
    "GSP33bbdip12u:1709": " kintu 'yo 'ntaraḥ';",
    "GSP33bbdip12u:1710": " antaḥsthitvā bāhyaviṣayāpekṣāṃ vinā ramamāṇaḥ /",
    "GSP33bbdip12u:1711": " svato nityatṛptaḥ -",
    "GSP33bbdip12u:1712": " bāhyāpekṣāṃ vinā yastu ramate so 'ntarassmṛtaḥ'; //",
    "GSP33bbdip12u:1713": " iti bṛhadbhāṣyokteḥ / yadvā -",
    "GSP33bbdip12u:1714": " atipriyatvācca harerantaratvamudāhṛtam //",
    "GSP33bbdip12u:1715": " iti tatraivokteḥ /",
    "GSP33bbdip12u:1716": " 'preyaḥ putrāt';",
    "GSP33bbdip12u:1717": " ityādiśrutyā paramapreyorūpatvāt 'antaraḥ';",
    "GSP33bbdip12u:1718": " atipriyaḥ san 'pṛthivīṃ';",
    "GSP33bbdip12u:1719": " garuḍaṃ 'yamayati';",
    "GSP33bbdip12u:1720": " niyamayati /",
    "GSP33bbdip12u:1721": " eṣaḥ 'te'; tava 'antaryāmyātmā';",
    "GSP33bbdip12u:1722": " niyāmakaḥ puruṣaḥ 'amṛtaḥ';",
    "GSP33bbdip12u:1723": " nitya iti śrutyarthaḥ /",
    "GSP33bbdip12u:1724": " etena antaro vivikta iti ṭīkāyā bṛhadbhāṣyavirodho nirastaḥ /",
    "GSP33bbdip12u:1725": " bṛhadbhāṣyasya 'ya ātmānam';",
    "GSP33bbdip12u:1726": " ityatrasthāntaraśabdaviṣayatvāt /",
    "GSP33bbdip12u:1727": " ata eva na śrutau paunaruktyam /",
    "GSP33bbdip12u:1728": " dvayorbhinnārthatvāt /",
    "GSP33bbdip12u:1729": " pūrvapakṣī tvidaṃ vākyamanyaparaṃ manyate /",
    "GSP33bbdip12u:1730": " tatra ca 'etadamṛtam'; (chāṃ. 4-15.1.)",
    "GSP33bbdip12u:1731": " ityuktamamṛtatvamucyate /",
    "GSP33bbdip12u:1732": " sa ca 'yasya pṛthivī śarīram';",
    "GSP33bbdip12u:1733": " ityādinā sarvātmakatvāt prakṛtistattajjīvo vā yuktaḥ /",
    "GSP33bbdip12u:1734": " pūrvādhikaraṇatadviṣayavākyasaṅgatiṃ darśayati - tatreti //",
    "GSP33bbdip12u:1735": " iyamatra tattvapradīpoktā yojanā - 'yaḥ pṛthivyāṃ tiṣṭhan';",
    "GSP33bbdip12u:1736": " ityādivākyeṣvantaryāmyucyate /",
    "GSP33bbdip12u:1737": " tatra tadvākyeṣveva tasminnevāntaryāmiṇi 'etadamṛtametadabhayam';",
    "GSP33bbdip12u:1738": " iti pūrvanayodāhṛtachāndogyavākye 'kṣipuruṣasyoktamamṛtatvaṃ 'eṣa ta ātmāntaryāmyamṛtaḥ';",
    "GSP33bbdip12u:1739": " ityanena ucyate iti /",
    "GSP33bbdip12u:1740": " anena bṛhadāraṇyakoktāntaryāmiṇi viṣṇvanyatvākṣepamukhena taduktāmṛtatvasyāpyanyaniṣṭhatvaṃ",
    "GSP33bbdip12u:1741": " sampādya tasya pūrvādhikaraṇoktākṣisthatvasya viṣṇutvasādhakatvākṣepātpūrveṇākṣepikī",
    "GSP33bbdip12u:1742": " saṅgatiruktā bhavati /",
    "GSP33bbdip12u:1743": " tataḥ kimityataḥ sayuktikaṃ pūrvapakṣayati - sa ceti /",
    "GSP33bbdip12u:1744": " caśabdo hetusamuccaye /",
    "GSP33bbdip12u:1745": " ādipadena 'yasyāpaḥ śarīram';",
    "GSP33bbdip12u:1746": " ityādeḥ saṅgrahaḥ /",
    "GSP33bbdip12u:1747": " tacchabdasya vipariṇāmena hetuvākyena sambandhaḥ /",
    "GSP33bbdip12u:1748": " ātmaśabdaḥ svarūpaśarīrobhayārthaḥ /",
    "GSP33bbdip12u:1749": " tathā ca so 'ntaryāmī jaḍacetanobhayarūpā prakṛtiḥ pṛthivyāditattajjīvo vā yuktaḥ /",
    "GSP33bbdip12u:1750": " kutaḥ? śrautaśarīraśabdasya idaṃ pūrvapakṣaśarīramityādāviva svarūpārthatvāt /",
    "GSP33bbdip12u:1751": " jaḍaprakṛteśca sarvopādānatvena sarvātmakatvāt /",
    "GSP33bbdip12u:1752": " citprakṛteśca sarvābhimānitvena sarvātmakatvāt pṛthivyādijīvasya pṛthivyādisarvaśarīratvāditi yojanā /",
    "GSP33bbdip12u:1753": " na hi viṣṇoḥ pṛthivyādiśarīratvamaṅgīkriyate iti /",
    "GSP33bbdip12u:1754": " nanu yathā prakṛtyādiliṅgena teṣāmantaryāmitvaṃ tathā amṛtatvaliṅgena viṣṇostatkiṃ na syādityata āha - na hīti //",
    "GSP33bbdip12u:1755": " pṛthivyādi śarīraṃ yasya sa tathoktaḥ,",
    "GSP33bbdip12u:1756": " tasya bhāvastattvaṃ tvapratyayāpāṭhe tvanvayaḥ ṛjuḥ /",
    "GSP33bbdip12u:1757": " aṅgīkriyate /",
    "GSP33bbdip12u:1758": " siddhāntineti śeṣaḥ /",
    "GSP33bbdip12u:1759": " tasya pṛthivyādijaḍabhinnaciccharīratvāditi hiśabdābhiprāyaḥ /",
    "GSP33bbdip12u:1760": " tathā ca - saiddhāntikaliṅgāpekṣayā pūrvapakṣaliṅgasya niravakāśatayā balavattvādanena tasya bādhānnāntaryāmī viṣṇuriti bhāvaḥ /",
    "GSP33bbdip12u:1761": " ata āha -",
    "GSP33bbdip12u:1762": " sū - oṃ//",
    "GSP33bbdip12u:1763": " antaryāmyadhidaivādiṣu taddharmavyapadeśāt / BBs_1,2.18 /",
    "GSP33bbdip12u:1764": " // oṃ//",
    "GSP33bbdip12u:1765": " 'yaṃ pṛthivī na veda,",
    "GSP33bbdip12u:1766": " yaḥ pṛthivyā antaraḥ';",
    "GSP33bbdip12u:1767": " (bṛ. 5-7-3.) ityādinā",
    "GSP33bbdip12u:1768": " adhidaivādiṣu taddharmavyapadeśāt viṣṇurevāntaryāmī /",
    "GSP33bbdip12u:1769": " siddhāntayatsūtramavatārya vyācaṣṭe - ata iti //",
    "GSP33bbdip12u:1770": " ityādinā vākyena iti śeṣaḥ /",
    "GSP33bbdip12u:1771": " tatra yadyapi sautravyapadeśapadena abhipretaṃ 'yaṃ pṛthivī na veda yaḥ pṛthivīmantaro yamayati';",
    "GSP33bbdip12u:1772": " iti vākyamevodāhartavyam /",
    "GSP33bbdip12u:1773": " atroktāntaratvasyaiva sautradharmaśabdārthatvāt,",
    "GSP33bbdip12u:1774": " na tu 'pṛthivyāmantaraḥ'; iti vākyam /",
    "GSP33bbdip12u:1775": " atrātyantaraśabdasya viviktārthatvena taduktārthasyāhetutvāt /",
    "GSP33bbdip12u:1776": " tathā ca tadudāharaṇaṃ na prakṛtopayuktam /",
    "GSP33bbdip12u:1777": " tathāpi tatpratīkatvenodāhṛtamityadoṣaḥ /",
    "GSP33bbdip12u:1778": " ādiśabdena prakaraṇatrayavākyaṃ gṛhyate /",
    "GSP33bbdip12u:1779": " adhidaivādiṣu /",
    "GSP33bbdip12u:1780": " prakaraṇeṣviti śeṣaḥ /",
    "GSP33bbdip12u:1781": " prakaraṇaṃ nāma ekaprameyapratipādakānekavākyāni /",
    "GSP33bbdip12u:1782": " tatra 'yaḥ pṛthivyāṃ tiṣṭhan';",
    "GSP33bbdip12u:1783": " ityadhidaivataprakaraṇam /",
    "GSP33bbdip12u:1784": " 'yassarveṣu bhūteṣu tiṣṭhan';",
    "GSP33bbdip12u:1785": " ityādibhūtaprakaraṇam /",
    "GSP33bbdip12u:1786": " 'yaḥ prāṇe tiṣṭhan';",
    "GSP33bbdip12u:1787": " ityadhyātmaprakaraṇam /",
    "GSP33bbdip12u:1788": " sūtre bhāṣye cādhidaivetyuktyā pṛthivyādīnāṃ jaḍatvena tadaviditatvaṃ sarvasyāpi sambhavatīti śaṅkā vāritā /",
    "GSP33bbdip12u:1789": " atroktānāṃ pṛthivyādīnāṃ adhidaivatvena cetanatvāt 'prāṇe';",
    "GSP33bbdip12u:1790": " iti śrutau prāṇaśabdaḥ prāṇavāyudevatāparaḥ,",
    "GSP33bbdip12u:1791": " saiva prameyadīparītyā prāṇendriyadevatā /",
    "GSP33bbdip12u:1792": " adhidaivādiṣvityanekaprakaraṇagrahaṇena na kevalamekatra taddharmoktiḥ,",
    "GSP33bbdip12u:1793": " kintu - bahuṣu sthaleṣviti sūcitam /",
    "GSP33bbdip12u:1794": " anuvṛttasya tattvityasyārthamāha - viṣṇureveti /",
    "GSP33bbdip12u:1795": " tadityasya napuṃsakatve 'pi antaryāmītyuddeśyasamarpakasautrapadānusāreṇa viṣṇureveti vyākhyātam /",
    "GSP33bbdip12u:1796": " anena 'eṣa ta ātmā'; (bṛ. 5-7-3.)",
    "GSP33bbdip12u:1797": " ityuktāntaryāmī sa viṣṇureva /",
    "GSP33bbdip12u:1798": " kutaḥ? adhidaivādiṣu prakaraṇeṣu 'taddharmavyapadeśāt';",
    "GSP33bbdip12u:1799": " tasya viṣṇoḥ dharmasya aviditatvāntaratvādeḥ 'yaṃ pṛthivī na veda';",
    "GSP33bbdip12u:1800": " ityādinoktatvāditi sūtrārtha ukto bhavati /",
    "GSP33bbdip12u:1801": " sa hi 'na te viṣṇo jāyamāno na jātaḥ'; (ṛ. 7-99-2.)",
    "GSP33bbdip12u:1802": " 'sa yo 'to 'śruto 'gato 'mato 'nato 'dṛṣṭo 'vijñāto 'nādiṣṭaḥ sarveṣāṃ",
    "GSP33bbdip12u:1803": " bhūtānāmantarapuruṣaḥ'; (ai.ā. 3-2-4.)",
    "GSP33bbdip12u:1804": " ityādināvidito 'ntaraśca // 18 //",
    "GSP33bbdip12u:1805": " aviditatvādeḥ kuto viṣṇudharmatvamityata āha - sa hīti //",
    "GSP33bbdip12u:1806": " 'saḥ'; viṣṇuḥ /",
    "GSP33bbdip12u:1807": " 'ityādinā'; vākyeneti śeṣaḥ /",
    "GSP33bbdip12u:1808": " ādipadena 'divyo deva eko nārāyaṇaḥ'; (subāla. 7.)",
    "GSP33bbdip12u:1809": " ityupakramya 'yasya pṛthivī śarīraṃ yaḥ pṛthivīmantaraḥ sañcaran yaṃ pṛthivī na veda eṣa sarvabhūtāntarātmā apahatapāpmā divyo deva eko nārāyaṇaḥ';",
    "GSP33bbdip12u:1810": " ityupasaṃhṛtyādhītaṃ śrutyantaraṃ gṛhyate /",
    "GSP33bbdip12u:1811": " 'aviditaḥ'; sākalyenājñātaḥ 'antaraḥ';",
    "GSP33bbdip12u:1812": " antassthitvā ramaṇakṛtprasiddha iti śeṣaḥ /",
    "GSP33bbdip12u:1813": " ca samuccaye /",
    "GSP33bbdip12u:1814": " 'na te'; iti vākyaṃ ca te devamahimnaḥ paramantaṃ mahimānaṃ śrotrādinā nāpa iti prakṛtānuguṇyena sarvatrādhikaraṇe vyākhyātam /",
    "GSP33bbdip12u:1815": " 'saḥ'; iti vākyamapi tatraiva vyākṛtam /",
    "GSP33bbdip12u:1816": " sū - oṃ//",
    "GSP33bbdip12u:1817": " na ca smārtamataddharmābhilāpāt / BBs_1,2.19 /",
    "GSP33bbdip12u:1818": " // oṃ//",
    "GSP33bbdip12u:1819": " triguṇatvādipradhānadharmānukterna smṛtyuktaṃ pradhānamantaryāmī // 19 //",
    "GSP33bbdip12u:1820": " evaṃ niravakāśaliṅgena viṣṇorantaryāmitvaṃ samarthya yaduktaṃ pūrvapakṣiṇā prakṛtyāderantaryāmitvaṃ tatprakṛtijīvasādhāraṇaṃ yuktyā nirākurvatsūtramupanyasyati - na ceti //",
    "GSP33bbdip12u:1821": " atra 'ataddharmābhilāpāt';",
    "GSP33bbdip12u:1822": " ityetat 'atacchabdāt';",
    "GSP33bbdip12u:1823": " itivadavyayībhāvasamāsarūpam /",
    "GSP33bbdip12u:1824": " ata eva avyayamityāśayenāniyamābhiprāyeṇādau hetuvākyaṃ vyākhyāti - triguṇatvādīti /",
    "GSP33bbdip12u:1825": " sattvādirūpāstrayo guṇā yasya kāryabhūtāstattriguṇaṃ,",
    "GSP33bbdip12u:1826": " tasya bhāvastriguṇatvaṃ tadādiryeṣāṃ te tathoktāḥ,",
    "GSP33bbdip12u:1827": " pradhānasya prakṛterdharmāḥ,",
    "GSP33bbdip12u:1828": " triguṇatvādayaścate pradhānadharmāśca te jaḍatvasaṃsāritvādīnāṃ grahaṇam /",
    "GSP33bbdip12u:1829": " pradhānapadaṃ jīvasyāpyupalakṣakam /",
    "GSP33bbdip12u:1830": " ādiśabdo vātra saṃyojyaḥ /",
    "GSP33bbdip12u:1831": " sādhyadharmapratiyoginirdeśāya pūrvapakṣe yuktisūcanāya ca prayuktaṃ smārtamityedvyācaṣṭe - smṛtyuktamiti /",
    "GSP33bbdip12u:1832": " pṛthivyādyātmakatayā kāpilasmṛtipratipāditamityarthaḥ /",
    "GSP33bbdip12u:1833": " smṛtyuktamevaitanna śrutyuktamiti jñāpanāyedam /",
    "GSP33bbdip12u:1834": " paryavasitārthamāha - pradhānamiti /",
    "GSP33bbdip12u:1835": " jīvasyāpyupalakṣakamidam /",
    "GSP33bbdip12u:1836": " śārīraśceti vakṣyamāṇasyātrāpyanvayo darśitaḥ /",
    "GSP33bbdip12u:1837": " antaryāmiṇo 'nyarūpatvaniṣedhāya pravṛtte sūtre 'pekṣitaṃ sādhyadharmiṇaṃ darśayati - antaryāmīti /",
    "GSP33bbdip12u:1838": " antaryāmī na pradhānamiti yojanā /",
    "GSP33bbdip12u:1839": " na pradhānamantaryāmītyanena sautracaśabdaḥ antaryāmī viṣṇureva na tu pradhānamiti tuśabdārthaḥ /",
    "GSP33bbdip12u:1840": " sa ca na śārīra ityādāviva parapakṣaniṣedhamātraṃ na kriyate,",
    "GSP33bbdip12u:1841": " kintu,",
    "GSP33bbdip12u:1842": " svapakṣavidhirapīti parapakṣaniṣedhasya svapakṣavidhipūrvakatvarūpaviśeṣārtha iti sūcitaṃ bhavati /",
    "GSP33bbdip12u:1843": " anenāntaryāmī viṣṇureva,",
    "GSP33bbdip12u:1844": " na tu smārtaṃ pṛthivyādyātmakatayā smṛtau pratipāditaṃ pradhānam /",
    "GSP33bbdip12u:1845": " śārīro jīvaḥ /",
    "GSP33bbdip12u:1846": " kutaḥ? atra 'ataddharmābhilāpāt';",
    "GSP33bbdip12u:1847": " triguṇatvasaṃsāritvādirūpapradhānajīvadharmoktyabhāvāditi sūtravṛttirdarśitābhavati /",
    "GSP33bbdip12u:1848": " tattvapradīpe tu - nañastadviruddhārthatvamāśrityātmatvāmṛtatvādṛṣṭatvadraṣṭṛtvādyataddharmābhilāpācca iti hetuvākyasya vṛttyantaramapi darśitam/",
    "GSP33bbdip12u:1849": " sū - oṃ//",
    "GSP33bbdip12u:1850": " śārīraścobhaye 'pi hi bhedenainamadhīyate / BBs_1,2.20 /",
    "GSP33bbdip12u:1851": " // oṃ//",
    "GSP33bbdip12u:1852": " 'ya ātmani tiṣṭhannātmano 'ntaro yamātmāna veda yasyātmā śarīraṃ ya ātmānamantaro yamayatyeṣa ta ātmāntaryāmyamṛtaḥ';",
    "GSP33bbdip12u:1853": " (bṛ.mādhyandinapāṭhaḥ)",
    "GSP33bbdip12u:1854": " 'yo vijñāne tiṣṭhan vijñānādantaro yaṃ vijñānaṃ na veda yasya vijñānaṃ śarīram'; (bṛ. 5-7-22.)",
    "GSP33bbdip12u:1855": " ityubhaye 'pi hi śākhino bhedenainaṃ jīvamadhīyate /",
    "GSP33bbdip12u:1856": " yajjīvo 'ntaryāmītyuktam /",
    "GSP33bbdip12u:1857": " tatsādhakābhāvena nirastamapi punarbādhakākhyaviśeṣayuktyā nirākurvatsūtramupanyasya vyācaṣṭe - śārīra iti //",
    "GSP33bbdip12u:1858": " ityabhidhīyate ityanvayaḥ /",
    "GSP33bbdip12u:1859": " ubhaye ityasya viśeṣyapadaṃ darśayati - śākhina iti /",
    "GSP33bbdip12u:1860": " kāṇvā mādhyandināścetyarthaḥ /",
    "GSP33bbdip12u:1861": " ātmano 'ntara iti mādhyandināḥ vijñānādantara iti kāṇvāḥ /",
    "GSP33bbdip12u:1862": " apiśabdaḥ śākhāsamuccaye /",
    "GSP33bbdip12u:1863": " antaryāmiṇaḥ iti vipariṇatamatrānuvartate /",
    "GSP33bbdip12u:1864": " enamityanūdyajīvamiti vyākhyātam /",
    "GSP33bbdip12u:1865": " ato na śārīraścāntaryāmīti śeṣaḥ /",
    "GSP33bbdip12u:1866": " tena sautracaśabdo nañaḥ samākarṣakaḥ /",
    "GSP33bbdip12u:1867": " na kevalaṃ na smārtaṃ,",
    "GSP33bbdip12u:1868": " kintu śārīraśceti samuccaye 'pītyuktaṃ bhavati /",
    "GSP33bbdip12u:1869": " tattvapradīpe tu - citprakṛterapyatra pūrvapakṣaviṣayatāmāśritya śrībhūdurgārūpāyāḥ tasyāḥ 'yastejasi tiṣṭhan'; (bṛ. 5-7-14.)",
    "GSP33bbdip12u:1870": " 'yastamasi tiṣṭhan'; (bṛ. 5-7-13.)",
    "GSP33bbdip12u:1871": " ityādyantaryāmiṇaḥ sakāśādbhedenādhyayanānna sāpyantaryāmīti samuccayārthaścaśabda ityuktam /",
    "GSP33bbdip12u:1872": " anena 'hi'; yasmāt 'ubhaye 'pi';",
    "GSP33bbdip12u:1873": " śākhinaḥ 'enaṃ';",
    "GSP33bbdip12u:1874": " jīvamantaryāmiṇaḥ sakāśādbhedena 'adhīyate'; āmananti /",
    "GSP33bbdip12u:1875": " tasmādbādhakānnāntaryāmī 'śārīraḥ';",
    "GSP33bbdip12u:1876": " śarīrābhimānī jīva iti sūtrārtha ukto bhavati /",
    "GSP33bbdip12u:1877": " śrutau 'yaḥ pṛthivyāḥ';",
    "GSP33bbdip12u:1878": " iti vākyasyāditve 'pi tadvihāyātmavijñānavākyayoścetanaparatvenobhayaparatvādaikārthyācca te evātrobhayakartṛkabhedādhyayanatayodāhṛte /",
    "GSP33bbdip12u:1879": " 'ātmano'; jīvāt 'antaro'; viviktaḥ /",
    "GSP33bbdip12u:1880": " evaṃ vijñānaśabdo 'pi 'ya ātmani';",
    "GSP33bbdip12u:1881": " iti śrutisamākhyānājjīvasāmānyaparaḥ /",
    "GSP33bbdip12u:1882": " yadyapi bṛhadbhāṣye ātmādiśabdasya caturmukhākhyajīvaparatayā vyākhyātatvādidaṃ sūtraṃ jīvaviśeṣasya yogino 'ntaryāmitvanirāsakamiti /",
    "GSP33bbdip12u:1883": " ata eva tattvapradīpe yogino 'ntaryāmitvaṃ nirākarotītyuktam /",
    "GSP33bbdip12u:1884": " tathāpi yadā sarvajīvābhimānicaturmukhādapi tanniyāmakatvādinā bhinno 'ntaryāmī tadā",
    "GSP33bbdip12u:1885": " kimu tadabhimanyamānasarvajīvāditi kaimutyadyotanāya tatra tathoktiriti candrikāyāmuktatvājjīvasāmānyāntaryāmitvaniṣedhaparatayā",
    "GSP33bbdip12u:1886": " pravṛttāyā etatsūtraṭīkāyāḥ bṛhadbhāṣyatattvapradīpavirodhaḥ /",
    "GSP33bbdip12u:1887": " śāryate nityamevāsmādviṣṇostu jagadīdṛśam /",
    "GSP33bbdip12u:1888": " ramate ca parohyasmin śarīraṃ tasya tajjagat /",
    "GSP33bbdip12u:1889": " iti vacanānna śarīratvavirodhaḥ // 20 //",
    "GSP33bbdip12u:1890": " // iti antaryāmyadhikaraṇam // 5 //",
    "GSP33bbdip12u:1891": " nanu na viṣṇorantaryāmitvaṃ yuktam /",
    "GSP33bbdip12u:1892": " pṛthivyādiśarīratvasya pradhānadharmasyātrokteḥ tasya viṣṇāvasambhavāt /",
    "GSP33bbdip12u:1893": " kathaṃ pradhānadharmānuktiḥ pṛthivyādiśarīratvasyaiva taddharmatvādityata āha - śīryata iti //",
    "GSP33bbdip12u:1894": " tuśabdo 'vadhāraṇe /",
    "GSP33bbdip12u:1895": " tathā ca 'hi'; yasmārt 'idṛśaṃ';",
    "GSP33bbdip12u:1896": " vartamānajagatsadṛśaṃ kālatrayābādhyaṃ vā 'jagat';",
    "GSP33bbdip12u:1897": " pṛthivyādi asmāt viṣṇoreva 'nityaṃ';",
    "GSP33bbdip12u:1898": " niyataṃ pratikalpaṃ 'śīryate'; naśyati /",
    "GSP33bbdip12u:1899": " ātmādicetanānāmapi dehadvārā śīryatā satyaiva /",
    "GSP33bbdip12u:1900": " yasmācca 'paraḥ';",
    "GSP33bbdip12u:1901": " paramātmā 'asmin';",
    "GSP33bbdip12u:1902": " jagati sthitassan ramate 'tat';",
    "GSP33bbdip12u:1903": " tasmādeva 'tasya';",
    "GSP33bbdip12u:1904": " viṣṇoḥ 'jagat';",
    "GSP33bbdip12u:1905": " pṛthivyādikaṃ śarīramucyate,",
    "GSP33bbdip12u:1906": " na rūḍhyetyarthaḥ /",
    "GSP33bbdip12u:1907": " 'na śarīratvāvirodhaḥ'; iti /",
    "GSP33bbdip12u:1908": " na pṛthivyādiśarīratvavirodha ityarthaḥ /",
    "GSP33bbdip12u:1909": " viṣṇvantaryāmitāyā ataddharmābhilāpokterveti śeṣaḥ /",
    "GSP33bbdip12u:1910": " viṣṇoḥ pṛthivyādyātmakatvataccharīratvābhyāṃ pṛthivyādiśarīratvānupapattāvapi śarīraśabdasya",
    "GSP33bbdip12u:1911": " pṛthivyādiṣu yogavṛttimāśritya tasmin pṛthivyādiśarīratvavyapadeśopapatteritaratra",
    "GSP33bbdip12u:1912": " tadanupapatteriti bhāvaḥ /",
    "GSP33bbdip12u:1913": " yattu bṛhadāraṇyabhāṣye -",
    "GSP33bbdip12u:1914": " pṛthivyādyā devatāstu dehavadyadvaśatvataḥ /",
    "GSP33bbdip12u:1915": " śarīramiti cocyante yasya viṣṇoḥ mahātmanaḥ //",
    "GSP33bbdip12u:1916": " iti pramāṇānusāreṇa pṛthivyāderbrahmaśarīratvaṃ gauṇamityuktam /",
    "GSP33bbdip12u:1917": " tatpurāṇādiṣu prapañce brahmakāyatvādyuktisamarthanāyeti na tadvirodhaḥ // 5 //",
    "GSP33bbdip12u:1918": " // iti antaryāmyadhikaraṇam // 5 //",
    "GSP33bbdip12u:1919": " // 6. adṛśyatvādhikaraṇam //",
    "GSP33bbdip12u:1920": " adṛśyatvādiguṇā viṣṇoruktāḥ /",
    "GSP33bbdip12u:1921": " atrādhikaraṇe dṛśyatvādyābhāvākhyaliṅgaṃ brahmaṇi samanvīyate /",
    "GSP33bbdip12u:1922": " pūrvādhikaraṇatadviṣayasaṅgativiṣayavākyodāharaṇapūrvakaṃ viṣayasaṃśayau sayuktikaṃ pūrvapakṣaṃ ca sūcayati - adṛśyatvādīti/",
    "GSP33bbdip12u:1923": " 'guṇāḥ'; śubhadharmāḥ /",
    "GSP33bbdip12u:1924": " ādipadenānātmyādigrahaṇam /",
    "GSP33bbdip12u:1925": " uktā iti /",
    "GSP33bbdip12u:1926": " ānandamayasya 'adṛśye';",
    "GSP33bbdip12u:1927": " iti vākyeneti śeṣaḥ /",
    "GSP33bbdip12u:1928": " upalakṣaṇametat /",
    "GSP33bbdip12u:1929": " antaḥsthasya 'na vijānanti'; (tai.ā. 3-11)",
    "GSP33bbdip12u:1930": " ityanena sarvagatasya 'sa yo 'to 'śrutaḥ'; (ai.ā. 3-2-4.)",
    "GSP33bbdip12u:1931": " ityanena antaryāmiṇo 'yaṃ pṛthivī na veda'; (bṛ. 5-7-3.)",
    "GSP33bbdip12u:1932": " ityavyavahitapūrvādhikaraṇodāhṛtavākyena cetyapi draṣṭavyam /",
    "GSP33bbdip12u:1933": " tatra 'yattadadreśyamagrāhyamagotramavarṇamacakṣuḥśrotraṃ tadapāṇipādam /",
    "GSP33bbdip12u:1934": " nityaṃ vibhuṃ sarvagataṃ tadavyayaṃ tadbhūtayoniṃ paripaśyanti",
    "GSP33bbdip12u:1935": " dhīrāḥ'; // (muṃ. 1-1-6.) ityuktvā -",
    "GSP33bbdip12u:1936": " uktā ityāvartate /",
    "GSP33bbdip12u:1937": " 'uktvā'; ityanantaram āmnāta iti śeṣaḥ /",
    "GSP33bbdip12u:1938": " tena ktvāpratyayopapattiḥ /",
    "GSP33bbdip12u:1939": " candrikāyāṃ tu - ityuktvā pratīyata iti bhāṣye kriyayoḥ samānakartṛkatvābhāve 'pi ktvāpratyayo 'yadorvaṃśaṃ naraḥ śrutvā sarvapāpaiḥ pramucyate';",
    "GSP33bbdip12u:1940": " itivaddraṣṭavyamityukterapyayamevābhiprāyaḥ /",
    "GSP33bbdip12u:1941": " para itītyanantaraṃ vākya iti śeṣaḥ /",
    "GSP33bbdip12u:1942": " 'tasmācca'; iti padadvayaṃ bhāṣyakārīyam /",
    "GSP33bbdip12u:1943": " tathocetthaṃ yojanā - pūrvaṃ ye adṛśyatvādiguṇā viṣṇoruktāste yatra kasyacidakṣarasyoktāstatrātharvaṇe 'dṛśyatvādiguṇakākṣaraviṣaye 'yattadadreśyamagrāhyam';",
    "GSP33bbdip12u:1944": " ityādyuktvā tathā tatraiva 'yathorṇanābhiḥ';",
    "GSP33bbdip12u:1945": " ityādi 'viśvam';",
    "GSP33bbdip12u:1946": " ityantaṃ vākyaṃ coktvā paṭhitvā anantaramāmnāte -",
    "GSP33bbdip12u:1947": " divyo hyamūrtaḥ puruṣaḥ sa bāhyābhyantaro hyajaḥ /",
    "GSP33bbdip12u:1948": " aprāṇo hyamanāḥ śubhrohyakṣarātparataḥ paraḥ //",
    "GSP33bbdip12u:1949": " iti uttaravākye 'tasmādakṣarāt';",
    "GSP33bbdip12u:1950": " prakṛtādakṣarādapi 'paraḥ';",
    "GSP33bbdip12u:1951": " uttamaḥ 'pratīyate';",
    "GSP33bbdip12u:1952": " pratipādyatayā jñāyata iti /",
    "GSP33bbdip12u:1953": " anena pūrvoktādṛśyatvasya viṣṇvanyaniṣṭatvākṣepātpūrveṇānandamayādyadhikaraṇena asyākṣepikī saṅgatiḥ /",
    "GSP33bbdip12u:1954": " adṛśyatvādirūpo viṣayaḥ /",
    "GSP33bbdip12u:1955": " kiṃ viṣṇoranyasya veti sandehaḥ /",
    "GSP33bbdip12u:1956": " na viṣṇoradṛśyatvādīti pūrvaḥ pakṣaḥ /",
    "GSP33bbdip12u:1957": " adṛśyatvādiviśiṣṭe 'akṣarātsambhavati';",
    "GSP33bbdip12u:1958": " ityakṣaraśabdaśravaṇāttasya ca tatparatvoktyā viṣṇoḥ niravakāśatvāditi pūrvapakṣayuktiśca sūcitā bhavatīti /",
    "GSP33bbdip12u:1959": " śrutyarthastu - 'yat';",
    "GSP33bbdip12u:1960": " paravidyāgamyamakṣaraṃ 'tadadreśyaṃ';",
    "GSP33bbdip12u:1961": " dṛśyaśabditacakṣurādijñeyabhinnam /",
    "GSP33bbdip12u:1962": " 'agrāhyaṃ'; manogrāhyabhinnam /",
    "GSP33bbdip12u:1963": " 'agotraṃ'; na vidyate gotrādikaṃ yasya taddhi tathocyate iti sudhoktervaśiṣṭhādigotrahīnam /",
    "GSP33bbdip12u:1964": " 'avarṇaṃ'; prākṛtaśuklādivarṇahīnam /",
    "GSP33bbdip12u:1965": " adṛśyatvādiśabdairdṛśyādyanyonyābhāvābhidhīyate iti sudhokteḥ gotravarṇabhinnatvaṃ cārthaḥ /",
    "GSP33bbdip12u:1966": " yat 'acakṣuḥśrotraṃ';",
    "GSP33bbdip12u:1967": " prākṛtajñānendriyādiśūnyam /",
    "GSP33bbdip12u:1968": " tat 'apāṇipādaṃ';",
    "GSP33bbdip12u:1969": " prākṛtakarmendriyaśūnyaṃ 'nityaṃ';",
    "GSP33bbdip12u:1970": " svarūpanāśarahitaṃ 'vibhuṃ';",
    "GSP33bbdip12u:1971": " samarthaṃ 'sarvagataṃ';",
    "GSP33bbdip12u:1972": " vyāptaṃ 'susukṣmam';",
    "GSP33bbdip12u:1973": " atyantāvyaktaṃ 'yadbhūtayoniṃ';",
    "GSP33bbdip12u:1974": " 'dhīrāḥ';",
    "GSP33bbdip12u:1975": " jñāninaḥ paripaśyanti 'tadakṣaram';",
    "GSP33bbdip12u:1976": " avyayaṃ dehato nāśaśūnyamiti /",
    "GSP33bbdip12u:1977": " atra tacchabdasya sarvatrānvayāya trirgrahaṇam /",
    "GSP33bbdip12u:1978": " bhūtayonipadaṃ ca sattarkadīpāvalyāṃ bhūtānām ākāśādīnāṃ brahmādicetanānāṃ vā keṣāṃcit strīvyavadhānena vinā svasvadehādevotpādakamiti vyākhyātam",
    "GSP33bbdip12u:1979": " dhīrā ityanenādṛśyatvadṛśyatvayorvirodhaḥ parihṛtaḥ /",
    "GSP33bbdip12u:1980": " yathorṇanābhissṛjate gṛhṇate ca",
    "GSP33bbdip12u:1981": " yathā pṛthivyāmoṣadhayaḥ sambhavanti /",
    "GSP33bbdip12u:1982": " yathā sataḥ puruṣātkeśalomāni tathākṣarātsambhavatīha viśvam / (muṃ.1-1-7.)",
    "GSP33bbdip12u:1983": " ityuktvā tasmācca 'akṣarātparataḥ paraḥ'; (muṃ. 2-1-2.)",
    "GSP33bbdip12u:1984": " iti paraḥ pratīyate -",
    "GSP33bbdip12u:1985": " etadeva dṛṣṭāntoktyā spaṣṭayati - yatheti //",
    "GSP33bbdip12u:1986": " 'yathorṇanābhiḥ';",
    "GSP33bbdip12u:1987": " tantuvāyaḥ 'sṛjate';",
    "GSP33bbdip12u:1988": " svopabhuktavastūni tantvātmanā pariṇatāni svadehānniṣkāsayati /",
    "GSP33bbdip12u:1989": " 'gṛhṇate'; cakrādyākāratayā bahirniṣkāsitaṃ vastu punarantaḥ svodare gṛhṇāti /",
    "GSP33bbdip12u:1990": " tathā viśvaṃ pralaye nigīrṇaṃ sṛṣṭau akṣarātsambhavati /",
    "GSP33bbdip12u:1991": " dṛṣṭāntāntaramāha - yatheti /",
    "GSP33bbdip12u:1992": " 'oṣadhayaḥ'; aṅkurādayaḥ /",
    "GSP33bbdip12u:1993": " dṛṣṭāntāntaramāha - yatheti /",
    "GSP33bbdip12u:1994": " 'sato'; jīvavataḥ puruṣāccharīrāt śirasthāḥ keśāḥ,",
    "GSP33bbdip12u:1995": " anyāni lomāni tāni /",
    "GSP33bbdip12u:1996": " 'iha'; loke 'viśvaṃ';",
    "GSP33bbdip12u:1997": " nānāvidhakāryaṃ 'sambhavati';",
    "GSP33bbdip12u:1998": " jāyate ityarthaḥ /",
    "GSP33bbdip12u:1999": " atra brahmaṇo bhūtakāraṇatvaṃ tatkartṛtvarūpaṃ na tūpādānatvamiti vaktumādyo dṛṣṭāntaḥ /",
    "GSP33bbdip12u:2000": " aṅkurādijanane pṛthivī bījamiva viśvasṛṣṭau brahma tatkarmāpekṣata iti vaktuṃ dvitīyaḥ /",
    "GSP33bbdip12u:2001": " anāyāsena sṛṣṭiriti vaktuṃ tṛtīyaḥ /",
    "GSP33bbdip12u:2002": " divya ityādivākyaṃ tu 'divyaḥ';",
    "GSP33bbdip12u:2003": " adbhutaḥ 'amūrto';",
    "GSP33bbdip12u:2004": " niyataparicchinnaparimāṇarahitaḥ /",
    "GSP33bbdip12u:2005": " kintu bāhya ābhyantaraśca /",
    "GSP33bbdip12u:2006": " aprāṇo hyamanā iti padābhyāṃ ṣoḍaśakalārāhityamucyate /",
    "GSP33bbdip12u:2007": " 'śubhraḥ'; śuddhaḥ jaḍāt 'parataḥ akṣarāt';",
    "GSP33bbdip12u:2008": " citprakṛteḥ para iti karmanirṇayaṭīkāyāṃ vyākhyātam/",
    "GSP33bbdip12u:2009": " ato bravīti -",
    "GSP33bbdip12u:2010": " sū - oṃ//",
    "GSP33bbdip12u:2011": " adṛśyatvādiguṇako dharmokteḥ / BBs_1,2.21 /",
    "GSP33bbdip12u:2012": " // oṃ//",
    "GSP33bbdip12u:2013": " siddhāntayatsūtramavatārayati - ata iti //",
    "GSP33bbdip12u:2014": " itisaṅgatisambhavāt iti śaṅkāsadbhāvācca taduttararūpaṃ sūtramabravīdbādarāyaṇaḥ ityarthaḥ /",
    "GSP33bbdip12u:2015": " tatsūtraṃ paṭhati - adṛśyatvādīti //",
    "GSP33bbdip12u:2016": " pṛthivyādidṛṣṭāntamuktvā 'akṣarātsambhavatīha viśvam'; (muṃ. 1-1-7.)",
    "GSP33bbdip12u:2017": " ityataḥ paraṃ tatparataḥ parābhidhānāt 'kūṭastho 'kṣara ucyate'; (bha.gī. 15-16.)",
    "GSP33bbdip12u:2018": " iti smṛteśca prakṛteḥ prāptiḥ /",
    "GSP33bbdip12u:2019": " nanvadṛśyatvādikaṃ viṣṇorna cet - tarhi vākyasya nirviṣayatayā aprāmāṇyaṃ syāt ityataḥ pūrvapakṣaṃ viśadayati - pṛthivyādīti //",
    "GSP33bbdip12u:2020": " śrutāvūrṇanābhidṛṣṭāntasya prāthamye 'pi tatra sṛjata ityanena kartṛtvamātrapratīteḥ pūrvapakṣānukūlasyopādānatayā jagatkāraṇatvasyāpratīteḥ taṃ parityajya pṛthivyādītyuktam /",
    "GSP33bbdip12u:2021": " caḥ samuccaye /",
    "GSP33bbdip12u:2022": " tathācetthaṃ yojanā - pṛthivyādidṛṣṭāntamuktvā anantaramuktāt 'akṣarātsaṃbhavatīha viśvam';",
    "GSP33bbdip12u:2023": " ityato vākyāt 'param';",
    "GSP33bbdip12u:2024": " anantaramadhītena 'akṣarātparataḥ paraḥ';",
    "GSP33bbdip12u:2025": " iti vākyena 'tatparataḥ';",
    "GSP33bbdip12u:2026": " tasmātkāraṇībhūtādakṣarātparataḥ parasyottamasyoktatvāt,",
    "GSP33bbdip12u:2027": " tathā 'kūṭastho 'kṣara ucyate';",
    "GSP33bbdip12u:2028": " iti smṛteśca jaḍaprakṛteścitprakṛteścādṛśyatvādiprāptiriti /",
    "GSP33bbdip12u:2029": " atrāyaṃ vivekaḥ - yadā jaḍaprakṛteḥ pūrvapakṣaviṣayatā tadākṣaraśabdastatparo hetuḥ tatparataḥ parābhidhānaṃ ca /",
    "GSP33bbdip12u:2030": " tasya niravakāśatve akṣarātparata iti ca vyadhikaraṇe pañcamyau /",
    "GSP33bbdip12u:2031": " yadā ca citprakṛtestadākṣaraśabdastatparohetuḥ /",
    "GSP33bbdip12u:2032": " samānādhikaraṇe pañcamyau /",
    "GSP33bbdip12u:2033": " smṛteścetyapi heturiti /",
    "GSP33bbdip12u:2034": " smṛtiścātrādhikaraṇe vyākhyātā /",
    "GSP33bbdip12u:2035": " brahmaśabdāttatparataḥ parābhidhānādeva ca hiraṇyagarbhasya /",
    "GSP33bbdip12u:2036": " pūrvapakṣāntaraṃ vakti - brahmaśabdāditi //",
    "GSP33bbdip12u:2037": " 'sa brahmavidyām';",
    "GSP33bbdip12u:2038": " ityādau śrutabrahmaśabdādityarthaḥ /",
    "GSP33bbdip12u:2039": " brahmaśabdo viṣṇāveva mukhya iti tasyaiva sādhako netarasyetyato hetvantaramāha - parata iti //",
    "GSP33bbdip12u:2040": " vyadhikaraṇe pañcamyau /",
    "GSP33bbdip12u:2041": " tathā ca - hiraṇyagarbhākhyādakṣarāt 'parataḥ';",
    "GSP33bbdip12u:2042": " śrītattvātparasya viṣṇorabhidhānādityarthaḥ /",
    "GSP33bbdip12u:2043": " evaśabdena hetorniravakāśatvaṃ nātra hetvantaraṃ gaveṣaṇīyamiti sūcayati /",
    "GSP33bbdip12u:2044": " hiraṇyagarbhasya prāptirityanvayaḥ /",
    "GSP33bbdip12u:2045": " upalakṣaṇametat /",
    "GSP33bbdip12u:2046": " 'kartāramīśam';",
    "GSP33bbdip12u:2047": " itīśaśabdaśravaṇāt rudrasya vā adṛśyatvādiprāptiriti vakṣyamāṇamatrāpi draṣṭavyam /",
    "GSP33bbdip12u:2048": " asmin pakṣer iśaśabdasya viṣṇau sāvakāśatvaśaṅkāyāmanantaraṃ tatparataḥ parābhidhānādityapi yojyam /",
    "GSP33bbdip12u:2049": " atrāpi vyadhikaraṇe pañcamyau /",
    "GSP33bbdip12u:2050": " 'tamevaṃ vidvānamṛta iha bhavati'; (tai.ā. 3-12-7.)",
    "GSP33bbdip12u:2051": " tatkarma haritoṣaṃ yatsā vidyā tanmatiryayā /",
    "GSP33bbdip12u:2052": " atha dve vāva vidye veditavye parācaivāparā ca /",
    "GSP33bbdip12u:2053": " tatra ye vedā yānyaṅgāni yānyupāṅgāni yāni pratyaṅgāni sāparā /",
    "GSP33bbdip12u:2054": " atha parā yayā sa harirveditavyo yo 'sāvadṛśyo nirguṇaḥ paraḥ paramātmā ()",
    "GSP33bbdip12u:2055": " ityādinā taddharmatvenāvagataparavidyāviṣayatvokterviṣṇurevādṛśyatvādiguṇakaḥ // 21 //",
    "GSP33bbdip12u:2056": " evaṃ prāptaṃ pūrvapakṣaṃ pratikṣeptuṃ sūtraṃ vyācaṣṭe - tamevamiti //",
    "GSP33bbdip12u:2057": " 'tamevam'; ityekaṃ śrutivākyam /",
    "GSP33bbdip12u:2058": " 'tat'; ityaparaṃ smṛtivākyam /",
    "GSP33bbdip12u:2059": " 'atha'; ityanyacchrutivākyam /",
    "GSP33bbdip12u:2060": " ādipadena 'tadetadbrahma'; (bṛ.4-5-19.)",
    "GSP33bbdip12u:2061": " 'tripādasyāmṛtam'; (ṛ. 10-90-3.)",
    "GSP33bbdip12u:2062": " ityādikaṃ gṛhyate /",
    "GSP33bbdip12u:2063": " tasya viṣṇordharmastaddharmaḥ tasya bhāvasatattvaṃ teneti vigrahaḥ /",
    "GSP33bbdip12u:2064": " prakāre tṛtīyā /",
    "GSP33bbdip12u:2065": " avagatatvaṃ prasiddhatvaṃ viṣayatvaviśeṣaṇam /",
    "GSP33bbdip12u:2066": " amṛtatvāderupalakṣakametat /",
    "GSP33bbdip12u:2067": " atreti śeṣaḥ /",
    "GSP33bbdip12u:2068": " sūtre 'nuvṛttasya tattvityasyārtho viṣṇureveti atrādṛśyatvaṃ dṛśyabhinnatvam /",
    "GSP33bbdip12u:2069": " tacca svarūpam,",
    "GSP33bbdip12u:2070": " na tu gotrādyatyantābhāvavadbrahmabhinnam /",
    "GSP33bbdip12u:2071": " tatra tadvattvaṃ brahmasvarūpamiti viśeṣaṃ vaktum adṛśyatvādayo guṇā yasyeti bahuvrīhitvaṃ ca sūcayituṃ śubhadharmārthakaguṇaśabdaprayogaḥ kapratyayaśca",
    "GSP33bbdip12u:2072": " tathācetthaṃ sūtrabhāṣyayojanā - adṛśyatvādiguṇakastattu viṣṇureva /",
    "GSP33bbdip12u:2073": " kutaḥ? atra prakaraṇe 'atha parā yayā tadakṣaramadhigamyate'; (muṃ. 1-1-5.)",
    "GSP33bbdip12u:2074": " 'tadetadakṣaraṃ brahma'; (muṃ. 2-2-2.)",
    "GSP33bbdip12u:2075": " 'puruṣa evedaṃ viśvaṃ karma tapobrahma parāmṛtam'; (muṃ. 2-1-10.)",
    "GSP33bbdip12u:2076": " iti vākyeṣu tasyādṛśyatvādiguṇakasya paravidyāviṣayatvarūpadharmokteḥ /",
    "GSP33bbdip12u:2077": " na ca tasya paravidyāviṣayatvoktāvapi kuto viṣṇutvamiti vācyam /",
    "GSP33bbdip12u:2078": " yatastat 'tamevam';",
    "GSP33bbdip12u:2079": " ityādinā taddharmatvenāvagatamiti /",
    "GSP33bbdip12u:2080": " atra 'tamevam';",
    "GSP33bbdip12u:2081": " iti śrutau mokṣasādhanajñānaviṣayatvoktyā viṣṇoḥ paravidyāviṣayatvamuktaṃ bhavati /",
    "GSP33bbdip12u:2082": " mokṣasādhanavidyāyā eva paravidyātvāt /",
    "GSP33bbdip12u:2083": " tatkarmeti smṛtāvapi yaddharituṣṭikaraṃ tadeva karma /",
    "GSP33bbdip12u:2084": " yayā 'tanmatiḥ';",
    "GSP33bbdip12u:2085": " hareḥ jñānaṃ bhavati,",
    "GSP33bbdip12u:2086": " saiva vidyetyuktatvena tasya paravidyāviṣayatvamucyate /",
    "GSP33bbdip12u:2087": " 'dve vidye veditavye'; (muṃ. 1-1-4.)",
    "GSP33bbdip12u:2088": " ityatrāpi viṣṇoḥ paravidyāviṣayatvamucyate iti na hetuviśeṣaṇāsiddhiḥ /",
    "GSP33bbdip12u:2089": " atheti prakaraṇārambhe /",
    "GSP33bbdip12u:2090": " vāvetyavadhāraṇe /",
    "GSP33bbdip12u:2091": " cau parasparasamuccaye /",
    "GSP33bbdip12u:2092": " tathā ca parā cāparā ca dve vidye jñātavye /",
    "GSP33bbdip12u:2093": " 'tatra'; parāparayormadhye 'ye vedāḥ';",
    "GSP33bbdip12u:2094": " ṛgādyāḥ yāni śikṣādiṣaḍaṅgāni 'yānyupāṅgāni';",
    "GSP33bbdip12u:2095": " āyurvedagāndharvādīni /",
    "GSP33bbdip12u:2096": " 'yāni pratyaṅgāni';",
    "GSP33bbdip12u:2097": " śiṣṭāḥ kalā vidyāḥ sāparā /",
    "GSP33bbdip12u:2098": " athetyarthāntare /",
    "GSP33bbdip12u:2099": " yo 'sau 'adṛśyo';",
    "GSP33bbdip12u:2100": " dṛśyādanyo 'nirguṇaḥ';",
    "GSP33bbdip12u:2101": " sattvādihīnaḥ 'paro';",
    "GSP33bbdip12u:2102": " vilakṣaṇaḥ 'paramātmā';",
    "GSP33bbdip12u:2103": " svottamo vyāptaḥ sa hariryayā veditavyaḥ sā ṛgādirūpaiva pareti śrutyarthaḥ /",
    "GSP33bbdip12u:2104": " yathaikasya karmaṇaḥ sakāmatvaniṣkāmatvarūpopādhibhedāt pravṛttinivṛttapadoditatvaṃ",
    "GSP33bbdip12u:2105": " tathā viṣṇuviṣayakatvakarmādiviṣayakatvarūpopādhibhedādṛgādīnām eva parāparavidyātvopapattiriti bhāvaḥ /",
    "GSP33bbdip12u:2106": " na cānuvyākhyāne brahmasūtrasya paravidyātvoktivirodhaḥ /",
    "GSP33bbdip12u:2107": " anugrāhyatayā ṛgādīnāmanugrāhakatayā brahmasūtrasya ca paravidyātvopapatteḥ /",
    "GSP33bbdip12u:2108": " sū - oṃ//",
    "GSP33bbdip12u:2109": " viśeṣaṇabhedavyapadeśābhyāṃ ca netarau / BBs_1,2.22 /",
    "GSP33bbdip12u:2110": " // oṃ//",
    "GSP33bbdip12u:2111": " taduktaṃ prakṛtiviriñcayoradṛśyatvādiguṇakatvamiti tatsiddhāntahetoḥ parapakṣanirāse",
    "GSP33bbdip12u:2112": " 'pi vyāpārāt taddharmokterityanenoktasya paravidyāviṣayatvasya viṣṇoranyatra niravakāśatvānyathānupapattyā",
    "GSP33bbdip12u:2113": " nirākṛtamapi viśeṣayuktyā nirākurvatsūtraṃ paṭhitvā vyācaṣṭe - viśeṣaṇeti //",
    "GSP33bbdip12u:2114": " vyapadeśaśabda ubhayānvayītyāśayenobhayaśrutimāha - ya iti /",
    "GSP33bbdip12u:2115": " 'bhedaḥ'; anyatvam /",
    "GSP33bbdip12u:2116": " caśabdasya na kevalaṃ dharmokteḥ,",
    "GSP33bbdip12u:2117": " arthāt kintu viśeṣaṇabhedavyapadeśābhyām iti samuccayārthatvasya spaṣṭatvānna tasyārtha uktaḥ /",
    "GSP33bbdip12u:2118": " prakṛtiḥ viriñca ityanena itarā itaraśceti vigrahāśrayeṇetaraśabdārtho 'bhihitaḥ /",
    "GSP33bbdip12u:2119": " ubhayatrādṛśyatvādiguṇaka ityanuṣajyate /",
    "GSP33bbdip12u:2120": " prakṛtipakṣe liṅgavipariṇāmaḥ /",
    "GSP33bbdip12u:2121": " tathā ca 'yassarvajñaḥ';",
    "GSP33bbdip12u:2122": " iti vākye tasyādṛśyatvādiguṇakasya 'viśeṣaṇāt';",
    "GSP33bbdip12u:2123": " sārvajñyādiviśeṣaṇokterna dṛśyatvādiguṇā jaḍaprakṛtiḥ /",
    "GSP33bbdip12u:2124": " evaṃ 'tasmāt';",
    "GSP33bbdip12u:2125": " iti vākye viriñcasya tasmādakṣarājjanyatvarūpabhedakadharmoktyā bhedavyapadeśānnādṛśyatvādiguṇo viriñca iti yojanā /",
    "GSP33bbdip12u:2126": " 'yassarvajñassarvavidyasya jñānamayaṃ tapaḥ'; (muṃ. 1-1-9.)",
    "GSP33bbdip12u:2127": " iti viśeṣaṇānna prakṛtiḥ /",
    "GSP33bbdip12u:2128": " 'tasmādetadbrahma nāma rūpamannaṃ ca jāyate'; (muṃ. 1-1-9.)",
    "GSP33bbdip12u:2129": " iti bhedavyapadeśānna viriñcaḥ /",
    "GSP33bbdip12u:2130": " ātharvaṇe 'yaḥ sarvajñaḥ sarvavit';",
    "GSP33bbdip12u:2131": " ityataḥ pūrvavākye 'tapasā cīyate brahma'; (muṃ 1-1-8.)",
    "GSP33bbdip12u:2132": " ityatra parabrahmatapasā sambadhyata ityuktam /",
    "GSP33bbdip12u:2133": " tat tapaśśabdasyālocanārthatayājñānapratītau tannirāsāya 'yasya jñānamayaṃ tapaḥ';",
    "GSP33bbdip12u:2134": " iti vākyāntaraṃ pravṛttam /",
    "GSP33bbdip12u:2135": " tasya yasya 'tapaḥ';",
    "GSP33bbdip12u:2136": " ālocanakriyā 'jñānamayaṃ';",
    "GSP33bbdip12u:2137": " tadātmakameva na saṃśayādyātmakamityarthaḥ /",
    "GSP33bbdip12u:2138": " kutastapasaḥ santāpānyapūrṇayathārthajñānātmakatvamityākāṅkṣāyāṃ tasya sarvajñatvādāptakāmatvāditi hetupradarśanāya 'yassarvajñaḥ';",
    "GSP33bbdip12u:2139": " iti pūrvavākyopanyāsaḥ /",
    "GSP33bbdip12u:2140": " tadarthastu - 'yassarvajñaḥ';",
    "GSP33bbdip12u:2141": " sarvaviṣayakasāmānyajñānavān 'sarvavit';",
    "GSP33bbdip12u:2142": " sarvaviṣayakaviśeṣajñānavāṃśca /",
    "GSP33bbdip12u:2143": " sarvasya labdhā sarvakāmaḥ sarvotpādakoveti /",
    "GSP33bbdip12u:2144": " tattvapradīpe tu - vidasattāyāmiti dhātuvyākhyānāt sarvatra vidyate iti sarvavidityuktam /",
    "GSP33bbdip12u:2145": " 'yasya yaḥ'; iti yacchabdadvayasya 'tasmāt';",
    "GSP33bbdip12u:2146": " akṣarāt 'etadbrahma';",
    "GSP33bbdip12u:2147": " caturmukhākhyaṃ 'nāma rūpamannaṃ';",
    "GSP33bbdip12u:2148": " tadabhimānidaivataṃ cotpadyata iti uttaravākyagatatacchabdenānvayaḥ /",
    "GSP33bbdip12u:2149": " aparaṃ tvakṣaraṃ yā sā prakṛtirjaḍarūpikā /",
    "GSP33bbdip12u:2150": " śrīḥ parā prakṛtiḥ proktā cetanā viṣṇusaṃśrayā //",
    "GSP33bbdip12u:2151": " tāmakṣaraṃ paraṃ prāhuḥ parataḥ paramakṣaram /",
    "GSP33bbdip12u:2152": " harimevākhilaguṇamakṣaratrayamīritam //",
    "GSP33bbdip12u:2153": " iti skānde tryakṣarābhidhānādakṣarātparataḥ para ityapi viśeṣaṇameva /",
    "GSP33bbdip12u:2154": " nanu na viṣṇoradṛśyatvādiguṇakatvaṃ,",
    "GSP33bbdip12u:2155": " parataḥ parābhidhānenākṣaraśruteḥ tatra niravakāśatvādityato viśeṣaṇabhedavyapadeśāditi sūtrakhaṇḍasyārthāntaramāha - aparamiti //",
    "GSP33bbdip12u:2156": " tuśabdo 'vadhāraṇe /",
    "GSP33bbdip12u:2157": " 'akṣaratrayam';",
    "GSP33bbdip12u:2158": " akṣarasya trayarm 'iritam';",
    "GSP33bbdip12u:2159": " akṣaraṃ trividhaṃ proktam iti yāvat /",
    "GSP33bbdip12u:2160": " tisro vidhāḥ vyaktinirdeśapūrvakaṃ darśayati - aparamiti /",
    "GSP33bbdip12u:2161": " yā yadaparamakṣaraṃ sā jaḍarūpikā prakṛtireva /",
    "GSP33bbdip12u:2162": " yā yatparamakṣaraṃ 'proktā';",
    "GSP33bbdip12u:2163": " proktaṃ vṛddhaistāṃ tat yā viṣṇusaṃśrayā parā uttamā cetanā prakṛtiḥ śrīḥ lakṣmīḥ tāṃ prāhuḥ /",
    "GSP33bbdip12u:2164": " yatparataḥ paramakṣaramīritaṃ tajjaḍaprakṛteḥ parāchrītattvādakhilaguṇaṃ harimeva prāhuriti smṛtyarthaḥ /",
    "GSP33bbdip12u:2165": " iti skānde ityasya 'tryakṣarābhidhānāt';",
    "GSP33bbdip12u:2166": " akṣaratraividhyasyoktatvādityanenānvayaḥ /",
    "GSP33bbdip12u:2167": " akṣarātparataḥ para ityapīti /",
    "GSP33bbdip12u:2168": " itivākyoktamakṣarātparataḥ paratvaṃ viruddhamiti vācyam /",
    "GSP33bbdip12u:2169": " 'aparam'; iti skānde tryakṣarābhidhānāt akṣarāntarātparādasyākṣarasya paratvopapatteriti yojanā /",
    "GSP33bbdip12u:2170": " akṣaratrayābhidhānena akṣarātparataḥ para ityatra sāmānādhikaraṇyena vaiyadhikaraṇyena vā anvayo darśitaḥ /",
    "GSP33bbdip12u:2171": " prameyadīpe tu - akṣarācchrītatvātparataḥ paro 'tyuttama iti tadbhāṣyadiśā śrutyartha uktaḥ /",
    "GSP33bbdip12u:2172": " anenākṣarātparataḥ para ityapi tasyaiva viśeṣaṇaṃ,",
    "GSP33bbdip12u:2173": " na tu anyasya /",
    "GSP33bbdip12u:2174": " na cākṣarātparataḥ paratvaṃ viruddhamiti vācyam /",
    "GSP33bbdip12u:2175": " bhedavyapadeśāt /",
    "GSP33bbdip12u:2176": " 'akṣaratrayamīritam';",
    "GSP33bbdip12u:2177": " ityakṣarāṇāmavāntarabhedokteḥ pāṇḍavasyārjunasya svādhamakārtavīryārjunādiva akṣarātparādakṣarāntarādasyākṣarasya paratvopapattiriti sūtrakhaṇḍasyārthāntaramuktaṃ bhavati /",
    "GSP33bbdip12u:2178": " 'juṣṭaṃ yadā paśyatyanyamīśasya mahimānamiti vītaśokaḥ';",
    "GSP33bbdip12u:2179": " (muṃ. 3-1-2.) iti bhedavyapadeśādīśapadaprāpto 'pi na rudraḥ // 22 //",
    "GSP33bbdip12u:2180": " nanu 'anyam'; itiśabdaśravaṇādadṛśyatvādiguṇako rudraḥ kiṃ na syāditi śaṅkottaratayāpi bhedavyapadeśānnetara iti sūtrāṃśaṃ vyācaṣṭe - juṣṭamiti",
    "GSP33bbdip12u:2181": " yadyapi tathāpītyarthe 'piśabdaḥ /",
    "GSP33bbdip12u:2182": " rudro 'pīti samuccaye vā /",
    "GSP33bbdip12u:2183": " na kevalaṃ pūrvahetoḥ,",
    "GSP33bbdip12u:2184": " kintu bhedavyapadeśādapīti samuccaye vā /",
    "GSP33bbdip12u:2185": " rudra itītaraśabdasyārthāntaroktiḥ /",
    "GSP33bbdip12u:2186": " na cetaraśabdasya jaḍaprakṛtiviriñcarudraparatve dvivacanānupapattiriti vācyam /",
    "GSP33bbdip12u:2187": " viriñcirudrayoścetanatvenaikīkṛtatvāt /",
    "GSP33bbdip12u:2188": " tathā ca yadyapīśaśabdādrudro 'pyadṛśyatvādiguṇakatvena 'prāptaḥ';",
    "GSP33bbdip12u:2189": " pratītaḥ tathāpi 'juṣṭam';",
    "GSP33bbdip12u:2190": " iti vākye pravṛttaviṣṇvākhyākṣarasyeśaśabditarudrādanyatvavyapadeśādapi nādṛśyatvādiguṇako rudra iti yojanā /",
    "GSP33bbdip12u:2191": " śrutistu - ānandamayādhikaraṇe vyākhyātā /",
    "GSP33bbdip12u:2192": " sū - oṃ//",
    "GSP33bbdip12u:2193": " rūponyāsācca / BBs_1,2.23 /",
    "GSP33bbdip12u:2194": " // oṃ//",
    "GSP33bbdip12u:2195": " 'yadā paśyaḥ paśyate rukmavarṇaṃ kartāramīśaṃ puruṣaṃ brahmayonim'; (muṃ. 3-1-3.) iti /",
    "GSP33bbdip12u:2196": " yuktyantareṇa viṣṇorevādṛśyatvādiguṇakatvaṃ sādhayatsūtraṃ paṭhitvā tadupāttaśrutimevodāharati - rūpopanyāseti //",
    "GSP33bbdip12u:2197": " iti rūpopanyāsādityanvayaḥ /",
    "GSP33bbdip12u:2198": " sūtre caśabdo yuktisamuccaye /",
    "GSP33bbdip12u:2199": " tathā ca - na kevalaṃ dharmokteḥ,",
    "GSP33bbdip12u:2200": " kintvadṛśyatvādiguṇakasya 'yadā';",
    "GSP33bbdip12u:2201": " iti śrutau śuddharukmarūpokteścādṛśyatvādiguṇako viṣṇureveti yojanā /",
    "GSP33bbdip12u:2202": " atra yadeti vākyasya 'tadā vidvān puṇyapāpe vidhūya nirañjanaḥ paramaṃ sāmyamupaiti'; (muṃ. 3-1-3.)",
    "GSP33bbdip12u:2203": " iti vākyaśeṣeṇānvayaḥ /",
    "GSP33bbdip12u:2204": " paśyatīti paśyo draṣṭā jīvaḥ /",
    "GSP33bbdip12u:2205": " yadā 'rukmavarṇaṃ';",
    "GSP33bbdip12u:2206": " śuddhahemavarṇaṃ 'brahmayoniṃ';",
    "GSP33bbdip12u:2207": " hiraṇyagarabhakāraṇaṃ,",
    "GSP33bbdip12u:2208": " ata eva jagataḥ kartāraṃ 'puruṣaṃ';",
    "GSP33bbdip12u:2209": " pūrṇaṣaḍguṇam /",
    "GSP33bbdip12u:2210": " 'svasyeśaṃ'; viṣṇuṃ 'paśyate';",
    "GSP33bbdip12u:2211": " paśyati tadāsau 'vidvān';",
    "GSP33bbdip12u:2212": " jīvanmuktaḥ 'puṇyapāpe';",
    "GSP33bbdip12u:2213": " aprārabdhe aniṣṭapuṇyaṃ pāpaṃ ca vidhūya 'nirañjanaḥ';",
    "GSP33bbdip12u:2214": " jñānottaravikarmakṛtāśucitvādidoṣarahitaḥ añjanākhyāvidyārahita iti sudhokterajñānarahito vā 'paramaṃ sāmyaṃ';",
    "GSP33bbdip12u:2215": " pūrṇānandatvādisāmyaṃ nirduḥkhatvādisāmyaṃ vā 'upaiti';",
    "GSP33bbdip12u:2216": " prāpnotīti śrutyarthaḥ /",
    "GSP33bbdip12u:2217": " tattvodyotaṭīkāyāṃ tu iyaṃ śrutiḥ muktaparatayā vyākhyātā /",
    "GSP33bbdip12u:2218": " paramamityetadabhivyaktamiti ca vyākhyātam /",
    "GSP33bbdip12u:2219": " 'eko nārāyaṇa āsīnna brahmā na ca śaṅkaraḥ /",
    "GSP33bbdip12u:2220": " sa munirbhūtvā",
    "GSP33bbdip12u:2221": " samacintayat /",
    "GSP33bbdip12u:2222": " tata ete vyajāyanta viśvo hiraṇyagarbho 'gniryamo varuṇarudrendrā iti /",
    "GSP33bbdip12u:2223": " tasya haitasya paramasya nārāyaṇasya catvāri rūpāṇi śuklaṃ raktaṃ raukmaṃ kṛṣṇamiti /",
    "GSP33bbdip12u:2224": " sa etānyetebhyo 'bhyacīkḷpat /",
    "GSP33bbdip12u:2225": " vimiśrāṇi vyamiśrayat'; /",
    "GSP33bbdip12u:2226": " nanu brahmādīnāmapi rūpasadbhāvātkuto rūpopanyāsenāsya viṣṇutvaniścaya ityata āha - eka iti //",
    "GSP33bbdip12u:2227": " 'idamagre'; ityupaskriyate /",
    "GSP33bbdip12u:2228": " ata eva nyāyadīpikāyāṃ jagadādāvityuktam /",
    "GSP33bbdip12u:2229": " hetyāsvādane /",
    "GSP33bbdip12u:2230": " etebhya iti tādarthye caturthī /",
    "GSP33bbdip12u:2231": " tathā ca idamasya jagato 'gre pralaye nārāyaṇaḥ 'ekaḥ';",
    "GSP33bbdip12u:2232": " svatantra āsīt /",
    "GSP33bbdip12u:2233": " na tadā caturmukhaśaṅkarau,",
    "GSP33bbdip12u:2234": " na svasvavyāpārāvāstām /",
    "GSP33bbdip12u:2235": " 'saḥ'; viṣṇustadā 'muniḥ';",
    "GSP33bbdip12u:2236": " mananaśīlo maunī vā bhūtvā 'samacintayat';",
    "GSP33bbdip12u:2237": " ete jāyantāmiti dhyānarūpāṃ cintāmakarot /",
    "GSP33bbdip12u:2238": " 'tataḥ'; tasya cintanādete vyajāyanta /",
    "GSP33bbdip12u:2239": " ke te? yo 'viśvo'; vāyuḥ,",
    "GSP33bbdip12u:2240": " yaśca hiraṇyagarbhaḥ,",
    "GSP33bbdip12u:2241": " ye 'gnyādaya eta ityarthaḥ /",
    "GSP33bbdip12u:2242": " tataḥ kimityata āha - 'tasya';",
    "GSP33bbdip12u:2243": " śrutyādiprasiddhasya 'etasya';",
    "GSP33bbdip12u:2244": " sarvajīvaśarīragasya 'paramasya';",
    "GSP33bbdip12u:2245": " sarvottamasya nārāyaṇasya 'rūpāṇi';",
    "GSP33bbdip12u:2246": " varṇāścatvāri bhavanti /",
    "GSP33bbdip12u:2247": " kāni tāni? śuklādīni /",
    "GSP33bbdip12u:2248": " kiñjātaḥ? 'saḥ';",
    "GSP33bbdip12u:2249": " nārāyaṇaḥ pūrvameva 'vimiśrāṇi';",
    "GSP33bbdip12u:2250": " svena miśrīkṛtāni rūpāṇi 'etebhyo';",
    "GSP33bbdip12u:2251": " vāyuprabhṛtyuktadevānāmarthe 'abhyacākḷpat';",
    "GSP33bbdip12u:2252": " kḷptānyakarot /",
    "GSP33bbdip12u:2253": " tāni vimiśrāṇi punarapi 'vyamiśrayat';",
    "GSP33bbdip12u:2254": " mānuṣādau viśeṣeṇa miśrīcakāra yadvā - sa etāni rūpāṇi vyamiśrayat,",
    "GSP33bbdip12u:2255": " vimiśrāṇi caitebhyo 'bhyacīkḷpadityarthaḥ /",
    "GSP33bbdip12u:2256": " śuddhāni rūpāṇi tu svasyaivākaroditi bhāvaḥ /",
    "GSP33bbdip12u:2257": " atrādyayojanā tattvapradīpaṭīkayoruktā /",
    "GSP33bbdip12u:2258": " dvitīyā tu ṭīkāyāmiti dhyeyam /",
    "GSP33bbdip12u:2259": " ata etādṛgetadrūpamiti tasyaiva hi rūpāṇyabhidhīyante // 23 //",
    "GSP33bbdip12u:2260": " // iti adṛśyatvādhikaraṇam // 6 //",
    "GSP33bbdip12u:2261": " tataḥ kimityata āha - ata iti //",
    "GSP33bbdip12u:2262": " ato miśrīkaraṇāt tadrūpaṃ tasya viṣṇo rūpam 'etādṛgeva';",
    "GSP33bbdip12u:2263": " śuddhaṃ śuklādisvarūpameva /",
    "GSP33bbdip12u:2264": " na tu vāyvādirūpamiva miśramityarthaḥ /",
    "GSP33bbdip12u:2265": " yadyapyatra 'tasya haitasya';",
    "GSP33bbdip12u:2266": " ityādikamevodāharaṇīyam,",
    "GSP33bbdip12u:2267": " prakṛtopayuktatvāt,",
    "GSP33bbdip12u:2268": " na tu 'eko nārāyaṇaḥ'; ityādikam /",
    "GSP33bbdip12u:2269": " tathāpi 'etebhyaḥ';",
    "GSP33bbdip12u:2270": " ityasyārthasya pratyayārthaṃ tadaṃśodāharaṇaṃ kṛtam /",
    "GSP33bbdip12u:2271": " itīti /",
    "GSP33bbdip12u:2272": " 'hi'; yasmāt iti udāhṛtavākyena 'rūpāṇi';",
    "GSP33bbdip12u:2273": " śuddharaukmādirūpāṇi tasya viṣṇoreva abhidhīyante,",
    "GSP33bbdip12u:2274": " netareṣāṃ,",
    "GSP33bbdip12u:2275": " tasmānnāprayojakatā śaṅkayetyarthaḥ /",
    "GSP33bbdip12u:2276": " anena sūtre sāmānyenoktatve 'pi rūpaśabdaḥ śuddharūpaparaḥ /",
    "GSP33bbdip12u:2277": " taccānyatra nāsti /",
    "GSP33bbdip12u:2278": " 'dhyeyaḥ sadā';",
    "GSP33bbdip12u:2279": " iti sūrye pratītamapi miśrameveti liṅgasyānyatra niravakāśatvamuktaṃ bhavati /",
    "GSP33bbdip12u:2280": " // iti adṛśyatvādhikaraṇam // 6 //",
    "GSP33bbdip12u:2281": " // 7. vaiśvānarādhikaraṇam //",
    "GSP33bbdip12u:2282": " adṛśyatvādiguṇeṣu sarvagatatvaṃ 'yastvetamevaṃ prādeśamātramabhivimānamātmānaṃ vaiśvānaramupāste'; (chāṃ. 5-18-1.)",
    "GSP33bbdip12u:2283": " iti vaiśvānarasyoktamiti //",
    "GSP33bbdip12u:2284": " atrādhikaraṇe pācakatvādyanekaliṅgasamanvayasiddhyarthaṃ brahmaṇi vaiśvānaranāmasamanvayaḥ kriyate /",
    "GSP33bbdip12u:2285": " pūrvādhikaraṇasaṅagtiṃ viṣayavākyodāharaṇapūrvakaṃ viṣayādikaṃ sūcayati - adṛśyatvādīti //",
    "GSP33bbdip12u:2286": " uktamityasyāvṛttiḥ śrutāviti śeṣaḥ /",
    "GSP33bbdip12u:2287": " tathā ca - gatādhikaraṇodāhṛtamuṇḍakaśrutyuktādṛśyatvādiguṇeṣu madhye 'nityaṃ vibhuṃ sarvagatam'; (muṃ. 1-1-6.)",
    "GSP33bbdip12u:2288": " ityanena yatsarvagatatvamuktaṃ tacchabdogaśrutau 'yastvetam';",
    "GSP33bbdip12u:2289": " ityanena vaiśvānarasyoktamiti yojanā /",
    "GSP33bbdip12u:2290": " anena chandogaśrutisthavaiśvānaraśabdasyānyaniṣṭhatvākṣepamukhena pūrvoktasarvagatatvāderanyaniṣṭhatvākṣepātpūrveṇāsyākṣepikī saṅgatiruktā bhavati",
    "GSP33bbdip12u:2291": " vaiśvānaro viṣayaḥ,",
    "GSP33bbdip12u:2292": " viṣṇuranyo veti sandehaśca sūcitaḥ /",
    "GSP33bbdip12u:2293": " śrutyarthastu - 'yastu';",
    "GSP33bbdip12u:2294": " adhikārī 'prādeśamātraṃ';",
    "GSP33bbdip12u:2295": " dehahṛdaye tāvatparimāṇakam /",
    "GSP33bbdip12u:2296": " tattvapradīparītyādhikāryapekṣayā prādeśamātramiti vā /",
    "GSP33bbdip12u:2297": " 'abhivimānam';",
    "GSP33bbdip12u:2298": " abhito vigataṃ mānaṃ maryādā yasya taṃ,",
    "GSP33bbdip12u:2299": " sarvagatam iti yāvat /",
    "GSP33bbdip12u:2300": " 'ātmānam'; ātataguṇam 'etaṃ';",
    "GSP33bbdip12u:2301": " śarīrasthaṃ 'vaiśvānaraṃ';",
    "GSP33bbdip12u:2302": " tadākhyaviṣṇum 'evaṃ';",
    "GSP33bbdip12u:2303": " vakṣyamāṇarītyā upāste 'so 'nnamatti'; (chāṃ. 5-18-1.)",
    "GSP33bbdip12u:2304": " svayogyabhogyamanubhavatīti /",
    "GSP33bbdip12u:2305": " ata āha -",
    "GSP33bbdip12u:2306": " sū - oṃ//",
    "GSP33bbdip12u:2307": " vaiśvānaraḥ sādhāraṇaśabdaviśeṣāt / BBs_1,2.24 /",
    "GSP33bbdip12u:2308": " // oṃ//",
    "GSP33bbdip12u:2309": " agnāviṣṇvoḥ sādhāraṇasya vaiśvānaraśabdasya viṣṇāveva prasiddhātmaśabdena viśeṣaṇādvaiśvānaro viṣṇureva // 24 //",
    "GSP33bbdip12u:2310": " siddhāntayatsūtramavatārayati - ata iti //",
    "GSP33bbdip12u:2311": " sādhāraṇasyetyanantaramapīti śeṣaḥ /",
    "GSP33bbdip12u:2312": " sādhāraṇyaṃ sāmyam /",
    "GSP33bbdip12u:2313": " tatra śruternobhayatra prasiddhatvarūpaṃ,",
    "GSP33bbdip12u:2314": " vaiśvānaraśabdasyānyatraiva prasiddhatvāt /",
    "GSP33bbdip12u:2315": " kintu śruteḥ prasiddhato liṅgena sāmyarūpaṃ,",
    "GSP33bbdip12u:2316": " tadapi niravakāśatvena prakāreṇa,",
    "GSP33bbdip12u:2317": " vaiśvānaraśruteḥ viṣṇau prasiddhyabhāvena tatra niravakāśatvātpūrvoktasarvagatatvasyāpi viṣṇoranyatra niravakāśatvāt /",
    "GSP33bbdip12u:2318": " tathā ca - yadyapi agnāviṣṇvoḥ pratijñāviṣayayoḥ satoḥ pūrvapakṣasādhakavaiśvānaraśabdo niravakāśatvena prakāreṇottarapakṣasādhakaliṅgasādhāraṇaḥ",
    "GSP33bbdip12u:2319": " śrutiliṅgayorniravakāśatvena sāmye 'pi liṅgācchrutiḥ prabalā tasmādagnireveti prāptam /",
    "GSP33bbdip12u:2320": " tathāpi sādhāraṇasyāpi vaiśvānaraśabdasya viṣṇvekaniṣṭhatayā śrutyādisiddhena 'ātmānaṃ vaiśvānaram';",
    "GSP33bbdip12u:2321": " ityātmaśabdena 'viśeṣaṇāt';",
    "GSP33bbdip12u:2322": " viśeṣitatvādviṣṇuparatvasambhavāt /",
    "GSP33bbdip12u:2323": " prasiddhyāderanyathopapannatvena nirṇayakāraṇābhāvācchabdaviśeṣādātmaśabdādvaiśvānaro viṣṇureva,",
    "GSP33bbdip12u:2324": " 'na devatābhūtaṃ ca';",
    "GSP33bbdip12u:2325": " ityāvṛttyā sūtrabhāṣyayoryojanā /",
    "GSP33bbdip12u:2326": " anena nirṇayenaiva pūrvapakṣaḥ sūcitaḥ /",
    "GSP33bbdip12u:2327": " atra pakṣe liṅgaprābalyanirāsāya sādhāraṇyoktiḥ /",
    "GSP33bbdip12u:2328": " siddhāntaśruteḥ sāvakāśatvajñāpanāya sādhāraṇyoktiriti kecit /",
    "GSP33bbdip12u:2329": " yadvā - bhāṣyaṭīkāsvārasyādanirṇayenaiva pūrvapakṣaḥ /",
    "GSP33bbdip12u:2330": " atra pakṣe sādhāraṇyaṃ prati dharmitvaṃ śabdasyaiva,",
    "GSP33bbdip12u:2331": " na liṅgasyāpi /",
    "GSP33bbdip12u:2332": " naraśabdaḥ sādhāraṇaḥ sambhavadvṛttikaḥ /",
    "GSP33bbdip12u:2333": " tathāpi prasiddhamukhena niravakāśatvena liṅgasya sādhāraṇaśca /",
    "GSP33bbdip12u:2334": " tataḥ pūrvottarapakṣasādhakayoḥ samabalatvādanirṇayaḥ /",
    "GSP33bbdip12u:2335": " tathāpyubhayatra sādhāraṇasyāpi vaiśvānaraśabdasyetyādikā yojanā draṣṭavyā /",
    "GSP33bbdip12u:2336": " sū - oṃ//",
    "GSP33bbdip12u:2337": " smaryamāṇamanumānaṃ syāditi / BBs_1,2.25 /",
    "GSP33bbdip12u:2338": " // oṃ//",
    "GSP33bbdip12u:2339": " ahaṃ vaiśvānaro bhūtvā prāṇināṃ dehamāśritaḥ /",
    "GSP33bbdip12u:2340": " (bha.gī. 15-14.) iti smaryamāṇamatrāpi sa evocyate ityasyānumāpakam /",
    "GSP33bbdip12u:2341": " nanvātmaśabdasyāgnyādiṣvamukhyatvābhyupagamena sāmānādhikaraṇyāvirodhātteṣāmeva vaiśvānaratvaṃ",
    "GSP33bbdip12u:2342": " kiṃ na syādityāśaṅkāṃ parihartuṃ samākhyarūpahetvantareṇa vaiśvānarasya viṣṇutvaṃ",
    "GSP33bbdip12u:2343": " niścāyayatsūtraṃ paṭhitvā vyācaṣṭe - smaryamāṇamiti //",
    "GSP33bbdip12u:2344": " sūtrabhāṣyayoḥ 'smaryamāṇam';",
    "GSP33bbdip12u:2345": " 'ahaṃ vaiśvānaro bhūtvā';",
    "GSP33bbdip12u:2346": " iti gītāsmṛtyuktaṃ viṣṇorvaiśvānaratvam 'atra';",
    "GSP33bbdip12u:2347": " vaiśvānaravidyāyāmapi 'saḥ';",
    "GSP33bbdip12u:2348": " gītokto bhagavāneva vaiśvānarapadena ucyate 'ityasya';",
    "GSP33bbdip12u:2349": " evaṃrūpasyārthasya 'anumānam';",
    "GSP33bbdip12u:2350": " anumāpakaṃ 'syāt';",
    "GSP33bbdip12u:2351": " bhavediti yojanā /",
    "GSP33bbdip12u:2352": " samākhyānāt /",
    "GSP33bbdip12u:2353": " itiśabdaḥ samākhyāpradarśakaḥ // 25 //",
    "GSP33bbdip12u:2354": " nanvahamiti viṣṇunā kṛṣṇenokteḥ smṛtyuktavaiśvānarasya viṣṇutve 'pi atroktavaiśvānarasya kuto viṣṇutvamityata āha - samākhyānāditi //",
    "GSP33bbdip12u:2355": " asyāḥ smṛteriti śeṣaḥ /",
    "GSP33bbdip12u:2356": " tathā ca gītāsmṛteḥ vaiśvānaravidyāsamānoktirūpatvādasyāstatsamākhyānānniścayo bhavatītyarthaḥ /",
    "GSP33bbdip12u:2357": " samākhyāyuktirna sūtroktetyata āha - iti śabda iti /",
    "GSP33bbdip12u:2358": " 'pradarśakaḥ'; sūcakaḥ /",
    "GSP33bbdip12u:2359": " tathā ca - itismaryamāṇamityasya itisamākhyāyamānamityarthābhyupagamāditiśabdaḥ samānoktirūpasamākhyālakṣaṇaliṅgajñāpaka iti bhāvaḥ /",
    "GSP33bbdip12u:2360": " atra sūtresamākhyārūpahetvantaroktāvapi tasyātmaśabdākhyapūrvahetoraniścāyakatvaśaṅkāmukhena tannirāsāya pravṛttatvāccaśabdābhāvaḥ /",
    "GSP33bbdip12u:2361": " sū - oṃ//",
    "GSP33bbdip12u:2362": " śabdādibhyo 'ntaḥpratiṣṭhānānneti cenna tathā dṛṣṭyupadeśādasambhavātpuruṣavidhamapi cainamadhīyate / BBs_1,2.26 /",
    "GSP33bbdip12u:2363": " // oṃ//",
    "GSP33bbdip12u:2364": " 'ayamagnirvaiśvānaraḥ'; (bṛ.7-9-1.)",
    "GSP33bbdip12u:2365": " 'vaiśvānaramṛta ājātamagnim';",
    "GSP33bbdip12u:2366": " (ṛ. 6-7-1.) ityādiśabdaḥ /",
    "GSP33bbdip12u:2367": " 'vaiśvānare taddhutaṃ bhavati'; (chāṃ. 5-24-4.)",
    "GSP33bbdip12u:2368": " 'hṛdayaṃ gārhapatyo mano 'nvāhāryapacana āsyamāhavanīyaḥ'; (chāṃ. 5-18-2.)",
    "GSP33bbdip12u:2369": " ityādyagniliṅgamādiśabdoktam /",
    "GSP33bbdip12u:2370": " 'yenedamannaṃ pacyate'; (bṛ. 7-9-1.)",
    "GSP33bbdip12u:2371": " 'tadyadbhaktaṃ prathamamāgacchettaddhomīyam'; (chāṃ. 5-19-1.)",
    "GSP33bbdip12u:2372": " ityādinā pācakatvenāntaḥpratiṣṭhānaṃ ca pratīyate /",
    "GSP33bbdip12u:2373": " tasmānna viṣṇuriti cet -",
    "GSP33bbdip12u:2374": " vaiśvānarasya viṣṇutvamākṣipya samādadhatsūtramupanyasya ākṣepāṃśaṃ tāvadvyācaṣṭe - śabdādibhya iti //",
    "GSP33bbdip12u:2375": " 'ayamagnirvaiśvānaro yo 'yamantaḥpuruṣe'; (bṛ. 7-9.)",
    "GSP33bbdip12u:2376": " iti bṛhadāraṇyakavākyam 'mūrdhānaṃ divo aratiṃ pṛthivyāṃ vaiśvānarama-ta ājātamagnim /",
    "GSP33bbdip12u:2377": " kaviṃ saṃrājamatithiṃ janānāmāsannā pātraṃ janayanta devāḥ //'; (ṛ. 6-7-1.)",
    "GSP33bbdip12u:2378": " iti ṛgvedavākyam /",
    "GSP33bbdip12u:2379": " ityādīti karmadhārayaḥ /",
    "GSP33bbdip12u:2380": " tathā ca ityādirūpaḥ śabdaḥ sautraśabdapadenokta ityarthaḥ /",
    "GSP33bbdip12u:2381": " yadvā - 'ityādi';",
    "GSP33bbdip12u:2382": " evamādivākyajātaṃ 'śabdaḥ';",
    "GSP33bbdip12u:2383": " sautraśabdapadena gṛhīta ityarthaḥ /",
    "GSP33bbdip12u:2384": " ādiśabdenaitajjātīyakaṃ śrutyantaravākyaṃ gṛhyate /",
    "GSP33bbdip12u:2385": " 'vaiśvānare';",
    "GSP33bbdip12u:2386": " iti śrutyantaravākyam /",
    "GSP33bbdip12u:2387": " hṛdayamityādichandogaśrutiḥ /",
    "GSP33bbdip12u:2388": " ityādyagniliṅgamiti /",
    "GSP33bbdip12u:2389": " evamādivākyoktāgniliṅgamityarthaḥ /",
    "GSP33bbdip12u:2390": " ādiśabdena 'nābhiṃ yajñānāṃ sadanaṃ rayīṇām'; (ṛ. 6-7-2.)",
    "GSP33bbdip12u:2391": " ityādivākyoktāni gṛhyante /",
    "GSP33bbdip12u:2392": " 'ādiśabdoktaṃ';",
    "GSP33bbdip12u:2393": " sautrādiśabdoktamityarthaḥ /",
    "GSP33bbdip12u:2394": " 'yenedamannaṃ pacyate yadidamadyate';",
    "GSP33bbdip12u:2395": " ityetadapi 'ayamagnirvaiśvānaro yo 'yamantaḥ puruṣe'; (bṛ. 7-9.)",
    "GSP33bbdip12u:2396": " ityataḥ paraṃ bṛhadāraṇyakaśrutam /",
    "GSP33bbdip12u:2397": " 'tadyadbhaktam';",
    "GSP33bbdip12u:2398": " iti chandogyavākyam /",
    "GSP33bbdip12u:2399": " ityādineti /",
    "GSP33bbdip12u:2400": " vākyeneti śeṣaḥ /",
    "GSP33bbdip12u:2401": " kurupāṇḍavanyāyena 'sarvakarmā sarvaliṅgaḥ';",
    "GSP33bbdip12u:2402": " iti śrutyanusārādādipadoktaliṅgātpārthakyena karma bodhayituṃ sūtre 'ntaḥpratiṣṭhānādityuktam /",
    "GSP33bbdip12u:2403": " yadvā - 'pācakatvenāntaḥpratiṣṭhānaṃ pradhānaliṅgatvenābhimatatvātpṛthaguktam';",
    "GSP33bbdip12u:2404": " iti tattvapradīpokteḥ pradhānaliṅgatvādidaṃ pṛthaguktamityabhipretya talliṅgaṃ tatkarmoktyā darśayati pācakatveneti /",
    "GSP33bbdip12u:2405": " itthaṃbhūtalakṣaṇe tṛtīyā /",
    "GSP33bbdip12u:2406": " anena sūtre 'ntaḥpratiṣṭhānapadena na kevalaṃ tattaddhṛdayāntaravasthānamātraṃ vivakṣitaṃ,",
    "GSP33bbdip12u:2407": " kintu savyāpāramityuktaṃ bhavati /",
    "GSP33bbdip12u:2408": " ata eva 'yenedamannaṃ pacyate';",
    "GSP33bbdip12u:2409": " 'tadyadbhaktam';",
    "GSP33bbdip12u:2410": " ityubhayabodhakaśrutyudāharaṇam /",
    "GSP33bbdip12u:2411": " caḥ samuccaye/",
    "GSP33bbdip12u:2412": " tataḥ kimityata āha - tasmāditi //",
    "GSP33bbdip12u:2413": " yasmādevamagnipakṣe 'pi śrutiliṅgādyasti,",
    "GSP33bbdip12u:2414": " viṣṇupakṣe tu tvayaivātmaśabdaḥ samākhyānaṃ coktam,",
    "GSP33bbdip12u:2415": " tasmādubhayatra śrutyādisāmyādvaiśvānaro viṣṇureveti niścayo na yujyate ityarthaḥ /",
    "GSP33bbdip12u:2416": " nanu 'yastvetam';",
    "GSP33bbdip12u:2417": " iti vicāryavākye vaiśvānaraśabdasamānādhikṛtāgniśabdābhāvādvākyāntaragatāgniśabdasya kathaṃ śaṅkāhetutvamiti cet - na,",
    "GSP33bbdip12u:2418": " atra sarvavaiśvānaravidyānāṃ vicāryatvāt,",
    "GSP33bbdip12u:2419": " ata evānekavākyoddhāraḥ /",
    "GSP33bbdip12u:2420": " yadvā - pūrvapakṣe 'pi siddhānta iva samākhyāṃ pradarśayituṃ samākhyārūpeṇa tattadvākyoddhāro yuktaḥ /",
    "GSP33bbdip12u:2421": " ayamiti vākye 'yamityuktaḥ ka ityata āha - yo 'yamiti //",
    "GSP33bbdip12u:2422": " tathā ca - 'yo 'yamantaḥ puruṣe';",
    "GSP33bbdip12u:2423": " puruṣasyāntaḥsthito bhagavān ayamagniḥ aṅgaśabditaśarīranetṛtvāttacchabdavācyaḥ /",
    "GSP33bbdip12u:2424": " viśvaguṇasambandhī narīyate ceti vaiśvānaraśceti yojanā /",
    "GSP33bbdip12u:2425": " tadvyāpāramāha - yeneti idaṃ kimityata āha - yadidamiti /",
    "GSP33bbdip12u:2426": " adyate bhakṣyate prāṇibhiḥ /",
    "GSP33bbdip12u:2427": " 'mūrdhānam'; iti mantre ṣaṣṭhyarthaḥ kāryakāraṇabhāvasambandhaḥ /",
    "GSP33bbdip12u:2428": " 'mūrdhatvaṃ viṣṇoraṅgāṅgyabhedāt';",
    "GSP33bbdip12u:2429": " iti tattvapradīpokteḥ mūrdhānamaratimityabhedoktiḥ /",
    "GSP33bbdip12u:2430": " ṛtāyeti vedāntare pāṭhādṛci ṛta iti saptamī tādarthye /",
    "GSP33bbdip12u:2431": " tathā ca divaḥ kāraṇabhūtamūrdhānaṃ loke gamanenāratidarśanāt rativiruddhagatisādhanatvādgauṇyā vṛttyā 'aramalamatati gacchati yena puruṣaḥ so 'ratiḥ pādaḥ';",
    "GSP33bbdip12u:2432": " iti tattvapradīpokteḥ mukhyayā vṛttyā aratiḥ pādaḥ /",
    "GSP33bbdip12u:2433": " ṛgatāvityasmātkaraṇe atipratyaye niṣpanno 'ratiśabdaḥ pāde mukhya evetyapi kecit /",
    "GSP33bbdip12u:2434": " tattu tattvapradīpacandrikānuktam /",
    "GSP33bbdip12u:2435": " tattvapradīpe araśabdopapadādatateḥ,",
    "GSP33bbdip12u:2436": " candrikāyāṃ nañupapadādramerasya niṣpatteruktatvāt /",
    "GSP33bbdip12u:2437": " tathā ca - pṛthivyāḥ aratiṃ kāraṇībhūtapādaṃ janānām āṛte samyagjñānāya 'jātam';",
    "GSP33bbdip12u:2438": " abhivyaktaṃ 'kaviṃ';",
    "GSP33bbdip12u:2439": " sarvajñaṃ 'samrājam';",
    "GSP33bbdip12u:2440": " akhaṇḍeśam 'annaṃ tham'; ()",
    "GSP33bbdip12u:2441": " iti śruteḥthaśabdo 'nnavācī /",
    "GSP33bbdip12u:2442": " tṛtīye 'tiśaye /",
    "GSP33bbdip12u:2443": " tathā ca 'atithim'; atyannam /",
    "GSP33bbdip12u:2444": " pātramityanenāpi janānāmityetatsambadhyate /",
    "GSP33bbdip12u:2445": " tathā ca janānāṃ 'pātāraṃ';",
    "GSP33bbdip12u:2446": " rakṣakaṃ 'vaiśvānaraṃ';",
    "GSP33bbdip12u:2447": " viśvajīvāntaratvayogena tacchabdavācyam 'agnim';",
    "GSP33bbdip12u:2448": " aṅganetāraṃ viṣṇuṃ prasiddhaṃ ca devā āsan /",
    "GSP33bbdip12u:2449": " avibhaktiko 'yaṃ nirdeśaḥ /",
    "GSP33bbdip12u:2450": " āsyaśabdasyāsannādeśaḥ /",
    "GSP33bbdip12u:2451": " tathā ca āsan svāsyatayā ājanayanta /",
    "GSP33bbdip12u:2452": " aḍabhāvaśchāndasaḥ /",
    "GSP33bbdip12u:2453": " āsamantātsarvakarmasvakurvanniti siddhāntarītyā śrutyarthaḥ /",
    "GSP33bbdip12u:2454": " tattvapradīpe tu - viśvanarastham ṛte vede 'ā samantājjātaṃ';",
    "GSP33bbdip12u:2455": " vyaktam 'agnim';",
    "GSP33bbdip12u:2456": " aṅganetāraṃ 'saṃrājaṃ';",
    "GSP33bbdip12u:2457": " samyagrājantam 'atithiṃ';",
    "GSP33bbdip12u:2458": " sarvānatiśayya sthitaṃ pātāram agniṃ janānām 'āsan';",
    "GSP33bbdip12u:2459": " āśrayam ājanayanta āsamantājjanayāṃcakruḥ /",
    "GSP33bbdip12u:2460": " agnyādidevā iti viśeṣārtha uktaḥ /",
    "GSP33bbdip12u:2461": " kecittu - janibādhakāṅyogādājanayanta akurvannityuktamityāhuḥ /",
    "GSP33bbdip12u:2462": " tattūdāhṛtatattvapradīpaviruddham /",
    "GSP33bbdip12u:2463": " ato 'nekārthatvāddhātūnāṃ viṣṇujanye 'gnau devajanyatvāyogāt janerutpattyarthāyogācca akurvannityuktamiti āṅviśleṣeṇaiva ṭīkā vyākhyeyā /",
    "GSP33bbdip12u:2464": " pūrvapakṣī tu śrutigatāgnyādiśabdānprasiddhāgniparāneva manyate /",
    "GSP33bbdip12u:2465": " 'vaiśvānare taddhutam';",
    "GSP33bbdip12u:2466": " iti vākyārthastu - 'tasmāduhaivaṃ vidyadyapi caṇḍālayocchiṣṭaṃ prayacchedātmani haivāsya vaiśvānare hutaṃ syāt'; (chāṃ. 5-24-4.)",
    "GSP33bbdip12u:2467": " iti chandogasamākhyāvākyādavagantavyaḥ /",
    "GSP33bbdip12u:2468": " tadarthastu - yadi 'evaṃvit';",
    "GSP33bbdip12u:2469": " uktarītyā vaiśvānarajñānī ucchiṣṭādyanarhāyāpi caṇḍālāyocchiṣṭaṃ 'prayacchet'; dadyāt /",
    "GSP33bbdip12u:2470": " tadā taddattamucchiṣṭaṃ caṇḍālāntaryāmiṇi vaiśvānare hutaṃ syānna pāpakaraṃ bhavati /",
    "GSP33bbdip12u:2471": " pratyuta mahāphalameveti /",
    "GSP33bbdip12u:2472": " anenāhutisthānatvaliṅagamucyate /",
    "GSP33bbdip12u:2473": " 'hṛdayaṃ'; hṛdayastho viṣṇurgārhapatyapadavācya ityarthaḥ /",
    "GSP33bbdip12u:2474": " evamuttaratrāpi /",
    "GSP33bbdip12u:2475": " 'anvāhāryapacano';",
    "GSP33bbdip12u:2476": " dakṣiṇāgniranvāhārya odano 'tra pacyata iti vyutpatti sambhavāt /",
    "GSP33bbdip12u:2477": " pūrvapakṣe tu garhapatyaṃ vaiśvānarasya prasiddhāgnerhṛdayasthānīyamityādirarthaḥ /",
    "GSP33bbdip12u:2478": " 'tadyadbhaktam';",
    "GSP33bbdip12u:2479": " iti vākyārthastu - 'tat';",
    "GSP33bbdip12u:2480": " tadā bhojanavelāyāṃ 'yadyadbhaktam';",
    "GSP33bbdip12u:2481": " annaṃ 'prathamamāgacchet';",
    "GSP33bbdip12u:2482": " āsyaṃ prati prāṇāhutirūpeṇa /",
    "GSP33bbdip12u:2483": " 'taddhomīyaṃ';",
    "GSP33bbdip12u:2484": " pācakatvenāntaḥsthitasyāgnerhemadravyamiti /",
    "GSP33bbdip12u:2485": " anenāgnau hūyamānadravyasyāgniḥ pācaka iti siddhamiti pācakatvākhyaliṅgamuktaṃ bhavati /",
    "GSP33bbdip12u:2486": " yadyapi 'yenedam';",
    "GSP33bbdip12u:2487": " iti pūrvavākye 'ayamagniḥ';",
    "GSP33bbdip12u:2488": " iti tatpūrvavākyasāhityāt pācakatvenāntaḥpratiṣṭhānoktāvapi na 'tadyadbhaktam';",
    "GSP33bbdip12u:2489": " iti vākye tatpratīyate /",
    "GSP33bbdip12u:2490": " tathāpi 'taddhomīyam';",
    "GSP33bbdip12u:2491": " ityanenāntassthitasya homyamityuktatvāttatpratyāyakatvopapattiḥ /",
    "GSP33bbdip12u:2492": " na, 'atha hemamātmānamaṇoraṇīyāṃsaṃ parataḥ paraṃ viśvaṃ harimupāsīteti /",
    "GSP33bbdip12u:2493": " sarvanāmā sarvakarmā sarvaliṅgaḥ sarvaguṇaḥ sarvakāmaḥ sarvadharmaḥ sarvarūpa iti'; /",
    "GSP33bbdip12u:2494": " parihārasūtrāṃśaṃ vyācaṣṭe - neti //",
    "GSP33bbdip12u:2495": " tasmānna viṣṇuriti pūrvavākyenāsya nañarthasyānvayaḥ /",
    "GSP33bbdip12u:2496": " kuto netyatastatra bhāṣye 'tasmādityuktam';",
    "GSP33bbdip12u:2497": " ityāvṛttyā hetutvena saṃyojyam /",
    "GSP33bbdip12u:2498": " sūtretu ata ityākarṣaṇīyam /",
    "GSP33bbdip12u:2499": " ātmaśabdādipūrvahetoreveti tadarthaḥ /",
    "GSP33bbdip12u:2500": " na cetaratrāpyasti śrutyādikamityanirṇayaḥ /",
    "GSP33bbdip12u:2501": " teṣāmanyatra mukhyato yogena viṣṇāveva sāvakāśatvopapatterityadhyāhāraḥ /",
    "GSP33bbdip12u:2502": " kuto 'gnyādināmakarmaṇāṃ viṣṇāveva sāvakāśatvaṃ jñāyata ityatastatra hetusamarpakaṃ 'tathādṛṣṭyupadeśāt';",
    "GSP33bbdip12u:2503": " ityaṃśam upadeśapadoktaśrutyudāharaṇapūrvakaṃ vyācaṣṭe - atheti /",
    "GSP33bbdip12u:2504": " prakaraṇāntarārambhārtho 'yamathaśabdaḥ/",
    "GSP33bbdip12u:2505": " prathametiśabdo vidhisamāptau /",
    "GSP33bbdip12u:2506": " dvitīyasya ityupāsītetyanvayaḥ /",
    "GSP33bbdip12u:2507": " tathā ca 'etamātmānam';",
    "GSP33bbdip12u:2508": " ādānādikartāram 'aṇoraṇīyāṃsaṃ';",
    "GSP33bbdip12u:2509": " sūkṣmādapi sūkṣmaṃ 'parato';",
    "GSP33bbdip12u:2510": " mahataḥ paraṃ 'viśvaṃ';",
    "GSP33bbdip12u:2511": " pūrṇaṃ harimupāsītetyarthaḥ /",
    "GSP33bbdip12u:2512": " kimitītyataḥ upāsanāprakāramāha - sarveti /",
    "GSP33bbdip12u:2513": " itiśabdaḥ pratyekaṃ sambadhyate /",
    "GSP33bbdip12u:2514": " tathā ca mukhyataḥ indrādisarvanāmavānityupāsīta /",
    "GSP33bbdip12u:2515": " 'sarvakarmā';",
    "GSP33bbdip12u:2516": " 'nar te tvatkriyate';",
    "GSP33bbdip12u:2517": " ityādeḥ svātantryeṇa sarvakriyākartetyupāsīta/",
    "GSP33bbdip12u:2518": " liṅgaṃ lakṣaṇaṃ,",
    "GSP33bbdip12u:2519": " vajradharatvādisarvaliṅga ityupāsīta/",
    "GSP33bbdip12u:2520": " jñānānandādisarvaguṇapūrṇa ityupāsīta /",
    "GSP33bbdip12u:2521": " etadicchayaiva sarvaṃ bhavatīti sarvakāmaḥ pūrṇakāma ityupāsīta /",
    "GSP33bbdip12u:2522": " bhedasaṃyogavibhāgādisarvadharmāstadadhīnā iti vā,",
    "GSP33bbdip12u:2523": " sarvajñatvādisarvadharmavatvādvā sarvadharma ityupāsīta /",
    "GSP33bbdip12u:2524": " sarvatra rūpamasya iti vā sarvaṃ jagadasya rūpaṃ pratimeti vā sarvarūpa ityupāsīta /",
    "GSP33bbdip12u:2525": " 'sa ya etamevamātmānaṃ viśvaṃ harimārādaramupāste tasya sarveṣu lokeṣu sarveṣu bhūteṣu deveṣu sarveṣu vedeṣu kāmacāro bhavati';",
    "GSP33bbdip12u:2526": " iti tattannāmaliṅgādinā tasyaiva dṛṣṭyupadeśānmahopaniṣadi //",
    "GSP33bbdip12u:2527": " evamupāsakasya phalamāha - sa iti //",
    "GSP33bbdip12u:2528": " 'saḥ'; prasiddhaḥ yo 'dhikārī etamātmānam aṇoraṇīyāṃsaṃ parataḥparameva viśvaṃ harimeva,",
    "GSP33bbdip12u:2529": " nānyam,",
    "GSP33bbdip12u:2530": " 'ārāt'; samīpe svahṛdaye 'aram';",
    "GSP33bbdip12u:2531": " alaṃ samyagupāste tasyaivamavyāpte vyāptarūpopāsakasya sarveṣu lokeṣu sarveṣu 'bhūteṣu';",
    "GSP33bbdip12u:2532": " prāṇiṣu sarveṣu lokeṣu sthiteṣu bhūteṣviti vā /",
    "GSP33bbdip12u:2533": " vedeṣu sarveṣu,",
    "GSP33bbdip12u:2534": " vedeṣu yatheṣṭasañcāraḥ kāmasañcaraṇasarvapūjyatvasarvajñatvādiḥ syāt ityarthaḥ tattvapradīpe 'bhihitaḥ /",
    "GSP33bbdip12u:2535": " 'iti'; mahopaniṣadītyanvayaḥ /",
    "GSP33bbdip12u:2536": " sautratathāśabdārthamāha - tattaditi /",
    "GSP33bbdip12u:2537": " agnyādināmaliṅgādimattvenetyarthaḥ /",
    "GSP33bbdip12u:2538": " ādipadena tattatkarmādergrahaṇam /",
    "GSP33bbdip12u:2539": " pradhānasūtre 'bhihitaṃ tattvityetadatrāpi vipariṇāmena saṃyojyamityāśayenāha - tasyaiveti /",
    "GSP33bbdip12u:2540": " viṣṇorevetyarthaḥ /",
    "GSP33bbdip12u:2541": " na tvagnyāderityevārthaḥ /",
    "GSP33bbdip12u:2542": " 'dṛṣṭyupadeśāt';",
    "GSP33bbdip12u:2543": " upāsanopadeśāt /",
    "GSP33bbdip12u:2544": " śrutau harimeva upāsta ityavadhāraṇenānyavyāvṛttyavagamāditi bhāvaḥ /",
    "GSP33bbdip12u:2545": " anāttatvādanātmāna ūnatvādguṇarāśitaḥ /",
    "GSP33bbdip12u:2546": " abrahmāṇaḥ pare sarve brahmātmā viṣṇureva hi /",
    "GSP33bbdip12u:2547": " ityādinā, 'ko na ātmā kiṃ brahma'; (chāṃ. 5-11-1.)",
    "GSP33bbdip12u:2548": " ityārambhācca anyeṣāmasambhavāt viṣṇureva vaiśvānaraḥ /",
    "GSP33bbdip12u:2549": " evamanyaśrutiliṅgadīnāṃ viṣṇau sāvakāśatvopapādakatayā tathetyaṃśaṃ vyākhyāya ātmaśabdāderanyatra",
    "GSP33bbdip12u:2550": " niravakāśoktiparatayāsambhavādityaṃśaṃ pramāṇodāharaṇapūrvakaṃ vyākhyāti - anāttatvāditi //",
    "GSP33bbdip12u:2551": " yojanātu - ityādinā pramāṇena viṣṇoranyeṣām ātmatvabrahmatvāsambhavokteḥ ata eva ātmaśabdāderanyatrāsambhavāditi /",
    "GSP33bbdip12u:2552": " yadvā - na kevalamātmaśabdaśrutisamākhyābhyāṃ,",
    "GSP33bbdip12u:2553": " kintu prakaraṇabalācca vaiśvānarasya viṣṇutvaniścayo bhavatītyāha - anāttatvāditi /",
    "GSP33bbdip12u:2554": " ādiśabdena 'brahmaśabdaḥ pare viṣṇau';",
    "GSP33bbdip12u:2555": " ityādikaṃ gṛhyate /",
    "GSP33bbdip12u:2556": " tathācetthaṃ yojanā - 'ko na ātmā kiṃ brahma';",
    "GSP33bbdip12u:2557": " 'ityārambhācca';",
    "GSP33bbdip12u:2558": " ityārabhyādhītātprakaraṇācca viṣṇureva vaiśvānaraḥ /",
    "GSP33bbdip12u:2559": " brahmātmaśabdayoretadupakrame śravaṇe 'pi kuto 'syāḥ vaiśvānaravidyāyāḥ viṣṇuprakaraṇatvam?",
    "GSP33bbdip12u:2560": " 'anāttatvāt';",
    "GSP33bbdip12u:2561": " ityādinā pramāṇena viṣṇoranyeṣāmātmaśabdārthavyāptatvaguṇapūrṇatvayorasambhavāvagamāditi /",
    "GSP33bbdip12u:2562": " anena sūtre ārambhāditi padamadhyāhṛtya tenāpiśabdaḥ saṃyojyaḥ /",
    "GSP33bbdip12u:2563": " asambhavāditi hetustu ātmaśabdāderanyatrānavakāśatvasādhakatayobhayatra saṃyojyaḥ ityuktaṃ bhavati /",
    "GSP33bbdip12u:2564": " ata eva bhāṣye agniśrutyādīnāṃ viṣṇau sāvakāśatvasādhakatayetyādivyākhyānantaraṃ",
    "GSP33bbdip12u:2565": " viṣṇupakṣasādhakātmaśabdāderanyatrānavakāśatvasādhakāsambhavāditi hetau vyākhyātavye",
    "GSP33bbdip12u:2566": " 'pi tadvihāyārambhādityadhyāhṛtahetūpanyātrāstyavakāśa iti pratijñāya prakaraṇabalāccetyadhyāhāryahetuṃ ca pradarśya,",
    "GSP33bbdip12u:2567": " anantaramātmaśabdaprakaraṇayorniravakāśatvasādhakāsambhavādityaṃśo vyākhyātaḥ /",
    "GSP33bbdip12u:2568": " tathādṛṣṭyupadeśādasambhavāditivat nādhyāhṛtahetoravāntarasādhyenānvayaḥ,",
    "GSP33bbdip12u:2569": " kintu pradhānenaiveti jñāpanāya viṣṇureva vaiśvānara iti punaruktiḥ /",
    "GSP33bbdip12u:2570": " uddeśyavidheyanirdeśasyaicchikatvādvyatyāsaḥ /",
    "GSP33bbdip12u:2571": " 'hi'; yasmādviṣṇoḥ 'pare';",
    "GSP33bbdip12u:2572": " anye guṇaiḥ 'anāttatvāt';",
    "GSP33bbdip12u:2573": " avyāptatvāt sarvotkṛṣṭatvena vaidikairasvīkṛtatvādvā 'anātmānaḥ';",
    "GSP33bbdip12u:2574": " anātmaśabdamukhyārthāḥ /",
    "GSP33bbdip12u:2575": " yasmācca guṇarāśita ūnatvādabrahmāṇaśca /",
    "GSP33bbdip12u:2576": " tasmāt 'brahmātmā';",
    "GSP33bbdip12u:2577": " tacchabdamukhyavācyo viṣṇureva siddha ityarthaḥ /",
    "GSP33bbdip12u:2578": " chāndogye hi 'ko na ātmā kiṃ brahma';",
    "GSP33bbdip12u:2579": " iti militvā mīmāṃsamānaiḥ pratyabdayajñakṛttvanimittānmahāśālasaṃjñaiḥ pañcabhirmahāmunibhiḥ uddālakoddiṣṭaistadyuktaiḥ paripṛṣṭo rājāśvapatirvaiśvānaramupadideśa",
    "GSP33bbdip12u:2580": " 'naḥ'; asmākam upāsya ātmā 'kaḥ';",
    "GSP33bbdip12u:2581": " kiṃlakṣaṇaḥ /",
    "GSP33bbdip12u:2582": " brahma ca 'kiṃ';",
    "GSP33bbdip12u:2583": " kiṃlakṣaṇamityarthaḥ /",
    "GSP33bbdip12u:2584": " 'candramā manaso jātaḥ /",
    "GSP33bbdip12u:2585": " cakṣossūryo ajāyata'; (tai.ā. 3-12.)",
    "GSP33bbdip12u:2586": " ityādinā yaḥ puruṣākhyo viṣṇubhihitastadvidhamevātra 'mūrdhaiva sutejāścakṣurviśvarūpaḥ prāṇaḥ pṛthagvartmā'; (chāṃ. 5-18-2.)",
    "GSP33bbdip12u:2587": " ityādinā enaṃ vaiśvānaramadhīyate //",
    "GSP33bbdip12u:2588": " śrutisamākhyayā ca vaiśvānarasya viṣṇutvamupapādayituṃ pravṛttaṃ 'puruṣavidhamapyenamadhīyate';",
    "GSP33bbdip12u:2589": " ityaṃśaṃ vyācaṣṭe - candramā iti //",
    "GSP33bbdip12u:2590": " atra 'candramāḥ';",
    "GSP33bbdip12u:2591": " iti vākyaṃ pratīkatvena gṛhītam /",
    "GSP33bbdip12u:2592": " udāharaṇavākyaṃ tu 'cakṣossūryo ajāyata';",
    "GSP33bbdip12u:2593": " itīti dhyeyam /",
    "GSP33bbdip12u:2594": " prathamādipadena 'śīrṣṇodyaussamavartata,",
    "GSP33bbdip12u:2595": " prāṇādvāyurajāyata,",
    "GSP33bbdip12u:2596": " ... padbhyāṃ bhūmiḥ', (tai.ā. 3-12.)",
    "GSP33bbdip12u:2597": " ityādikaṃ dvitīyādipadena 'sandoho bahulo vastireva rayiḥ pṛthivyeva pādau'; (chāṃ. 5-18-2.)",
    "GSP33bbdip12u:2598": " ityādikaṃ gṛhyate /",
    "GSP33bbdip12u:2599": " etamityasya vyākhyānaṃ - vaiśvānaramiti /",
    "GSP33bbdip12u:2600": " tathā ca - yasmātpuruṣasūkte 'śīrṣṇodyaussamavartata,",
    "GSP33bbdip12u:2601": " cakṣossūryo ajāyata';",
    "GSP33bbdip12u:2602": " ityādinā śabdena yaḥ puruṣākhyo viṣṇuḥ yadvidho dyubhvādijanakaśīrṣādimānabhihitaḥ,",
    "GSP33bbdip12u:2603": " tadvidhameva dyubhvādijanakaśīrṣādimattvaprakāropetamevātra chāndogye 'mūrdhaiva sutejāḥ';",
    "GSP33bbdip12u:2604": " ityādinā vākyenainaṃ vaiśvānaramadhīyate chandogāḥ tasmātpuruṣasūktasamākhyayāpi vaiśvānaro viṣṇureveti yojanā /",
    "GSP33bbdip12u:2605": " caśabdena sakalavedatantrapurāṇādiṣu viṣṇuparatvaṃ puruṣasūktasya darśayati /",
    "GSP33bbdip12u:2606": " nanu puruṣasūktasya viṣṇuparatve bhavettatsamākhyayā etadvidyāyā viṣṇuparatvaṃ,",
    "GSP33bbdip12u:2607": " tadeva kuta ityata āha - caśabdeneti //",
    "GSP33bbdip12u:2608": " śruterādhikyātprathamaṃ pratijñā /",
    "GSP33bbdip12u:2609": " 'puruṣasūktasya';",
    "GSP33bbdip12u:2610": " ityanantaraṃ 'prasiddhamiti'; śeṣaḥ /",
    "GSP33bbdip12u:2611": " 'darśayati'; sūcayati sūtrakāra ityarthaḥ /",
    "GSP33bbdip12u:2612": " ātmaśabdasmṛtisamākhyāprakaraṇasamuccayasyeva prakaraṇaśrutisamuccayasyāpi apipadenaiva siddhatvānna tatropakṣīṇaścaśabda iti bhāvaḥ //",
    "GSP33bbdip12u:2613": " tathā ca brāhme -",
    "GSP33bbdip12u:2614": " yathaiva pauruṣaṃ sūktaṃ nityaṃ viṣṇuparāyaṇam /",
    "GSP33bbdip12u:2615": " tathaiva me mano nityaṃ bhūyādviṣṇuparāyaṇam // iti /",
    "GSP33bbdip12u:2616": " kiṃ tadvedādītyataśśruteḥ sākṣātpratijñātārthāsādhakatvātpratijñākramamatikramya sākṣātpratijñātārthasādhakatvādādau purāṇavākyaṃ paṭhati - tathā ceti //",
    "GSP33bbdip12u:2617": " sūtre puruṣasūktasya viṣṇuparatvaṃ siddhamiti yathoktaṃ tathā brāhme coktamityarthaḥ /",
    "GSP33bbdip12u:2618": " caḥ samuccaye /",
    "GSP33bbdip12u:2619": " evam uttaratrāpi 'uktam';",
    "GSP33bbdip12u:2620": " iti padādhyāhāreṇa saptamyantapadānāmanvayo draṣṭavyaḥ /",
    "GSP33bbdip12u:2621": " 'nityaṃ'; niyamena 'viṣṇuparāyaṇaṃ';",
    "GSP33bbdip12u:2622": " viṣṇau mahātātparyavat /",
    "GSP33bbdip12u:2623": " dvitīyasya nityamityasya sadetyarthaḥ /",
    "GSP33bbdip12u:2624": " 'iti brāhma iti';",
    "GSP33bbdip12u:2625": " iti śabdānvayaḥ siddhārthasyaiva dṛṣṭāntatvādanena brāhmavacanena vivakṣitārtho jñāyate //",
    "GSP33bbdip12u:2626": " caturvedaśikhāyāṃ ca - sahasraśīrṣā puruṣassahasrākṣassahasrapāt /",
    "GSP33bbdip12u:2627": " iti eṣa hyaivācintyaḥ paraḥ paramo harirādiranādirananto 'nantaśīrṣo 'nantākṣo 'nantabāhuranantaguṇo 'nantarūpa iti /",
    "GSP33bbdip12u:2628": " pratijñātāṃ śrutiṃ darśayituṃ prathamameva tatsthānamāha - caturvedaśikhāyāṃ ceti //",
    "GSP33bbdip12u:2629": " atra caturvedaśikhāśrutiḥ 'sahasra';",
    "GSP33bbdip12u:2630": " ityārabhya 'sahasrapāt';",
    "GSP33bbdip12u:2631": " ityantena puruṣasūktamupanyasya 'eṣahyeva';",
    "GSP33bbdip12u:2632": " ityanena 'sahasraśīrṣā puruṣaḥ';",
    "GSP33bbdip12u:2633": " ityukto harireva nānya ityetatsūktaṃ viṣṇuparatayā vyākhyātīti prakṛtasaṅgatiḥ /",
    "GSP33bbdip12u:2634": " supa ākāro vaidikaḥ /",
    "GSP33bbdip12u:2635": " eṣaḥ ka ityato yaḥ 'paro';",
    "GSP33bbdip12u:2636": " vilakṣaṇaḥ ata eva 'acintyo';",
    "GSP33bbdip12u:2637": " manasā 'paramaḥ';",
    "GSP33bbdip12u:2638": " uttamaḥ 'ādiḥ';",
    "GSP33bbdip12u:2639": " kāraṇabhūtaḥ 'anādiḥ';",
    "GSP33bbdip12u:2640": " utpattiśūnyaḥ 'anantaḥ';",
    "GSP33bbdip12u:2641": " nāśaśūnyaḥ,",
    "GSP33bbdip12u:2642": " svarūpato 'paricchinno vā hariḥ sa ityāha /",
    "GSP33bbdip12u:2643": " kutaḥ ayaṃ puruṣaḥ sahasraśīrṣā?",
    "GSP33bbdip12u:2644": " 'hi'; yasmādanantaśīrṣā /",
    "GSP33bbdip12u:2645": " kutaḥ sahasrākṣaḥ?",
    "GSP33bbdip12u:2646": " yasmādayamanantākṣaḥ /",
    "GSP33bbdip12u:2647": " kutaḥ ayaṃ sahasrapāt?",
    "GSP33bbdip12u:2648": " yasmādanantabāhuḥ /",
    "GSP33bbdip12u:2649": " anantapādityasyāpyupalakṣakametat /",
    "GSP33bbdip12u:2650": " evaṃ pūrvavākye 'pi 'sa bhūmim';",
    "GSP33bbdip12u:2651": " ityuttaravākyepyupapādakamāha - anantaguṇo 'nantarūpo 'nantākāra iti /",
    "GSP33bbdip12u:2652": " caturvedaśikhāyāmityanvayaḥ /",
    "GSP33bbdip12u:2653": " bṛhatsaṃhitāyāṃ ca -",
    "GSP33bbdip12u:2654": " yathā hi pauruṣaṃ sūktaṃ viṣṇorevābhidhāyakam /",
    "GSP33bbdip12u:2655": " na tathā sarvavedāśca vedāṅgāni ca nārada // ityādi /",
    "GSP33bbdip12u:2656": " brāhmavākyasya puruṣasūktasya lakṣaṇayā viṣṇuparatve 'nyaparatve 'pi vā sāvakāśatvānnatatpratijñātārthaniścāyakamityato",
    "GSP33bbdip12u:2657": " vyākhyānavyākheyabhāvākhyadvāramantareṇa puruṣasūktaṃ mukhyato viṣṇorevābhidhāyakamiti",
    "GSP33bbdip12u:2658": " sākṣātpratijñātārthasādhakaṃ smṛtivākyaṃ tatsthānanirdeśapūrvakaṃ paṭhati - bṛhatsaṃhitāyāṃ ceti /",
    "GSP33bbdip12u:2659": " cakāraḥ pūrvasamuccayārthaḥ /",
    "GSP33bbdip12u:2660": " 'vedāṅgāni'; śikṣādīni brahmavākyametat /",
    "GSP33bbdip12u:2661": " ityādi /",
    "GSP33bbdip12u:2662": " bṛhatsaṃhitāyāmuktamityanvayaḥ /",
    "GSP33bbdip12u:2663": " ādipadena 'sarvataḥ pauruṣe sūkte guṇā viṣṇorudīritāḥ';",
    "GSP33bbdip12u:2664": " iti brahmatarkādigrahaṇam /",
    "GSP33bbdip12u:2665": " 'sarvataḥ'; sarve guṇāḥ /",
    "GSP33bbdip12u:2666": " sāmānyeneti śeṣaḥ /",
    "GSP33bbdip12u:2667": " sarvasmin, sarvasmāt vedatadaṅgebhyo 'tiśayeneti vā /",
    "GSP33bbdip12u:2668": " yasmādyajjāyate cāṅgāllokavedādikaṃ hareḥ /",
    "GSP33bbdip12u:2669": " tannāmavācyamaṅgaṃ tadyathā brahmādikaṃ mukham //",
    "GSP33bbdip12u:2670": " iti nāradīyavacanānnābhedoktivirodhaḥ // 26 //",
    "GSP33bbdip12u:2671": " nanu puruṣasūkte dyubhvādijanakaśīrṣādimatvaṃ puruṣasyocyate /",
    "GSP33bbdip12u:2672": " vaiśvānaravidyāyāṃ tu vaiśvānarasya tadabheda ucyate /",
    "GSP33bbdip12u:2673": " tadubhayorviruddhārthatvānneyaṃ samākhyetyata āha - yasmāditi //",
    "GSP33bbdip12u:2674": " 'lokaḥ'; svargādiḥ 'vedaḥ'; ṛgādiḥ /",
    "GSP33bbdip12u:2675": " yadyapi nātra chāndogye vedābheda ucyate iti na tadgatirvaktavyā /",
    "GSP33bbdip12u:2676": " tathāpi śrutyantaragatābhedavākyārthanirṇayāyāyamaṃśaḥ pravṛttaḥ/",
    "GSP33bbdip12u:2677": " yadvā - vedaśabdena 'ura eva vediḥ';",
    "GSP33bbdip12u:2678": " ityuktā vedirgṛhyate /",
    "GSP33bbdip12u:2679": " 'tṛtīyo 'tiśaye';",
    "GSP33bbdip12u:2680": " ityuktatvāt /",
    "GSP33bbdip12u:2681": " 'vedyādikam';",
    "GSP33bbdip12u:2682": " iti pāṭhaḥ svarasaḥ /",
    "GSP33bbdip12u:2683": " tathā ca yasmādyasmāt hareraṅgāt yadyat lokavedādikaṃ jāyate,",
    "GSP33bbdip12u:2684": " yadāśritya tiṣṭhati,",
    "GSP33bbdip12u:2685": " yatra līyate ca tajjanakamaṅgaṃ tasmāt 'tannāmavācyaṃ';",
    "GSP33bbdip12u:2686": " tasya lokāderyannāma vācakaśabdaḥ tena mukhyavācyaṃ bhavati /",
    "GSP33bbdip12u:2687": " ata eva tadabhinnatvena pratīyate ca /",
    "GSP33bbdip12u:2688": " na tāvatā tayorabhedo mantavya ityarthaḥ /",
    "GSP33bbdip12u:2689": " atra dṛṣṭāntamāha - yatheti /",
    "GSP33bbdip12u:2690": " mukhamityupalakṣaṇam /",
    "GSP33bbdip12u:2691": " tathā ca - bhagavanmukhādirbrāhmaṇādijātijanakatvāt brāhmaṇādināmnocyate 'brāhmaṇo 'sya mukhamāsīt';",
    "GSP33bbdip12u:2692": " (tai.ā.3-12.) ityādau /",
    "GSP33bbdip12u:2693": " ata eva tadabhinnatvena pratīyate ca sāmānādhikaraṇyāt /",
    "GSP33bbdip12u:2694": " tadvadrāpītyarthaḥ /",
    "GSP33bbdip12u:2695": " na hyatra puruṣottamamukhādibhirabhedo brāhmaṇādīnāmucyate,",
    "GSP33bbdip12u:2696": " 'padbhyāṃ śūdro ajāyata'; (tai.ā. 3-12.)",
    "GSP33bbdip12u:2697": " ityuttaravākyavirodhāt /",
    "GSP33bbdip12u:2698": " iti vacanādityuktatvādvaiśvānarāṅgānāṃ 'mūrdhaiva';",
    "GSP33bbdip12u:2699": " iti lokādyabhedoktinimitto virodho netyarthaḥ /",
    "GSP33bbdip12u:2700": " abhedapratyāyakoktestajjanyajanakabhāvavivakṣāpūrvakatvāditi bhāvaḥ /",
    "GSP33bbdip12u:2701": " anena bhagavato mūrdhā sutejastvādiguṇayogātsutejaḥśabditasvargajanakatvāt sutejā ityucyate /",
    "GSP33bbdip12u:2702": " evaṃ 'cakṣurviśvarūpaḥ';",
    "GSP33bbdip12u:2703": " sarvaprakāśakatvaguṇayogāt viśvarūpaśabditasūryajanakatvāttacchabdenocyate /",
    "GSP33bbdip12u:2704": " 'prāṇaḥ pṛthagvartmātmā'; (chāṃ. 5-18-2.)",
    "GSP33bbdip12u:2705": " vāyujanakatvāttacchabdita iti śrutyarthassūcitaḥ /",
    "GSP33bbdip12u:2706": " ātmaśabdaḥ svarūpārtho madhyadehārtho vā /",
    "GSP33bbdip12u:2707": " chāndogyabhāṣye tu - 'mūrdhā viṣṇośśiraḥ svargādhāraṃ dyunāmakam';",
    "GSP33bbdip12u:2708": " atitejasā suptejonāmakaṃ ca /",
    "GSP33bbdip12u:2709": " viśvāni rūpāṇi viṣayatvena yasyeti vigrahāśrayeṇa sarvarūpātidarśanāt cakṣurviśvarūpākhyam /",
    "GSP33bbdip12u:2710": " evaṃ viṣṇoḥ prāṇo nṛsiṃhākhyo vāyvādiprāṇaśakyaṃ yanna bhavati tasya pṛthagvartmātmā pṛthagvilakṣaṇo mārgo yasya sa cāsāvātmā ceti,",
    "GSP33bbdip12u:2711": " iti nimittāntareṇa śrutirvyākhyātā /",
    "GSP33bbdip12u:2712": " evaṃ bahularayipṛthivīśabditākāśavārivasundharādevatājanakatvāt sandohavastipādapadoktāni",
    "GSP33bbdip12u:2713": " madhyadehakaṭiprapadarūpāṇi bhagavato vaiśvānarasyāṅgāni tattacchabdavācyānītyapi jñātavyam /",
    "GSP33bbdip12u:2714": " anena 'śabdādibhyaḥ';",
    "GSP33bbdip12u:2715": " agnyādiśruteḥ gārhapatyādyaṅgavatvādiliṅgācca pācakatvenāntaḥpratiṣṭhānācca vaiśvānaro viṣṇureveti niścayo na yujyata iti cet - na,",
    "GSP33bbdip12u:2716": " anyaśrutiliṅgādīnāṃ viṣṇau sāvakāśatvena ātmaśabdādereva niścayopapatteḥ /",
    "GSP33bbdip12u:2717": " kutaḥ sāvakāśatvam?",
    "GSP33bbdip12u:2718": " 'tathādṛṣṭyupadeśāt ';",
    "GSP33bbdip12u:2719": " agnyādināmaliṅgakarmavatvena viṣṇorupāsanopadeśāt /",
    "GSP33bbdip12u:2720": " na cātmaśabdāderanyatrāstyavakāśaḥ,",
    "GSP33bbdip12u:2721": " anyatrātmatvāderasambhavāt /",
    "GSP33bbdip12u:2722": " na kevalamātmaśabdasmṛtisamākhyānādvaiśvānaro viṣṇureveti niścayaḥ,",
    "GSP33bbdip12u:2723": " api tu ārambhācca prakaraṇabalācca/",
    "GSP33bbdip12u:2724": " na ca vaiśvānaravidyāyā viṣṇuprakaraṇatvasiddhiḥ,",
    "GSP33bbdip12u:2725": " 'ko na ātmā kiṃ brahma';",
    "GSP33bbdip12u:2726": " iti vicārapūrvakamasyārabhyādhītatvāt/",
    "GSP33bbdip12u:2727": " na cātmatvabrahmatvopakrame 'pi kuto 'sya viṣṇuparatā,",
    "GSP33bbdip12u:2728": " ātmatvabrahmatvādīnāmagnyādāvasambhavāt /",
    "GSP33bbdip12u:2729": " na kevalaṃ smṛtisamākhyāprakaraṇabalādvaiśvānaro viṣṇureveti niścīyate,",
    "GSP33bbdip12u:2730": " kintu yataḥ puruṣasūkte puruṣo yadvidho 'bhihitaḥ tadvidhamevainaṃ viṣṇuṃ 'mūrdhaiva';",
    "GSP33bbdip12u:2731": " ityādinādhīyate chandogāḥ /",
    "GSP33bbdip12u:2732": " ataḥ śrutisamākhyānādapi caśabdaḥ puruṣasūktasya viṣṇuparatvaṃ bahupramāṇasiddhamiti dyotayatīti sūtravṛttirdarśitā bhavati /",
    "GSP33bbdip12u:2733": " sū - oṃ//",
    "GSP33bbdip12u:2734": " ata eva na devatā bhūtaṃ ca / BBs_1,2.27 /",
    "GSP33bbdip12u:2735": " // oṃ//",
    "GSP33bbdip12u:2736": " agnivaiśvānarādiśabdastejasi bhūte agnidevatāyāṃ ca prasiddho 'pyataḥ pūrvoktahetuta evātra na sā taccābhidhīyate // 27 //",
    "GSP33bbdip12u:2737": " nanu vaiśvānaraśabdasya devatābhūtayoḥ prasiddhatvādatrāpyasau tatparaḥ kiṃ na syādityāśaṅkāṃ pariharatsūtramupanyasyati - ata eveti //",
    "GSP33bbdip12u:2738": " atra caśabdasya samuccayārthatvaṃ yadyapi tathāpītyarthatvaṃ cāśritya sūtraṃ vyācaṣṭe - agnīti /",
    "GSP33bbdip12u:2739": " samudāyaikavacanametat /",
    "GSP33bbdip12u:2740": " ādiśabdena jātaveda ādiśabdo gṛhyate /",
    "GSP33bbdip12u:2741": " vidyāntaropalakṣaṇayāgniśabdādiśabdayorgrahaṇam /",
    "GSP33bbdip12u:2742": " na cāgnyādītyanenaivopalakṣaṇasambhavātkiṃ śabdadvayagrahaṇeneti vācyam /",
    "GSP33bbdip12u:2743": " vaiśvānaraśabdasyeha vicāryatvena atiprasiddhatvādagniśabdasya ca grahaṇopapatteḥ /",
    "GSP33bbdip12u:2744": " yadvā - ādiśabdasyobhayatrānvayena agnyādīti ādhibhautikavidyāntarasya vaiśvānarādītyādhyātmikavidyāntarasyopalakṣaṇārthamagnyādivaiśvānarādigrahaṇam",
    "GSP33bbdip12u:2745": " 'tejasi bhūte';",
    "GSP33bbdip12u:2746": " iti sāmānādhikaraṇyam /",
    "GSP33bbdip12u:2747": " caḥ samuccaye 'prasiddhaḥ';",
    "GSP33bbdip12u:2748": " ityanena pūrvapakṣe prasiddhatvāditi yuktiḥ sūcitā /",
    "GSP33bbdip12u:2749": " sautramataḥśabdamanūdya vyākhyāti - ata iti /",
    "GSP33bbdip12u:2750": " pūrvokteti /",
    "GSP33bbdip12u:2751": " ātmaśabdāditihetuta ityarthaḥ /",
    "GSP33bbdip12u:2752": " na tatra hetvantaraṃ gaveṣaṇīyamityevārthaḥ /",
    "GSP33bbdip12u:2753": " 'atra'; vaiśvānaravidyāyāṃ vidyāntare ca 'sā';",
    "GSP33bbdip12u:2754": " agnidevatā 'tat';",
    "GSP33bbdip12u:2755": " tejobhūtaṃ prasiddhiprādhānyābhyāṃ nirdeśavyatyāsaḥ /",
    "GSP33bbdip12u:2756": " caśabdaḥ samuccaye /",
    "GSP33bbdip12u:2757": " abhidhīyate 'tena'; iti śeṣaḥ /",
    "GSP33bbdip12u:2758": " vaiśvānarādiśabdeneti tadarthaḥ /",
    "GSP33bbdip12u:2759": " 'atra'; iti pāṭhābhāve tadapyadhyāhāryam /",
    "GSP33bbdip12u:2760": " sū - oṃ//",
    "GSP33bbdip12u:2761": " sākṣādapyavirodhaṃ jaiminiḥ / BBs_1,2.28 /",
    "GSP33bbdip12u:2762": " // oṃ//",
    "GSP33bbdip12u:2763": " nāgnyādayaḥ śabdā agnyādivācakāstathāpi sākṣādevānanyayogena brahmavācakaiśśabdaiḥ vyavahārārthamanabhijñānācca anyatra vyavaharantītyabhyupagame 'virodhaṃ jaiminirvakti /",
    "GSP33bbdip12u:2764": " nanu loke vede ca agnyādipadānārm iśādanyatra vyavahāraprasiddhidarśanāt tasya ca kāraṇāntarābhāvāttadanyathānupapattyānyeṣāṃ vāṭcvamaṅgīkāryam",
    "GSP33bbdip12u:2765": " anyathā tadvirodhaḥ syādityāśaṅkāṃ pariharatsūtramupanyasya vyācaṣṭe - sākṣāditi //",
    "GSP33bbdip12u:2766": " atra tathāpītyapiśabdavyākhyānādyadyapīti labhyate /",
    "GSP33bbdip12u:2767": " agniśabdaḥ svaparaḥ /",
    "GSP33bbdip12u:2768": " agniśabda eva ādiryeṣāṃ te 'gnyādaya iti vigrahaḥ /",
    "GSP33bbdip12u:2769": " apiravadhāraṇe 'pītyāśayena sākṣādevetyuktam /",
    "GSP33bbdip12u:2770": " arthāntarāvyavadhānenetyarthaḥ /",
    "GSP33bbdip12u:2771": " phalitārthamāha - ananyeti //",
    "GSP33bbdip12u:2772": " śakyarūpānyasambandhamantareṇa mukhyavṛttyetyarthaḥ /",
    "GSP33bbdip12u:2773": " yadvā - tattvapradīparītyānyatra yogavṛttyabhāvena brahmaṇi samyagyogenetyarthaḥ /",
    "GSP33bbdip12u:2774": " brahmavācakairapītyapiśabdānvayaḥ /",
    "GSP33bbdip12u:2775": " 'tairagnyādiśabdaiḥ'; iti śeṣaḥ /",
    "GSP33bbdip12u:2776": " 'vyavahārārthaṃ';",
    "GSP33bbdip12u:2777": " hānādivyavahārasiddhyarthaṃ 'anabhijñānāt';",
    "GSP33bbdip12u:2778": " mukhyavācyajñānābhāvāt /",
    "GSP33bbdip12u:2779": " caśabdo na kevalaṃ vyavahārārthaṃ kintvanabhijñānācceti samuccaye /",
    "GSP33bbdip12u:2780": " 'anyatra'; agnyādiṣu tān tatra vyavaharanti jñānino 'jñāninaśceti krameṇa śeṣaḥ /",
    "GSP33bbdip12u:2781": " 'ityabhyupagame';",
    "GSP33bbdip12u:2782": " iti nimittasaptamī /",
    "GSP33bbdip12u:2783": " evamaṅgīkārāt 'avaridhaṃ';",
    "GSP33bbdip12u:2784": " jñānyajñānivyavahāravirodhābhāvaṃ jaiminirācāryo vaktītyarthaḥ /",
    "GSP33bbdip12u:2785": " 'yatnānavasaraḥ';",
    "GSP33bbdip12u:2786": " ityuktervaktītyuktam /",
    "GSP33bbdip12u:2787": " anenāgnyādiśabdāḥ nāgnyādivācakāḥ,",
    "GSP33bbdip12u:2788": " kintu brahmavācakā eva/",
    "GSP33bbdip12u:2789": " tathāpi nānyatra prasiddhivirodhaḥ /",
    "GSP33bbdip12u:2790": " na vānyathānupapatyānyeṣāṃ vācyatvaṃ kalpyam /",
    "GSP33bbdip12u:2791": " kutaḥ? yato vācyārthadhīvyavahitaṃ lakṣaṇādikaṃ vinā sākṣānmukhyavṛttyāpi brahmavācakānagnyādiśabdān",
    "GSP33bbdip12u:2792": " mukhyārthajñāninaḥ ajāmilacaramatanaye nārāyaṇaśabdamiva hānādisiddhyarthaṃ tadajñāninastvanabhijñānādeva",
    "GSP33bbdip12u:2793": " tān jvalanādiṣu vyavaharantītyabhyupagamenānyatrāvirodhaṃ vyavahāravirodhābhāvaṃ",
    "GSP33bbdip12u:2794": " prasiddhivilopābhāvaṃ vaktyasya iti sūtrārtha ukto bhavati //",
    "GSP33bbdip12u:2795": " vyāsacittasthitākāśādavacchinnāni kānicit /",
    "GSP33bbdip12u:2796": " anye vyavaharantyetānyūrīkṛtya gṛhādivat //",
    "GSP33bbdip12u:2797": " iti skāndavacanānna matānāṃ parasparavirodhaḥ // 28 //",
    "GSP33bbdip12u:2798": " nanu jaiminyādimatānāṃ bhagavanmatāvirodhitve jaiminyādigrahaṇavaiyarthyāt tadvirodhitve vā kathaṃ viruddharāddhāntena parihāra ityata āha - vyāseti //",
    "GSP33bbdip12u:2799": " vyāsacittasthitaṃ matāparaparyāyaṃ jñānākhyamahākāśamapekṣya gṛhādyavacchinnākāśavat 'avacchinnāni';",
    "GSP33bbdip12u:2800": " viviktāni parimitaviṣayāṇi kānicidetāni matānyūrīkṛtya 'anye';",
    "GSP33bbdip12u:2801": " kecana jaiminyādyāḥ vyavaharantītyarthaḥ /",
    "GSP33bbdip12u:2802": " yathoktaṃ sattarkadīpāvalyām - ākāśavadvyāptatvātprakāśamānatvācca vyāsacittasthitamatākhyākāśāt 'avacchinnāni';",
    "GSP33bbdip12u:2803": " svasvamatyā viviktāni tāni matāni idaṃ madīyaṃ idaṃ madīyaṃ ityūrīkṛtyānye vyavaharanti /",
    "GSP33bbdip12u:2804": " yathā gṛhanagarādibhirākāśapradeśānavacchidyāyaṃ madīyaḥ pradeśo 'yaṃ madīyaḥ pradeśa iti janāḥ vyavaharantīti /",
    "GSP33bbdip12u:2805": " matānāmiti bahuvacanaṃ vakṣyamāṇamatavivakṣayā /",
    "GSP33bbdip12u:2806": " tathā ca jaiminyādimatānāṃ vyāsamatena parasparaṃ cāvirodha ityarthaḥ /",
    "GSP33bbdip12u:2807": " sū - oṃ//",
    "GSP33bbdip12u:2808": " abhivyakterityāśmarathyaḥ / BBs_1,2.29 /",
    "GSP33bbdip12u:2809": " // oṃ//",
    "GSP33bbdip12u:2810": " tatra tatra prasiddhāvapyagnyādiṣu brahmaṇo 'bhivyakteragnyādisūktaniyama ityāśmarathyaḥ // 29 //",
    "GSP33bbdip12u:2811": " nanu laukikaprasiddherajñānādimūlatvenānyathopapattāvapi vaidikāgnyādisūktamantrādiprasiddhyanyathānupapattyāgnyādīnāṃ sūktādigatāgnyādiśabdavācyatvaṃ",
    "GSP33bbdip12u:2812": " tatrājñānādimūlakatvakalpanāyogenānyathopapattyabhāvāt /",
    "GSP33bbdip12u:2813": " nāpi vyavahārārthatvena anyathopapattiḥ,",
    "GSP33bbdip12u:2814": " anāditvādityāśaṅkāṃ pariharatsūtraṃ paṭhati - abhivyakteriti //",
    "GSP33bbdip12u:2815": " atra pūrvasmādapiranuvartanīyaḥ /",
    "GSP33bbdip12u:2816": " tacchabdaścānuvṛtto 'nekadhā vipariṇetavya ityāśayena tadvyācaṣṭe - tatreti /",
    "GSP33bbdip12u:2817": " 'tatra tatra';",
    "GSP33bbdip12u:2818": " sūktādau tasya brahmaṇa eva 'prasiddhāvapi';",
    "GSP33bbdip12u:2819": " pratipādyatve 'pi agnyādīnāmapratipādyatve 'pītyarthaḥ /",
    "GSP33bbdip12u:2820": " agnyādiṣviti sāvadhāraṇam /",
    "GSP33bbdip12u:2821": " sūtre avirodhamiti anuṣaktapadatātparyamāha - agnyādīti /",
    "GSP33bbdip12u:2822": " ādiśabdaḥ ubhayatra yojyaḥ /",
    "GSP33bbdip12u:2823": " yujyata iti vaktīti śeṣaḥ /",
    "GSP33bbdip12u:2824": " anenāpi - tattatsūktādau brahmaṇa eva pratipādyatve 'pi agnivāyvādīnāmapratipādyatve 'pi avirodhaḥ /",
    "GSP33bbdip12u:2825": " agnyādisūktaniyamaḥ idamagnisūktam idaṃ vāyusūktam iti sūktaniyamaḥ,",
    "GSP33bbdip12u:2826": " iyamagnividyā iyaṃ vāyuvidyeti vidyāniyamaśca yujyate /",
    "GSP33bbdip12u:2827": " kathaṃ? tairagnyādisūktādibhistasya brahmaṇastasyāmupāstau kṛtāyāṃ tatrāgnyādiṣveva tasya brahmaṇaḥ 'abhi';",
    "GSP33bbdip12u:2828": " svecchayābhivyaktiniyamāttadabhiprāyeṇa tatprasiddherupapatterityevaṃ vaidikāgnyādisūktādiprasiddhyavirodhamāśmarathyācāryo vaktīti sūtrārtha ukto bhavati //",
    "GSP33bbdip12u:2829": " sū - oṃ//",
    "GSP33bbdip12u:2830": " anusmṛterbādariḥ / BBs_1,2.30 /",
    "GSP33bbdip12u:2831": " // oṃ//",
    "GSP33bbdip12u:2832": " tatra tatroktasya viṣṇoragnyādiṣvanusmaryamāṇatvāttanniyama iti bādariḥ // 30 //",
    "GSP33bbdip12u:2833": " prakārāntareṇa sūktādiniyamasyānyathopapattiṃ kathayatsūtramupanyasya vyācaṣṭe - anusmṛteriti //",
    "GSP33bbdip12u:2834": " atra pūrvavadadhyāhārādiḥ /",
    "GSP33bbdip12u:2835": " 'tatra tatra';",
    "GSP33bbdip12u:2836": " agnyādividyāsu /",
    "GSP33bbdip12u:2837": " sūtre 'virodhamityanuṣaktapadatātparyamāha - tanniyama iti //",
    "GSP33bbdip12u:2838": " anenāpi - viṣṇoreva agnyādividyāpratipādyatve 'pi yatastasyāgnyādividyāsu uktasya viṣṇostaistattatsūktādyupāsakaistatrāgnyādiṣveva 'anusmṛteḥ';",
    "GSP33bbdip12u:2839": " anusmartavyatvāt pratipattavyatvāt avirodhastanniyamaḥ agnyādisūktādivyavasthā yujyate /",
    "GSP33bbdip12u:2840": " ato naitadanyathānupapattyānyeṣāṃ vācyatvaṃ kalpyamiti sūktādiprasiddhyavirodhaṃ 'bādariḥ';",
    "GSP33bbdip12u:2841": " bādarātmajaḥ śukācāryo vaktīti sūtravṛttirdarśitā bhavati /",
    "GSP33bbdip12u:2842": " sū - oṃ//",
    "GSP33bbdip12u:2843": " sampatteriti jaiministathā hi darśayati / BBs_1,2.31 /",
    "GSP33bbdip12u:2844": " // oṃ//",
    "GSP33bbdip12u:2845": " sākṣādapyavirodhaṃ vadan jaiminiḥ sūktādiniyamamagnyādisamprāptyā manyate //",
    "GSP33bbdip12u:2846": " rītyantareṇa sūktādiniyamasyānyathopapattiṃ kathayatsūtramupanyasyati - sampatteriti //",
    "GSP33bbdip12u:2847": " jaiminimatasya pūrvamupanyastatvātkimarthaṃ punarvacanamiti mandāśaṅkānirāsāya ubhayānvayīti śabdaparāmṛṣṭapūrvoktānuvādena viṣayabhedaṃ darśayan sūtraṃ vyācaṣṭe - sākṣāditi //",
    "GSP33bbdip12u:2848": " agnyādiśabdānāṃ mukhyato brahmavācakatve 'pi 'avirodhaṃ';",
    "GSP33bbdip12u:2849": " laukikavyavahāravirodhābhāvaṃ vadannityarthaḥ /",
    "GSP33bbdip12u:2850": " atrāpyanuvṛttasya avirodhamityasyārthamāha - sūktādīti //",
    "GSP33bbdip12u:2851": " niyamo vyavasthā /",
    "GSP33bbdip12u:2852": " saṃprāptyā nimittabhūtayeti śeṣaḥ /",
    "GSP33bbdip12u:2853": " 'taṃ tathā yathopāsate tadeva bhavati';",
    "GSP33bbdip12u:2854": " iti darśayati // 31 //",
    "GSP33bbdip12u:2855": " nanvagnyādiṣu bhagavadupāstau agnyādiprāptirbhavatītyetatkuta ityataḥ sūtrasūcitāṃ śrutimudāharati - tamiti //",
    "GSP33bbdip12u:2856": " 'taṃ'; paramātmānaṃ yena yena prakāreṇa upāsate adhikāriṇaḥ tena prakāreṇa tadeva rūpaṃ 'bhavati';",
    "GSP33bbdip12u:2857": " prāpnuvantītyarthaḥ /",
    "GSP33bbdip12u:2858": " tattvapradīpe 'pi 'yādṛśo bhāvitastvīśastādṛśo jīva ābhavet';",
    "GSP33bbdip12u:2859": " iti tṛtīyatātparyokteḥ 'tadeva bhavati';",
    "GSP33bbdip12u:2860": " tathaiva bhavati /",
    "GSP33bbdip12u:2861": " yatprakāreṇopāste tatprakāreṇa bhavatītyayamevārtha uktaḥ /",
    "GSP33bbdip12u:2862": " tattvapradīpakārapakṣe upāsate ityekavacanaṃ dhātvantarametat /",
    "GSP33bbdip12u:2863": " anena yato 'gnyādisūktādiṣu mukhyataḥ parabrahmaṇa eva pratipādyatve 'pyavirodhaḥ,",
    "GSP33bbdip12u:2864": " sūktādiniyamo yujyate /",
    "GSP33bbdip12u:2865": " ataḥ na tadanyathānupapattyānyeṣāṃ vācyatvaṃ mantavyam /",
    "GSP33bbdip12u:2866": " kathamidaṃ yujyate?",
    "GSP33bbdip12u:2867": " tairagnyādiṣu bhagavadupāsakānām agnyādisampatteḥ prāpteḥ /",
    "GSP33bbdip12u:2868": " na ca tadasiddhiḥ /",
    "GSP33bbdip12u:2869": " 'hi'; yasmāttamiti prasiddhā śrutiḥ /",
    "GSP33bbdip12u:2870": " 'tathā'; agnyādyadhikaraṇakopāstyā agnyādiprāptirbhavatīti 'darśayati';",
    "GSP33bbdip12u:2871": " pratipādayati /",
    "GSP33bbdip12u:2872": " sākṣāditi laukikavyavahāre 'virodhaṃ vadan jaiminiḥ sūtreṣu 'avirodham';",
    "GSP33bbdip12u:2873": " aniyamākhyavirodhābhāvaṃ niyamaṃ 'manyate';",
    "GSP33bbdip12u:2874": " varṇayatīti sūtrārtha ukto bhavati /",
    "GSP33bbdip12u:2875": " yadyapyuttarasūtradvaye sādhakavyāpārokteralpākṣaratvācca dṛṣṭeriti vācyam,",
    "GSP33bbdip12u:2876": " na tvabhivyakteriti,",
    "GSP33bbdip12u:2877": " tasyār iśvaravyāpāratvāt /",
    "GSP33bbdip12u:2878": " tathāpyabhivyaktiṃ vinā dṛṣṭerayogāttadgrahaṇenobhayalābhātprādhānyādīśvaravyāpāra evoktaḥ /",
    "GSP33bbdip12u:2879": " yadyapyanusmṛtiśabditopāstyanantaramabhivyakteḥ tadanantaraṃ tatsampatteḥ prathamamanusmṛteriti vaktavyam /",
    "GSP33bbdip12u:2880": " tathāpyabhivyaktisampatyubhayānantaramapyupāstiḥ kāryeti darśayitumanusmṛtermadhye niveśa iti draṣṭavyam /",
    "GSP33bbdip12u:2881": " yadyapi ṛgbhāṣye - pṛthagrūpāṇi viṣṇostu devātāntaragāṇi tu /",
    "GSP33bbdip12u:2882": " agnyādiśabdavācyāni nāmnā sūktabhidā bhavet //",
    "GSP33bbdip12u:2883": " ityagnyādyantargataviṣṇuvācakāgnyādiśabdayogaḥ sūktasya vyavasthāpaka uktaḥ /",
    "GSP33bbdip12u:2884": " tathā cāgnyādiśabdāstattatsūktāni ca agnyādigatabrahmarūpeṣveva mukhyāni /",
    "GSP33bbdip12u:2885": " evaṃ bahirgatarūpeṣu ca atītānāgatavartamānāgnyādisūktopāsakairagnyādigatatvena anusmartavyatvaṃ",
    "GSP33bbdip12u:2886": " vā saṃprāptirvā tattatsūktavyavasthāpakamityanuṣṭhānaviśeṣopayogitayā saurasāvitravāmanaviṣṇvādisūktādivyavasthārthaṃ",
    "GSP33bbdip12u:2887": " ca vyavasthāpakāntaramuktamityavirodhaḥ /",
    "GSP33bbdip12u:2888": " laukikavaidikavyavahārayoragnyādāvupacaritatvabījaṃ tu tayostatra mukhyatvāṅgīkāre 'tathā dṛṣṭyupadeśāt';",
    "GSP33bbdip12u:2889": " ityanena sūcita 'sarvanāma';",
    "GSP33bbdip12u:2890": " ityādiśrutivirodhādirūpaprāguktānupapattiriti ṭīkāyāmevoktam /",
    "GSP33bbdip12u:2891": " na hyanyopāsako 'nyaṃ prāpnuta iti yujyata ityata āha -",
    "GSP33bbdip12u:2892": " sū - oṃ//",
    "GSP33bbdip12u:2893": " āmananti cainamasmin / BBs_1,2.32 /",
    "GSP33bbdip12u:2894": " // oṃ//",
    "GSP33bbdip12u:2895": " enaṃ viṣṇumasminnagnyādāvāmananti /",
    "GSP33bbdip12u:2896": " yaduktamagnyādisūktādibhiḥ brahmopāsakasyāgnyādiprāptirbhavatīti tacchrutyuktamapi na yuktam /",
    "GSP33bbdip12u:2897": " 'madbhaktā yānti māmapi';",
    "GSP33bbdip12u:2898": " ityāderanyopāsakasyānyaprāpterayogāt /",
    "GSP33bbdip12u:2899": " 'śrutopaniṣatkagatyabhidhānāt';",
    "GSP33bbdip12u:2900": " ityādau tadanabhyupagamācceti bhāvenāśaṅkya tatparihāratayā sūtramavatārya vyācaṣṭe - na hīti //",
    "GSP33bbdip12u:2901": " ṭīkāyāmāśaṅkyāvatāryetyanvayaḥ /",
    "GSP33bbdip12u:2902": " śaṅkārūpasūtrāvatārikāṃ pradarśyetyarthaḥ /",
    "GSP33bbdip12u:2903": " 'hi'; yasmādanyopāsako 'nyaṃ prāpnuta ityetatpramāṇavirodhānna yujyate /",
    "GSP33bbdip12u:2904": " tasmāduktamayuktamityarthaḥ /",
    "GSP33bbdip12u:2905": " enamityanuvādena viṣṇumiti vyākṛtam /",
    "GSP33bbdip12u:2906": " asminnityasya vyākhyānamagnyādāviti /",
    "GSP33bbdip12u:2907": " 'āmananti'; pratipādayanti śrutaya iti śeṣaḥ /",
    "GSP33bbdip12u:2908": " caśabdaḥ viṣṇūpāsakasyāgnyādiprāptirayukteti pūrvapakṣiśaṅkāvyāvartakaḥ /",
    "GSP33bbdip12u:2909": " tena siddhāntipratijñā,",
    "GSP33bbdip12u:2910": " agnyādiprāptipadena tadantargatabhagavatprāptereva vivakṣitatvāditi sākṣāddhetuśca sūcitaḥ /",
    "GSP33bbdip12u:2911": " tattvapradīpe tu - na kevalamekatraivāmananti paṭhanti vājasaneyāḥ,",
    "GSP33bbdip12u:2912": " kintvanyatra 'sa yaścāyamasmin'; ityādau,",
    "GSP33bbdip12u:2913": " evamanye āmananti 'ya eṣa etasmin'; ityādau,",
    "GSP33bbdip12u:2914": " anye cāmananti 'etasyām'; ityādau,",
    "GSP33bbdip12u:2915": " anye ca 'tatsṛṣṭvā'; /",
    "GSP33bbdip12u:2916": " tadevānuprāviśat ityādau /",
    "GSP33bbdip12u:2917": " smaranti ca smṛtikartāraḥ 'yaccandramasi yaccāgnau'; ityādīni /",
    "GSP33bbdip12u:2918": " samuccayārthaścaśabda ityuktam /",
    "GSP33bbdip12u:2919": " 'yo 'gnau tiṣṭhan'; (bṛ. 5-7-5.)",
    "GSP33bbdip12u:2920": " 'ya eṣa etasminnagnau tejomayo 'mṛtamayaḥ puruṣaḥ';",
    "GSP33bbdip12u:2921": " (bṛ. 4-5-3.) ityādinā // 32 //",
    "GSP33bbdip12u:2922": " // iti vaiśvānarādhikaraṇam // 7 //",
    "GSP33bbdip12u:2923": " iti śrīmadānandatīrthabhagavatpādācāryaviracite",
    "GSP33bbdip12u:2924": " brahmasūtrabhāṣye prathamādhyāyasya",
    "GSP33bbdip12u:2925": " dvitīyaḥ pādaḥ // om //",
    "GSP33bbdip12u:2926": " tāḥ śrutīḥ darśayati - ya iti //",
    "GSP33bbdip12u:2927": " 'yo 'gnau tiṣṭhan';",
    "GSP33bbdip12u:2928": " ityekaṃ vājasaneyaṃ vākyam /",
    "GSP33bbdip12u:2929": " 'ya eṣaḥ'; ityaparaṃ chāndogyavākyam /",
    "GSP33bbdip12u:2930": " ubhayatra yacchabdasya tatratyatacchabdenānvayaḥ /",
    "GSP33bbdip12u:2931": " 'tejomayaḥ'; tejorūpaḥ 'amṛtamayaḥ'; nityātmā /",
    "GSP33bbdip12u:2932": " ādiśabdena 'etamagnāvadhvaryavaḥ';",
    "GSP33bbdip12u:2933": " ityādikaṃ gṛhyate /",
    "GSP33bbdip12u:2934": " ityādinā āmanantītyanvayaḥ /",
    "GSP33bbdip12u:2935": " anena - na viṣṇūpāsakasyāgnyādiprāptyukitirayuktā /",
    "GSP33bbdip12u:2936": " kutaḥ? agnyādiprāptipadena tadantargatabhagavatprāptervivakṣitatvāt /",
    "GSP33bbdip12u:2937": " na ca viṣṇoragnyādyantargatatvāsiddhiḥ /",
    "GSP33bbdip12u:2938": " yata 'enaṃ'; viṣṇuṃ 'asmin';",
    "GSP33bbdip12u:2939": " agnyādau āmananti śrutayo 'ta iti sūtrārtha ukto bhavati /",
    "GSP33bbdip12u:2940": " // iti vaiśvānarādhikaraṇam // 7 //",
    "GSP33bbdip12u:2941": " iti śrīmatparamahaṃsaparivrājakācāryāṇāṃ sarvatantrasvatantrāṇāṃ",
    "GSP33bbdip12u:2942": " śrīmadraghunāthatīrthapūjyapādānāṃ śiṣyeṇa śrīmajjagannāthayatinā kṛtāyāṃ",
    "GSP33bbdip12u:2943": " śrīmadbrahmasūtrabhāṣyadīpikāyāṃ",
    "GSP33bbdip12u:2944": " prathamādhyāyasya dvitīyaḥ pādaḥ // om //"
}