{
    "K14n192u_001:0": " Mahāsattvamaṇicūḍamahārājabodhisattvāvadānam",
    "K14n192u_001:1": " athāśoko mahīpālaḥ purogataḥ kṛtāñjaliḥ",
    "K14n192u_001:2": " upaguptaṃ tam arhantaṃ natvaivaṃ prārthayat punaḥ 1",
    "K14n192u_001:3": " bhadanta śrotum icchāmi punar anyat subhāṣitaṃ",
    "K14n192u_001:4": " bhagavato 'vadānaṃ yat tat samādeṣṭum arhati 2",
    "K14n192u_001:5": " iti saṃprārthitaṃ rājñā śrutvā so'rhan yatiḥ sudhīḥ",
    "K14n192u_001:6": " tam aśokaṃ mahīpālaṃ samāmantryaivam ādiśat 3",
    "K14n192u_001:7": " sādhu śṛṇu mahārāja yathā me guruṇoditaṃ",
    "K14n192u_001:8": " tathā te 'haṃ pravakṣyāmi śrutvānumodayādarāt 4",
    "K14n192u_001:9": " tadyathāsau mahāsatvaḥ śubhakṛtsne mahāsukhaṃ",
    "K14n192u_001:10": " bhuktvāpi brahmaṇā sārdhaṃ vinā dānaṃ mumoda na 5",
    "K14n192u_001:11": " tatrastho 'sau mahāsatvo dānadharmasamutsukaḥ",
    "K14n192u_001:12": " kiṃ pravṛttir mahīloke iti dhyātvā vyalokayat 6",
    "K14n192u_001:13": " tadā tu manujāḥ sarve satyadharmanirādarāḥ",
    "K14n192u_001:14": " īrṣyāmātsaryasaṃkliṣtā madamānapramāditāḥ 7",
    "K14n192u_001:15": " brāhmaṇā api duḥśīlāḥ svakulācāravarjitāḥ",
    "K14n192u_001:16": " kṛpaṇā duritāsaktāḥ saddharmaparibhāṣiṇaḥ 8",
    "K14n192u_001:17": " nṛpā api tathā sarve sāmātyabhṛtyapauriṇah",
    "K14n192u_001:18": " kleśamadābhimānāndhā daśākuśalacāriṇaḥ 9",
    "K14n192u_001:19": " evaṃ sarve 'pi te martyā mahāpātakacāriṇaḥ",
    "K14n192u_001:20": " nūnaṃ kleśāgnisaṃtapatā mṛtā yāsyanti nārake 10",
    "K14n192u_001:21": " teṣāṃ yan nāsti dharmātmā śāstā kaś cid dhitārthadik",
    "K14n192u_001:22": " tat sarve mānavā mūḍhāś caranti pātakeṣv api 11",
    "K14n192u_001:23": " tena teṣāṃ hitārthe 'ham itaś cyutvā mahītale",
    "K14n192u_001:24": " nṛparājakule janma labdhvā bhaveyaṃ bhūpatiḥ 12",
    "K14n192u_001:25": " tatrāhaṃ sarvadārthibhyaḥ kṛtvā dānaṃ yathepsitaṃ",
    "K14n192u_001:26": " sarvān satvān susaṃvṛttau cārayeyaṃ samantataḥ 13",
    "K14n192u_001:27": " tatas te mānavāḥ sarve satyadharmaguṇāratāḥ",
    "K14n192u_001:28": " bodhicaryāvrataṃ dhṛtvā saṃcareran sadā śubhe 14",
    "K14n192u_001:29": " tatas te vimalācārāḥ pariśuddhatrimaṇḍalāḥ",
    "K14n192u_001:30": " bodhisatvā mahāsatvā bhaveyur brahmacāriṇaḥ 15",
    "K14n192u_001:31": " etaddhetor ito gatvā janmāsādya mahītale",
    "K14n192u_001:32": " sarvalokādhipo bhūtvā cārayeyaṃ jagac cubhe 16",
    "K14n192u_001:33": " evaṃ dhyātvā sa dharmārthī bodhisatvo vṛṣotsukaḥ",
    "K14n192u_001:34": " tadā sasāñjalir natvā paśyann evaṃ nyavedayat 17",
    "K14n192u_001:35": " devedānīṃ mahīloke durvṛttiḥ saṃpracāritā",
    "K14n192u_001:36": " tat te sarve narā duṣṭā daśākuśalasaṃratāḥ 18",
    "K14n192u_001:37": " tad gatvāhaṃ mahīloke sarvalokādhipo bhavan",
    "K14n192u_001:38": " bodhayaṃs tān narān sarvān saṃvṛttau cārayāṇy api 19",
    "K14n192u_001:39": " tad anujñāṃ bhavān datvā kṛpayā me prasīdatu",
    "K14n192u_001:40": " bodhicaryāvrataṃ dhṛtvā saṃcareyaṃ jagaddhite 20",
    "K14n192u_001:41": " iti saṃprārthitaṃ tena kāśyapaḥ sa niśamya saḥ",
    "K14n192u_001:42": " ciraṃ dhyātvā prasannātmā gaccheti tam acodayat 21",
    "K14n192u_001:43": " tataḥ sa bodhisatvas tat prāpyānujñāṃ prasāditaḥ",
    "K14n192u_001:44": " tatrastho bhūtale śuddhaṃ janmasthānaṃ vyalokayat 22",
    "K14n192u_001:45": " tadā tarta mahīloke sāketanagaraṃ mahat",
    "K14n192u_001:46": " ṛddhaṃ sphītaṃ sadotsāhaṃ subhikṣaṃ nirupadravaṃ 23",
    "K14n192u_001:47": " praśāntakalidurvṛttiḍimbaḍamarataskaraṃ",
    "K14n192u_001:48": " sādhuprāḍhyajanākīrṇaṃ svargaikakhaṇḍavad babhau 24",
    "K14n192u_001:49": " tatra lokādhipo rājā brahmadattaḥ samṛddhimān",
    "K14n192u_001:50": " sarvāṃl lokān yathādharmaṃ putravat paryapālayat 25",
    "K14n192u_001:51": " tasyāgramahiṣī devī kāntimatī ramopamā",
    "K14n192u_001:52": " śuddhaśīlā subhadrāṇgī svāmidharmānucāriṇī 26",
    "K14n192u_001:53": " yadā sā mahiṣī raktā rājāpi so 'nurāgitaḥ",
    "K14n192u_001:54": " tayā tadā sa rājendraḥ sārdhaṃ reme yathecchayā 27",
    "K14n192u_001:55": " tad dṛṣṭvā sa mahāsatvo bodhisatvo divaś cyutaḥ",
    "K14n192u_001:56": " tatrāgatya śubhe tasyā mahiṣyā garbham āviśat 28",
    "K14n192u_001:57": " yadā sāpannasatvābhūt tadārabhya subhāṣiṇī",
    "K14n192u_001:58": " sarvārthibhyo yathākāmaṃ saṃpradātuṃ samaicchata 29",
    "K14n192u_001:59": " tataḥ sā mahiṣī devī sarvārthidānavāñcinī",
    "K14n192u_001:60": " bhartuḥ pādāmbuje natvā saṃprārthayat samādarāt 30",
    "K14n192u_001:61": " svāmin yad aham icchāmi yadi te'sti kṛpā mayi",
    "K14n192u_001:62": " tathā saṃpūrayiṣyāmi tad anujñāṃ pradehi me 31",
    "K14n192u_001:63": " iti saṃprārthite devyā bhāryayā sa narādhipaḥ",
    "K14n192u_001:64": " supriyāṃ tāṃ samālokya saṃsmita evam abravīt 32",
    "K14n192u_001:65": " ayi kiṃ te manovāñcā sarvam api samīthitaṃ",
    "K14n192u_001:66": " tathā saṃpūrayiṣyāmi tat satyaṃ me puro vada 33",
    "K14n192u_001:67": " ity evaṃ prabhunādiṣṭe mahiṣī sā pramoditā",
    "K14n192u_001:68": " bhartāraṃ taṃ mahārājaṃ sampaśyantyaivam abravīt 34",
    "K14n192u_001:69": " svāminn ahaṃ mahaddhemarāśau sthitvā yathepsitaṃ",
    "K14n192u_001:70": " śramaṇabrāhmaṇādibhyas tat sarvaṃ dātum utsahe 35",
    "K14n192u_001:71": " iti bhāryāsamākhyātaṃ niśamya sa narādhipaḥ",
    "K14n192u_001:72": " pravismito nimittajñam papracchaitan nivedayan 36",
    "K14n192u_001:73": " tan niveditam ākarṇya nimittajñaḥ sa sanmatiḥ",
    "K14n192u_001:74": " tan nimittaṃ samīkṣyaivaṃ nṛpasyāgre nyavedayat 37",
    "K14n192u_001:75": " rājañ jānīhi te bhāryā garbhiṇī bhavati dhruvaṃ",
    "K14n192u_001:76": " yo garbhasaṃpraviṣṭo 'syā anubhāvo 'sya khalv ayaṃ 38",
    "K14n192u_001:77": " nūnam ayaṃ mahāsatvas tava putro bhavet sudhīḥ",
    "K14n192u_001:78": " tat prasīda mahārāja yat te syāc chrīsubhadratā 39",
    "K14n192u_001:79": " iti tenoditaṃ śrutvā nṛpatiḥ saṃpramoditaḥ",
    "K14n192u_001:80": " satkṛtya taṃ nimittajñaṃ tat kārayitum aicchata 40",
    "K14n192u_001:81": " tataḥ sa nṛpatir bhāryāṃ samupetya prasādayan",
    "K14n192u_001:82": " yathecchasi tathā sarvaṃ kuruṣveti samādiśat 41",
    "K14n192u_001:83": " iti bhartrā samādiṣṭaṃ śrutvā sā mahiṣī mudā",
    "K14n192u_001:84": " labdhānujñā pate rājñas tathā kartuṃ samārabhat 42",
    "K14n192u_001:85": " tataḥ sā mahiṣī hemamahadrāśisamāśritā",
    "K14n192u_001:86": " śramaṇabrāhmaṇārthibhyo dadau hema yathepsitaṃ 43",
    "K14n192u_001:87": " tataḥ sā mahiṣī bhūya āhāraiḥ ṣaḍrasānvitaiḥ",
    "K14n192u_001:88": " saṃtṛptān sakalān kṛtvā lokān draṣṭuṃ samaihata 44",
    "K14n192u_001:89": " tato rājñe nivedyāsau mahiṣī saṃpramoditā",
    "K14n192u_001:90": " labdhānujñā prabhor evaṃ kṛtvā draṣṭum samārabhat 45",
    "K14n192u_001:91": " tataḥ sā sakalān lokān samāmantrya samādarāt",
    "K14n192u_001:92": " satkṛtya ṣaḍrasāhāraiḥ saṃtoṣitān akārayat 46",
    "K14n192u_001:93": " tān evaṃ sakalān lokān arthiṇaḥ kṛpaṇān api",
    "K14n192u_001:94": " ṣaḍrasāhārasaṃtuṣṭān paśyantī mudam āyayau 47",
    "K14n192u_001:95": " tataś cāsau satī rājñī mahatsiṃhāsanasthitā",
    "K14n192u_001:96": " saddharmaṃ sarvalokebhyaḥ samupādeṣṭum aihata 48",
    "K14n192u_001:97": " tathā rajñe nivedyāsau labdhānujñā prabhos tataḥ",
    "K14n192u_001:98": " sarvān lokān samāmantrya dharmaṃ deṣṭuṃ mudācarat 49",
    "K14n192u_001:99": " tatas tathā narendreṇa pṛṣṭā naimittikāś ca te",
    "K14n192u_001:100": " samīkṣya nṛpater agre punar evaṃ nyavedayan 50",
    "K14n192u_001:101": " mahiṣyā deva garbhe te praviṣṭaḥ puruṣo mahān",
    "K14n192u_001:102": " nūnam asyānubhāvo 'yaṃ yad iyaṃ dharmam ādiśet 51",
    "K14n192u_001:103": " tad iyaṃ mahiṣi deva sarvasatvahitārthinī",
    "K14n192u_001:104": " saddharmaṃ sarvalokebhyo deśayatu yathecchayā 52",
    "K14n192u_001:105": " iti taiḥ samupādiṣṭaṃ niśamya sa narādhipaḥ",
    "K14n192u_001:106": " muditaḥ śodhayitvāśu prāsādaṃ samaśobhayat 53",
    "K14n192u_001:107": " tatra suvarṇaratnāḍhyasiṃhāsanaṃ mahattaraṃ",
    "K14n192u_001:108": " prajñapya duṣyacīnāṃśubitānair abhyamaṇḍayat 54",
    "K14n192u_001:109": " tataḥ sa nṛpatī rājā ghaṇṭāvaghoṣakāriṇaḥ",
    "K14n192u_001:110": " janān āmantrya tān sarvān saṃpaśyann evam ādiśat 55",
    "K14n192u_001:111": " bhavanto yad iyaṃ devī dharmam ādeṣṭum icchati",
    "K14n192u_001:112": " tad atra sakalān lokān āmantrayata satvaraṃ 56",
    "K14n192u_001:113": " iti rājñā samādiṣṭaṃ śrutvā sarve 'pi te janāḥ",
    "K14n192u_001:114": " tatheti taṃ nṛpaṃ natvā tathā kartuṃ mudācaran 57",
    "K14n192u_001:115": " tatra te nagare ghaṇṭām avaghoṣya samantataḥ",
    "K14n192u_001:116": " yathādiṣṭaṃ narendreṇa tathā lokān acodayan 58",
    "K14n192u_001:117": " śṛṇvantu paurikāḥ sarve nṛpādiṣṭam idaṃ dhruvaṃ",
    "K14n192u_001:118": " yad rājñī mahiṣī dharmaṃ samupādeṣṭum icchati 59",
    "K14n192u_001:119": " tad idaṃ dharmam audāryaṃ śrotum icchanti ye mudā",
    "K14n192u_001:120": " te sarve samupāgatya śṛṇvantu sadguṇārthiṇaḥ 60",
    "K14n192u_001:121": " ity evam ghoṣaṇaṃ śrutvā sarve paurāḥ savismayāḥ",
    "K14n192u_001:122": " taddharmadeśanāṃ śrotuṃ rājakule mudā yayuḥ 61",
    "K14n192u_001:123": " tadā kāntimatī devī sarvālaṃkārabhūṣitā",
    "K14n192u_001:124": " siṃhāsanaṃ samāruhya sabhāmadhye samāśrayat 62",
    "K14n192u_001:125": " tāṃ devīṃ śrīprabhāsantīṃ dṛṣṭvā te paurikā mudā",
    "K14n192u_001:126": " natvā sādaram īkṣantaḥ puraskṛtya samāśrayan 63",
    "K14n192u_001:127": " tadā sā janakāye 'smin sanniṣaṇṇe samantataḥ",
    "K14n192u_001:128": " dṛṣtvā kāntimatī sarvāṃl lokāṃs tasthau samāhitā 64",
    "K14n192u_001:129": " tataḥ sā gabhajātasya bodhisatvasya sanmateḥ",
    "K14n192u_001:130": " anubhāvād imā gāthās saddharmārthās samādiśat 65",
    "K14n192u_001:131": " dharmasthito yāti guṇair vivṛddhiṃ",
    "K14n192u_001:132": " prāpnoti tuṣṭiṃ paramāṃ yaśaś ca",
    "K14n192u_001:133": " prāpte ca duḥkhe na viṣādam eti",
    "K14n192u_001:134": " paratra cāpnoti sukhaṃ subhadraṃ 66",
    "K14n192u_001:135": " dharmo hi vai rakṣati dharmayuktaṃ",
    "K14n192u_001:136": " pitā yathā putram udāravṛttaṃ",
    "K14n192u_001:137": " tasmād budho jñānabalopapanno",
    "K14n192u_001:138": " yāvac ciraṃ dharmam ataḥ prakuryāt 67",
    "K14n192u_001:139": " dharmo hi vai rakṣati dharmayuktaṃ",
    "K14n192u_001:140": " catraṃ yathā varṣati varṣakāle",
    "K14n192u_001:141": " dharmānuśaṃsā sugatena śastā",
    "K14n192u_001:142": " na durgatiṃ gacchati dharmacārī 68",
    "K14n192u_001:143": " adharmacārī tu naraḥ pramatto",
    "K14n192u_001:144": " yāṃ yāṃ gatiṃ gacchati mūḍhadṛṣṭiḥ",
    "K14n192u_001:145": " nihatya dharmaṃ caritaḥ sa eva",
    "K14n192u_001:146": " baddho yathākṛṣṇamṛgo gṛhītaḥ 69",
    "K14n192u_001:147": " na hy adharmaś ca dharmas tāv",
    "K14n192u_001:148": " ubhau samavipākinau",
    "K14n192u_001:149": " adharmān narakaṃ yānti",
    "K14n192u_001:150": " dharmāt prayānti sadgatiṃ 70",
    "K14n192u_001:151": " iti matvā sadādharmaṃ tyaktvā satsaukhyavāñcinaḥ",
    "K14n192u_001:152": " saddharmaṃ śraddhayā śrutvā saṃcarantāṃ susaṃvaraṃ 71",
    "K14n192u_001:153": " iti devyā samādiṣṭaṃ śrutvā sarve prabodhitāḥ",
    "K14n192u_001:154": " saddharmasādhanāraktāḥ saṃvaṛttau saṃpracerire 72",
    "K14n192u_001:155": " tataś cāsau mahārājñī draṣṭum udyānam aicchata",
    "K14n192u_001:156": " svāminaḥ samupāsṛtya tadarthaṃ saṃnyavedayat 73",
    "K14n192u_001:157": " tanniveditam ākarṇya rājā sa nṛpatis tataḥ",
    "K14n192u_001:158": " śodhayitvā puraṃ sarvaṃ maṇḍayitvā ca sarvataḥ 74",
    "K14n192u_001:159": " śodhayitvātyalaṃkṛtya tadudyānaṃ sarāṃsy api",
    "K14n192u_001:160": " tatas tāṃ supriyāṃ bhāryāṃ parivārasamanvitāṃ",
    "K14n192u_001:161": " ratha āroya sotsāhaṃ udyānaṃ praiṣayac canaiḥ 75",
    "K14n192u_001:162": " tatra sā samupāsādya paśyantī taṃ manoramaṃ",
    "K14n192u_001:163": " udyānam avatīryāśu rathāt tatra mudācarat 76",
    "K14n192u_001:164": " sampaśyantī tad udyānaṃ sarvartupuṣpamaṇḍitaṃ",
    "K14n192u_001:165": " sarvaphalasamāpannaṃ nandanam iva śobhitaṃ 77",
    "K14n192u_001:166": " sarānsy api ca aṣtāṇgaguṇayuktaśubhāmbubhiḥ",
    "K14n192u_001:167": " padmotpalādisatpuṣpaiḥ pūrṇāni vihagair api 78",
    "K14n192u_001:168": " mahāmodasamutsāhasaṃharṣānanditāśayā",
    "K14n192u_001:169": " sarvatra vibhramitvāpi saṃpasyantī mudācarat 79",
    "K14n192u_001:170": " tatra sā suciraṃ dṛṣṭvā saṃcarantī yathecchayā",
    "K14n192u_001:171": " tarucchāyāṃ samāśritya sarastīra upāśrayat 80",
    "K14n192u_001:172": " tatra sthitvā tam ārāmaṃ sarvartupuṣpamaṇḍitaṃ",
    "K14n192u_001:173": " saras tac cāpi pasyantī mahānandaṃ samāyayau 81",
    "K14n192u_001:174": " tataś cāsau mahāsatvā dṛṣṭvā spṛṣṭvā ca roginaḥ",
    "K14n192u_001:175": " sarvān saṃsvāsthitān kartum aicchat svayam upasthitā 82",
    "K14n192u_001:176": " tac ca rājño nivedyāsau labdhānujñā pates tathā",
    "K14n192u_001:177": " sarvān ālokya saṃspṛṣṭvā roginaḥ svāsthitān vyadhāt 83",
    "K14n192u_001:178": " tataś cāsau mahābhijñā sarvān dīnān daridritān",
    "K14n192u_001:179": " datvābhivāñchitaṃ dravyaṃ kartum aicchat samṛddhitān 84",
    "K14n192u_001:180": " tac ca nivedya rājño 'gre labdhānujñā tathāpi sā",
    "K14n192u_001:181": " datvābhilaṣitaṃ sarvān daridrān dhanino vyadhāt 85",
    "K14n192u_001:182": " tataś cāsau mahāvīryā kuśīdān kātarāśayān",
    "K14n192u_001:183": " tān āśvāsya susaṃvṛttau sarvāṇi yoktum aicchata 86",
    "K14n192u_001:184": " tac ca nivedya rājño 'sau labdhānujñā pramoditā",
    "K14n192u_001:185": " sarvān dīnān samāśvāsya saṃvṛttau saṃnyayojayat 87",
    "K14n192u_001:186": " tato 'sau ca subhadrāṃśā sarvāñ chramaṇavāḍavān",
    "K14n192u_001:187": " bhojayitvā navair duṣyair ācchādayitum aihata 88",
    "K14n192u_001:188": " tac ca nivedya rājño 'sau sarvāñ chramaṇavāḍavān",
    "K14n192u_001:189": " bhojayitvā navair duṣyaiḥ sarvān ācchādayan muda 89",
    "K14n192u_001:190": " evaṃ sā mahiṣī devi mahāsatvānubhāvinī",
    "K14n192u_001:191": " yathābhivāñchitaṃ sarvaṃ dharmārthaṃ prākarot tathā 90",
    "K14n192u_001:192": " tathā sā dohadāpannā yathābhivāñcitaṃ mudā",
    "K14n192u_001:193": " sarvaṃ dānādisatkarma kṛtvācarañ cubhe ratā 91",
    "K14n192u_001:194": " tadā tadviṣaye ramye bhadrotsāhaṃ samantataḥ",
    "K14n192u_001:195": " prāvartata subhikṣaṃ ca nirutpātaṃ nirītikaṃ 92",
    "K14n192u_001:196": " eko 'pi na tadā tatra daridro duritārataḥ",
    "K14n192u_001:197": " dīno 'rthī kṛpaṇo lubdho matsarī mānamattakaḥ 93",
    "K14n192u_001:198": " sarve prāḍhyāḥ śubhācārā dātāraḥ sadguṇārthinaḥ",
    "K14n192u_001:199": " saddharmasādhanotsāhā babhūvur brahmacāriṇaḥ 94",
    "K14n192u_001:200": " evaṃ sā mahiṣī bodhisatvāpannasugarbhiṇī",
    "K14n192u_001:201": " sadharmasādhanāraktā cacāra bodhisamvaraṃ 95",
    "K14n192u_001:202": " tataḥ sā samaye 'sūta dārakaṃ abhirūpakaṃ",
    "K14n192u_001:203": " divyātisundaraṃ kāntaṃ sarvāṇgalakṣaṇānvitaṃ 96",
    "K14n192u_001:204": " puṣṭaṃ prāsādikaṃ saumyaṃ sarvalokamanoharaṃ",
    "K14n192u_001:205": " ātmarūḍhamahāratnavyañjitoṣṇīṣamaṇḍalaṃ 97",
    "K14n192u_001:206": " tanmaṇer raśmayo divyā niścarantaḥ prasāritāḥ",
    "K14n192u_001:207": " tatrāvabhāsya sarvatra dinīcakrur niśām api 98",
    "K14n192u_001:208": " tadavabhāsam ālokya sarve 'pi paurikā janāḥ",
    "K14n192u_001:209": " kasyeyaṃ bhāsatī kāntir ity ūcur vismayānvitāḥ 99",
    "K14n192u_001:210": " taṃ saṃprajātaṃ ākarṇya janakaḥ saṃpramoditaḥ",
    "K14n192u_001:211": " śramaṇabrāhmaṇādibhyo dadau dānaṃ yathepsitaṃ 100",
    "K14n192u_001:212": " tatra tam ātmajaṃ draṣṭuṃ janakaḥ sa samutsukaḥ",
    "K14n192u_001:213": " gurumitrajanaiḥ sārdhaṃ saharṣaṃ samupācarat 101",
    "K14n192u_001:214": " tatra sa samupāsṛtya saṃdadarśa tam ātmajaṃ",
    "K14n192u_001:215": " divyātisundaraṃ kāntaṃ bhadralakṣaṇamaṇḍitaṃ 102",
    "K14n192u_001:216": " śuddhoṣṇīṣamahāratnadivyakāntiprabhāsvaraṃ",
    "K14n192u_001:217": " dṛṣṭvābhinanditaḥ paśyann enaṃ tasthau ciraṃ mudā 103",
    "K14n192u_001:218": " tadā sa bālako dṛṣṭvā mātaraṃ janakaṃ ca taṃ",
    "K14n192u_001:219": " sagurubandhusanmitraṃ sampaśyann evam abravīt 104",
    "K14n192u_001:220": " idaṃ śiroruhaṃ ratnaṃ divyaṃ bhadraguṇānvitaṃ",
    "K14n192u_001:221": " śīte uṣṇakaro dīptaṃ uṣṇe śītakaro jvalan 105",
    "K14n192u_001:222": " sarvavyādhyupasargāṇām saṃśāntikaraṇaṃ varaṃ",
    "K14n192u_001:223": " sarvataḥ śamanaṃ sarvaduṣṭakarmavināśanaṃ 106",
    "K14n192u_001:224": " etatprakṣālanāmbho'pi sarvaviṣaṃ vināśayet",
    "K14n192u_001:225": " sarvadhātuś ca tatspṛṣṭe bhaved api sukāñcanaṃ 107",
    "K14n192u_001:226": " yac caitat kṣarad ambho 'pi lohaṃ vāpi yadā spṛśet",
    "K14n192u_001:227": " tadā talloham apy evaṃ bhaved api suhāṭakaṃ 108",
    "K14n192u_001:228": " matvety etanmahāratnakṣaratprakṣālanāmbunā",
    "K14n192u_001:229": " saṃsiñcya sarvadhātūni kṛtvā hemāni sarvaśaḥ 109",
    "K14n192u_001:230": " tāni sarvāṇi hemāni datvārthibhyo samādarāt",
    "K14n192u_001:231": " triratnabhajanaṃ kṛtvā saṃcaradhvaṃ śubhe sadā 110",
    "K14n192u_001:232": " īti tena samādiṣṭaṃ śrutvā sa saguruḥ pitā",
    "K14n192u_001:233": " kim etad dhi bhavet satyam iti draṣṭuṃ tathaicchata 111",
    "K14n192u_001:234": " tataḥ sa janakas tasya maṇeḥ kṣaraj jalaṃ mudā",
    "K14n192u_001:235": " ādāya tena lohasya rāśiṃ kṛtvābhyasiñcayat 112",
    "K14n192u_001:236": " tatspṛṣṭo loharāśiḥ sa hemarāśir abhūd drutaṃ",
    "K14n192u_001:237": " tad dṛṣṭvā vismitāh sarve saṃjaharṣur nṛpādayaḥ 113",
    "K14n192u_001:238": " tat suvarṇaṃ samādāya rājā sa saṃpramoditaḥ",
    "K14n192u_001:239": " arthibhyo brāhmaṇādibhyaḥ prādāpayad yathepsitaṃ 114",
    "K14n192u_001:240": " dārakaṃ saṃprajātaṃ taṃ dṛṣṭvā sarve surā api",
    "K14n192u_001:241": " saṃharṣānanditātmānas tadupari kham āśritāḥ 115",
    "K14n192u_001:242": " divyadhvajapatākādīn samucchrāyātyaśobhyan",
    "K14n192u_001:243": " divyavādyāni sarvāṇi parāhatyātyamodayan 116",
    "K14n192u_001:244": " divyapuṣpāṇi sarvāṇi prāvarṣayan samantataḥ",
    "K14n192u_001:245": " saptāpi ca suratnāni prāvarṣayaṇs tadālaye 117",
    "K14n192u_001:246": " tadupari kham āśritya devatāḥ saṃpraharṣitāḥ",
    "K14n192u_001:247": " divyarātnamayaṃ chatraṃ dhṛtvā taṃ samaśobhyan 118",
    "K14n192u_001:248": " evaṃ sarvatra lokeṣu tajjātasamanantaraṃ",
    "K14n192u_001:249": " nirutpātaṃ śubhotsāhaṃ pravartatā samantataḥ 119",
    "K14n192u_001:250": " tadā mahātmanas tasya yaśasā pūritaṃ jagat",
    "K14n192u_001:251": " sarvalokādhipāś cāpi taṃ dṛṣṭvā saṃprasedire 120",
    "K14n192u_001:252": " catvāro lokapālāś ca grahā vidyādharā api",
    "K14n192u_001:253": " sagaṇā mātṛkāś cāpi dṛṣṭvā tam abhyapālayan 121",
    "K14n192u_001:254": " munayo yatayaḥ sarve yoginaś ca tapasvinaḥ",
    "K14n192u_001:255": " taṃ prajātaṃ parijñāya bhadrāśiṣābhyayojayan 122",
    "K14n192u_001:256": " arhanto bodhisatvāś ca sarvadikṣu samāśritāḥ",
    "K14n192u_001:257": " sambuddhā api taṃ dṛṣṭvā prārakṣaṇ saṃprasāditāḥ 123",
    "K14n192u_001:258": " evaṃ sarve 'pi lokāś ca devā daityāś ca mānavāḥ",
    "K14n192u_001:259": " taṃ saṃprajātaṃ ākarṇya dṛṣṭvā tadbhadrakotsavaṃ",
    "K14n192u_001:260": " bālakaṃ taṃ mahāsatvaṃ draṣṭum āsan samutsukāḥ 124",
    "K14n192u_001:261": " evaṃ sa bālako jātamātro 'pi saṃprabhāsayan",
    "K14n192u_001:262": " sarvatra bhadrakotsāhaṃ kṛtvātyamodayaj jagat 125",
    "K14n192u_001:263": " tato jātimahaṃ kṛtvā purohito yathāvidhi",
    "K14n192u_001:264": " jñātibandhusuhṛnmitraṃ samāmantryaivam ādiśat 126",
    "K14n192u_001:265": " yad asyoṣṇīṣasaṃjātamahāmaṇir virājate",
    "K14n192u_001:266": " maṇicūḍa iti khyātam abhidhānaṃ prasidhyatu",
    "K14n192u_001:267": " ratnacūḍa iti proktvā kaiś cit saṃcāritaṃ bhuvi 127",
    "K14n192u_001:268": " tannāmnā prathito loke sarvatrābhūt sa bālakaḥ",
    "K14n192u_001:269": " tanmaṇikāntibhadrābho virājitaḥ sudhāṃśuvat 128",
    "K14n192u_001:270": " tato dhātrībhir aṣṭābhiḥ pratisaṃpālito mudā",
    "K14n192u_001:271": " kramāt pravardhitaḥ puṣṭaḥ saraḥsthapadmavad babhau 129",
    "K14n192u_001:272": " tataḥ sa śrīsamāpannaḥ paripuṣṭendriyāśrayaḥ",
    "K14n192u_001:273": " saṃvardhitaḥ kumāratvaṃ prāpto 'ramad dhitārthabhṛt 130",
    "K14n192u_001:274": " tato vidyāguṇotsāhī lipiśālāṃ samāśrayan",
    "K14n192u_001:275": " guror ārādhanaṃ kṛtvā samāśikṣaṃl lipīḥ kramāt 131",
    "K14n192u_001:276": " tataḥ sa buddhimān āśu lipīnāṃ pāraṃ āgataḥ",
    "K14n192u_001:277": " prakriyākośasatkāvyaśāstrādīn samaśikṣata 132",
    "K14n192u_001:278": " krameṇādhītya dhīmān sa sarvavidyāḥ samudyataḥ",
    "K14n192u_001:279": " āśu sarvāntam āsādya vyajayat paravādinaḥ 133",
    "K14n192u_001:280": " tataś cāsau mahābuddhiḥ sarvaśāstravicakṣaṇaḥ",
    "K14n192u_001:281": " catuḥṣaṣṭikalāvidyā api sarvā aśikṣata 134",
    "K14n192u_001:282": " tāsām apy āśu sarvāsāṃ vidyānāṃ pāram āptavān",
    "K14n192u_001:283": " jitvā hi māninaḥ sarvān sarvavidyādhipo 'bhavat 135",
    "K14n192u_001:284": " evaṃ sa sadguṇādhāraḥ śīsampatsadguṇāśrayaḥ",
    "K14n192u_001:285": " śrāddho bhadrāśayo dhīraḥ svaparātmahitodyataḥ 136",
    "K14n192u_001:286": " kāruṇiko mahāsatvo dayālur lokavatsalaḥ",
    "K14n192u_001:287": " bodhisatvo mahātyāgī dharmakāyo jitendriyaḥ 137",
    "K14n192u_001:288": " sarvasvasaṃpradāne 'pi samutsāhasamudyataḥ",
    "K14n192u_001:289": " nirapekṣaḥ svadehe 'pi dānadharmātilālasaḥ 138",
    "K14n192u_001:290": " yathābhivāñcitaṃ dravyaṃ sarvārthibhyaḥ samādarāt",
    "K14n192u_001:291": " datvānandamahatsaukhyaṃ bhuktvā raman samācarat 139",
    "K14n192u_001:292": " tasyātidānasaṃrāgaṃ śrutvā sarve 'rthino mudā",
    "K14n192u_001:293": " sarvadigbhyaḥ samāyātās taṃ draṣṭuṃ samupācaran 140",
    "K14n192u_001:294": " tān sarvān samupāyātān dṛṣṭvā sa muditāśayaḥ",
    "K14n192u_001:295": " vāñcitābhyadhikaṃ datvā saṃtoṣānanditān vyadhāt 141",
    "K14n192u_001:296": " tataḥ śrīmān kumāro 'pi sarvasatvahitārthabhṛt",
    "K14n192u_001:297": " maṇicūḍo mahārāja iti prakhyāpito 'rthibhiḥ 142",
    "K14n192u_001:298": " tataś cāsau mahāsatvo dānaśālāṃ mahattarīṃ",
    "K14n192u_001:299": " kārayitvā suduṣyādimaṇḍanaiḥ samaśobhayat 143",
    "K14n192u_001:300": " tatra dravyāṇi sarvāṇi pratiṣṭhāpya samantataḥ",
    "K14n192u_001:301": " pādyasnānārghaśuddhāmbusugandhitailacūrṇakān 144",
    "K14n192u_001:302": " duṣyādisarvavastrāṇi sakaṇṭacīvarāṇy api",
    "K14n192u_001:303": " sugandhidhūpadīpāni sarvartukusumāni ca 145",
    "K14n192u_001:304": " sakhādyabhojyalehyāni peyāni ṣaḍrasāny api",
    "K14n192u_001:305": " mūlaskandhadalastambasāraprasavavalkalaṃ 146",
    "K14n192u_001:306": " puṣpāṇi vividhāny evaṃ jalajasthalajāny api",
    "K14n192u_001:307": " pakvasurasapathyāni phalāni vividhāny api 147",
    "K14n192u_001:308": " modakādīnī sarvāṇi bhogyāni vividhāny api",
    "K14n192u_001:309": " sarvāṇi vrīhiśasyāni bījāni vividhāni ca 148",
    "K14n192u_001:310": " rasapathyaguṇāpannamahoṣadhirasāyanaṃ",
    "K14n192u_001:311": " upānaddhāmalachatravitānavyañjanāny api 149",
    "K14n192u_001:312": " sakhaṭvātūlaśayyādivividhāny āsanāni ca",
    "K14n192u_001:313": " sarvālaṃkāravastūni nānāratnamayāni ca 150",
    "K14n192u_001:314": " sarveṣām api dhātūnāṃ rāśīś ca mahatīs tathā",
    "K14n192u_001:315": " suvarṇaratnarāśīś ca rathān aśvāṃś ca gā gajān 151",
    "K14n192u_001:316": " kumārikāś ca bhadrāṇgās sarvālaṃkārabhūṣitāḥ",
    "K14n192u_001:317": " dāsīdāsajanās cāpi pratiṣṭhāpya samantataḥ 152",
    "K14n192u_001:318": " evam anyāni vastūni sarvopakaraṇāny api",
    "K14n192u_001:319": " tatra tāni ca sarvāṇi saṃsthāpya samaśobhayat 153",
    "K14n192u_001:320": " tad dṛṣṭvā sa mahāsatvo bodhisatvo samāgatān",
    "K14n192u_001:321": " sarvāṃs tān arthinaḥ paśyan mahānandaṃ samāyayau 154",
    "K14n192u_001:322": " tatas tān arthinaḥ sarvān samabhyarcya yathākramaṃ",
    "K14n192u_001:323": " yathābhivāñchitair dravyaiḥ saṃtoṣitān akārayat 155",
    "K14n192u_001:324": " saṃtuṣṭāṃs tān sakalān kṛtvā sampaśyan sa pramoditaḥ",
    "K14n192u_001:325": " bhūyo 'pi samupāmantrya sādaram evam ādiśat 156",
    "K14n192u_001:326": " bhavanto 'tra sadāgatya yad yat kāryārtham īpsitaṃ",
    "K14n192u_001:327": " tat tan mattaḥ samādāya saṃcarantāṃ sadā śubhe 157",
    "K14n192u_001:328": " viramya daśapāpebhyaḥ sambodhinihitaśayāḥ",
    "K14n192u_001:329": " triratnabhajanaṃ kṛtvā saṃcarantāṃ jagaddhite 158",
    "K14n192u_001:330": " evaṃ sa nṛparājendras sarvāṃl lokān prabodhayan",
    "K14n192u_001:331": " yathābhivāñchitaṃ dravyaṃ datvā dharme nyayojayat 159",
    "K14n192u_001:332": " tadā sarve 'rthino lokās tatpradattaṃ prasāditāḥ",
    "K14n192u_001:333": " dravyam ādāya bhuñjānāḥ prācaran sarvadā śubhe 160",
    "K14n192u_001:334": " evaṃ te sakalā lokāḥ saddharmaguṇalālasāḥ",
    "K14n192u_001:335": " triratnabhajanaṃ kṛtvā mahotsāhaṃ samācaran 161",
    "K14n192u_001:336": " tadā sarvatra lokānāṃ sarveṣāṃ bhadracāriṇāṃ",
    "K14n192u_001:337": " nirutpātaṃ śubhotsāhaṃ prāvartata samantataḥ 162",
    "K14n192u_001:338": " tad dṛṣṭvā sa mahāsatvo bodhisatvo jagatsuhṛt",
    "K14n192u_001:339": " mahānandaṃ sukhaṃ bhuktvā saṃpracere jagaddhite 163",
    "K14n192u_001:340": " tataś cāsau mahāsatvaḥ saṃpradānātilālasaḥ",
    "K14n192u_001:341": " sadeharājyasarvasvam api dātuṃ samaicchata 164",
    "K14n192u_001:342": " tasya bhadragirir nāma gajendro 'bhūn mahākṛtiḥ",
    "K14n192u_001:343": " yojanaśatagāmī ya ekāhena mahābalī 165",
    "K14n192u_001:344": " aśvarājo 'py abhūc chrīmān ājāneyo mahājavī",
    "K14n192u_001:345": " yojanaśatagāmī ya ekāhena mahākṛtiḥ 166",
    "K14n192u_001:346": " tāv api dātum icchan sa bodhisatvo 'tidānabhṛt",
    "K14n192u_001:347": " tadarthino dvijān draṣṭuṃ saṃpaśyan prācarat pure 167",
    "K14n192u_001:348": " tatpradānātisaṃraktaṃ manas tasya purohitaḥ",
    "K14n192u_001:349": " vijñāya brahmadattasya pitur agre nyavedayat 168",
    "K14n192u_001:350": " rājan bhavān vijānīyān maṇicūḍo yad arthibhṛt",
    "K14n192u_001:351": " jayaśrīmūrtimantau yau tāv api dātum icchati 169",
    "K14n192u_001:352": " taddatte nāpi te rājye jayaśrīr nivaset kva cit",
    "K14n192u_001:353": " yasya rājye gatāv etau jayaśrīmān sa eva hi 170",
    "K14n192u_001:354": " iti matvā mahārāja jayaśriyaṃ yadīcchasi",
    "K14n192u_001:355": " bodhayaṃs taṃ mahāsatvaṃ tatpradāne nivāraya 171",
    "K14n192u_001:356": " yadi tvayā mahātmā sa vāryate na prayatnataḥ",
    "K14n192u_001:357": " nūnam etau gajāśvendrāv apy arthine pradāsyati 172",
    "K14n192u_001:358": " tadā tu te mahārāja jayaśrīr nivasen na hi",
    "K14n192u_001:359": " jayaśrīrahite 'trāpi mahotpātaṃ bhavet khalu 173",
    "K14n192u_001:360": " kathaṃ vāpi bhaved atra mayā hy etan na manyate",
    "K14n192u_001:361": " vicāraya mahārāja tvam eva hi pramāṇikaḥ 174",
    "K14n192u_001:362": " iti niveditaṃ tena purohitena śāsinā",
    "K14n192u_001:363": " śrutvābhūj janako rājā brahmadatto viṣāditaḥ 175",
    "K14n192u_001:364": " tataḥ sa janako rājā maṇicūḍaṃ tam ātmajaṃ",
    "K14n192u_001:365": " sahasā samupāmantrya pura evaṃ samādiśat 176",
    "K14n192u_001:366": " śṛṇu vatsa kumāra tvaṃ hitārthaṃ te mayocyate",
    "K14n192u_001:367": " yad arthibhyo yathākāmaṃ dadāsi tad dhitaṃ tava 177",
    "K14n192u_001:368": " yau jayaśrīsvarūpāṃśau gajāśvendrau śubhākṛtī",
    "K14n192u_001:369": " tāv api tvaṃ kim arthibhyaḥ saṃpradātum samicchase 178",
    "K14n192u_001:370": " yady arthibhyo dadāsi tvam etau bhadrāṃśikāv api",
    "K14n192u_001:371": " jayaśrīs te tadā rājye na tiṣṭhen niścared api 179",
    "K14n192u_001:372": " yasya haste gatāv etau gajāśvendrau śubhāṃśikau",
    "K14n192u_001:373": " sa eva nṛparājendraḥ sarvalokādhipo bhavet 180",
    "K14n192u_001:374": " tadā tvaṃ bhraṃśito rājyāt parityakto jayaśriyā",
    "K14n192u_001:375": " nirgatinirjane 'raṇye tapasvīva kathaṃ careḥ 181",
    "K14n192u_001:376": " sarvārthibhyo yathākāmaṃ datvā dravyaṃ yathepsitaṃ",
    "K14n192u_001:377": " kuladharmaparibhraṣṭaḥ kathaṃ vane 'rthivac caret 182",
    "K14n192u_001:378": " iti matvā mayā khyātaṃ hitārthaṃ te niśamya tat",
    "K14n192u_001:379": " atidāne mano raktaṃ mā kṛthā hi tvam ātmaja 183",
    "K14n192u_001:380": " atidānād balir baddho rāvaṇo 'py atigarvataḥ",
    "K14n192u_001:381": " atirūpe hṛtā sītā sarvatrātiṃ vivarjayet 184",
    "K14n192u_001:382": " iti vijñāya vatsa tvaṃ dehi deyaṃ yathepsitaṃ",
    "K14n192u_001:383": " adeyaṃ mā prayacchasva kiñcid vā kasyacit kvacit 185",
    "K14n192u_001:384": " mayaivam ucyamāno 'pi tvam aśrutvā vaco mama",
    "K14n192u_001:385": " adeyam api yad ratnaṃ dātuṃ yadi samīhase 186",
    "K14n192u_001:386": " gṛhāśramaṃ parityajya tapasvīva vane vasan",
    "K14n192u_001:387": " yathābhilaṣitaṃ dravyaṃ datvārthibhyas tapaś cara 187",
    "K14n192u_001:388": " yajjayaśrīparityakto rājyabhraṣṭo bhaver api",
    "K14n192u_001:389": " tadā śatrubhir ākramya rājyaṃ tu paribhokṣyate 188",
    "K14n192u_001:390": " tadāvaśyaṃ paribhūya tvāṃ nibadhya ruṣārayaḥ",
    "K14n192u_001:391": " bandhane vā pratiṣṭhāpya haniṣyanti prayatnataḥ 189",
    "K14n192u_001:392": " tadāsmān api sarvāṃś ca nibadhya bandhane 'pi vā",
    "K14n192u_001:393": " pratiṣṭhāpya haniṣyanti paribhūyārayo ruṣā 190",
    "K14n192u_001:394": " tadā te te 'rthinaḥ sarve suhṛdo 'pi hitārthinaḥ",
    "K14n192u_001:395": " kiṃ kariṣyanti dṛṣṭvaiva cariṣyanti nirāśitāḥ 191",
    "K14n192u_001:396": " tathāsmān sakalān bandhūn vighātya tvaṃ svayaṃ hataḥ",
    "K14n192u_001:397": " nipātya narake sarvān patito vibhramiṣyasi 192",
    "K14n192u_001:398": " tadā kiṃ no bhaviṣyanti mithyāśīrvacasārthinaḥ",
    "K14n192u_001:399": " duḥkhāny eva vayaṃ tatra prabhuñjantaś caremahi 193",
    "K14n192u_001:400": " iti proktaṃ mayā vatsa hitārthaṃ te niśamya tat",
    "K14n192u_001:401": " deyavastūni datvā tu sukhaṃ bhuktvā śubhe caran 194",
    "K14n192u_001:402": " sarvalokahitaṃ kṛtvā svaparātmaśubhārthabhṛt",
    "K14n192u_001:403": " kuladharmasamācāro rājyāśrame sukhaṃ vasa 195",
    "K14n192u_001:404": " no ced evam avaśyaṃ tvaṃ duḥkhāni paribhokṣyase",
    "K14n192u_001:405": " tad vane nivasan dhyātvā tapasvīva sukhaṃ cara 196",
    "K14n192u_001:406": " iti pitroditaṃ śrutvā maṇicūḍaḥ sa moditaḥ",
    "K14n192u_001:407": " tatheti prativijñapya vane gantuṃ samudyataḥ 197",
    "K14n192u_001:408": " tataḥ pādau pitur natvā mātuś cāpi purogataḥ",
    "K14n192u_001:409": " nivedyaitatpravṛttāntam anujñāṃ samayācata 198",
    "K14n192u_001:410": " tan niśamya pariṣvajya mātā taṃ svātmajaṃ priyaṃ",
    "K14n192u_001:411": " snehaduḥkhāgnisaṃtaptā vilapantyaivam abravīt 199",
    "K14n192u_001:412": " hā putra māṃ parityajya kutraikākī vane careḥ",
    "K14n192u_001:413": " yady asti te mahad duḥkhaṃ tathāpi tat saha kṣaṇaṃ 200",
    "K14n192u_001:414": " kiṃ cāpi aparo nāsti mamātmajas tvam eva hi",
    "K14n192u_001:415": " tad atra ko vahed rājyaṃ tyaktvā kathaṃ vane careḥ 201",
    "K14n192u_001:416": " kiṃ cāpi tvaṃ kumāro 'si tat kāyas te sukomalaḥ",
    "K14n192u_001:417": " śītavātātapādīni duḥkhāny api sahet kathaṃ 202",
    "K14n192u_001:418": " anekajantusaṃcāre taskaradurjanāśraye",
    "K14n192u_001:419": " niḥsaṃgaḥ katham ekānte ekākī nivaser vane 203",
    "K14n192u_001:420": " iti me vacanaṃ śrutvā matvā duḥkhaṃ mahad vane",
    "K14n192u_001:421": " mā gā rājyāśramaṃ tyaktvā nirjane durgame vane 204",
    "K14n192u_001:422": " deyavastūni datvātra sarvārthibhyo yathepsitaṃ",
    "K14n192u_001:423": " yathākāmaṃ sukhaṃ bhuktvā raman dharme samāvasa 205",
    "K14n192u_001:424": " iti mātroditaṃ śrutvā maṇicūḍaḥ sa ātmajaḥ",
    "K14n192u_001:425": " abodhito viṣaṇṇātmā śokāgāre sthito 'vasat 206",
    "K14n192u_001:426": " tatra ca mantriṇo 'mātyāḥ sacivāḥ suhṛdo janāḥ",
    "K14n192u_001:427": " taṃ carituṃ samicchantaṃ vane matvā nyavārayan 207",
    "K14n192u_001:428": " taiḥ sarvais trāsayitvāpi bodhayitvā ca yatnataḥ",
    "K14n192u_001:429": " vane nivāryamāṇaḥ sa tasthau yogīva tanmanāḥ 208",
    "K14n192u_001:430": " evaṃ sthitaṃ tam ālokya nūnaṃ vane vrajed ayaṃ",
    "K14n192u_001:431": " iti matvā viṣaṇṇās te sarve 'cirāt tato 'caran 209",
    "K14n192u_001:432": " tataḥ sa niśi saṃsupte paśyan nidrākulāñ janān",
    "K14n192u_001:433": " svayam eva samutthāya satvaraṃ niryayau gṛhāt 210",
    "K14n192u_001:434": " tatra sa nagare paśyan sahasā niścaran purāt",
    "K14n192u_001:435": " saṃprasthito vane 'raṇye ekāki nirbhayo 'carat 211",
    "K14n192u_001:436": " tatra taṃ sahasāyātaṃ samīkṣya vanadevatā",
    "K14n192u_001:437": " anvāhṛtyābhirakṣantī prāpayad gautamāśramaṃ 212",
    "K14n192u_001:438": " tatra sa samupāsṛtya dṛṣṭvā ramyaṃ tapovanaṃ",
    "K14n192u_001:439": " aśvatthavṛkṣam āśritya tasthau dhyānasamāhitaḥ 213",
    "K14n192u_001:440": " tatraivaṃ taṃ samāsīnaṃ samīkṣya gautamo muniḥ",
    "K14n192u_001:441": " sahasā samupāsṛtya dadarśa taṃ virocitaṃ 214",
    "K14n192u_001:442": " maṇicūḍaṃ mahāsatvaṃ taṃ matvā sa munir drutaṃ",
    "K14n192u_001:443": " sametya svāśiṣaṃ datvā papracchāgatikāraṇaṃ 215",
    "K14n192u_001:444": " kimarthaṃ tvaṃ vayasyātra prāyāsi niśi sāmprataṃ",
    "K14n192u_001:445": " tan mamāgre samākhyāhi priyo 'smi te suhṛd yadi 216",
    "K14n192u_001:446": " iti tenoditaṃ śrutvā maṇicūḍaḥ kumārakaḥ",
    "K14n192u_001:447": " gautamaṃ taṃ samānamya saṃpaśyann evam abravīt 217",
    "K14n192u_001:448": " sādhu śṛṇu vayasya tvaṃ yadarthe 'ham ihāvraje",
    "K14n192u_001:449": " tat pravakṣye bhavadagre bhavān iṣṭo hi me suhṛt 218",
    "K14n192u_001:450": " sarve lokā ime kāmakleśabhogaparāyaṇāḥ",
    "K14n192u_001:451": " kṛtvā puṇyāni pāpāni gacchanti divi nārake 219",
    "K14n192u_001:452": " svarge te vividhān bhogān bhuktvā kāmavimohitāḥ",
    "K14n192u_001:453": " puṇyaiś cānuparikṣīṇā bhavanti narakonmukhāḥ 220",
    "K14n192u_001:454": " narake vedanāṃ tīvrāṃ saṃprāpya cānutāpitāḥ",
    "K14n192u_001:455": " dharmānusaraṇaṃ gatvā gacchanti sugatiṃ punaḥ 221",
    "K14n192u_001:456": " ity evaṃ vividhaṃ duḥkhaṃ bhave vijñāya paṇḍitaḥ",
    "K14n192u_001:457": " gārhasthyaṃ viṣavat tyaktvā yāti yogī tapovane 222",
    "K14n192u_001:458": " ity ahaṃ manasā dhyātvā saṃsārabhoganiḥspṛhaḥ",
    "K14n192u_001:459": " tapovanavrataṃ dhṛtvā ramitum āvraje mudā 223",
    "K14n192u_001:460": " iti tena samākhyātaṃ śrutvā sa gautamo dvijaḥ",
    "K14n192u_001:461": " tasya bhāvaṃ parijñātuṃ darśayan bhayam abravīt 224",
    "K14n192u_001:462": " kumāreha mahāraṇye nānāduṣṭabhayākule",
    "K14n192u_001:463": " nivāse rākṣasādīnāṃ kathaṃ saṃsthātum icchasi 225",
    "K14n192u_001:464": " anapekṣya svajīve 'pi kaumārye yat pravrajatā",
    "K14n192u_001:465": " cāpalyam iva khalv idaṃ tvayānuvartitaṃ prabho 226",
    "K14n192u_001:466": " ārādhyate satpratipattimadbhir",
    "K14n192u_001:467": " dharmo yadāyaṃ bhavane vane vā",
    "K14n192u_001:468": " śrīmanti hitvā bhavanāny api tvaṃ",
    "K14n192u_001:469": " kasmād araṇye 'tra matiṃ karoṣi 227",
    "K14n192u_001:470": " paraprasādārjitabhaikṣavṛttir",
    "K14n192u_001:471": " agaṇyamānaḥ khalavaj janena",
    "K14n192u_001:472": " kueclabhṛd bandhusuhṛdvihīno",
    "K14n192u_001:473": " vanāntabhūmau nivaseḥ kathaṃ nu 228",
    "K14n192u_001:474": " mūrtaṃ daridratvam ivopaguhya",
    "K14n192u_001:475": " kathaṃ nu śokasya vaśaṃ prayāsi",
    "K14n192u_001:476": " imām avasthāṃ hi tavekṣamāṇā",
    "K14n192u_001:477": " dviṣo 'pi bāṣpāpihitekṣaṇāḥ syuḥ 229",
    "K14n192u_001:478": " tad gaccha rājyaṃ svajanānukūlaṃ",
    "K14n192u_001:479": " dīnāturaṃ pālaya nātha nityaṃ",
    "K14n192u_001:480": " saṃpādayethā nivasan svagehe",
    "K14n192u_001:481": " dharmañ ca sallokamanorathaṃ ca 230",
    "K14n192u_001:482": " parakarmakarasyāpi sve nipānasukhā gṛhāḥ",
    "K14n192u_001:483": " kiṃ punaḥ sukhasaṃprāptāḥ samṛddhijvalitaśriyaḥ 231",
    "K14n192u_001:484": " taduktam iti sa śrutvā bodhisatvo 'vinoditaḥ",
    "K14n192u_001:485": " viraktakāmasaṃbhogas taṃ paśyann evam abravīt 232",
    "K14n192u_001:486": " idaṃ snehodgatatvāt te kāmam alpātyayaṃ vacaḥ",
    "K14n192u_001:487": " sukhasaṃjñāṃ tu mā kārṣīḥ kadā cid gṛhācārake 233",
    "K14n192u_001:488": " gārhasthyaṃ mahad asvāsthyaṃ sadhanasyādhanasya ca",
    "K14n192u_001:489": " ekasya rakṣaṇāyāsād itarasyārjanaśramāt 234",
    "K14n192u_001:490": " yatra nāma sukhaṃ naiva sadhanasyādhanasya ca",
    "K14n192u_001:491": " tatrābhirtisaṃmohaḥ pāpasyaiva phalodayaḥ 235",
    "K14n192u_001:492": " niyatārjanarakṣaṇādiduḥkhe",
    "K14n192u_001:493": " vadhabandhanavyasanaikalakṣyabhūte",
    "K14n192u_001:494": " nṛpater api yatra nāsti tṛptir",
    "K14n192u_001:495": " vibhavais toyanidher ivāmbuvarṣaiḥ 236",
    "K14n192u_001:496": " sukham atra kutaḥ kathaṃ kadā vā",
    "K14n192u_001:497": " parikalparaṇayaṃ na ced upaiti",
    "K14n192u_001:498": " viṣayopaniveśane 'pi mohād",
    "K14n192u_001:499": " vraṇakaṇḍūyanavat sukhābhimānaḥ 237",
    "K14n192u_001:500": " prāyaḥ samṛddhyā madam eti gehe",
    "K14n192u_001:501": " mānaṃ kulenāpi madena darpaṃ",
    "K14n192u_001:502": " duḥkhena roṣaṃ vyasanena dainyaṃ",
    "K14n192u_001:503": " tasṃiṃ kadā syāt praśamāvakāśaḥ 238",
    "K14n192u_001:504": " madamānamohabhujagopalayaṃ",
    "K14n192u_001:505": " praśamābhirāmasukhavipralayaṃ",
    "K14n192u_001:506": " ka ivāśrayed ahimukhaṃ vilayaṃ",
    "K14n192u_001:507": " bahutīvraduḥkhanilayaṃ nilayaṃ 239",
    "K14n192u_001:508": " saṃtuṣṭajanagehe tu praviviktasukhe vane",
    "K14n192u_001:509": " prasīdati yathā cetas tridive 'pi tathā kutaḥ 240",
    "K14n192u_001:510": " paraprasādārjitavṛttir apy ato",
    "K14n192u_001:511": " rame vanānte 'tra kucelasaṃvṛtaḥ",
    "K14n192u_001:512": " adharmamiśraṃ tu sukhaṃ na kāmaye",
    "K14n192u_001:513": " viṣena saṃpṛktam ivānnam ātmavān 241",
    "K14n192u_001:514": " iti taduktam ākarṇya gautamaḥ saṃprabodhitaḥ",
    "K14n192u_001:515": " mahāsatvaṃ samālokya saṃrādhayaṃs tam abravīt 242",
    "K14n192u_001:516": " sādhu sādhu mahāsatva tvam eva vijña sanmatiḥ",
    "K14n192u_001:517": " sthātum atra samartho 'si vasa dhyānābhisaṃrataḥ 243",
    "K14n192u_001:518": " iti tatsamupādiṣṭe maṇicūḍaḥ prasāditaḥ",
    "K14n192u_001:519": " yogadhyānasamārakto vyaharad bodhimānasaḥ 244",
    "K14n192u_001:520": " sa tatra niḥsaṃgamano dayāluḥ",
    "K14n192u_001:521": " prajñāvadātena śamena nityaṃ",
    "K14n192u_001:522": " pratyādideśeva kukāryasaṃgāt",
    "K14n192u_001:523": " kāmābhiraktaṃ sakalaṃ nṛlokaṃ 245",
    "K14n192u_001:524": " maitrīmayena praśamena tasya",
    "K14n192u_001:525": " visyandinevānuparītacittāḥ",
    "K14n192u_001:526": " parasparadrohanivṛttabhāvās",
    "K14n192u_001:527": " tapasvivad dhy atra mṛgā viceruḥ 246",
    "K14n192u_001:528": " ācāraśuddhyā nibhṛtendriyatvāt",
    "K14n192u_001:529": " saṃtoṣayogāt karuṇāguṇāc ca",
    "K14n192u_001:530": " asaṃstutasyāpi janasya loke",
    "K14n192u_001:531": " so 'bhūt priyas tasya yathaiva loke 247",
    "K14n192u_001:532": " alpecchabhāvāt kuhanānabhijñas",
    "K14n192u_001:533": " tyaktaspṛho lābhayaśaḥsukheṣu",
    "K14n192u_001:534": " sa devatānām api mānasāni",
    "K14n192u_001:535": " prasādabhaktipravaṇāni cakre 248",
    "K14n192u_001:536": " dṛṣṭvātha taṃ pravrajitaṃ vanasthā",
    "K14n192u_001:537": " guṇais tadīyair avabaddhacittāḥ",
    "K14n192u_001:538": " guruṃ vibhāvya śravaṇāya dharmaṃ",
    "K14n192u_001:539": " tacchiṣyatāṃ siddhim ivopajagmuḥ 249",
    "K14n192u_001:540": " śīlaśucāv indriyabhāvanāyāṃ",
    "K14n192u_001:541": " smṛtyapramoṣe praviviktatāyāṃ",
    "K14n192u_001:542": " maitryādike caiva manaḥsamādhau",
    "K14n192u_001:543": " yathābalaṃ so 'nuśaśāsa śiṣyān 250",
    "K14n192u_001:544": " śṛṇvantu dharmaṃ kathitaṃ samāsān",
    "K14n192u_001:545": " mayā bhavantaḥ paripālanīyāḥ",
    "K14n192u_001:546": " dharmo hi rakṣā parame vipattau",
    "K14n192u_001:547": " śuddhāśayo maitratatro 'nugāmī 251",
    "K14n192u_001:548": " yat saṃprayogā virahāvasānāḥ",
    "K14n192u_001:549": " samucchrayāḥ pātavirūpaniṣṭhāḥ",
    "K14n192u_001:550": " vidyullatābhaṇguralolam āyus",
    "K14n192u_001:551": " tenaiva kāryo dṛḍham apramādaḥ 252",
    "K14n192u_001:552": " dānena śīlābharaṇena tasmāt",
    "K14n192u_001:553": " puṇyāni saṃvardhayituṃ yatadhvaṃ",
    "K14n192u_001:554": " vivartamānasya hi janmadurge",
    "K14n192u_001:555": " lokasya puṇyāni parā pratiṣṭhā 253",
    "K14n192u_001:556": " tārāgaṇānām abhibhūya lakṣmīṃ",
    "K14n192u_001:557": " vibhāti yat kāntiguṇena somaḥ",
    "K14n192u_001:558": " jyotīṃṣi cākramya sahasraraśmir",
    "K14n192u_001:559": " yad dīpyate puṇyaguṇocchrayaḥ saḥ 254",
    "K14n192u_001:560": " dṛptasvabhāvāḥ sacivā nṛpāś ca",
    "K14n192u_001:561": " puṇyaprabhāvāt pṛthivīśvarāṇāṃ",
    "K14n192u_001:562": " sadaśvavṛttyā hatasarvagarvāḥ",
    "K14n192u_001:563": " prītā ivājñadhuram udvahanti 255",
    "K14n192u_001:564": " puṇyair vihīnān anuyāty alakṣmīr",
    "K14n192u_001:565": " vispandamānān api nītimārge",
    "K14n192u_001:566": " puṇyādhikaiḥ sā hy avabhatsyamānā",
    "K14n192u_001:567": " paryety amarṣād iva tadvipakṣān 256",
    "K14n192u_001:568": " duḥkhapratiṣṭhād ayaśo'nubaddhād",
    "K14n192u_001:569": " apuṇyamārgād uparamya tasmāt",
    "K14n192u_001:570": " śrīmatsu saukhyodayasādhaneṣu",
    "K14n192u_001:571": " puṇyaprasaṃgeṣu matiṃ kurudhvaṃ 257",
    "K14n192u_001:572": " ity anuśāsanaṃ tasya śrutvā sarve 'pi te mudā",
    "K14n192u_001:573": " tatheti prativijñapya prābhyanandan prabodhitāḥ 258",
    "K14n192u_001:574": " tatas te taṃ mahāvijñaṃ kṛtvā pradakṣiṇaṃ tridhā",
    "K14n192u_001:575": " natvā sādaram āmantrya svasvālayaṃ samācaran 259",
    "K14n192u_001:576": " so 'pi dhīmān mahāsatvaḥ pariśuddhatrimaṇḍalaḥ",
    "K14n192u_001:577": " sambuddhasmṛtim ādhāya tasthau dhyānasamāhitaḥ 260",
    "K14n192u_001:578": " evaṃ śrīmān sa tatrāpi datvārthibhyo yathepsitaṃ",
    "K14n192u_001:579": " bodhicaryāvrataṃ dhṛtvā pracacāra jagaddhite 261",
    "K14n192u_001:580": " sadā tena vayasyena gautamena sahārataḥ",
    "K14n192u_001:581": " saddharmaguṇasāṃkathyaṃ kṛtvāramat tapovane 262",
    "K14n192u_001:582": " tadā carṣir mahābhijño bhavabhūtyabhidhaḥ sudhīḥ",
    "K14n192u_001:583": " himavatprastham āśritya vijahāra tapaś caran 263",
    "K14n192u_001:584": " sa ekasmin dine tasmān mānasākhye sarovare",
    "K14n192u_001:585": " snānasaṃdhyārcanaṃ kartuṃ prātar utthāya prācarat 264",
    "K14n192u_001:586": " tadā tasmin mahāpadme saṃjātā divyasundarī",
    "K14n192u_001:587": " kenāpi hetunā bālā rurodāvyaktabhāṣiṇī 265",
    "K14n192u_001:588": " tadvirāvaṃ samākarṇya bhavabhūtiḥ sa sanmatiḥ",
    "K14n192u_001:589": " kasyedaṃ rodanārāvam ity adrākṣīt samantataḥ 266",
    "K14n192u_001:590": " tatra dṛṣṭvā mahāpadme sahasrapatra-āśritāṃ",
    "K14n192u_001:591": " dārikāṃ sa ṛṣiḥ paśyan tāṃ samādātum aicchata 267",
    "K14n192u_001:592": " tatra sa gṛdhrarūpeṇa gatvā tāṃ vīkṣya mānavīṃ",
    "K14n192u_001:593": " saṃpaśyan svayam ādāya svāśramaṃ sahasā yayau 268",
    "K14n192u_001:594": " tatra sa tāṃ samālokya subhadralakṣaṇānvitāṃ",
    "K14n192u_001:595": " vismito 'bhiprasannātmā tasyā jātimahaṃ vyadhāt 269",
    "K14n192u_001:596": " yad iyaṃ padmasaṃjātā nāmnā padmāvatīty ataḥ",
    "K14n192u_001:597": " bhavatu loka-m-ākhyātā tasyā nāma vyadhād iti 270",
    "K14n192u_001:598": " tataḥ sa tāṃ subhadrāṃgīṃ svātmajām iva pālayan",
    "K14n192u_001:599": " pathyāhāraiḥ prayatnena poṣayām āsa sādaraṃ 271",
    "K14n192u_001:600": " evaṃ saṃpālyamānā sā paripuṣṭāṇgikā kramāt",
    "K14n192u_001:601": " dine dine pravṛddhābhūd dhradasthaṃ paṇkajaṃ yathā 272",
    "K14n192u_001:602": " tataḥ sā parivṛddhāṇgī kumārī bhadrikā satī",
    "K14n192u_001:603": " lipīḥ kramād adhītyāśu sarvavidyāntam āyayau 273",
    "K14n192u_001:604": " tataḥ sā yauvanī prauḍhā ratirāgasamākulā",
    "K14n192u_001:605": " sakhībhiḥ saha saṃrantum udyāne samupācarat 274",
    "K14n192u_001:606": " tatra sā ramaṇi kāntā paśyantī kausumaṃ rajaḥ",
    "K14n192u_001:607": " makarandaṃ samāsvādya reme rāgākulāśayā 275",
    "K14n192u_001:608": " dṛṣṭvā ca bhramarān mattān bhramataḥ kusumaṃ prati",
    "K14n192u_001:609": " nānāpakṣivirāvāṇi śrutvābhūd ratisaṃratā 276",
    "K14n192u_001:610": " tadaikā rayaṇāvatī vidyādharī vyaccarī",
    "K14n192u_001:611": " tāṃ divyasundarīṃ dṛṣṭvā kṣaṇaṃ tasthau savismayā 277",
    "K14n192u_001:612": " tataḥ sā tāṃ subhadrāṇgīṃ samicchantī samīkṣituṃ",
    "K14n192u_001:613": " ākāśād avatīryāśu tadantikam upāyayau 278",
    "K14n192u_001:614": " tatra sā tāṃ samālokya divyakāntāṃ manoharīṃ",
    "K14n192u_001:615": " tatsaundaryaguṇākṛṣṭacittābhūd anurāgiṇī 279",
    "K14n192u_001:616": " tatas tasyā upāśritya saṃpṛṣṭvā kauśalaṃ mudā",
    "K14n192u_001:617": " nijapravṛttim ākhyāya sakhītvaṃ samupāyayau 280",
    "K14n192u_001:618": " sāpi padmāvatī dṛṣṭvā tāṃ kāntām abhirūpiṇīṃ",
    "K14n192u_001:619": " kauśalam abhitaḥ pṛṣṭvā tatsaṇgatiṃ samāyayau 281",
    "K14n192u_001:620": " tatas te snehasaṃbaddhe kṛtvā saṃbhāṣaṇāṃ mudā",
    "K14n192u_001:621": " suhṛnmaitrīsamācāre babhūvatur hitāśaye 282",
    "K14n192u_001:622": " tataḥ padmāvatīṃ dṛṣṭvā sā sakhī rayaṇāvatī",
    "K14n192u_001:623": " yauvanīm abhirūpāṇgīṃ ratirāgānubhāvinīṃ 283",
    "K14n192u_001:624": " tarucchāyām upāśritya kṛtvā saṃmodinīṃ kathāṃ",
    "K14n192u_001:625": " mādhavīṃ tatsakhīṃ sādhvīṃ samālokyaivam abravīt 284",
    "K14n192u_001:626": " ahaṃ sarvatra lokeṣu caritvātra samāgatā",
    "K14n192u_001:627": " durlabhaṃ pṛthivīloke samīkṣya divyasundaraṃ 285",
    "K14n192u_001:628": " etat taduktam ākarṇya mādhavī vismayānvitā",
    "K14n192u_001:629": " padmāvatīṃ samālokya vihasanty evam abravīt 286",
    "K14n192u_001:630": " padmāvati vayaṃ martyāḥ pāpinya ṛddhivarjitāḥ",
    "K14n192u_001:631": " lokān draṣṭuṃ yad ākāśe carituṃ na sahāmahe 287",
    "K14n192u_001:632": " ity uktvā mādhavī sā tāṃ samīkṣya rayaṇāvatīṃ",
    "K14n192u_001:633": " padmāvatīñ ca paśyanti vismitaivam abhāṣata 288",
    "K14n192u_001:634": " kiṃ vastu durlabhaṃ dṛṣṭaṃ ca rayaṇāvati tvayā",
    "K14n192u_001:635": " tad atra tvaṃ samākhyāya satyaṃ nau paribodhaya 289",
    "K14n192u_001:636": " iti tayoditaṃ śrutvā sakhī sā rayaṇāvatī",
    "K14n192u_001:637": " padmāvatīṃ samālokya mādhavīṃ caivam abravīt 290",
    "K14n192u_001:638": " kim eva kathyate tasya saundaryarūpasadguṇaṃ",
    "K14n192u_001:639": " yaṃ dṛṣṭvā vismayākrāntahṛdayāham ihāgatā 291",
    "K14n192u_001:640": " mādhavī uvāca.",
    "K14n192u_001:641": " ko 'sau dṛṣṭas tvayā bhadre trailokye yo 'tisundaraḥ",
    "K14n192u_001:642": " kāma eva jagalloke sundaraḥ kiṃ sa dṛśyate 292",
    "K14n192u_001:643": " athavā dṛśyate candraḥ sudhāṃśuḥ saṃprasāditaḥ",
    "K14n192u_001:644": " tāv evātulyarūpāṇgau tadanyaḥ ko 'tisundaraḥ 293",
    "K14n192u_001:645": " iti tayoditaṃ śrutvā sā kāntā rayaṇāvatī",
    "K14n192u_001:646": " mādhavīṃ tāṃ samālokya punar evam abhāṣata 294",
    "K14n192u_001:647": " kim asau kāmadevo yo rudrakopāgnidagdhitaḥ",
    "K14n192u_001:648": " candro vāpi kim evāsāv atulyo yo kalaṇkitaḥ 295",
    "K14n192u_001:649": " tac chrutvā mādhavī prāha tadanyaḥ ko 'tisundaraḥ",
    "K14n192u_001:650": " yo 'tulyarūpavān dṛṣṭas tvayāsau kathyatām iti 296",
    "K14n192u_001:651": " iti tayā samākhyātaṃ śrutvā sā rayaṇāvatī",
    "K14n192u_001:652": " padmāvatīṃ samālokya mādhavīṃ caivam abravīt 297",
    "K14n192u_001:653": " śṛṇutaṃ sādaraṃ sakhyau satyam eva mayocyate",
    "K14n192u_001:654": " yo 'sav atulyasaundaryarūpavān puruṣottamaḥ 298",
    "K14n192u_001:655": " sāketanagare rājño brahmadattasya nandanaḥ",
    "K14n192u_001:656": " kāntimatyā mahiṣyā yo maṇicūḍābhidhaḥ sutaḥ 299",
    "K14n192u_001:657": " sa kumāro maheśākhyo 'tulasaundaryarūpavān",
    "K14n192u_001:658": " divyātiśuddhavarṇṇābho bhadralakṣaṇamaṇḍitaḥ 300",
    "K14n192u_001:659": " cintāmaṇiyutoṣṇīṣaḥ śuddhendriyaḥ samāśrayaḥ",
    "K14n192u_001:660": " sarvārthīcchitasaṃbhartā sarvalokahitārthabhṛt 301",
    "K14n192u_001:661": " śuddhaśīlo viśuddhātmā pariśuddhatrimaṇḍalaḥ",
    "K14n192u_001:662": " svaparātmahitotsāhī caturbrahmāvihārikaḥ 302",
    "K14n192u_001:663": " saddharmasādhanodyogī suvīro duṣṭajid balī",
    "K14n192u_001:664": " apradhṛṣyaḥ sudhīr dhīraḥ kleśārijij jitendriyaḥ 303",
    "K14n192u_001:665": " triratnasmṛtisaṃrakta īrṣyādhyānasamāhitaḥ",
    "K14n192u_001:666": " sarvaśāstrakalāvidyāviśārado vicakṣaṇaḥ 304",
    "K14n192u_001:667": " prajño nānāvidhānajño vijño vijñānavādijit",
    "K14n192u_001:668": " sarvasatvahitādhānasambodhiguṇalālasaḥ 305",
    "K14n192u_001:669": " durdāntadamako netā sarvalokādhipaḥ prabhuḥ",
    "K14n192u_001:670": " sarvavidyādhipaḥ śāstā sujño mantrī sunītivit 306",
    "K14n192u_001:671": " vinīto nātha ātmajñaḥ satyavāg vinayī kṛtī",
    "K14n192u_001:672": " bodhisatvo mahāsatvo dharmiṣṭho dharmabhāṇakaḥ 307",
    "K14n192u_001:673": " kim evaṃ bahunoktena sākṣād dharma ivāṇgabhṛt",
    "K14n192u_001:674": " satyadharmaguṇotsāhasamṛddhisiddhibhāgyavān 308",
    "K14n192u_001:675": " īdṛk śrīguṇasampannaḥ puruṣo 'sau nṛpātmajaḥ",
    "K14n192u_001:676": " dṛṣṭaḥ satyaṃ mayā khyātaṃ na tu mithyā kadā cana 309",
    "K14n192u_001:677": " padmāvati tvam apy evaṃ sadguṇaśrīsamanvitā",
    "K14n192u_001:678": " strīratnaṃ śrīsvarūpāsi na te kācit samā kvacit 310",
    "K14n192u_001:679": " nṛratnaṃ puruṣo so 'pi mahāsatvo maharddhikaḥ",
    "K14n192u_001:680": " yuvayor yadi saṃyogaḥ syāt sraṣṭuḥ sṛṣṭisāphalaṃ 311",
    "K14n192u_001:681": " tad ahaṃ taṃ mahābhāgaṃ vaśīkṛtya prayatnataḥ",
    "K14n192u_001:682": " ānītvā te pradāsyāmi bhartāram anumodaya 312",
    "K14n192u_001:683": " iti taduktam ākarṇya padmāvaty abhilajjitā",
    "K14n192u_001:684": " galadaśruvirukṣākṣī prāhaivaṃ rayaṇāvatīṃ 313",
    "K14n192u_001:685": " ā a bhāsini nirlajje upahāsya bravīṣi kiṃ",
    "K14n192u_001:686": " īdṛksadguṇasampanno vidyeta puruṣaḥ kuha 314",
    "K14n192u_001:687": " ity ākṣipya tayā khyātaṃ śrutvā sā rayaṇāvatī",
    "K14n192u_001:688": " padmāvatīṃ samālokya mādhavīṃ caivam abravīt 315",
    "K14n192u_001:689": " yadīcchati mahādevi bhavatī taṃ narottamaṃ",
    "K14n192u_001:690": " sarvathāhaṃ samānīya samarpayāṇi te 'dhunā 316",
    "K14n192u_001:691": " iti taduktam ākarṇya mādhavī prativismitā",
    "K14n192u_001:692": " padmāvatīṃ samālokya prāhaivaṃ rayaṇāvatīṃ 317",
    "K14n192u_001:693": " yadi śaknoṣi taṃ bhadre samānayitum ātmanā",
    "K14n192u_001:694": " ānīyāsyai subhāginyai samarpayitum arhati 318",
    "K14n192u_001:695": " iti tayā samākhyātaṃ śrutvā sā rayaṇāvatī",
    "K14n192u_001:696": " padmāvatīṃ samālokya mādhavīṃ caivam abravīt 319",
    "K14n192u_001:697": " paśyataṃ taṃ yuvāṃ sakhyau pratijñātaṃ mayā yathā",
    "K14n192u_001:698": " tathāhaṃ samupānīya dāsyāmy asyai patiṃ varaṃ 320",
    "K14n192u_001:699": " ity uktvā sā mahābhijñā yānam āruhya puṣpakaṃ",
    "K14n192u_001:700": " pracarantī khamārgeṇa sāketasaṃmukhācarat 321",
    "K14n192u_001:701": " tatra yātā vimānāt sā dṛṣṭvāvatīrya khecarī",
    "K14n192u_001:702": " kāntimatyāh puro gatvā paśyantī samupāśrayat 322",
    "K14n192u_001:703": " dṛṣṭvā tāṃ khāt samāyātāṃ vidyādharīm upāśritāṃ",
    "K14n192u_001:704": " kāntimatī samālokya svāsane samupāśrayat 323",
    "K14n192u_001:705": " tataḥ sā mahiṣī rajñī paśyantī rayaṇāvatīṃ",
    "K14n192u_001:706": " pṛṣṭvā kauśalyavṛttāntaṃ sādaram evam abravīt 324",
    "K14n192u_001:707": " ayi vidyāguṇādhāre bhavatī sarvabhūcarī",
    "K14n192u_001:708": " tad yogyā mama putrāya kumārī vidyate kuha 325",
    "K14n192u_001:709": " iti tayā samāpṛṣṭaṃ śrutvā sā rayaṇāvatī",
    "K14n192u_001:710": " kāntimatīṃ samālokya sādaram evam abravīt 326",
    "K14n192u_001:711": " asti devi mayā dṛṣṭā kāntā divyātisundarī",
    "K14n192u_001:712": " himagirāv ṛṣeḥ kanyā bhavabhūteḥ sulakṣaṇā 327",
    "K14n192u_001:713": " ayonisaṃbhavā padmasaṃjātā divyarūpiṇī",
    "K14n192u_001:714": " kāntā padmāvatī nāma yogyaiṣā te sutāya hi 328",
    "K14n192u_001:715": " iti tayā samākhyātaṃ śrutvā kāntimatī mudā",
    "K14n192u_001:716": " tāṃ rayaṇāvatīṃ prekṣya sādaram evam abravīt 329",
    "K14n192u_001:717": " sā kīdṛksundarī kāntā kanyā padmāvatī muneḥ",
    "K14n192u_001:718": " tanmūrtiṃ me samālikhya saṃdarśayitum arhati 330",
    "K14n192u_001:719": " ity ukte sā samālikhya tanmūrtiṃ hemapaṭṭike",
    "K14n192u_001:720": " padmāvatīsamākārāṃ kāntimatīm adarśayat 331",
    "K14n192u_001:721": " tanmūrtiṃ likhitāṃ kāntāṃ padmāvatīsamākṛtiṃ",
    "K14n192u_001:722": " dṛṣṭvā kāntimatī devī prābhyanandat pramoditā 332",
    "K14n192u_001:723": " tataḥ kāntimatī mātā smṛtvātmajaṃ vanāśritaṃ",
    "K14n192u_001:724": " galadaśrumukhā dhyātvā tasthau tadyukticintayā 333",
    "K14n192u_001:725": " galadaśruvirukṣākṣāṃ tāṃ dṛṣṭvā rayaṇāvatī",
    "K14n192u_001:726": " kāntimatīṃ viṣādatvaṃ papracchaivaṃ samādarāt 334",
    "K14n192u_001:727": " kiṃ te duḥkhaṃ mahādevi yad aśrūṇi vimuñcasi",
    "K14n192u_001:728": " tad vadasva mamāgre 'pi niḥśeṣaṃ śamayeya hi 335",
    "K14n192u_001:729": " iti tayā samākhyātaṃ kāntimati niśamya sā",
    "K14n192u_001:730": " tāṃ rayaṇāvatīṃ vīkṣya viniśvasyaivam abravīt 336",
    "K14n192u_001:731": " rayaṇāvati putro me kumāro 'sau virāgitaḥ",
    "K14n192u_001:732": " gautamasyāśrame gatvā carati tāpasaṃ vrataṃ 337",
    "K14n192u_001:733": " kaḥ pumāṃs taṃ mahāsatvaṃ vinīya paribodhayan",
    "K14n192u_001:734": " gṛhāśrame pratiṣṭhāpya kaulavrataṃ pracārayet 338",
    "K14n192u_001:735": " iti tasyā vacaḥ śrutvā sā sakhī rayaṇāvatī",
    "K14n192u_001:736": " kāntimatīṃ samāśvāsya saṃpaśyanty aivam abravīt 339",
    "K14n192u_001:737": " tadarthe 'tra mahādevi mā kṛthās tvaṃ viṣādatāṃ",
    "K14n192u_001:738": " tatprayatnaṃ kariṣyāmi yathāsau gṛham āśrayet 340",
    "K14n192u_001:739": " etayoḥ sadṛśīṃ mūrtiṃ samālikhya yathāvidhi",
    "K14n192u_001:740": " kṛtvā vaivāhikaṃ karma kuryāṃ sambandhatām iha 341",
    "K14n192u_001:741": " etad vaivāhikaṃ sūtraṃ preṣayitvā tayor api",
    "K14n192u_001:742": " galayoḥ pratibandhitvā kartavyaṃ sandhibandhanaṃ 342",
    "K14n192u_001:743": " evaṃ karmaṇi vaivāhe kṛte daivānuyogataḥ",
    "K14n192u_001:744": " jāyāpatī bhavetāṃ tau paśyaitad vacanaṃ mama 343",
    "K14n192u_001:745": " iti tayā samākhyātaṃ kāntimatī niśamya sā",
    "K14n192u_001:746": " tathety abhyanumoditvā kartum evaṃ samaicchata 344",
    "K14n192u_001:747": " tataḥ saitatpravṛttāntaṃ nivedya svāminaḥ puraḥ",
    "K14n192u_001:748": " tathādeśaṃ samāsādya tadvivāhaṃ vyadhāpayat 345",
    "K14n192u_001:749": " tataḥ sā kuntalāṃ ceṭīṃ samāhūya samādarāt",
    "K14n192u_001:750": " tat sūtraṃ sādaraṃ datvā praiṣayad gautame munau 346",
    "K14n192u_001:751": " tatra sā sahasā gatvā samupāsṛtya sāñjaliḥ",
    "K14n192u_001:752": " gautamaṃ taṃ mahābhijñaṃ praṇatvaivaṃ nyavedayat 347",
    "K14n192u_001:753": " maharṣe yad vijānīyāḥ kāntimatī nṛpājñayā",
    "K14n192u_001:754": " karoti mūrtivaivāhaṃ padmāvatīkumārayoḥ 348",
    "K14n192u_001:755": " tad vaivāham idaṃ sūtraṃ samarpya preṣitāsmy ahaṃ",
    "K14n192u_001:756": " bhavān etaṃ samādāya kumārāya prayacchatu 349",
    "K14n192u_001:757": " iti nivedya sā ceṭī gautamasya muneḥ puraḥ",
    "K14n192u_001:758": " sūtraṃ vaivāhikaṃ sthāpya śatabhediṃ samārpayat 350",
    "K14n192u_001:759": " dṛṣṭvā tat sūtram ādāya gautama ṛṣir ādarāt",
    "K14n192u_001:760": " maṇicūḍaṃ kumāraṃ taṃ samāmantryedam abravīt 351",
    "K14n192u_001:761": " kumāra tava mātredaṃ datveyaṃ preṣitā tvayi",
    "K14n192u_001:762": " tad etaṃ tvaṃ samādāya gale bandhitum arhasi 352",
    "K14n192u_001:763": " ity uktvā gautamas tasmai maṇicūḍāya sādaraṃ",
    "K14n192u_001:764": " datvā bhadrāśiṣaṃ sūtraṃ samarpayan dadau svayaṃ 353",
    "K14n192u_001:765": " dṛṣṭvā sa maṇicūḍas tat sūtraṃ pravismitāśayaḥ",
    "K14n192u_001:766": " kathaṃ kṛtaṃ vivāhaṃ me pitṛbhyām ity acintayat 354",
    "K14n192u_001:767": " tataḥ sa suciraṃ dhyātvā kāmasaṃbhoganiḥspṛhaḥ",
    "K14n192u_001:768": " gautamaṃ taṃ samālokya niḥśvasann idam abravīt 355",
    "K14n192u_001:769": " maharṣe yad gṛhaṃ tyaktvā bhavadāśramaṃ āgataḥ",
    "K14n192u_001:770": " sambodhinihitātmātra brahmacaryaṃ samācare 356",
    "K14n192u_001:771": " tat katham idam ujjhitvā punar gṛhāśrame gataḥ",
    "K14n192u_001:772": " pramadāratisaṃraktaś careyaṃ kiṃ vrataṃ sukhaṃ 357",
    "K14n192u_001:773": " pāpālaye kleśamahārisaṃge",
    "K14n192u_001:774": " nānābhayāgnipratidagdhasaukhye",
    "K14n192u_001:775": " īrṣyāmadonmānavighātadharme",
    "K14n192u_001:776": " gṛhe 'bhirantuṃ katham utsaheyaṃ 358",
    "K14n192u_001:777": " tan naiva vāñchāmi gṛhe 'bhirantum",
    "K14n192u_001:778": " ihaiva dehaṃ parimoktum īhe",
    "K14n192u_001:779": " tat sūtram etaṃ na parigrahītum",
    "K14n192u_001:780": " icchāmi prāṇaṃ tu vihātum eva 359",
    "K14n192u_001:781": " etat tena samākhyātaṃ śrutvā sa gautamo muniḥ",
    "K14n192u_001:782": " maṇicūḍaṃ mahāsatvaṃ taṃ paśyann idam abravīt 360",
    "K14n192u_001:783": " bho kumāra gṛhe dharmaṃ carituṃ na yadicchasi",
    "K14n192u_001:784": " bibharṣi yad imaṃ dehaṃ kimarthaṃ tad vadasva me 361",
    "K14n192u_001:785": " iti taduktam ākarṇya maṇicūḍo mahāmatiḥ",
    "K14n192u_001:786": " gautamaṃ taṃ vayasyaṃ ca saṃpaśyann idam abravīt 362",
    "K14n192u_001:787": " śṛṇu sādhu vayasya tvaṃ bibharmi yad idaṃ vapuḥ",
    "K14n192u_001:788": " tad arthaṃ te pravakṣyāmi śrutvānuparibudhyatāṃ 363",
    "K14n192u_001:789": " anekaśrutavanto 'pi sarvavidyāvicakṣaṇāḥ",
    "K14n192u_001:790": " gṛhe kāmaguṇāraktā bhavanti kleśatāpitāḥ 364",
    "K14n192u_001:791": " tatas te kleśaduḥkhāgnisaṃtāpadāhitāśayāḥ",
    "K14n192u_001:792": " svakuladharmamaryādaṃ tyaktvā caranti durvṛtau 365",
    "K14n192u_001:793": " tatas te vikalātmāno daśākuśalasaṃratāḥ",
    "K14n192u_001:794": " bhraṣṭācārā mahāduṣṭāḥ saddharmaguṇanindakāḥ 366",
    "K14n192u_001:795": " dāruṇesv api pāpeṣu pracaranto yathecchayā",
    "K14n192u_001:796": " tīvrakleśāgnisaṃtaptāś caranti tīvrapātake 367",
    "K14n192u_001:797": " tatas te mūḍhitā bhūtapiśācā iva durbhagāḥ",
    "K14n192u_001:798": " sadā duḥkhāgnitaptāṇgā mṛtā gacchanti nārake 368",
    "K14n192u_001:799": " gatvā te nārake bhuktvā svaduṣkṛtaphalaṃ sadā",
    "K14n192u_001:800": " asahyaduḥkhasaṃdagdhā bhramanti sarvadā bhavaṃ 369",
    "K14n192u_001:801": " iti matvātra saṃsāre pāpaduḥkhālayaṃ gṛhaṃ",
    "K14n192u_001:802": " vihāya sajjanā dhīrā vasanti satsukhe vane 370",
    "K14n192u_001:803": " sthitvā vane samādhāya niḥkleśā vimalendriyāḥ",
    "K14n192u_001:804": " samādhinihitātmānaḥ sādhayanti susaṃvaraṃ 371",
    "K14n192u_001:805": " evam aham apīhastho vane sambodhimānasaḥ",
    "K14n192u_001:806": " samādhisatsukhānandaṃ bhuktvā vaseya sarvadā 372",
    "K14n192u_001:807": " nāhaṃ gatvā punar gehe kuladharmaṃ careya hi",
    "K14n192u_001:808": " datvārthibhya imaṃ dehaṃ yāsyāmi nirvṛtiṃ varaṃ 373",
    "K14n192u_001:809": " iti tena samākhyātaṃ śrutvā sā kuntalā tataḥ",
    "K14n192u_001:810": " gatvaitatsarvavṛttāntaṃ kāntimatyāḥ puro 'vadat 374",
    "K14n192u_001:811": " etat tat kathitaṃ śrutvā kāntimatī viṣāditā",
    "K14n192u_001:812": " svātmajasnehaduḥkhārtā pramoditāpatad bhuvi 375",
    "K14n192u_001:813": " vilokya nipatantīṃ tām rājñīṃ sā rayaṇāvatī",
    "K14n192u_001:814": " āliṇgya sahasotthāpya samāśvāsyedaṃ abravīt 376",
    "K14n192u_001:815": " devi dhairyaṃ samālambya tiṣṭha mātra viṣīda hi",
    "K14n192u_001:816": " yatnaṃ karomi yenāsau kumāro gṛham āśrayet 377",
    "K14n192u_001:817": " iti proktvā samālokya deviṃ sā rayaṇāvatī",
    "K14n192u_001:818": " tataḥ saṃprasthitā tatra gautamasyāśrame 'carat 378",
    "K14n192u_001:819": " tatra śavāsinīrūpaṃ dhṛtvā sā rayaṇāvatī",
    "K14n192u_001:820": " maṇicūḍaṃ kumāraṃ taṃ samupetyaivam abravīt 379",
    "K14n192u_001:821": " kumāra tvaṃ mahātyāgī sarvārthivāñchitārthabhṛt",
    "K14n192u_001:822": " yathā tvayā pratijñātaṃ taṃ me datvābhipūryatāṃ 380",
    "K14n192u_001:823": " iti tatprārthitaṃ śrutvā maṇicūḍaḥ prasāditaḥ",
    "K14n192u_001:824": " pretāśinīṃ bibhatsāṇgīṃ saṃpaśyann evam abravīt 381",
    "K14n192u_001:825": " piśāci precchasi tvaṃ yat tat te dāsyāmy ahaṃ dhruvaṃ",
    "K14n192u_001:826": " prārthayasva yathākāmaṃ mātra śaṇkā vidhīyatāṃ 382",
    "K14n192u_001:827": " iti tena samākhyātaṃ śrutvā sā śavabhakṣiṇī",
    "K14n192u_001:828": " tam kumāraṃ mahāsatvaṃ saṃpaśyanty aivam abravīt 383",
    "K14n192u_001:829": " kumāra yadi necchā te saṃsārasukhabhojane",
    "K14n192u_001:830": " tat kimartham imaṃ dehaṃ dehi me bhakṣayāmy ahaṃ 384",
    "K14n192u_001:831": " iti tayārthitaṃ śrutvā maṇicūḍo 'numoditaḥ",
    "K14n192u_001:832": " dāsyāmīmaṃ vapus te 'haṃ yathākāmaṃ prasādhaya 385",
    "K14n192u_001:833": " iti tena samākhyātaṃ śrutvā sa gautamo ruṣā",
    "K14n192u_001:834": " māyāpretāśinīrūpāṃ tāṃ striyam evam abravīt 386",
    "K14n192u_001:835": " are re pāpini māyārūpiṇī rākṣasī yathā",
    "K14n192u_001:836": " trailokyadurlabhaṃ kāntaṃ kumāraṃ bhoktum icchasi 387",
    "K14n192u_001:837": " vrajetaḥ sahasā dūraṃ na cet tvaṃ tāḍayāmy ahaṃ",
    "K14n192u_001:838": " ity uktvā daṇḍam uddāmya tāḍituṃ tām ruṣā yayau 388",
    "K14n192u_001:839": " taṃ dṛṣṭvā daṇḍam uddāmya tāṃ pratāḍitum udyataṃ",
    "K14n192u_001:840": " maṇicūḍaḥ puro gatvā saṃnivāryaivam abravīt 389",
    "K14n192u_001:841": " maharṣe mā kṛthā roṣaṃ prasīdātra hite mama",
    "K14n192u_001:842": " yad bodhiratnasamprāptyai ditsāmi deham ātmanaḥ 390",
    "K14n192u_001:843": " tan mamātra mahāddāne na vighnaṃ kartum arhati",
    "K14n192u_001:844": " anumodya prasīdātra tena bodhiṃ labher api 391",
    "K14n192u_001:845": " yady atra vighnatāṃ kuryād bhraṣṭaḥ saddharmamārgataḥ",
    "K14n192u_001:846": " bhavakleśāgnitaptātmā duḥkhabhāṅ narake pateḥ 392",
    "K14n192u_001:847": " iti matvā bhavān atra saddharmasādhane mama",
    "K14n192u_001:848": " anumodya sahāyatve samācaritum arhati 393",
    "K14n192u_001:849": " tenaitad gaditaṃ śrutvā gautamaḥ sa viṣāditaḥ",
    "K14n192u_001:850": " sneharāgāgnitaptātmā paśyaṃs tasthau vimohitaḥ 394",
    "K14n192u_001:851": " tataś cāsau mahāsatvo maṇicūḍaḥ samutsukaḥ",
    "K14n192u_001:852": " śavāśinīṃ piśācīṃ tāṃ samāmantryaivaṃ abravīt 395",
    "K14n192u_001:853": " bho stri dadāmy ahaṃ tubhyaṃ śraddhayemāṃ tanuṃ mama",
    "K14n192u_001:854": " pratigṛhya yathākāmaṃ yojaya dharmasādhane 396",
    "K14n192u_001:855": " bhuktvā vāpi samādhāya sambodhinihitāśayā",
    "K14n192u_001:856": " kṛtvā lokāhitarthāni saṃcarasva sadā śubhe 397",
    "K14n192u_001:857": " ity uktvā sa mahātmā svaṃ dehaṃ śraddhaḥ samarpayan",
    "K14n192u_001:858": " pretāśinyai striyai tasyai suprasannāśayo dadau 398",
    "K14n192u_001:859": " taddattaṃ deham ādhāya sā prasannāśayā mudā",
    "K14n192u_001:860": " tyaktvā śavāśinīrūpaṃ vidyādharīvapur dadau 399",
    "K14n192u_001:861": " tāṃ dṛṣṭvā sa mahāsatvo maṇicūḍo 'tvismitaḥ",
    "K14n192u_001:862": " suciraṃ saṃnirīkṣyaiva tasthau niścalitāśayaḥ 400",
    "K14n192u_001:863": " tato vidyādharī sā taṃ maṇicūḍaṃ mahāmatiṃ",
    "K14n192u_001:864": " suprasannamukhāmbhojaṃ saṃpaśyantīdam abravīt 401",
    "K14n192u_001:865": " bho kumāra tvayātmānaṃ mahyaṃ datvā samarpitaṃ",
    "K14n192u_001:866": " tad idānīṃ vaṣe sthitvā carituṃ me samarhasi 402",
    "K14n192u_001:867": " tāvad vākyaṃ mama śrutvā yathā mayā yad ucyate",
    "K14n192u_001:868": " tathā tac chraddhayā kāryaṃ saṃsādhayan samācara 403",
    "K14n192u_001:869": " iti tayoktam ākarṇya maṇicūḍaḥ prabodhitaḥ",
    "K14n192u_001:870": " tathā hīti pratijñāya tatkāryasādhako 'bhavat 404",
    "K14n192u_001:871": " tato dṛḍhapratijñaṃ taṃ vinīya rayaṇāvatī",
    "K14n192u_001:872": " maharṣiṃ gautamaṃ dṛṣṭvā samāmantryaivam abravīt 405",
    "K14n192u_001:873": " maharṣe yad ayaṃ rājakumāro divyasundaraḥ",
    "K14n192u_001:874": " tasmāt padmāvatīṃ devīm asmai dātuṃ samutsahe 406",
    "K14n192u_001:875": " tad bhavān api yat kāryaṃ saṃsādhayitum arhati",
    "K14n192u_001:876": " yad enaṃ netum icchāmi padmāvatyā gṛhe girau 407",
    "K14n192u_001:877": " tad anena kumāreṇa sārdhaṃ tatra himālaye",
    "K14n192u_001:878": " āśramo bhavabhūter yo bhavān āgantum arhati 408",
    "K14n192u_001:879": " iti tayoditaṃ śrutvā gautamaḥ so 'numoditaḥ",
    "K14n192u_001:880": " tathā himālaye gantuṃ samaicchata tayā saha 409",
    "K14n192u_001:881": " tataḥ sā yānaṃ āruhya kumāragautamānvitā",
    "K14n192u_001:882": " ākāśāt saṃcaranty āśu himālaye samāyayau 410",
    "K14n192u_001:883": " tatra sāśramam āgatya samavatīrya yānataḥ",
    "K14n192u_001:884": " padmāvatīṃ samāgantum udyāne samupācarat 411",
    "K14n192u_001:885": " tadā padmāvatīṃ tatra maṇicūḍānurāginīṃ",
    "K14n192u_001:886": " kāmāgnitāpadagdhāṇgīṃ viṣadigdhāṃ vimohitāṃ 412",
    "K14n192u_001:887": " candrakāntiśilāyāṃ tām adhiṣṭhāpya samādarāt",
    "K14n192u_001:888": " mādhavī sūpacāreṇa paricarya samāśrayat 413",
    "K14n192u_001:889": " tāṃ dṛṣṭvā samupetyāśu tatra sā rayaṇāvatī",
    "K14n192u_001:890": " mādhavīṃ tām upāsīnāṃ samīkṣyaivam apṛcchata 414",
    "K14n192u_001:891": " mādhavīyaṃ kimarthe 'tra padmāvatī niṣīdati",
    "K14n192u_001:892": " kiṃ vā rogānvitā devī tat samākhyāhi me 'grataḥ 415",
    "K14n192u_001:893": " iti pṛṣṭe tayā sakhyā mādhavī sā vilokya tāṃ",
    "K14n192u_001:894": " sakhīm ṛṣikumārābhyāṃ sametām evam abravīt 416",
    "K14n192u_001:895": " rayaṇāvati-m-āyāsi samehy atra samāśraya",
    "K14n192u_001:896": " yadarthe 'tra niṣīdāmi devyā saha vade śṛṇu 417",
    "K14n192u_001:897": " yadā tvaṃ maṇicūḍasya rūpaguṇam avarṇayaḥ",
    "K14n192u_001:898": " tadārabhya kumāre 'syāś cittaṃ rāgānurāgitaṃ 418",
    "K14n192u_001:899": " tadrāgāgnyanudagdhāṇgā viṣadigdheva mohitā",
    "K14n192u_001:900": " tajjvaraśāntaye hy atra śilāyāṃ sthāpitā mayā 419",
    "K14n192u_001:901": " tad bhavatī samālokya yad asyā jvaraśāntaye",
    "K14n192u_001:902": " upāyaṃ tat samādhāya sarvathā kartum arhati 420",
    "K14n192u_001:903": " iti tayā samākhyātam śrutvā sā rayaṇāvatī",
    "K14n192u_001:904": " padmāvatīṃ samāśvāsya mādhavīṃ caivam abravīt 421",
    "K14n192u_001:905": " devi dhairyaṃ samālambya tiṣṭha tyaja viṣādatāṃ",
    "K14n192u_001:906": " tvattāpaśamanopāyaṃ datvopacārayāṇy ahaṃ 422",
    "K14n192u_001:907": " ity uktvā sā samāśvāsya padmāvatīṃ samādhavīṃ",
    "K14n192u_001:908": " maṇicūḍaṃ kumāraṃ taṃ samāmantryaivam abravīt 423",
    "K14n192u_001:909": " kumāra yat tvayā proktaṃ kuryāṃ sarvahitaṃ bhave",
    "K14n192u_001:910": " iti satyaṃ samādhāya tat pratijñāṃ prapūraya 424",
    "K14n192u_001:911": " yat sā padmāvatī devī rāgāgnitāpitāturā",
    "K14n192u_001:912": " tad asya rogaśāntyarthaṃ upācaritum arhati 425",
    "K14n192u_001:913": " iti tayoktam ākarṇya maṇicūḍo hi lajjayā",
    "K14n192u_001:914": " padmāvatyā mukhaṃ draṣṭum api naivātyavāñchata 426",
    "K14n192u_001:915": " tato vidyādharī sā taṃ maṇicūḍam anoditaṃ",
    "K14n192u_001:916": " vinīya bahudhākhyānair bodhayitvātyacodayat 427",
    "K14n192u_001:917": " tato 'sau maṇicūḍas tadvākyaṃ śrutvābhibodhitaḥ",
    "K14n192u_001:918": " gatvā padmāvatīṃ pasyaṃs tasthau kāruṇyamānasaḥ 428",
    "K14n192u_001:919": " tato dhīmān kumāras sa prakṣālya svaśiromaṇiṃ",
    "K14n192u_001:920": " tajjalenāpi sarvāṅgaṃ padmāvatyā asiñcayat 429",
    "K14n192u_001:921": " tena tasyā bahiḥ kāye tāpaḥ praśamam āyayau",
    "K14n192u_001:922": " tasya saṃdarśanād bhūyo rāgāgnis tu pradīptitaḥ 430",
    "K14n192u_001:923": " tato rāgāgnisaṃtaptacittā sā parimūrchitā",
    "K14n192u_001:924": " bhūyo 'tiviṣadigdheva naiva svāsthyaṃ samāyayau 431",
    "K14n192u_001:925": " tad dṛṣṭvā so 'mbunā bhūyaḥ prakṣālya svaśiromaṇiṃ",
    "K14n192u_001:926": " padmāvatyā mukhe 'mbhas tat saṃpradatvā nyaveśayat 432",
    "K14n192u_001:927": " taj jalaṃ sā nipīyāśu cittasvāsthyaṃ samāyayau",
    "K14n192u_001:928": " tatas tasyā manaḥsaukhyam avāpa tadguṇotsukaṃ 433",
    "K14n192u_001:929": " tatas tayor abhūc cittaṃ snehasaṃbaddhitaṃ mithaḥ",
    "K14n192u_001:930": " kriḍābhojanasaṃlāapadarśanahasanādiṣu 434",
    "K14n192u_001:931": " tadārabhya sametau tau visrambhāgūḍhabhāṣiṇau",
    "K14n192u_001:932": " nirlajjārāgasaṃbaddhau dampatīva praceratuḥ 435",
    "K14n192u_001:933": " tāv evaṃ snehasaṃbaddhau dṛṣṭvā sā rayaṇāvatī",
    "K14n192u_001:934": " gautamaṃ mādhavīṃ cāpi sametyedaṃ mudāvadat 436",
    "K14n192u_001:935": " maharṣe siddhyate kāryaṃ yad yatnaṃ kriyate mayā",
    "K14n192u_001:936": " yad etau snehasaṃbaddhau carato dampatī yathā 437",
    "K14n192u_001:937": " tad bhavān enam ārāgya kumāraṃ paribodhayan",
    "K14n192u_001:938": " kṛtvā vaivāhikaṃ karma cārayatu gṛhāśrame 438",
    "K14n192u_001:939": " mādhavi tvaṃ samārāgya padmāvatīṃ vinodaya",
    "K14n192u_001:940": " yathaitau rāgasaṃbaddhau rājyāśrame cariṣyataḥ 439",
    "K14n192u_001:941": " iti tayoditaṃ śrutvā mādhavī sānumoditā",
    "K14n192u_001:942": " padmāvatīṃ samārādhya vaivāhe paryabodhayat 440",
    "K14n192u_001:943": " tayā saṃbodhyamānā sā padmāvatī natānanā",
    "K14n192u_001:944": " lajjāharṣavibhinnāsyā tasthau rāgāhatāśayā 441",
    "K14n192u_001:945": " gautamo 'pi kumāraṃ taṃ samārāgya prabodhayan",
    "K14n192u_001:946": " kartuṃ vaivāhikaṃ karma padmāvatyā sahārabhat 442",
    "K14n192u_001:947": " tat samīkṣya kumāraḥ sa maṇicūḍo virāgitaḥ",
    "K14n192u_001:948": " rājyāśramanirākāṇkṣī gatvodyānasamāśritaḥ 443",
    "K14n192u_001:949": " saddharmasādhanākāṅkṣī san kleśadharmaniḥspṛhaḥ",
    "K14n192u_001:950": " bodhicittaṃ samādhāya tasthau dhyānasamāhitaḥ 444",
    "K14n192u_001:951": " tam udyāne samāśritya samādhidhyānasaṃsthitaṃ",
    "K14n192u_001:952": " vijñāya gautamas tatra sametya paryabodhayat 445",
    "K14n192u_001:953": " tena nānāvidhānena budhyamāno 'py abodhitaḥ",
    "K14n192u_001:954": " sa mahātmā tathā dhyātvā tasthau niścalitendriyaḥ 446",
    "K14n192u_001:955": " bhavabhūtis tadādṛṣṭvā padmāvatīm anusmaran",
    "K14n192u_001:956": " rudann anveṣituṃ tatra vilokayann upācarat 447",
    "K14n192u_001:957": " tadvilāparavaṃ śrutvā sakhī sā rayaṇāvatī",
    "K14n192u_001:958": " niḥsṛtya sahasā tatra vilokya tam apaśyata 448",
    "K14n192u_001:959": " taṃ dṛṣṭvā sahasopetya maharṣiṃ sā kṛtāñjaliḥ",
    "K14n192u_001:960": " aṣtāṅgaiḥ praṇatiṃ kṛtvā paśyantī samupāśrayat 449",
    "K14n192u_001:961": " bhavabhūtir maharṣiḥ sa paśyaṃs tāṃ rayaṇāvatīṃ",
    "K14n192u_001:962": " galadaśruvirukṣākṣaḥ papracchaivaṃ samādarāt 450",
    "K14n192u_001:963": " padmāvatī gṛhe nāsti kva gatā rayaṇāvati",
    "K14n192u_001:964": " bahudinān na paśyāmi tatpravṛttiṃ vadasva me 451",
    "K14n192u_001:965": " iti maharṣiṇā pṛṣṭaṃ śrutvā sā rayaṇāvatī",
    "K14n192u_001:966": " bhavabhūtiṃ tam ālokya sādaram evam abravīt 452",
    "K14n192u_001:967": " maharṣe 'sti bhavatputrī padmāvatīha saṃsthitā",
    "K14n192u_001:968": " candramaṇiśilāyāṃ sā sahāsmābhir niṣīdati 453",
    "K14n192u_001:969": " iti tayoditaṃ śrutvā bhavabhūtiḥ prabodhitaḥ",
    "K14n192u_001:970": " tatra padmāvatīṃ draṣṭuṃ sahasā samupāsarat 454",
    "K14n192u_001:971": " tatra taṃ samupāyātaṃ dṛṣṭvā padmāvatī mudā",
    "K14n192u_001:972": " sahasotthāya tatpāde sāñjaliḥ praṇatiṃ vyadhāt 455",
    "K14n192u_001:973": " tataḥ sā mādhavī cāpi dṛṣṭvainaṃ sahasotthitā",
    "K14n192u_001:974": " sāñjaliḥ praṇatiṃ kṛtvā mudāsanam upāharat 456",
    "K14n192u_001:975": " gautamo 'pi samālokya bhavabhūtiṃ samāgataṃ",
    "K14n192u_001:976": " sahasotthāya saṃpaśyan praṇantuṃ samupācarat 457",
    "K14n192u_001:977": " bhavabhūtis tam āyātaṃ gautamaṃ saṃvilokayan",
    "K14n192u_001:978": " praṇatvā kauśalaṃ pṛṣṭvā papracchāgatikāraṇaṃ 458",
    "K14n192u_001:979": " gautamo 'pi praṇatvā taṃ pṛṣṭvā ca kauśalaṃ mudā",
    "K14n192u_001:980": " etat sarvaṃ pravṛttāntaṃ nivedya samabodhyat 459",
    "K14n192u_001:981": " tac chrutvā bhavabhūtiḥ so 'numodya saṃpraharṣitaḥ",
    "K14n192u_001:982": " vivāhasamayaṃ putryā dṛṣṭvānandat prasāditaḥ 460",
    "K14n192u_001:983": " padmāvatīṃ prasannāsyāṃ vilokya navayauvanīṃ",
    "K14n192u_001:984": " maṇicūḍāya yogyāṃ ca saṃpradātuṃ samaicchata 461",
    "K14n192u_001:985": " tataḥ padmāvatīṃ kanyāṃ samādāya sa nanditaḥ",
    "K14n192u_001:986": " bhavabhūtiḥ pitā tatra maṇicūḍāntike yayau 462",
    "K14n192u_001:987": " tatra dhyātvā samāsīnaṃ taṃ kumāraṃ samīkṣya saḥ",
    "K14n192u_001:988": " bhavabhūtiḥ prasannātmā samāmantryaivam abravīt 463",
    "K14n192u_001:989": " kumārāstu sadā bhadraṃ siddhyatu te samīhitaṃ",
    "K14n192u_001:990": " uttiṣṭha śṛṇu me vākyam upadekṣyāmi te hitaṃ 464",
    "K14n192u_001:991": " iti tenoditaṃ śrutvā maṇicūḍo vilokya taṃ",
    "K14n192u_001:992": " bhavabhūtiṃ samutthāya sāñjaliḥ praṇatiṃ vyadhāt 465",
    "K14n192u_001:993": " taṃ paśyan maṇicūḍaṃ sa bhavabhūtiḥ pramoditaḥ",
    "K14n192u_001:994": " sādaraṃ samupāmantrya rahasīdam abhāṣata 466",
    "K14n192u_001:995": " kumāra yad bhavān vijño divyātisundaraḥ kṛtī",
    "K14n192u_001:996": " tan mama vacanaṃ śrutvā dharme caritum arhati 467",
    "K14n192u_001:997": " yad imāṃ tvadguṇākāṇkṣīṃ padmāvatīṃ sarojajāṃ",
    "K14n192u_001:998": " tad gṛhītvānayā sārdhaṃ kuladharme samācara 468",
    "K14n192u_001:999": " iti tena samākhyātaṃ śrutvaiva so 'prabodhitaḥ",
    "K14n192u_001:1000": " adhomukho 'prasannāsyo naiva pratyuttaraṃ dadau 469",
    "K14n192u_001:1001": " bhūyo 'pi bhavabhūtiḥ sa maṇicūḍaṃ vilokayan",
    "K14n192u_001:1002": " bodhayituṃ samāmantrya vihasann idam abravīt 470",
    "K14n192u_001:1003": " kumāra tvaṃ mahāsatvas tat kiṃ tyaktvā gṛhāśramaṃ",
    "K14n192u_001:1004": " vānaprastha ihāśritya viraktaś carase tapaḥ 471",
    "K14n192u_001:1005": " yat tvaṃ sarvahitārthena datvārthibhyo yathepsitaṃ",
    "K14n192u_001:1006": " dānacaryāvrataṃ dhṛtvā prācaro bodhisaṃvaraṃ 472",
    "K14n192u_001:1007": " idānīṃ kim ihāśritya saṃsāradharmaniḥspṛhaḥ",
    "K14n192u_001:1008": " bodhicaryāvrataṃ tyaktvā bhikṣur ivācareḥ kathaṃ 473",
    "K14n192u_001:1009": " yat prāhuḥ sarvadharmāṇām rājadharmaṃ varaṃ bhave",
    "K14n192u_001:1010": " yena saṃpālitāḥ sarve lokā dharme pratiṣṭhitāḥ 474",
    "K14n192u_001:1011": " vinātra nṛpatiṃ satvāḥ sarve kleśākulāśayāḥ",
    "K14n192u_001:1012": " durdāntā iva mattebhāḥ pracareyur yathecchayā 475",
    "K14n192u_001:1013": " yathākāmaṃ prabhuñjānāḥ kṛtvāpi pramadāḥ kaliṃ",
    "K14n192u_001:1014": " hṛtvā parasparaṃ yuddhaṃ kṛtvā careyur enase 476",
    "K14n192u_001:1015": " tatas te durbhagā duṣṭā mahāpātakacāriṇaḥ",
    "K14n192u_001:1016": " duḥkhāgnitāpitātmāno mṛtā yāyuś ca durgatau 477",
    "K14n192u_001:1017": " durgatau nipatantas te kṣuttṛṣṇātāpitāśayāḥ",
    "K14n192u_001:1018": " asahyavedanākrāntā bhrameyur nārakeṣv api 478",
    "K14n192u_001:1019": " tathā te nārakāsīnāḥ sadā duḥkhāgnitāpitāḥ",
    "K14n192u_001:1020": " mūḍhātmānaḥ smṛtibhraṣṭā neyur muktipathaṃ kvacit 479",
    "K14n192u_001:1021": " iti matvā kumārāsti satveṣu te kṛpā yadi",
    "K14n192u_001:1022": " kṛpayā pālayan sarvān satvān saṃbhartum arhati 480",
    "K14n192u_001:1023": " yadi satvān bibharṣi tvaṃ datvā dravyaṃ yathepsitaṃ",
    "K14n192u_001:1024": " tadā sarve 'pi satvās te saṃcareran sadā vṛṣe 481",
    "K14n192u_001:1025": " tatas te sukhasampannāḥ svasvakulavṛṣāratāḥ",
    "K14n192u_001:1026": " niḥkleśā vimalātmānaḥ saṃprayāyuḥ surālayaṃ 482",
    "K14n192u_001:1027": " evaṃ vijñāya satveṣu yady asti te dayāmatiḥ",
    "K14n192u_001:1028": " tad imāṃ padmajāṃ lakṣmīṃ samāgraḥītum arhati 483",
    "K14n192u_001:1029": " anayā saha saṃrakto rājyāśrame samāśritaḥ",
    "K14n192u_001:1030": " sadā yajñādisatkarmaṃ kṛtvā saddharmam arjaya 484",
    "K14n192u_001:1031": " darvārthibhyo yathākāmaṃ sarvasatvahitārthabhṛt",
    "K14n192u_001:1032": " bodhicaryāvrataṃ dhṛtvā saṃcarasva gṛhe sukhaṃ 485",
    "K14n192u_001:1033": " evaṃ caran mahādharme sarvān satvān pracārayan",
    "K14n192u_001:1034": " sarvatra maṃgalaṃ kṛtvā saṃprayāyāḥ surālayaṃ 486",
    "K14n192u_001:1035": " iti satyaṃ mayākhyātaṃ śrutvemāṃ padmajāṃ ramāṃ",
    "K14n192u_001:1036": " pariṇīya yathākāmaṃ bhuktvā rājyavṛṣe cara 487",
    "K14n192u_001:1037": " tataḥ santatim utpādya vinīya nītisadvṛṣe",
    "K14n192u_001:1038": " bodhimārge pratiṣṭhāpya cārayet tāvad ātmajaṃ 488",
    "K14n192u_001:1039": " tato vinīya taṃ putraṃ pratiṣṭhāpya nṛpāsane",
    "K14n192u_001:1040": " sarvalokādhipaṃ kṛtvā tato vanāśrame careḥ 489",
    "K14n192u_001:1041": " etat saṃsārasaddharmaṃ matvā sthitvā gṛhāśrame",
    "K14n192u_001:1042": " bodhicaryāvrataṃ dhṛtvā cara bodhiṃ yadīcchasi 490",
    "K14n192u_001:1043": " iti taduktam ākarṇya sa dhīmān anumoditaḥ",
    "K14n192u_001:1044": " bhavabhūtiṃ purasthaṃ taṃ draṣṭum api vavāñca na 491",
    "K14n192u_001:1045": " kathaṃ gehe punar gatvā kleśavyākulamānasaḥ",
    "K14n192u_001:1046": " careyam iti saṃcintya tasthau dhyānasamāhitaḥ 492",
    "K14n192u_001:1047": " evaṃ tenarṣiṇā bhūyo nānāvidhinidarśanaiḥ",
    "K14n192u_001:1048": " budhyamāno 'pi naivāsau mahāsatvo 'nvamodata 493",
    "K14n192u_001:1049": " dvidhā tridhāpi tenaivam ṛṣiṇā saṃnidarśanaiḥ",
    "K14n192u_001:1050": " budhyamāno 'pi naivāsau tad vākyaṃ śrotum aicchata 494",
    "K14n192u_001:1051": " tataḥ sa bhavabhūtis tam aprabodhitamānasaṃ",
    "K14n192u_001:1052": " dṛṣṭverṣyāgnipradagdhātmā tarjayann evam abravīt 495",
    "K14n192u_001:1053": " anena durmate vākyaṃ mamāpi na śrutaṃ tvayā",
    "K14n192u_001:1054": " citām āropya dhakṣyāmi sutām imāṃ sahātmanā 496",
    "K14n192u_001:1055": " iti tenoditaṃ śrutvā maṇicūḍo dayākulaḥ",
    "K14n192u_001:1056": " taṃ krodhāgniprataptaṃ sa dṛṣṭvaivaṃ paryacintayat 497",
    "K14n192u_001:1057": " kathaṃ brahmacariṃ tyaktvā rājyāśrame samāśritaḥ",
    "K14n192u_001:1058": " pramadā saha saṃraktaś careyaṃ kleśitāśayaḥ 498",
    "K14n192u_001:1059": " hāhaṃ naṣṭaḥ paribhraṣṭaḥ sambuddhapurasatpathāt",
    "K14n192u_001:1060": " duṣṭamāragaṇāsaṇgaś careyaṃ kleśanighnitaḥ 499",
    "K14n192u_001:1061": " iti cintāviṣaṇṇātmā kumādraḥ sa vimohitaḥ",
    "K14n192u_001:1062": " kathaṃcid dhairyam ālambya tasthau dhyānasamāhitaḥ 500",
    "K14n192u_001:1063": " tathā sthitaṃ kumāraṃ taṃ dṛṣṭvā sa gautamaḥ suhṛt",
    "K14n192u_001:1064": " saṃpaśyan samupāsṛtya samāmantryaivam abravīt 501",
    "K14n192u_001:1065": " kumāra tvaṃ sudhīr vijñaḥ sarvavidyāvicakṣaṇaḥ",
    "K14n192u_001:1066": " tad atra kiṃ kathaṃ kuryāḥ saṃparīkṣya vadasva me 502",
    "K14n192u_001:1067": " yadīmāṃ tvaṃ na gṛhṇīyā ayam ṛṣiḥ praroṣitaḥ",
    "K14n192u_001:1068": " nūnaṃ citāṃ samāropya dhakṣyaty enāṃ sahātmanā 503",
    "K14n192u_001:1069": " tadā tvayātra kartavyaṃ kiṃ kathaṃ tad vicintyatāṃ",
    "K14n192u_001:1070": " yad etat te mahāpāpaṃ saṃjāyetādhunā khalu 504",
    "K14n192u_001:1071": " yat krodhāgnipradagdhātmā nūnam ayam ṛṣī ruṣā",
    "K14n192u_001:1072": " citāyāṃ svayam āruhya svātmānam api dhakṣyate 505",
    "K14n192u_001:1073": " tad atra te mahatpāpaṃ strībrahmadahanodhavaṃ",
    "K14n192u_001:1074": " jāyeta dāruṇaṃ ghoraṃ sarvapāpātidāruṇaṃ 506",
    "K14n192u_001:1075": " etatpāpābhiliptātmā mahāduḥkhāgnitāpitaḥ",
    "K14n192u_001:1076": " asahyavedanākrānto nipater nārake dhruvaṃ 507",
    "K14n192u_001:1077": " tadā tatra na te kaś cit trātānuśāsakaḥ suhṛt",
    "K14n192u_001:1078": " sarve duṣṭā mahākrūrāḥ prahareyus samantataḥ 508",
    "K14n192u_001:1079": " evaṃ duḥkhāni bhuñjānaḥ sarveṣu narakeṣv api",
    "K14n192u_001:1080": " bhramat tīvrātiduḥkhārtaś caret satatam ābhavaṃ 509",
    "K14n192u_001:1081": " iti matvā mahāvijña vicāraya samāhitaḥ",
    "K14n192u_001:1082": " satyam etan mayā khyātaṃ nānythā parimāṇaya 510",
    "K14n192u_001:1083": " svaparātmahitādhānaṃ saddharmaṃ yadi vāñchasi",
    "K14n192u_001:1084": " tathā me vacanaṃ śrutvā ghṛhāṇemāṃ ramopamāṃ 511",
    "K14n192u_001:1085": " pariṇīyānayā sārdhaṃ rājyāśrame samāśritaḥ",
    "K14n192u_001:1086": " sarvasatvahitaṃ kṛtvā saṃcarasva sadā śubhe 512",
    "K14n192u_001:1087": " evaṃ kṛtvā yathākāmaṃ datvārthibhyaḥ samāhitaḥ",
    "K14n192u_001:1088": " bodhicaryāvrataṃ dhṛtvā saṃcarasva jagaddhite 513",
    "K14n192u_001:1089": " tathā te maṇgalaṃ nityaṃ sarvatrāpi bhaved dhruvaṃ",
    "K14n192u_001:1090": " yathābhivāñcitaṃ saukhyaṃ bhuktvā yāyāḥ surālayaṃ 514",
    "K14n192u_001:1091": " svarge 'pi sarvadā saukhyaṃ bhuktvā saṃbodhimānasaḥ",
    "K14n192u_001:1092": " svaparātmahitaṃ kṛtvā saṃcarethāḥ sadā śubhe 515",
    "K14n192u_001:1093": " tatas tvaṃ narake kvāpi gamiṣyasi kadā cana",
    "K14n192u_001:1094": " sarvadā sadgatau yātaḥ saddharme eva prācareḥ 516",
    "K14n192u_001:1095": " evaṃ vijñāya vijñātra saṃparīkṣya vicārayan",
    "K14n192u_001:1096": " yatrābhivāñchyate tatra saṃcarasva samāhitaḥ 517",
    "K14n192u_001:1097": " iti tena sumitreṇa samādiṣṭaṃ niśamya saḥ",
    "K14n192u_001:1098": " maṇicūḍo mahāsatvo vicāryaivaṃ vyacintayat 518",
    "K14n192u_001:1099": " satyam eva samākhyātaṃ mitreṇānena saddhiyā",
    "K14n192u_001:1100": " tathāsya vacanaṃ śrutvā kuryāṃ saddharmasādhanaṃ 519",
    "K14n192u_001:1101": " iti niścitya vijño 'sau maṇicūḍo 'bhibodhitaḥ",
    "K14n192u_001:1102": " tathety atyanumoditvā gautamaṃ samalokayat 520",
    "K14n192u_001:1103": " tadīṅgitaṃ parijñāya gautamaḥ saṃprasāditaḥ",
    "K14n192u_001:1104": " bhavabhūtiṃ samāmantrya saṃpaśyann evam abravīt 521",
    "K14n192u_001:1105": " maharṣe tat prasīdātra mā kṛthā hṛdi roṣatāṃ",
    "K14n192u_001:1106": " yad ayaṃ bodhito rājadharme caritum icchati 522",
    "K14n192u_001:1107": " tad imām padmajāṃ devīṃ śraddhayāsmai samarpayan",
    "K14n192u_001:1108": " vidhinopayamaṃ kṛtvā sādharmam anayoḥ kuru 523",
    "K14n192u_001:1109": " iti tena samādiṣṭaṃ bhavabhūtir niśamya saḥ",
    "K14n192u_001:1110": " tatheti pratibhāṣitvā suprasannāśayo 'carat 524",
    "K14n192u_001:1111": " tataḥ sa ṛṣir ādāya padmāvatīṃ svayaṃ mudā",
    "K14n192u_001:1112": " sahasetya kumārasya purataḥ samupācarat 525",
    "K14n192u_001:1113": " tatra sa taṃ mahāsatvaṃ kumāraṃ divyasundaraṃ",
    "K14n192u_001:1114": " upanīyātmajāṃ kanyāṃ darśayann evam abravīt 526",
    "K14n192u_001:1115": " kumāremāṃ subhadrāṅgīṃ padmāvatīṃ sarojajāṃ",
    "K14n192u_001:1116": " bhāryārthe te prayacchāmi samanvāhartum arhati 527",
    "K14n192u_001:1117": " anayā dīkṣitaḥ sārdhaṃ kuryā yajñāni sarvadā",
    "K14n192u_001:1118": " yad etat puṇyam udbhūtaṃ tan me pradātum arhati 528",
    "K14n192u_001:1119": " iti tenoditaṃ śrutvā maṇicūḍaḥ kumāraḥ saḥ",
    "K14n192u_001:1120": " mahāsatvaṃ samālokya tam ṛṣim evam abravīt 529",
    "K14n192u_001:1121": " maharṣe parasaṃtānaṃ na hi saṃkrāmati kvacit",
    "K14n192u_001:1122": " puṇyaṃ vāpuṇyam apy evaṃ yasya tenaiva bhujyate 530",
    "K14n192u_001:1123": " atha te rocate hy evaṃ tat puṇyaṃ yan mayārjitaṃ",
    "K14n192u_001:1124": " sthitvā tayātra vai yajñaṃ tvām uddiśya karāṇy api 531",
    "K14n192u_001:1125": " etat samutthitaṃ puṇyaṃ sarvaṃ dāsyāmi te khalu",
    "K14n192u_001:1126": " ty uktvā tāṃ samālokya samanvāhartum aicchata 532",
    "K14n192u_001:1127": " atharṣiḥ sa prasannātmā bhavabhūtiḥ samarpayan",
    "K14n192u_001:1128": " padmāvātīṃ kumārāya saṃpradatvāśramaṃ yayau 533",
    "K14n192u_001:1129": " tataḥ śrīmān kumāro 'sau pariṇīya yathāvidhi",
    "K14n192u_001:1130": " padmāvatīṃ samādāya svāśrame samupāśrayat 534",
    "K14n192u_001:1131": " kañcit kālaṃ tayā sārdhaṃ padmāvatyā samārataḥ",
    "K14n192u_001:1132": " yathākāmaṃ sukhaṃ bhuktvā reme tatra pramoditaḥ 535",
    "K14n192u_001:1133": " etad vṛttāntam ākarṇya brahmadatto narādhipaḥ",
    "K14n192u_001:1134": " mudātmajaṃ kumāraṃ taṃ pura ānetum aicchata 536",
    "K14n192u_001:1135": " tataḥ sa janako rājā samantrijanapaurikaḥ",
    "K14n192u_001:1136": " gautamasyāśrame tatra mahotsāhaiḥ sahācarat 537",
    "K14n192u_001:1137": " tam āyātaṃ samālokya sakumāraḥ sa gautamaḥ",
    "K14n192u_001:1138": " sahasā pracaraṃs tatra pratyujjagāma sannataḥ 538",
    "K14n192u_001:1139": " tatra taṃ janakaṃ dṛṣṭvā kumāro lajjitānanaḥ",
    "K14n192u_001:1140": " pādābje praṇatiṃ kṛtvā pituḥ pṛṣṭe upācarat 539",
    "K14n192u_001:1141": " gautamo 'pi tam ālokya datvā bhadrāśiṣaṃ mudā",
    "K14n192u_001:1142": " svāśrame samupānīya śuddhāsane nyaveśayat 540",
    "K14n192u_001:1143": " gautamaṃ taṃ praṇatvā sa brahmadatto narādhipaḥ",
    "K14n192u_001:1144": " samantrijanapauro 'pi tatrāsane samāśrayat 541",
    "K14n192u_001:1145": " tatra padmāvatī sāpi śvasurasya padāmbuje",
    "K14n192u_001:1146": " natānanā praṇatvaiva svālayaṃ sahasā yayau 542",
    "K14n192u_001:1147": " tataḥ sa gautamas tasya brahmadattasya bhūpateḥ",
    "K14n192u_001:1148": " puraḥ sarvapravṛttāntaṃ vistaraṃ saṃnyavedayat 543",
    "K14n192u_001:1149": " tac chrutvā sa pitā rājā sānandavismitāśayaḥ",
    "K14n192u_001:1150": " svātmajaṃ taṃ samālokya gautamaṃ caivam abravīt 544",
    "K14n192u_001:1151": " maharṣe tvatprayatnena putro 'yaṃ me nṛpo bhavet",
    "K14n192u_001:1152": " bhavataitan mahatkāryaṃ kṛtaṃ saṃsīddhyate 'dhunā 545",
    "K14n192u_001:1153": " tad idānīṃ prasīdātra bhavantaṃ prārthayāmy ahaṃ",
    "K14n192u_001:1154": " tan mamānugrahaṃ kṛtvā sāphalyaṃ kartum arhati 546",
    "K14n192u_001:1155": " ātmajo me yad eko 'yaṃ kuryām enaṃ narādhipaṃ",
    "K14n192u_001:1156": " tatra rājyāśrame netum iccāmi tat sama 547",
    "K14n192u_001:1157": " yac cāpi pradadau māṃ te bhavabhūtiḥ pitā yadā",
    "K14n192u_001:1158": " tadā bhavān pratigṛhya satyam evaṃ vaco 'bravīt 548",
    "K14n192u_001:1159": " nāhaṃ tvayā vinā prāṇaṃ kṣaṇaṃ saṃdhārayeya hi",
    "K14n192u_001:1160": " tat katham anyathābhūtaṃ vacanaṃ te 'dhunā prabho 549",
    "K14n192u_001:1161": " yad vāpi tvaṃ mahārājaḥ kṣatriyo 'si narādhipaḥ",
    "K14n192u_001:1162": " bhāryāṃ dhūrtahṛtāṃ paśyann eva tiṣṭhasi tat kathaṃ 550",
    "K14n192u_001:1163": " tad uttiṣtha mahāvīra yady asti te dayā vṛṣa",
    "K14n192u_001:1164": " sarvathā māṃ paritrāya samanvāhartum arhasi 551",
    "K14n192u_001:1165": " iti tayā rudatyaivaṃ saṃprārthitaṃ niśamya saḥ",
    "K14n192u_001:1166": " maṇicūḍaḥ samutthāya taṃ kirātaṃ vilokayan 552",
    "K14n192u_001:1167": " sahasā samupāsṛtya sambodhayitum ādarāt",
    "K14n192u_001:1168": " sampaśyann enam āmantrya saṃjñāpayitum abravīt 553",
    "K14n192u_001:1169": " alam alaṃ kirātemāṃ striyaṃ māpahara tyaja",
    "K14n192u_001:1170": " eṣā hi munirājasya mārīceḥ paricārikā 554",
    "K14n192u_001:1171": " yāvad asau mahābhijño maharṣir ugratāpasaḥ",
    "K14n192u_001:1172": " na jānīte drutaṃ tyaktvā tāvad enāṃ satīṃ vraja 555",
    "K14n192u_001:1173": " mā haivāsau mahābhijño jñātvaitāṃ prahṛtāṃ tvayā",
    "K14n192u_001:1174": " nūnaṃ śāpāgninā dagdhvā narake tvāṃ nipātayet 556",
    "K14n192u_001:1175": " tad gaccha sahasā muktvā satīm enāṃ tapasvinīṃ",
    "K14n192u_001:1176": " yady etan me vacaḥ śrutvā muktvā careḥ śubhaṃ tava 557",
    "K14n192u_001:1177": " iti taduktam ākarṇya śāpabhītaḥ sa lubdhakaḥ",
    "K14n192u_001:1178": " muktvā padmāvatīṃ devīm antarhitas tato yayau 558",
    "K14n192u_001:1179": " sa dharmaḥ sahasā gatvā devi devasabhāśritaḥ",
    "K14n192u_001:1180": " sarvam etat pravṛttāntaṃ devendrasya puro 'bravīt 559",
    "K14n192u_001:1181": " taduktaṃ sarvam ākarṇya sa śakras tridaśādhipaḥ",
    "K14n192u_001:1182": " sarvair lokādhipaiḥ sārdhaṃ sāśaṅko vismayaṃ yayau 560",
    "K14n192u_001:1183": " tataḥ padmāvatī devī kirātabhayamuktitā",
    "K14n192u_001:1184": " suciraṃ taṃ mahāsatvaṃ samīkṣya samupācarat 561",
    "K14n192u_001:1185": " tatropetya rudantī sā svāminas tasya pādayoḥ",
    "K14n192u_001:1186": " sarvāṅgena nipatyaivaṃ cakranda snehaduḥkhitā 562",
    "K14n192u_001:1187": " tāṃ pādapatitāṃ dhṛtvā bodhisatvo dayārditaḥ",
    "K14n192u_001:1188": " samutthāpya samāśvāsya bodhayann evam abravīt 563",
    "K14n192u_001:1189": " bhadre 'vaśyaṃ viyogaṃ hi ṣaḍgatibhavacāriṇāṃ",
    "K14n192u_001:1190": " kasya sadā suhṛnmaitrasaṃgatir na viyujyate 564",
    "K14n192u_001:1191": " bhavajanmajarāvyādhimṛtyuśokādiduḥkhatā",
    "K14n192u_001:1192": " kleśamadābhimānecchāvighnasnehavirodhatā 565",
    "K14n192u_001:1193": " evaṃ nānāprakārāṇi duḥkhāni sarvadā bhave",
    "K14n192u_001:1194": " dṛṣṭvā parigrahān sarvāṃs tyaktvehāhaṃ samāśraye 566",
    "K14n192u_001:1195": " etadduḥkhāgnisaṃtaptān sarvān samīkṣya mohitān",
    "K14n192u_001:1196": " bodhayitvā prayatnena bodhimārge niyojituṃ 567",
    "K14n192u_001:1197": " triratnabhajanaṃ kṛtvā sambodhinihitāśayaḥ",
    "K14n192u_001:1198": " sarvasatvahitārthe 'tra saṃvaraṃ saṃcare 'dhunā 568",
    "K14n192u_001:1199": " iti vijñāya me vṛttiṃ tvam api bodhimānasā",
    "K14n192u_001:1200": " triratnabhajanaṃ kṛtvā bodhicaryāvrataṃ cara 569",
    "K14n192u_001:1201": " iti me vacanaṃ śrutvā saṃsāragatiniḥspṛhā",
    "K14n192u_001:1202": " kleśamadābhimānatvaṃ vihāya cara saṃvaraṃ 570",
    "K14n192u_001:1203": " iti tatsamupādiṣṭaṃ śrutvā māro viṣāditaḥ",
    "K14n192u_001:1204": " tadvratād bodhisatvaṃ taṃ pracyāvayitum aihata 571",
    "K14n192u_001:1205": " tatra sa māra āgatya dhṛtvā māṇavakaṃ vapuḥ",
    "K14n192u_001:1206": " bodhisatvaṃ samāmantrya saṃpaśyann evam abravīt 572",
    "K14n192u_001:1207": " mārṣa padmāvatīyaṃ te snehaduḥkhāgnitāpitā",
    "K14n192u_001:1208": " rūpayauvanasampannā mahadduḥkhī tapasvinī 573",
    "K14n192u_001:1209": " tad enāṃ śrīsamākārāṃ svakuladharmacāriṇīṃ",
    "K14n192u_001:1210": " kāruṇyāt tvaṃ mahadduḥkhāt pramocayitum arhasi 574",
    "K14n192u_001:1211": " tad imāṃ dharmiṇīṃ devīm ādāya svapuraṃ vraja",
    "K14n192u_001:1212": " tatra rājyāśrame sthitvā cara dharmaṃ sahānayā 575",
    "K14n192u_001:1213": " datvārthibhyo yathākāmaṃ kṛtvā yajñāṃ mahattaraṃ",
    "K14n192u_001:1214": " sarvasatvahitaṃ kṛtvā saṃcarasva yathāsukhaṃ 576",
    "K14n192u_001:1215": " evaṃ te sarvadā bhadraṃ nirutpātaṃ bhaved dhruvaṃ",
    "K14n192u_001:1216": " prāpya svargādhipatyaṃ ca divyalakṣmīm avāpnuyāt 577",
    "K14n192u_001:1217": " iti tenoditaṃ śrutvā bodhisatvaḥ sa sanmatiḥ",
    "K14n192u_001:1218": " taṃ mānavakam ālokya dhyātvaivaṃ samalakṣayat 578",
    "K14n192u_001:1219": " ko 'yaṃ devo manuṣyo vā viheṭhituṃ mano mama",
    "K14n192u_001:1220": " kena vā preṣitaś caivaṃ pralapaṃs tiṣṭhate puraḥ 579",
    "K14n192u_001:1221": " ity evaṃ manasālokya bodhisatvaḥ sa sanmatiḥ",
    "K14n192u_001:1222": " māro 'yam iti vijñāya punar evaṃ vyacintayat 580",
    "K14n192u_001:1223": " māro 'yam upasaṃkrānto vighnaṃ kartuṃ mama vrate",
    "K14n192u_001:1224": " iti niścitya vijñaḥ sa taṃ māram evam abravīt 581",
    "K14n192u_001:1225": " he māra kiṃ na jānīṣe bodhisatvaṃ jagaddhite",
    "K14n192u_001:1226": " carantaṃ duṣkare dharme yaṃ mohayitum icchasi 582",
    "K14n192u_001:1227": " api vihanyase gaccha mātra tiṣṭha puro mama",
    "K14n192u_001:1228": " sarvalokādhipāś cātra vighnaṃ kartuṃ na śaknuyuḥ 583",
    "K14n192u_001:1229": " prāg eva tvaṃ mahāmohī mām asmād vyavasāyataḥ",
    "K14n192u_001:1230": " vyāvartayitum ekākī praśaknuyāḥ kathaṃ vada 584",
    "K14n192u_001:1231": " iti taduktam ākarṇya māro vibhinnamānasaḥ",
    "K14n192u_001:1232": " jānāty ayaṃ mahāvijña ity uktvāntarhito yayau 585",
    "K14n192u_001:1233": " tatas taṃ nirgataṃ matvā bodhisatvaḥ sa sanmatiḥ",
    "K14n192u_001:1234": " padmāvatīṃ samālokya punar evaṃ vyabodhayat 586",
    "K14n192u_001:1235": " bhadre uttiṣṭha mā śokaṃ kārṣīr atra puro mama",
    "K14n192u_001:1236": " suciraṃ saṃprayogo 'tra viyogo 'pi bhaved dhruvaṃ 587",
    "K14n192u_001:1237": " kṣayāntā nicayāḥ sarve patanāntāḥ samucchrayāḥ",
    "K14n192u_001:1238": " saṃyogā viprayogāntā maraṇāntaṃ hi jīvitaṃ 588",
    "K14n192u_001:1239": " iti vijñāya bhadre tvaṃ śrutvā ca vacanaṃ mama",
    "K14n192u_001:1240": " dhairyam ālambya mārīcer maharṣeḥ samupasthitā 589",
    "K14n192u_001:1241": " sambodhipraṇidhiṃ dhṛtvā sarvasatvahitāśayā",
    "K14n192u_001:1242": " triratnabhajanaṃ kṛtvā bodhicaryāvrataṃ cara 590",
    "K14n192u_001:1243": " evaṃ padmāvatīṃ devīm anuśiṣya sa sanmatiḥ",
    "K14n192u_001:1244": " mārīcer āśramaṃ bhūyaḥ preṣayām āsa bodhyan 591",
    "K14n192u_001:1245": " tataḥ padmāvatī devī bodhisatvasya pādayoḥ",
    "K14n192u_001:1246": " nipatyāśruviliptāsyā saṃpaśyanty aivam abravīt 592",
    "K14n192u_001:1247": " hā hā deva jagannātha kathaṃ māṃ nānukampase",
    "K14n192u_001:1248": " hā hatā mandabhāgyāsmi vrajeyaṃ śaraṇaṃ kuha 593",
    "K14n192u_001:1249": " deva padmāvatī dāsī tvadviyogāgnidagdhitā",
    "K14n192u_001:1250": " tvannāmasmṛtim ādhāya nūnaṃ yāyāṃ yamālayaṃ 594",
    "K14n192u_001:1251": " idaṃ te sarvathā nātha paścimaṃ darśanaṃ mama",
    "K14n192u_001:1252": " ity uktvā sānupaśyantī praṇatvā pādayor muhuḥ 595",
    "K14n192u_001:1253": " parāvṛtya samālokya snehaduḥkhāgnitāpitā",
    "K14n192u_001:1254": " kathaṃcit sucirāt tasmād āśramān niryayau śanaiḥ 596",
    "K14n192u_001:1255": " tato gatvā rudantī sā padmāvatī mahāmuneḥ",
    "K14n192u_001:1256": " mārīcer āśramaṃ bhūyaḥ sahasā samupāsarat 597",
    "K14n192u_001:1257": " tatra sā samupāsṛtya mārīces tasya sanmateḥ",
    "K14n192u_001:1258": " pādayoḥ praṇipatyaiva rudantī samupāśrayat 598",
    "K14n192u_001:1259": " tāṃ rudantīṃ samālokya mārīciḥ sa savismayaḥ",
    "K14n192u_001:1260": " kimarthaṃ rodasīty evaṃ paryapṛcchat samādarāt 599",
    "K14n192u_001:1261": " tatas tasya maharṣeh sā padmāvatī puraś cirāt",
    "K14n192u_001:1262": " niśvasyaitat pravṛttāntaṃ sarvaṃ tasmai nyavedayat 600",
    "K14n192u_001:1263": " tanniveditam ākarṇya mārīciḥ sa samīkṣya tāṃ",
    "K14n192u_001:1264": " devīṃ kāruṇyayuktātmā saṃpaśyann evam abravīt 601",
    "K14n192u_001:1265": " devi gaccha svadeśe tvaṃ anujñātāsi yan mayā",
    "K14n192u_001:1266": " niḥśaṇkā svapure sthitvā saputrā cara saṃvaraṃ 602",
    "K14n192u_001:1267": " iti tenarṣiṇādiṣṭaṃ śrutvā padmāvatī mudā",
    "K14n192u_001:1268": " sāñjalir nyapatat tasya mārīceḥ pādayor muneḥ 603",
    "K14n192u_001:1269": " tataḥ sa munir utthāpya padmāvatīṃ vihāyasā",
    "K14n192u_001:1270": " sāketaṃ nagaraṃ svarddhyā preṣayām āsa satvaraṃ 604",
    "K14n192u_001:1271": " tatra sametya sā devī padmāvatī pramoditā",
    "K14n192u_001:1272": " avatīryāmbarāt tatra prāsāde samupāviśat 605",
    "K14n192u_001:1273": " tatra tāṃ samupāyātāṃ padmāvatīṃ samīkṣya te",
    "K14n192u_001:1274": " sarve mantrijanāmātyā mudopetya praṇemire 606",
    "K14n192u_001:1275": " putraḥ padmottaraś cāpi jananīṃ tāṃ samāgatāṃ",
    "K14n192u_001:1276": " samīkṣya sāñjalis tasyāḥ pādayor nyapatan mudā 607",
    "K14n192u_001:1277": " tatra sā jananī dṛṣṭvā padmottaraṃ tam ātmajaṃ",
    "K14n192u_001:1278": " galadaśrumukhāliṅgya sucirād evam abravīt 608",
    "K14n192u_001:1279": " kaccit te kauśalaṃ putra sarvatrāpi samantataḥ",
    "K14n192u_001:1280": " anujñātarṣiṇāyāmi sahāsthātuṃ tvayātmaja 609",
    "K14n192u_001:1281": " ity uktvā sā mahādevī sarvāṃs tān mantriṇo janān",
    "K14n192u_001:1282": " paurāṃś ca kauśalaṃ pṛṣṭvā saṃmoditān vyanodayat 610",
    "K14n192u_001:1283": " tataḥ sābhyarcyamānā taiḥ sarvair lokaiḥ pramoditā",
    "K14n192u_001:1284": " rājyaiśvaryasukhaṃ bhuktvā saputrā prācarac chubhe 611",
    "K14n192u_001:1285": " tadanuśāsanaṃ dhṛtvā sarve lokāḥ pramoditāḥ",
    "K14n192u_001:1286": " saddharmasādhanodyuktāḥ saṃcerire sadā śubhe 612",
    "K14n192u_001:1287": " tadaitatpuṇyabhāvena tatra sarvatra sarvadā",
    "K14n192u_001:1288": " nirutpātaṃ śubhotsāhaṃ prāvartata nirantaraṃ 613",
    "K14n192u_001:1289": " tasminn avasare tatra duḥprasahasya bhūpateḥ",
    "K14n192u_001:1290": " viṣayeṣu mahāmārī prāvartata samantataḥ 614",
    "K14n192u_001:1291": " tadā tatra mahāvyādhigrastāḥ sarve 'pi duḥkhitāḥ",
    "K14n192u_001:1292": " hāhākāraṃ pramuñcantaḥ śayyāśritā niṣedire 615",
    "K14n192u_001:1293": " asādhyarogasaṃgrastā lokās te parimohitāḥ",
    "K14n192u_001:1294": " anekaprāṇam utsṛjya mṛtā nityaṃ divāniśaṃ 616",
    "K14n192u_001:1295": " tan mahotpātam ālokya prāvartitaṃ samantataḥ",
    "K14n192u_001:1296": " duḥprasahaḥ sa bhūpālaḥ bhīta evaṃ vyacintayat 617",
    "K14n192u_001:1297": " aho me viṣaye 'traivaṃ mahotpātaṃ pravartate",
    "K14n192u_001:1298": " tat kuryāṃ sarvathopāyaṃ etadutpātaśāntaye 618",
    "K14n192u_001:1299": " iti dhyātvā sa bhūmīndras tatpraśāntivicakṣaṇān",
    "K14n192u_001:1300": " sopādhyāyān dvijān sarvān samāmantryaivam ādiśat 619",
    "K14n192u_001:1301": " bho bhavanto dvijāḥ sarve mārī yad atra vartate",
    "K14n192u_001:1302": " tacchāntikaraṇopāyaṃ kurvantu sahasādhunā 620",
    "K14n192u_001:1303": " ity ādiṣṭaṃ narendreṇa śrutvā te brāhmaṇās tathā",
    "K14n192u_001:1304": " tadutpātaśamopāyaṃ yathāvidhi pracakrire 621",
    "K14n192u_001:1305": " tathāpi sā mahāmārī śamitā naiva sarvathā",
    "K14n192u_001:1306": " bhūyasā parivṛddhaiva prāvartata samantataḥ 622",
    "K14n192u_001:1307": " grahapūjāvidhānaiś ca bhūtaśāntyupacāraṇaiḥ",
    "K14n192u_001:1308": " sarvavaidyopacāraiś ca naiva sā śamitā kvacit 623",
    "K14n192u_001:1309": " tad dṛṣṭvā sa mahīpālo mahātrāsaviṣāditaḥ",
    "K14n192u_001:1310": " amātyān mantriṇaḥ sarvān samāmantryaivam abravīt 624",
    "K14n192u_001:1311": " bhavanto 'tra mahotpātaṃ sarvopāyair na śāmyate",
    "K14n192u_001:1312": " tad anyat kiṃ mahopāyaṃ kuryām atra pravakṣyantāṃ 625",
    "K14n192u_001:1313": " iti rājñā samādiṣṭaṃ śrutvā te mantriṇo janāḥ",
    "K14n192u_001:1314": " sarve 'bhisammataṃ kṛtvā nṛpāgra evam abruvan 626",
    "K14n192u_001:1315": " devāsty aitanmahotpātapraśāntikaraṇe vidhiḥ",
    "K14n192u_001:1316": " tad anena vidhānena svasti sarvatra kāraya 627",
    "K14n192u_001:1317": " yad asau nṛpatir dātā maṇicūḍo dayāmatiḥ",
    "K14n192u_001:1318": " sarvasatvahitodyuktaḥ sarvārthipraṇayārthabhṛt 628",
    "K14n192u_001:1319": " tad asya nṛpater dātur mahāmaṇiḥ śirobhavaḥ",
    "K14n192u_001:1320": " sarvabhadrārthasaṃbhartā sarvotpātābhiśāntikṛt 629",
    "K14n192u_001:1321": " yady etac cubhakṛd ratnaṃ saṃprārthyānīyate 'rthibhiḥ",
    "K14n192u_001:1322": " nūnaṃ tatkṣāraṇāmbhobhiḥ sarvotpātam araṃ śamet 630",
    "K14n192u_001:1323": " iti taduktam ākarṇya nṛpatiḥ saṃprabodhitaḥ",
    "K14n192u_001:1324": " arthino brāhmaṇān pañca samāmantryaivam ādiśat 631",
    "K14n192u_001:1325": " bhavantaḥ sahasā gatvā himālaye mahāmaṇiṃ",
    "K14n192u_001:1326": " maṇicūḍasya saṃprārthya sarvathā netum arhatha 632",
    "K14n192u_001:1327": " iti rājñā samādiṣtaṃ śrutvā sarve 'pi te dvijāḥ",
    "K14n192u_001:1328": " tatheti prativijñapya muditā niryayus tataḥ 633",
    "K14n192u_001:1329": " tatas te brāhmaṇās tatra himālaye samāgatāḥ",
    "K14n192u_001:1330": " caranto 'nviṣya sarvatra tadāśramam upāyayuḥ 634",
    "K14n192u_001:1331": " tadā sa bodhisatvo 'pi padmāvatīṃ prabodhayan",
    "K14n192u_001:1332": " ativāhya tato 'nyatra gahane samupāśrayat 635",
    "K14n192u_001:1333": " tatrāraṇye vivikte sa bodhisatvaḥ samāśrayan",
    "K14n192u_001:1334": " jagaddhite samādhāya manasaivaṃ vyacintayat 636",
    "K14n192u_001:1335": " kadāhaṃ bodhisambhāraṃ paripūryai jagaddhite",
    "K14n192u_001:1336": " svadeham api dāsyāmi yācakebhyaḥ svayaṃ mudā 637",
    "K14n192u_001:1337": " yathā me 'tivā kāruṇyadravībhūtaṃ mano 'dhunā",
    "K14n192u_001:1338": " atidānābhilāṣaṃ ca saṃjāyate jagaddhite 638",
    "K14n192u_001:1339": " nūnam atra samāyāto maddehayācako 'dhunā",
    "K14n192u_001:1340": " ity evaṃ manasi dhyātvā sarvato vyavalokayan 639",
    "K14n192u_001:1341": " tatra tān samupāyātān pañca viprān samīkṣya saḥ",
    "K14n192u_001:1342": " bodhisatvaḥ prasannātmā sahasā samupācarat 640",
    "K14n192u_001:1343": " tatra tān samupāgamya sādaraṃ saṃprasādayan",
    "K14n192u_001:1344": " nītvāśrame mahātmā sa svāsane samupāśrayat 641",
    "K14n192u_001:1345": " tatra tān svāsanāsīnān sarvān dṛṣṭvā sa moditaḥ",
    "K14n192u_001:1346": " phalamūlādibhir bhogyaiḥ saṃtarpya saṃvyanodayat 642",
    "K14n192u_001:1347": " tatas tān brāhmaṇān sarvān vinoditān samīkṣya saḥ",
    "K14n192u_001:1348": " bodhisatvaḥ prasannāsyaḥ samāmantryaivam abravīt 643",
    "K14n192u_001:1349": " kuto yuyaṃ bhavanto 'tra kāntāre katham āgatāḥ",
    "K14n192u_001:1350": " kena vā kāraṇenaitat sarvaṃ me vaktuṃ arhatha 644",
    "K14n192u_001:1351": " iti tenoditaṃ śrutvā sarve te brāhmaṇā mudā",
    "K14n192u_001:1352": " mahāsatvaṃ samālokya samāmantryaivam abruvan 645",
    "K14n192u_001:1353": " deva bhavān mahābhijño yadarthe vayam āgatāḥ",
    "K14n192u_001:1354": " tadarthaṃ kiṃ na jānāti tathāpi kathyate śṛṇu 646",
    "K14n192u_001:1355": " deva yad viṣaye rājño duḥprasahasya sāmprataṃ",
    "K14n192u_001:1356": " mahāmārī mahotpātaṃ pravartate samantataḥ 647",
    "K14n192u_001:1357": " tatpraśāntividhānāni prakṛtāni vicakṣaṇaiḥ",
    "K14n192u_001:1358": " sarvopāyavidhānair vā śāmyate na kuhāpi hi 648",
    "K14n192u_001:1359": " tad bhavān karuṇāsindhuḥ sarvasatvahitārthabhṛt",
    "K14n192u_001:1360": " tadutpātaśamopāyaṃ sahasā dātum arhati 649",
    "K14n192u_001:1361": " yac cāpi tvaṃ mahādātā bodhisatvaḥ kṛpodadhiḥ",
    "K14n192u_001:1362": " sarvaprada iti khyātaḥ sarvatra bhuvaneṣv api 650",
    "K14n192u_001:1363": " iti te nāma saṃśrutya vayam iha samāgatāḥ",
    "K14n192u_001:1364": " tad asmākaṃ mahatkārye sāphalyaṃ kartum arhasi 651",
    "K14n192u_001:1365": " iti saṃprārthitaḥ sarvair brāhmaṇais tair niśamya saḥ",
    "K14n192u_001:1366": " bodhisatvaḥ prasannātmā tān viprān evam abravīt 652",
    "K14n192u_001:1367": " bhavanto brāhmaṇāḥ sarve yadartham iha prāgatāḥ",
    "K14n192u_001:1368": " tad ahaṃ pūrayiṣyāmi sadehaiḥ sarvavastubhiḥ 653",
    "K14n192u_001:1369": " iti me sadgiraṃ śrutvā sarve viśvasitāśayāḥ",
    "K14n192u_001:1370": " yācadhvaṃ maccharīre 'pi yad yad vastu samicchatha 654",
    "K14n192u_001:1371": " iti tena samādiṣṭaṃ śrutvā te brāhmaṇā mudā",
    "K14n192u_001:1372": " bodhisatvaṃ mahāsatvaṃ taṃ samīkṣyaivam abruvan 655",
    "K14n192u_001:1373": " mahārāja vayaṃ rājñā duḥprasahena preṣitāḥ",
    "K14n192u_001:1374": " tvacchirojamahauṣadhyaṃ saṃprārthitum ihāgatāḥ 656",
    "K14n192u_001:1375": " yadi te 'sti kṛpā rājñi duḥprasahe prajāsv api",
    "K14n192u_001:1376": " svaśirojaṃ maṇiṃ datvā sahasāsmān pramodaya 657",
    "K14n192u_001:1377": " yad etatkṣālanāmbhobhiḥ siñcyamānāḥ sudāruṇāḥ",
    "K14n192u_001:1378": " api sarve mahotpātā vrajeyuḥ praśamaṃ drutaṃ 658",
    "K14n192u_001:1379": " ītayo 'pi tathā sarve sarvāṇi ca viṣāny api",
    "K14n192u_001:1380": " etanmaṇyambusaṃsiktamātre śāmyeyur āśu hi 659",
    "K14n192u_001:1381": " etatpuṇyavipākena yad yat te 'bhisamīhitaṃ",
    "K14n192u_001:1382": " tat tat sarvaṃ prasiddhyeta sarvatrāpi bhave sadā 660",
    "K14n192u_001:1383": " iti matvā mahābhāga datvā ratnaṃ jagaddhite",
    "K14n192u_001:1384": " sāphalyaṃ janma saṃsāre kuruṣva yadi vāñchasi 661",
    "K14n192u_001:1385": " iti taduktam ākarṇya bodhisatvaḥ pramoditaḥ",
    "K14n192u_001:1386": " sarvasatvahitākāṇkṣī dayātmaivaṃ vyacintayat 662",
    "K14n192u_001:1387": " aho dhanyo 'ham atrāpi yad ime yācakā mama",
    "K14n192u_001:1388": " viśvastapraṇayodyuktā yācante kāyikāny api 663",
    "K14n192u_001:1389": " svādhīnaṃ yad idaṃ me 'tra vasato hi tapovanaṃ",
    "K14n192u_001:1390": " īdṛśaṃ deyam eva syād durlabhā hīdṛgarthinaḥ 664",
    "K14n192u_001:1391": " ahaṃ khalv ekasatvasya hitārthe 'smiṇ carīrake",
    "K14n192u_001:1392": " svayam api samutkṛtya dadyāṃ yad yat samīpsitaṃ 665",
    "K14n192u_001:1393": " prāg evāhaṃ mahālokahitārthe svaśiroruhaṃ",
    "K14n192u_001:1394": " maṇimātram idaṃ dadyām eva sambodhimānasaḥ 666",
    "K14n192u_001:1395": " api ca jīvitaṃ ratnam idaṃ dehaṃ ca bhaṅguraṃ",
    "K14n192u_001:1396": " satvārthaṃ saphalaṃ hṛdyaṃ kariṣyāmi cirād ahaṃ 667",
    "K14n192u_001:1397": " mahopasargasaṃsṛṣṭaṃ kururājaṃ sabāndhavaṃ",
    "K14n192u_001:1398": " mahāmaṇipradānena kariṣye svasthamānasaṃ 668",
    "K14n192u_001:1399": " janatāṃ kururājasya tīvraduḥkhavyathānvitāṃ",
    "K14n192u_001:1400": " mahauṣadhapradānena kariṣye vigatajvarāṃ 669",
    "K14n192u_001:1401": " kāruṇyād durlabhaṃ hy etat tasmād dāsyāmi satvaraṃ",
    "K14n192u_001:1402": " idaṃ ratnaṃ dvijebhyo 'haṃ bodhiratnābhikāṅkṣayā 670",
    "K14n192u_001:1403": " ity evaṃ sa mahāsatvo 'nuvicintya pramoditaḥ",
    "K14n192u_001:1404": " paśyaṃs tān brāhmaṇān sarvān samāśvāsyaivam abravīt 671",
    "K14n192u_001:1405": " brāhmaṇā adya yuṣmākaṃ kururājasya vāñchitaṃ",
    "K14n192u_001:1406": " śiromaṇipradānena pūrayiṣyāmy ahaṃ dhruvaṃ 672",
    "K14n192u_001:1407": " yuṣmadāgamanaṃ hy adya kariṣyāmīha sāphalaṃ",
    "K14n192u_001:1408": " asārād vigrahāt sāraṃ grahīṣyāmīha sāmprataṃ 673",
    "K14n192u_001:1409": " adyāhaṃ sarvasatvānāṃ mahābhayābhitāpināṃ",
    "K14n192u_001:1410": " mahopasargayuktānāṃ kariṣyāmi sumaṅgalaṃ 674",
    "K14n192u_001:1411": " sarvasatveṣu kāruṇyaṃ vardhayiṣyāmi mānasaṃ",
    "K14n192u_001:1412": " sarvān māragaṇān duṣtān trāsayiṣyāmi mohitān 675",
    "K14n192u_001:1413": " mārāṇāṃ bhavanāny adya kampayiṣyāmi sāmprataṃ",
    "K14n192u_001:1414": " sarvatyāgimahākīrtiṃ cārayiṣyāmi sarvataḥ 676",
    "K14n192u_001:1415": " bodhisatvamahāsatvaśabdaṃ saṃcārayāmy ahaṃ",
    "K14n192u_001:1416": " dānapāramitāpāraṃ yāsyāmi sāmprataṃ dhruvaṃ 677",
    "K14n192u_001:1417": " adya pāraṃ prayāsyāmi satpratijñāsaritpateḥ",
    "K14n192u_001:1418": " adya bodhiṃ saṃīpasthāṃ kārayiṣyāmi sarvataḥ 678",
    "K14n192u_001:1419": " acirāt paramāṃ bodhim adhigamya sudurlabhāṃ",
    "K14n192u_001:1420": " amṛtena jagat kṛtsnaṃ tarpayiṣyāmi sarvathā 679",
    "K14n192u_001:1421": " ghorāt saṃsāraduḥkhābdheḥ samuddhṛtya jagad dhruvaṃ",
    "K14n192u_001:1422": " nirvāṇanagaraṃ kṣemaṃ prāpayiṣyāmi sarvathā 680",
    "K14n192u_001:1423": " adyāhaṃ toṣayiṣyāmi lokāṃs trailokavāsinaḥ",
    "K14n192u_001:1424": " mokṣakāmān maṇer asya pradānād atiduṣkarāt 681",
    "K14n192u_001:1425": " eṣo 'haṃ tīvraduḥkhārtaṃ sarvadā kauravaṃ janaṃ",
    "K14n192u_001:1426": " nandayiṣyāmi ratnena sudustyājena bhūriṇā 682",
    "K14n192u_001:1427": " adya bodhigataṃ cittaṃ vardhayiṣyāmi sāradaṃ",
    "K14n192u_001:1428": " vismāpayan sagandharvān nṛyakṣān asurān surān 683",
    "K14n192u_001:1429": " satvahetoḥ svakaṃ dehaṃ saṃtyakṣyāmi kadā nv ahaṃ",
    "K14n192u_001:1430": " iti matprārthitaṃ pūrvaṃ pūrayiṣyāmi sāmprataṃ 684",
    "K14n192u_001:1431": " dāsyāmy adya kṛpāviṣṭaḥ śiro bhitvā mahāmaṇiṃ",
    "K14n192u_001:1432": " mūrdhni tribhāgasaṃrūḍham anantaguṇasaṃyutaṃ 685",
    "K14n192u_001:1433": " adya tīvrāṇi duḥkhāni sannigṛhya kṛpālabaiḥ",
    "K14n192u_001:1434": " satvahetoḥ pradāsyāmi jīvitaṃ maṇinā saha 686",
    "K14n192u_001:1435": " adya sāraṃ grahīṣyāmi pūtikāyād asārakāt",
    "K14n192u_001:1436": " parityajan mahāratnaṃ paraduḥkhaikakātaraḥ 687",
    "K14n192u_001:1437": " adya mārabalaṃ sarvaṃ kampayiṣyāmi sadhvajaṃ",
    "K14n192u_001:1438": " śiromaṇipradānena samyaksambodhikāṅkṣayā 688",
    "K14n192u_001:1439": " ity uktvā sa mahāsatvo gṛhītvāśu kamaṇḍaluṃ",
    "K14n192u_001:1440": " tām pañca brāhmaṇān paśyan samāmantryaivam abravīt 689",
    "K14n192u_001:1441": " eta yūyaṃ mahāviprāś cirakālābhivāñchitaṃ",
    "K14n192u_001:1442": " manorathaṃ mamādyātra pūrayata jagaddhite 690",
    "K14n192u_001:1443": " eṣo 'haṃ sarvasatvānāṃ hitārthe sarvadā bhave",
    "K14n192u_001:1444": " svajīvitam api tyaktvā dāsyāmi vaḥ samīpsitaṃ 691",
    "K14n192u_001:1445": " so 'ham anena dānena na rājyaṃ prārthaye divi",
    "K14n192u_001:1446": " nāpi divyamahābhogyaṃ naiva lokādhipaśriyaṃ 692",
    "K14n192u_001:1447": " nāpi śakramahālakṣmīṃ nāpi mārādhipaśriyaṃ",
    "K14n192u_001:1448": " nāpi brahmamahatsaukhyaṃ tathānyān nābhikāmaye 693",
    "K14n192u_001:1449": " api tv anuttarāṃ bodhiṃ samāsādya bhavālaye",
    "K14n192u_001:1450": " kleśābhimāninaḥ satvān bodhayitvā prayatnataḥ 694",
    "K14n192u_001:1451": " kāmapaṅke nimagnāṃs tān samuddhṛtya samādarāt",
    "K14n192u_001:1452": " bodhimārge pratiṣṭhāpya cārayeyaṃ susamvaraṃ 695",
    "K14n192u_001:1453": " atīrṇāṃs tārayan sarvān amuktān parimocayan",
    "K14n192u_001:1454": " anāśvastān samāśvāsya prāpayeyaṃ sunirvṛtiṃ 696",
    "K14n192u_001:1455": " anena satyavākyena saphalaṃ me śramo hy ayaṃ",
    "K14n192u_001:1456": " duḥprasahasya saṃkalpāḥ samṛdhyantāṃ prajāhite 697",
    "K14n192u_001:1457": " sarveṣām api satvānāṃ saṃpūryantāṃ manorathāḥ",
    "K14n192u_001:1458": " mama cānuttarā bodhiḥ saṃsidhyatāṃ jagaddhite 698",
    "K14n192u_001:1459": " ity uktvā sa mahādātā bodhisatvaḥ prasannadhīḥ",
    "K14n192u_001:1460": " teṣāṃ hasteṣu viprāṇāṃ vāridhārāny apātayat 699",
    "K14n192u_001:1461": " tadācalan mahī sarvā nendusūryau virejatuḥ",
    "K14n192u_001:1462": " ulkāpātā diśodāhā abhavaṃs tamasāvṛtāḥ 700",
    "K14n192u_001:1463": " devadundubhayo nedur jalāśrayā viśoṣitāḥ",
    "K14n192u_001:1464": " puṣpaphalavimuktāś ca pādapās trāsitā mṛgāḥ 701",
    "K14n192u_001:1465": " pakṣiṇo jantavaḥ sarve 'pi vidrutāḥ samantataḥ",
    "K14n192u_001:1466": " duḥkhakleśāgnisaṃtaptāḥ sarve 'py āsan narās tadā 702",
    "K14n192u_001:1467": " sarve himagiristhāś ca yakṣagandharvakinnarāḥ",
    "K14n192u_001:1468": " tīvraśokāgnisaṃtaptā bhṛśam evaṃ vilepire 703",
    "K14n192u_001:1469": " hā kaṣṭaṃ maṇicūḍasya sarvasatvahitārthinaḥ",
    "K14n192u_001:1470": " anekaguṇaratnābdhe rājarṣer nidhanaṃ bhavet 704",
    "K14n192u_001:1471": " ity evaṃ vilapantas te himālayanivāsinaḥ",
    "K14n192u_001:1472": " sarve 'pi taṃ mahātmānam anusmṛtvā vicerire 705",
    "K14n192u_001:1473": " gagane cāpy anekāni brahmendrapramukhāny api",
    "K14n192u_001:1474": " devaśatasahasrāṇi tad draṣṭuṃ samupācaran 706",
    "K14n192u_001:1475": " tad atiduṣkaraṃ karma bodhisatvasya tasya te",
    "K14n192u_001:1476": " sarve devā api draṣṭuṃ tasthuḥ khe vismayānvitāḥ 707",
    "K14n192u_001:1477": " tadā sa bodhisatvas tān sarvān maṇyarthino dvijān",
    "K14n192u_001:1478": " saṃpaśyan svamaṇiṃ dātuṃ sādaram evam abravīt 708",
    "K14n192u_001:1479": " yato 'py ayaṃ mahāviprā maṇir mama śiroruhaḥ",
    "K14n192u_001:1480": " tālumūlam adhiṣṭhāya yāvad anupraviṣṭitaḥ 709",
    "K14n192u_001:1481": " tad idaṃ svayam utkṛtya kapālaṃ paripāṭayan",
    "K14n192u_001:1482": " svahastena bhavadbhyo 'haṃ saṃpradātuṃ na śaknuyāṃ 710",
    "K14n192u_001:1483": " tad bhavantaḥ kapālaṃ me paripāṭya prayatnataḥ",
    "K14n192u_001:1484": " śiromaṇiṃ samuddhṛtya svayaṃ gṛhṇantu satvaraṃ 711",
    "K14n192u_001:1485": " ity uktvā sa mahāśūraḥ sambodhidṛḍhamānasaḥ",
    "K14n192u_001:1486": " maitracittam upasthāpya samāśritya śilātale 712",
    "K14n192u_001:1487": " padabandhaṃ dṛḍhaṃ kṛtvā dhairyam ālambya prāṇmukhaḥ",
    "K14n192u_001:1488": " jānudvayoparī sthāpya niṣkampam araṇidvayaṃ 713",
    "K14n192u_001:1489": " ubhau gaṇḍau svahastābhyāṃ śaṃkhavartau tathā hanū",
    "K14n192u_001:1490": " sudṛdham abhinigṛhya tān viprān caivam abravīt 714",
    "K14n192u_001:1491": " bhavanto 'tra mahotsāhe nirvighnaṃ kriyatāṃ mama",
    "K14n192u_001:1492": " ahaṃ dṛḍhasamutsāho niṣkampo hi vyavasthitaḥ 715",
    "K14n192u_001:1493": " tat sahasā kapālaṃ me pāṭayitvā śiromaṃiṃ",
    "K14n192u_001:1494": " prayatnena samuddhṛtya pragṛhṇīta yathecchayā 716",
    "K14n192u_001:1495": " ity uktvā sa mahāsatvaḥ sambodhidṛḍhamānasaḥ",
    "K14n192u_001:1496": " nimīlya nayane tūṣṇīm avatasthau samāhitaḥ 717",
    "K14n192u_001:1497": " atha te brāhmaṇāḥ sarve śrutvā tasya vaco mudā",
    "K14n192u_001:1498": " gṛhītvāśu sutīkṣṇāni śastrāṇi samupāsaran 718",
    "K14n192u_001:1499": " tasya kapālam ālokya pāṭayituṃ samudyatāḥ",
    "K14n192u_001:1500": " parivārya maṇiṃ hartum upatasthur ivārayaḥ 719",
    "K14n192u_001:1501": " tān dṛṣṭvā brāhmaṇāṃś caṇḍān bodhisatvaṃ praghātituṃ",
    "K14n192u_001:1502": " gṛhītvā tīkṣṇaśastrāṇi parivārya vyavasthitān 720",
    "K14n192u_001:1503": " tatrāśrame samāsīnā devatā karuṇārditā",
    "K14n192u_001:1504": " sahasā samupāśritya tān viprān evam abravīt 721",
    "K14n192u_001:1505": " hā kaṣṭaṃ brāhmaṇāh kena bodhisatvam imaṃ yatiṃ",
    "K14n192u_001:1506": " rājarṣiṃ bhadrikaṃ hantuṃ parivārya vyavasthitāḥ 722",
    "K14n192u_001:1507": " mā mainaṃ sahasā yūyaṃ ghātayata tapasvinaṃ",
    "K14n192u_001:1508": " bodhisatvaṃ mahābhijñaṃ sarvasatvahitaṃkaraṃ 723",
    "K14n192u_001:1509": " iti tayoktam ākarṇya bodhisatvaḥ sa sanmatiḥ",
    "K14n192u_001:1510": " devatāṃ tāṃ samāmantrya sampaśyann evam abravīt 724",
    "K14n192u_001:1511": " devate mā bhavatīmān nivārayitum arhati",
    "K14n192u_001:1512": " yad ete 'pi sahāyā me dāne sambodhisādhane 725",
    "K14n192u_001:1513": " devate māntarāyaṃ me kartavyaṃ bodhisādhane",
    "K14n192u_001:1514": " yad atra tvaṃ mahākāryaṃ hatvā pāpaṃ labher bahu 726",
    "K14n192u_001:1515": " purāpi devate 'rthī me dehaṃ yācitum āgataḥ",
    "K14n192u_001:1516": " devatābhis tathā tasya dānavighnaḥ kṛto balaiḥ 727",
    "K14n192u_001:1517": " tadaitatpātakaiḥ sarvā devatās tāḥ pramāditāḥ",
    "K14n192u_001:1518": " kṛtvā bahūni pāpāni gacchantyo narake bhraman 728",
    "K14n192u_001:1519": " yadi tābhis tadā dāne nāntarāyaḥ kṛto mama",
    "K14n192u_001:1520": " acirād bodhim āsādya hy abhaviṣyam ahaṃ jinaḥ 729",
    "K14n192u_001:1521": " api ca devate 'traiva bhūpradeśe sahasraśaḥ",
    "K14n192u_001:1522": " arthibhyaḥ śraddhayā kāyaparityāgaḥ kṛto mayā 730",
    "K14n192u_001:1523": " tadā na kenacid vighnaḥ kṛto me bodhisamvare",
    "K14n192u_001:1524": " tad ity ahaṃ vadāmy atra mā vighnaṃ kartum arhasi 731",
    "K14n192u_001:1525": " iti taduktam ākarṇya devatā sā prabodhitā",
    "K14n192u_001:1526": " matvā tasya mahardhitvaṃ tūṣṇībhūtvā tato 'carat 732",
    "K14n192u_001:1527": " tatas tān brāhmaṇān sarvān upasthitān vilokya saḥ",
    "K14n192u_001:1528": " bodhisatvo mahāvīryaḥ samāmantryaivam abravīt 733",
    "K14n192u_001:1529": " bho bhavanto dvijāh sarve pāṭayitvā śiro mama",
    "K14n192u_001:1530": " mahāratnaṃ samuddhṛtya parigṛhṇantu satvaraṃ 734",
    "K14n192u_001:1531": " evaṃ taduktam ākarṇya brāhmaṇās te pramoditāḥ",
    "K14n192u_001:1532": " tacciro niśitaiḥ śastraiḥ pāṭayituṃ samārabhan 735",
    "K14n192u_001:1533": " tatas tair niśitaiḥ śastrair hanyamāno 'pi mastake",
    "K14n192u_001:1534": " dantān ādhāya danteṣu dhairyam ālambya susthitaḥ 736",
    "K14n192u_001:1535": " sutīvravedanākrāntaśirasko 'pi samāhitaḥ",
    "K14n192u_001:1536": " maitracittam upasthāpya tūṣṇī bhūtvā sthito 'bhavat 737",
    "K14n192u_001:1537": " tadā te brāhmaṇā raudrāś caṇdālāḥ krūramānasāḥ",
    "K14n192u_001:1538": " pāṣāṇair niśitaiḥ śastrais tatkapālam apāṭayan 738",
    "K14n192u_001:1539": " tasya tair niśitaiḥ śastrair ghātyamānasya mastakāt",
    "K14n192u_001:1540": " raktadhārā avicchinnāḥ praśuśruvuḥ samantataḥ 739",
    "K14n192u_001:1541": " tad dṛṣṭvā devatāḥ sarvā vihāyasi samāśritāḥ",
    "K14n192u_001:1542": " kāruṇyābhihatasvāntāḥ pravilepur vimohitāḥ 740",
    "K14n192u_001:1543": " tataḥ sa bodhisatvas tu tattīvravedanāhataḥ",
    "K14n192u_001:1544": " atidhairyaṃ samālambya manasaivaṃ vyacintayat 741",
    "K14n192u_001:1545": " aho me dhairyayuktasya tāvad vīryavato 'pi hi",
    "K14n192u_001:1546": " idam evaṃ mahadduḥkham asahyaṃ jāyate 'dhunā 742",
    "K14n192u_001:1547": " prāg eva nārakasthānāṃ kātarāṇāṃ sapāpināṃ",
    "K14n192u_001:1548": " nānāduḥkhābhiyuktānāṃ kim evaṃ sahyate kathaṃ 743",
    "K14n192u_001:1549": " iti teṣāṃ mahadduḥkhaṃ viditvāhaṃ bhavodadheḥ",
    "K14n192u_001:1550": " svayam uttīrya satvāṃś ca saṃtārayitum utsahe 744",
    "K14n192u_001:1551": " tad etaddānapuṇyena bodhiṃ prāpyābhibodhayan",
    "K14n192u_001:1552": " bhavodadheḥ samuddhṛtya yojayeyaṃ jagad vṛṣe 745",
    "K14n192u_001:1553": " ity evaṃ sa mahāsatvo naditvā bodhayan manaḥ",
    "K14n192u_001:1554": " tīvraduḥkhāgnisaṃtaptaṃ sthāpayann evam abravīt 746",
    "K14n192u_001:1555": " ciraṃ tvayā yad dhṛdayābhivāñcitaṃ",
    "K14n192u_001:1556": " kadā nv asṛgmāṃsavasāsthimajjabhiḥ",
    "K14n192u_001:1557": " hitaṃ prakuryām iha dehināṃ sadety",
    "K14n192u_001:1558": " avekṣamāṇaḥ khalu bodhim uttamāṃ 747",
    "K14n192u_001:1559": " ayaṃ sa kālaḥ samupasthito 'dya te",
    "K14n192u_001:1560": " mā me śarīraṃ tvāritaṃ parityaja",
    "K14n192u_001:1561": " manorathaṃ yāvad ihācirācitaṃ",
    "K14n192u_001:1562": " karomi sampūrṇaphalaṃ sudurlabhaṃ 748",
    "K14n192u_001:1563": " api tu bho manaḥ kṛtsnaṃ jagat trātuṃ sadecchasi",
    "K14n192u_001:1564": " tad idānīṃ samīkṣyātra dhairyaṃ kuru jagaddhite 749",
    "K14n192u_001:1565": " ity evaṃ sa mahāvīraḥ saṃsthāpya hṛdayaṃ svakaṃ",
    "K14n192u_001:1566": " punar ātmagataṃ vākyam udgirann evam abravīt 750",
    "K14n192u_001:1567": " aho duḥkham aho kaṣṭaṃ ṣaḍgatibhavacāriṇāṃ",
    "K14n192u_001:1568": " tad ahaṃ sarvaduḥkhāni hitārthe voḍhum utsahe 751",
    "K14n192u_001:1569": " mā kaścid ekasatvo 'pi duḥkhabhāgī bhavālaye",
    "K14n192u_001:1570": " bhūyāt sadaiva sarve 'pi pracarantu śubhe sukhaṃ 752",
    "K14n192u_001:1571": " iti tenoktamātre 'pi bodhisatvasya tasya tāḥ",
    "K14n192u_001:1572": " asahyā vedanāḥ sarvāḥ sahasābhiśamaṃ yayuḥ 753",
    "K14n192u_001:1573": " yathā yathā ca te caṇḍā brahmaṇā api nirdayāḥ",
    "K14n192u_001:1574": " abhito niśitaiḥ śastraiḥ prāharaṃs tasya mastake 754",
    "K14n192u_001:1575": " tathā tathā sa viprāṇāṃ teṣāṃ duḥprasahasya ca",
    "K14n192u_001:1576": " rājño 'ntike sapaurasya mahāmaitrīm avardhayat 755",
    "K14n192u_001:1577": " tad atiduṣkaraṃ karma dṛṣṭvā te krūramānasāḥ",
    "K14n192u_001:1578": " api kāruṇitātmāno mitho dṛṣṭvaivam ūcire 756",
    "K14n192u_001:1579": " bhavantaḥ pūrvam asmābhir yathāśrutaṃ tathādhunā",
    "K14n192u_001:1580": " pradānaśauṇḍamāhātmyaṃ dṛśyate 'sya mahātmanaḥ 757",
    "K14n192u_001:1581": " yad ayaṃ svaśarīre 'pi svayam utkṛtya sarvataḥ",
    "K14n192u_001:1582": " sāsthitvagrudhiraṃ māṃsaṃ arthibhyaḥ pradadau mudā 758",
    "K14n192u_001:1583": " ity asya śrūyate 'smābhir mahātyāgābhutaṃ yaśaḥ",
    "K14n192u_001:1584": " tat sahasraguṇodbhūtaṃ pratyakṣaṃ dṛśyate 'dhunā 759",
    "K14n192u_001:1585": " ity uktvā te dvijāś cāṇḍā bodhisatvasya mastakaṃ",
    "K14n192u_001:1586": " pravidārya śiroratnaṃ samuddhartuṃ samārabhan 760",
    "K14n192u_001:1587": " bodhisatvo 'pi tāṃ tīvrāṃ vedanāṃ maraṇāntikīṃ",
    "K14n192u_001:1588": " mahāvīryabalenāpi vinirjityāvicārayan 761",
    "K14n192u_001:1589": " triratnaṃ smṛtim ādhāya sambodhinihitāśayaḥ",
    "K14n192u_001:1590": " yogīva nirjitātmā saṃtasthe tūṣṇī samāhitaḥ 762",
    "K14n192u_001:1591": " tatas te nirdayāś caṇḍā bodhisatvasya mastakāt",
    "K14n192u_001:1592": " prayatnān maṇim uddhṛtya prajagṛhuḥ samastikaṃ 763",
    "K14n192u_001:1593": " tad dṛṣṭvā sa mahāsatvaḥ svajīvitanirādaraḥ",
    "K14n192u_001:1594": " agaṇayya vyathāṃ tīvrāṃ tāṃ viprān evam abravīt 764",
    "K14n192u_001:1595": " bhavanto brāhmaṇā yāvan nātra muñcāmy asūn ahaṃ",
    "K14n192u_001:1596": " tāvad etan maṇiṃ śīghram arpayata kare mama 765",
    "K14n192u_001:1597": " yad ahaṃ vaḥ svahastena maṇim enaṃ samarpayan",
    "K14n192u_001:1598": " sambodhiniṣṭhitaṃ cittaṃ prasādayeyam ātmanaḥ 766",
    "K14n192u_001:1599": " iti saṃprārthitaṃ tena śrutvā sarve 'pi te dvijāḥ",
    "K14n192u_001:1600": " tatheti tan maṇiṃ tasya dakṣahaste samārpayan 767",
    "K14n192u_001:1601": " svakarasthaṃ tam ālokya bodhisatvaḥ pramoditaḥ",
    "K14n192u_001:1602": " maṇiṃ saṃdarśayaṃs teṣāṃ viprāṇām evam abravīt 768",
    "K14n192u_001:1603": " adya me saphalaṃ janma śramo 'pi saphalo 'dhunā",
    "K14n192u_001:1604": " samīpasthā hi sambodhiḥ sampūrṇo hi manorathaḥ 769",
    "K14n192u_001:1605": " pūrvam etan mayā vācā manasaiva samarpitaṃ",
    "K14n192u_001:1606": " idānīṃ vaḥ svahastena dadāmi śraddhayā mudā 770",
    "K14n192u_001:1607": " tad bhavantaḥ samādāya maṇim enaṃ mahadguṇaṃ",
    "K14n192u_001:1608": " duḥprasahāya bhūpāya dadantu vacasā mama 771",
    "K14n192u_001:1609": " yan mayāyaṃ mahāratnaḥ saṃpradatto jagaddhite",
    "K14n192u_001:1610": " tena tasya mahīpasya bhūyāt sarvatra maṇgalaṃ 772",
    "K14n192u_001:1611": " ity uktvā sa mahāsatvaḥ sambodhiniṣṭhitāśayaḥ",
    "K14n192u_001:1612": " mudā tebhyo dvijebhyas tan maṇiṃ svayaṃ samārpayat 773",
    "K14n192u_001:1613": " pratipādya maṇiṃ tebhyo dvijebhyaḥ sa pramoditaḥ",
    "K14n192u_001:1614": " vismāpayañ jagat sarvaṃ sarvasatvahitotsukaḥ 774",
    "K14n192u_001:1615": " manyamānaḥ śramaṃ siddham ālambya bodhim uttamaṃ",
    "K14n192u_001:1616": " prayogaṃ pratiprasrabhya tasthau tūṣṇīṃ muhārtakaṃ 775",
    "K14n192u_001:1617": " prayoge pratiprasrabdhe bodhisatvo 'pi dhairyavān",
    "K14n192u_001:1618": " mūrchitaḥ sahasā bhūmau nipapātāsamāhitaḥ 776",
    "K14n192u_001:1619": " tadāśramanivāsinyā devatayā mahātmanaḥ",
    "K14n192u_001:1620": " bodhisatvasya saddharmamanorathaprapūraṇe 777",
    "K14n192u_001:1621": " sahasā te dvijāḥ sarve ṛddhyākāśāt pracoditāḥ",
    "K14n192u_001:1622": " duḥprasahasya bhūpasya puraḥ kṣaṇād upāyayuḥ 778",
    "K14n192u_001:1623": " tatra te brāhmaṇāḥ sarve duḥprasahasya bhūpateḥ",
    "K14n192u_001:1624": " taṃ maṇim upasaṃsthāpya purataḥ samupāśrayan 779",
    "K14n192u_001:1625": " taṃ maṇiṃ sa nṛpo dṛṣṭvā vismayānvitamānasaḥ",
    "K14n192u_001:1626": " brāhmaṇāṃs tān samāmantrya papracchaivaṃ vilokayan 780",
    "K14n192u_001:1627": " brāhmaṇāḥ katham uddhṛtya rājarṣes tasya mastakāt",
    "K14n192u_001:1628": " yad yuṣmābhir idaṃ ratnaṃ samādattaṃ tad ucyatāṃ 781",
    "K14n192u_001:1629": " atha tena kathaṃ dattaṃ svayam uddhṛtya mastakāt",
    "K14n192u_001:1630": " etad vṛttāntam ākhyāya nṛpatiṃ taṃ vyabodhayan 783",
    "K14n192u_001:1631": " tac chrutvā sa mahīpālo vismayākulamānasaḥ",
    "K14n192u_001:1632": " bodhisatvasya satveṣu matvātikāruṇāśayaṃ 784",
    "K14n192u_001:1633": " svaśarīre 'pi nissaṃgaparityāgamahotsavaṃ",
    "K14n192u_001:1634": " vairiṣv api manaḥkṣāntisauratyam anucintayan 785",
    "K14n192u_001:1635": " śrīmantaṃ taṃ mahāsatvaṃ bodhisatvaṃ maharddhikaṃ",
    "K14n192u_001:1636": " anusmṛtvā prasannātmā saṃjaharṣa vibodhitaḥ 786",
    "K14n192u_001:1637": " tatas taṃ maṇim ādāya praṇatvā sa narādhipaḥ",
    "K14n192u_001:1638": " ācāryasya kare datvā prākṣālayac chubhāmbubhiḥ 787",
    "K14n192u_001:1639": " tadambubhiḥ sa bhūpālaḥ sarvatra viṣaye svake",
    "K14n192u_001:1640": " gṛhe gṛhe 'pi sarvatra prābhiṣiñcyātyaśodhayat 788",
    "K14n192u_001:1641": " tadambusiktamātre 'pi sarvatra viṣaye tadā",
    "K14n192u_001:1642": " tasya rājñas tad utpātaṃ sahasābhiśamaṃ yayau 789",
    "K14n192u_001:1643": " tatas tasya mahībhartuḥ sarvatra viṣaye tadā",
    "K14n192u_001:1644": " nirutpātaṃ mahotsāhaṃ prāvartata samantataḥ 790",
    "K14n192u_001:1645": " tad dṛṣṭvā sa mahīpālaḥ samantrijanapaurikaḥ",
    "K14n192u_001:1646": " mahānandasukhaṃ prāpya prātyanandat prasāditaḥ 791",
    "K14n192u_001:1647": " tadā taṃ patitaṃ bhūmau bodhisatvaṃ vilokya te",
    "K14n192u_001:1648": " gaganasthāḥ surāḥ sarve tīvraśokāgnitāpitāḥ 792",
    "K14n192u_001:1649": " hā hā kaṣṭaṃ mahātmāyaṃ praghātito durātmabhiḥ",
    "K14n192u_001:1650": " ity evam ekanādena vilapanto vicerire 793",
    "K14n192u_001:1651": " tadaitanmahadutpātanimittāni samantataḥ",
    "K14n192u_001:1652": " mārīcir ṛṣir ālokya vismayākulitāśayaḥ 794",
    "K14n192u_001:1653": " kim evaṃ hi mahotpātanimittaṃ jāyate 'dhunā",
    "K14n192u_001:1654": " iti cintāviṣaṇṇātmās tasthau paśyan samantataḥ 795",
    "K14n192u_001:1655": " tadā tasya maharṣer yā devatāśramavāsinī",
    "K14n192u_001:1656": " saitat prakaraṇaṃ sarvaṃ vistareṇa nyavedayat 796",
    "K14n192u_001:1657": " etan niveditaṃ śrutvā mārīciḥ śokatāpitaḥ",
    "K14n192u_001:1658": " sahasarddhyā samaṃ śiṣyair bodhisatvāśrame yayau 797",
    "K14n192u_001:1659": " taṃ viśiromaṇiṃ bhūmau nipatitaṃ vilokya saḥ",
    "K14n192u_001:1660": " mārīciḥ samupāśritya saṃlakṣyaivaṃ vyacintayat 798",
    "K14n192u_001:1661": " mahātmā bodhisatvo 'yaṃ nūnaṃ munīśvaro bhavet",
    "K14n192u_001:1662": " ataḥ satkārapūjārhaḥ sarvair lokādhipair api 799",
    "K14n192u_001:1663": " iti dhyātvā maharṣiḥ sa śiṣyaiḥ pañcaśataiḥ samaṃ",
    "K14n192u_001:1664": " saṃpaśyaṃs taṃ mahāsatvaṃ tatraikānte samāśrayat 800",
    "K14n192u_001:1665": " tathā ca devatānyāpi bhavabhūter ṛṣeḥ puraḥ",
    "K14n192u_001:1666": " etat prakaraṇaṃ sarvaṃ vistareṇa nyavedayat 801",
    "K14n192u_001:1667": " tac chrutvā bhavabhūtiḥ sa vismayākulitāśayaḥ",
    "K14n192u_001:1668": " sahasarddhyā samaṃ śiṣyaiḥ sāketaṃ nagaraṃ yayau 802",
    "K14n192u_001:1669": " tatrāvatīrya so 'grasthaḥ padmāvatyāḥ sutasya ca",
    "K14n192u_001:1670": " etat prakaraṇaṃ sarvaṃ vistareṇa nyavedayat 803",
    "K14n192u_001:1671": " tac chrutvā sā mahādevī padmāvatī śucānvitā",
    "K14n192u_001:1672": " padmottaraḥ kumāro 'pi śokāgnitāpito 'bhavat 804",
    "K14n192u_001:1673": " tataḥ sa bhavabhūtis tāṃ devīṃ padmāvatīṃ sutaṃ",
    "K14n192u_001:1674": " padmottaraṃ kumāraṃ ca samantrijanapaurikaṃ 805",
    "K14n192u_001:1675": " sāntaḥpurajanāmātyabhaṭabalāgrasainyakaṃ",
    "K14n192u_001:1676": " gṛhītvā sahasākāśād ṛddhyā yayau himālaye 806",
    "K14n192u_001:1677": " tatra sa taṃ mahāsatvaṃ nipatantaṃ mahītale",
    "K14n192u_001:1678": " vilokya sahasopetya paśyann ekāntam āśrayat 807",
    "K14n192u_001:1679": " padmottaraḥ kumāro 'pi mātrā saha janair api",
    "K14n192u_001:1680": " janakaṃ taṃ samālokya sahasā samupācarat 808",
    "K14n192u_001:1681": " tatra sa prarudaṃs tasya janakasya padābjayoḥ",
    "K14n192u_001:1682": " natvā mātrā sahaikānte tasthau paśyan viṣāditaḥ 809",
    "K14n192u_001:1683": " tataḥ śakras tam ālokya nipatantaṃ mahītale",
    "K14n192u_001:1684": " vimaṇiṃ vedanākrāntaṃ dehaṃ kāruṇyacoditaḥ 810",
    "K14n192u_001:1685": " mā haivāyaṃ mahāsatvaḥ kṛtvā bhadramayaṃ jagat",
    "K14n192u_001:1686": " asahyavedanākrāntaḥ sahasāsūn parityajet 811",
    "K14n192u_001:1687": " iti cintābhīdagdhātmā sahasā samupāgataḥ",
    "K14n192u_001:1688": " sadyobalauṣadhībhis taccharīre samalepayat 812",
    "K14n192u_001:1689": " tatas talliptamātre sa saṃśāntavedanāturaḥ",
    "K14n192u_001:1690": " sukhaṃ supta ivotsṛjya niḥśvāsaṃ samalokayat 813",
    "K14n192u_001:1691": " tad dṛṣṭvā khecarāḥ sarve devā divyāṅganā api",
    "K14n192u_001:1692": " gandharvāḥ kinnarā yakṣāḥ siddhavidyādharā api 814",
    "K14n192u_001:1693": " sādhyā grahāś ca tārāś ca tathānye 'pi maharddhikāḥ",
    "K14n192u_001:1694": " saṃjīvito mahātmāyam iti saṃharṣam āyayuḥ 815",
    "K14n192u_001:1695": " tatas te nanditāḥ sarve sarvāṇi kusumāny api",
    "K14n192u_001:1696": " sarvāṇy api sugandhīni prāvarṣayan samantataḥ 816",
    "K14n192u_001:1697": " sarvāṇy api ca vādyāni prāvādayan pramoditāḥ",
    "K14n192u_001:1698": " divyāny api ca cailāni prākṣipanta mahotsavāḥ 817",
    "K14n192u_001:1699": " tadaiva sa mahāsatvo dhairyavīryabalānvitaḥ",
    "K14n192u_001:1700": " saṃjñāṃ labdhvā samutthāya sarvatra samalokayat 818",
    "K14n192u_001:1701": " tatra tāṃ parṣadaṃ sarvāvatīṃ pura upasthitāṃ",
    "K14n192u_001:1702": " vilokya sa mahāsatvo vismayākulamānasaḥ 819",
    "K14n192u_001:1703": " kim idaṃ me mano bhrāntaṃ svapno vā dṛśyate mayā",
    "K14n192u_001:1704": " iti dhyātvā samādhāya tasthau cittaṃ vinodayan 820",
    "K14n192u_001:1705": " athābhilabdhasaṃjñaṃ taṃ bodhisatvaṃ samīkṣya saḥ",
    "K14n192u_001:1706": " mārīciḥ samupāsṛtya sampaśyann evam abravīt 821",
    "K14n192u_001:1707": " rājarṣe kim idaṃ karma prārabdhaṃ bhavatādbhutaṃ",
    "K14n192u_001:1708": " tat samākhyāya naḥ sarvān saṃbodhayitum arhati 822",
    "K14n192u_001:1709": " iti taduktam ākarṇya bodhisatvaḥ sa sanmatiḥ",
    "K14n192u_001:1710": " mārīciṃ taṃ mahābhijñaṃ sampaśyann evam abravīt 823",
    "K14n192u_001:1711": " maharṣe 'nuttarajñānaprāptaye bodhicāriṇāṃ",
    "K14n192u_001:1712": " samyakpraviṣṭadīkṣāṇām etad viceṣṭitaṃ khalu 824",
    "K14n192u_001:1713": " etac chrutvā mahātmā sa mārīcir vismayānvitaḥ",
    "K14n192u_001:1714": " bhūyo 'pi taṃ mahāsatvaṃ sampaśyann evam abravīt 825",
    "K14n192u_001:1715": " rājarṣe na ta eteśāṃ vadhakānāṃ durātmanāṃ",
    "K14n192u_001:1716": " raudrātikrūracittānāṃ nirghṛṇapāpakāriṇāṃ 826",
    "K14n192u_001:1717": " tīkṣṇaiḥ śastraiḥ kapāle 'pi pāṭayatāṃ kilāntike",
    "K14n192u_001:1718": " āghātacittam utpannam etat satyaṃ bhaved api 827",
    "K14n192u_001:1719": " iti taduktam ākarṇya bodhisatvo mahāmatiḥ",
    "K14n192u_001:1720": " mārīciṃ taṃ samālokya punar evaṃ mudābravīt 828",
    "K14n192u_001:1721": " katham eśāṃ sumitrāṇāṃ bodhicaryāsahāyināṃ",
    "K14n192u_001:1722": " vāñchitārthapradattānāṃ dūṣayeyāntike manaḥ 829",
    "K14n192u_001:1723": " apy ātmānam ahaṃ druhyāṃ jñātibandhusuḥṛtsv api",
    "K14n192u_001:1724": " na tv eṣāṃ dharmamitrāṇāṃ kuryāṃ kadāpi vipriyaṃ 830",
    "K14n192u_001:1725": " ātmānam api hantṛṇām aparādhān kṣamāmi hi",
    "K14n192u_001:1726": " aparādhaṃ na satveṣu kiñcid api karomy ahaṃ 831",
    "K14n192u_001:1727": " yān ārādhya maharddhiḥ syād virādhya ca vipattibhāk",
    "K14n192u_001:1728": " api prāṇaparityāgaiḥ kuryāṃ teṣāṃ hitaṃ sadā 832",
    "K14n192u_001:1729": " yān eva saṃprasādyātra saṃsiddhiṃ samavāpnuyāt",
    "K14n192u_001:1730": " siddhikṣetram ataḥ satve nānyad asti jagatsv api 833",
    "K14n192u_001:1731": " ete sarve 'pi satvā hi saddharmaguṇadāyakāḥ",
    "K14n192u_001:1732": " sarvārthasiddhidāś cintāmaṇayaḥ kāmadhenavaḥ 834",
    "K14n192u_001:1733": " bhadraghaṭā manovāñchāpūrakāḥ kalpapādapāḥ",
    "K14n192u_001:1734": " tasmād ārādhanīyā me guruvad devavat sadā 835",
    "K14n192u_001:1735": " eṣāṃ bhadrasukhārthe 'haṃ mahadvīryabalānvitaḥ",
    "K14n192u_001:1736": " sthātuṃ kalpasahasrāṇi narakāgnau samutsahe 836",
    "K14n192u_001:1737": " iti tenoditaṃ śrutvā mārīciḥ sa prasāditaḥ",
    "K14n192u_001:1738": " bodhisatvaṃ mahāsatvaṃ taṃ paśyaṃś caivam abravīt 837",
    "K14n192u_001:1739": " sādhu sādhu mahāsatva yat te dhairyaṃ mahattaraṃ",
    "K14n192u_001:1740": " aho dṛḍhapratijñā te sarvasatvahitārthinaḥ 838",
    "K14n192u_001:1741": " aho te svaśarīre 'pi niḥsaṃgatyāgalālasaṃ",
    "K14n192u_001:1742": " aho satveṣu kāruṇyam aho dānābhilāṣitā 839",
    "K14n192u_001:1743": " yatredānīṃ bhavān evaṃ kāruṇyāt svaśiroruhaṃ",
    "K14n192u_001:1744": " mahāratnaṃ samuddhṛtya dvijebhyaḥ saṃprayacchati 840",
    "K14n192u_001:1745": " tat sādhu yad anena tvaṃ dānena yat samīpsasi",
    "K14n192u_001:1746": " tat puro me tathā satyaṃ samupādeśṭum arhasi 841",
    "K14n192u_001:1747": " iti taduktam ākarṇya bodhisatvaḥ prasāditaḥ",
    "K14n192u_001:1748": " mārīciṃ taṃ mahāvijñaṃ saṃpaśyann evam āha ca 842",
    "K14n192u_001:1749": " kāśyapānena dānena samprāpya bodhim uttamāṃ",
    "K14n192u_001:1750": " saddharmaśrīmahāratnais tarpayeyaṃ jagad bhave 843",
    "K14n192u_001:1751": " bhavodadheḥ samuddhṛtya bodhayitvā prayatnataḥ",
    "K14n192u_001:1752": " bodhimārge pratiṣṭhāpya cārayeyaṃ susamvaraṃ 844",
    "K14n192u_001:1753": " bodhisatvān mahāsatvān samantabhadracāriṇaḥ",
    "K14n192u_001:1754": " sarvān buddhātmajān kṛtvā cārayeyaṃ jagaddhite 845",
    "K14n192u_001:1755": " ity evaṃ hi maharṣe 'tra tridhātukahitotsukaḥ",
    "K14n192u_001:1756": " sambodhiprārthanām eva kṛtvā dānaṃ karomy ahaṃ 846",
    "K14n192u_001:1757": " iti tena samākhyātaṃ niśamya sa mahāmatiḥ",
    "K14n192u_001:1758": " mārīcis taṃ mahāsatvaṃ sampaśyann evam abravīt 847",
    "K14n192u_001:1759": " katham etan mahābhāga jñāyate yad bhavān idaṃ",
    "K14n192u_001:1760": " dānaṃ datvā mahābodhiṃ saṃprāpsyati jagaddhite 848",
    "K14n192u_001:1761": " iti tenoditaṃ śrutvā bodhisatvo muhūrtakaṃ",
    "K14n192u_001:1762": " tūṣṇiṃ bhūtvā samālokya tam ṛṣim evam abravīt 849",
    "K14n192u_001:1763": " maharṣe yan mayā dattam idaṃ ratnaṃ jagaddhite",
    "K14n192u_001:1764": " tat satyasamadhiṣṭhānaṃ karomi sāṃprataṃ śṛṇu 850",
    "K14n192u_001:1765": " ity uktvā sa upasthāpya satvesu maitramānasaṃ",
    "K14n192u_001:1766": " sambodhipraṇidhiṃ dhṛtvā gāthā imā abhāṣata 851",
    "K14n192u_001:1767": " yathā svadehaṃ hi mamādya datvā",
    "K14n192u_001:1768": " kṛpāvaśād bodhiparāyaṇasya",
    "K14n192u_001:1769": " nābhūn mano vipratisārajātaṃ",
    "K14n192u_001:1770": " mātsaryadīnatvavivarjitaṃ ca 852",
    "K14n192u_001:1771": " anena satyena subhāṣitena",
    "K14n192u_001:1772": " puṇyānubhāvena ca me śarīraṃ",
    "K14n192u_001:1773": " yathaiva paurāṇaṃ abhūt tathaiva",
    "K14n192u_001:1774": " bhavatv idaṃ samparipūrṇaśobhaṃ 853",
    "K14n192u_001:1775": " ity ukte 'nantaraṃ tasya bodhisatvasya satyataḥ",
    "K14n192u_001:1776": " yathāpaurāṇikaṃ dehaṃ tathābhūt sahasottamaṃ 854",
    "K14n192u_001:1777": " tathā cāsya mahāratnaṃ mūrdhni taddviguṇottamaṃ",
    "K14n192u_001:1778": " uṣṇīṣavat samudbhūtaṃ satyadharmānubhāvataḥ 855",
    "K14n192u_001:1779": " tad dṛṣṭvā pṛthivī sarvā sābdhiśailā pramoditā",
    "K14n192u_001:1780": " vismayānandasampannahṛdayevātyakampata 856",
    "K14n192u_001:1781": " vāyovo 'pi vavuḥ puṣpasaurabhyaśītalāḥ śanaiḥ",
    "K14n192u_001:1782": " diśah sarvāḥ prasannāś ca ravīndū ca virejatuḥ 857",
    "K14n192u_001:1783": " devadundubhayo neduḥ puṣpavṛṣṭiḥ papāta khāt",
    "K14n192u_001:1784": " sarvatrāpi śubhotsāhaṃ prāvartata nirantaraṃ 858",
    "K14n192u_001:1785": " dṛṣtvā tad adbhutaṃ devā gaganasthāḥ pramoditāḥ",
    "K14n192u_001:1786": " hāhākāraṃ vimuñcantas tadākāśe pracerire 859",
    "K14n192u_001:1787": " puṣpāṇi prākṣipan kecit kecid divyāmbarāṇi ca",
    "K14n192u_001:1788": " kecid divyaguṇodbhāsanānālaṃkaraṇāni ca 860",
    "K14n192u_001:1789": " kecit prāvādayan divyavādyāni vividhāny api",
    "K14n192u_001:1790": " kecit puṣpābhisammiśraṃ divyaratnam avarṣayan 861",
    "K14n192u_001:1791": " jāmbudvīpas tadā divyai ratnaiḥ saṃchādito babhau",
    "K14n192u_001:1792": " mahānandasukhāpannāḥ sarve satvāḥ pracerire 862",
    "K14n192u_001:1793": " tāṃ divyām adbhutācintyāṃ vibhūtiṃ vikṣya sāmarāḥ",
    "K14n192u_001:1794": " ṛṣayo lokapālāś ca sarve 'py evaṃ mudāvadan 863",
    "K14n192u_001:1795": " aho saddharmamāhātmyam aho satyaprabhāvatāṃ",
    "K14n192u_001:1796": " yad īdṛg mahad āścaryaṃ satyaṃ na dṛśyate kva cit 864",
    "K14n192u_001:1797": " ity evaṃ te 'marāḥ sarve lokādhipāś ca sarṣayaḥ",
    "K14n192u_001:1798": " sarve lokāś ca sānandaṃ pravadantaḥ pracerire 865",
    "K14n192u_001:1799": " tata ṛṣiḥ sa mārīcir bodhisatvaṃ sukāyitaṃ",
    "K14n192u_001:1800": " dṛṣṭvā taṃ vismayotphullalocanaḥ saṃpramoditaḥ 866",
    "K14n192u_001:1801": " sāñjaliḥ samupāśritya protsāhayaṃs tadāśayaṃ",
    "K14n192u_001:1802": " saṃrādhyan samāmantrya saṃpaśyann evam abravīt 867",
    "K14n192u_001:1803": " sādhu sādhu maharṣe hi suniścitā matis tava",
    "K14n192u_001:1804": " praṇidhiś cāprakampas te satvesu mahatī kṛpā 868",
    "K14n192u_001:1805": " yatraivaṃ tvaṃ mahādāne trāsakareṣu dharmiṣu",
    "K14n192u_001:1806": " viśārado hy asaṃkṣubdho bodhisatvo 'vikheditaḥ 869",
    "K14n192u_001:1807": " tad anena suvīryeṇa sarvān mārān vinirjayan",
    "K14n192u_001:1808": " sahasānuttarāṃ bodhiṃ prāpya dharmādhipo bhaveḥ 870",
    "K14n192u_001:1809": " ity evaṃ taṃ samārādhya mārīciḥ sa maharddhikaḥ",
    "K14n192u_001:1810": " pañcaśiṣyaśataiḥ sārdhaṃ sahasā svāśramaṃ yayau 871",
    "K14n192u_001:1811": " tathā sa bhavabhūtiḥ svaśiṣyasaṃghasamanvitaḥ",
    "K14n192u_001:1812": " bodhisatvaṃ tam ārādhya muditaḥ svāśramaṃ yayau 872",
    "K14n192u_001:1813": " tato brahmasurendrādyāḥ sarve lokādhipā api",
    "K14n192u_001:1814": " bodhisatvaṃ tam ārādhya mudā svasvāśramaṃ yayuḥ 873",
    "K14n192u_001:1815": " atha padmottaro rājā natvā pādābjayoḥ pituḥ",
    "K14n192u_001:1816": " sajano 'śruviliptāsyaḥ sāñjalir evam abravīt 874",
    "K14n192u_001:1817": " prasīdā deva mā tyākṣīr anāthān naḥ śucāturān",
    "K14n192u_001:1818": " tad āgaccha punārājyaṃ bhuktvā sarvāḥ prajā api 875",
    "K14n192u_001:1819": " tadanyathā vayaṃ sarve śokakleśāgnidāhitāḥ",
    "K14n192u_001:1820": " ihaiva nidhanaṃ nūnaṃ gaccemahi nirāśitāḥ 876",
    "K14n192u_001:1821": " iti putroditaṃ śrutvā bodhisatvo dayārditaḥ",
    "K14n192u_001:1822": " tatheti nagare gantum adhyuvāsa prabodhitaḥ 877",
    "K14n192u_001:1823": " tadā pratyekabuddhās te catvāraḥ samupāgatāḥ",
    "K14n192u_001:1824": " bodhisatvaṃ tam āmantrya paśyanta evam abruvan 878",
    "K14n192u_001:1825": " sādhu sādhu mahārāja śobhanaṃ te kṛtaṃ nv idaṃ",
    "K14n192u_001:1826": " yad rājyāśrama āśritya lokān pātuṃ samicchasi 879",
    "K14n192u_001:1827": " yadi rājan pure gantuṃ tvayā naivādhivāsitaṃ",
    "K14n192u_001:1828": " padmottaraḥ kumāro 'pi mātrā saha nirāśayā 880",
    "K14n192u_001:1829": " sarvo 'pi janakāyaś ca viṣaye te nivāsikaḥ",
    "K14n192u_001:1830": " charditvā rudhiraṃ nūnam abhaviṣyad gatātyayaḥ 881",
    "K14n192u_001:1831": " tad āgaccha sahāsmābhir gatvā rājyāśrame sthitaḥ",
    "K14n192u_001:1832": " sarvāṃl lokāṃś ca dharmeṇa saṃpālayan samācara 882",
    "K14n192u_001:1833": " iti pratyekabuddhās te samādiśya prabodhitaṃ",
    "K14n192u_001:1834": " bodhisatvaṃ tam ādāya putradevījanānvitaṃ 883",
    "K14n192u_001:1835": " ṛddhyākāśāc carantas te sugatāḥ sumaharddhikāḥ",
    "K14n192u_001:1836": " sāketaṃ nagaraṃ ramyaṃ sahasā samupāyayuḥ 884",
    "K14n192u_001:1837": " tatrāvatīrya te buddhā bodhīsatvaṃ sanandanaṃ",
    "K14n192u_001:1838": " sadevījanasaṃghaṃ taṃ pure sthāpya tato 'caran 885",
    "K14n192u_001:1839": " tān dṛṣṭvā khe gatān sarvān bodhisatvaḥ sa sātmajaḥ",
    "K14n192u_001:1840": " praṇatvā sāñjaliḥ paśyaṃs tasthau tadgatamānasaḥ 886",
    "K14n192u_001:1841": " tatas te sugatāḥ sarve sahasarddhyā vihāyasā",
    "K14n192u_001:1842": " bhāsayanto jagallokaṃ svāśramaṃ samupāyayuḥ 887",
    "K14n192u_001:1843": " bodhisatvaṃ tam āyātaṃ devīputrajanānvitaṃ",
    "K14n192u_001:1844": " dṛṣṭvā sarve 'pi paurās te prānanditāḥ praṇemire 888",
    "K14n192u_001:1845": " tān dṛṣṭvā nanditān sarvān bodhisatvo 'pi nanditaḥ",
    "K14n192u_001:1846": " sarveṣāṃ kuśalaṃ pṛṣṭvā cittāni prodasāhayat 889",
    "K14n192u_001:1847": " tataḥ sa svātmajo rājā janakaṃ taṃ nṛpādhipaṃ",
    "K14n192u_001:1848": " nṛpāsane pratiṣṭhāpya prāsevīt samupasthitaḥ 890",
    "K14n192u_001:1849": " tatra sa bodhisatvo 'pi rājyāśramapratiṣṭhitaḥ",
    "K14n192u_001:1850": " sarvasatvahitaṃ kṛtvā prācarad bodhisamvaraṃ 891",
    "K14n192u_001:1851": " etad vṛttāntam ākarṇya duḥprasahaḥ sa bhūpatiḥ",
    "K14n192u_001:1852": " vismayasamupākrāntas svānta evaṃ vyacintayat 892",
    "K14n192u_001:1853": " aho saddharmamāhātmyam aho cittasya vīryatā",
    "K14n192u_001:1854": " aho sambodhikāmasya bodhisatvasya dhairyatā 893",
    "K14n192u_001:1855": " yad asau hi mahābhijño bodhisatvo hitārthabhṛt",
    "K14n192u_001:1856": " sarvalokādhipo rājā bhaven nūnaṃ mahītale 894",
    "K14n192u_001:1857": " tad ahaṃ tanmahīndrasya śaraṇe samupasthitaḥ",
    "K14n192u_001:1858": " sarvadā bhajanaṃ kṛtvā careyaṃ pālayan prajāḥ 895",
    "K14n192u_001:1859": " iti niścitya citte sa duḥprasaho maḥīpatiḥ",
    "K14n192u_001:1860": " caturaṅgabalaiḥ sārdhaṃ sahasā tatramācarat 896",
    "K14n192u_001:1861": " tatra sa samupāsṛtya bodhisatvasya pādayoḥ",
    "K14n192u_001:1862": " praṇatvā sāñjalis tasya śaraṇaṃ samupāśrayat 897",
    "K14n192u_001:1863": " tataḥ sa taṃ mahāsatvaṃ samārādhya prasādayan",
    "K14n192u_001:1864": " suprasannāśayaḥ paśyan samāmantryaivam abravīt 898",
    "K14n192u_001:1865": " deva bhavāñ jagannāthaḥ sarvasatvahitārthabhṛt",
    "K14n192u_001:1866": " bodhisatvo mahābhijñaḥ sarvadharmādhipaḥ prabhuḥ 899",
    "K14n192u_001:1867": " tad ahaṃ bhavatāṃ śāstar śaraṇe samupāśraye",
    "K14n192u_001:1868": " yat kiñcid aparādhaṃ me tat kṣantuṃ sarvathārhati 900",
    "K14n192u_001:1869": " bhavān eva mahārājo vayaṃ sarve 'nuyāyinaḥ",
    "K14n192u_001:1870": " tad ājñānugrahaṃ kṛtvā saṃpālayitum arhati 901",
    "K14n192u_001:1871": " iti saṃprārthitaṃ tena bodhisatvo niśamya saḥ",
    "K14n192u_001:1872": " duḥprasahaṃ mahīpaṃ taṃ sampaśyann evam ādiśat 902",
    "K14n192u_001:1873": " sakhe bhadra sahāyo 'si mama saddharmasādhane",
    "K14n192u_001:1874": " tad sadā saṃprasīdātra mā viṣīda kadā cana 903",
    "K14n192u_001:1875": " yadi me sarvadā snehasambandhimitrasatpriyaṃ",
    "K14n192u_001:1876": " vāñchasi tat samādhāya saṃcarasva sadā śubhe 904",
    "K14n192u_001:1877": " viramya daśapāpebhyo lokāṃś cāpi nivārayan",
    "K14n192u_001:1878": " bodhimārge pratiṣṭhāpya cārayasva svayaṃ caran 905",
    "K14n192u_001:1879": " iti me vacanaṃ śrutvā yady evaṃ kriyate tvayā",
    "K14n192u_001:1880": " sadāpi te mayi snehasamvandhisaṃsthitir dhruvaṃ 906",
    "K14n192u_001:1881": " iti tatsamupādiṣṭaṃ śrutvā sa kurubhūpatiḥ",
    "K14n192u_001:1882": " tatheti prativijñapya prātyanandat prabodhitaḥ 907",
    "K14n192u_001:1883": " tataḥ sa bodhisatvas taṃ duḥprasahaṃ narādhipaṃ",
    "K14n192u_001:1884": " datvābhivāñchitaṃ dravyaṃ praiṣayad viṣayaṃ svakaṃ 908",
    "K14n192u_001:1885": " tataḥ sa kurubhūmīndro bodhisatvaṃ praṇamya taṃ",
    "K14n192u_001:1886": " samāmantrya mahotsāhair mudā svaviṣayaṃ yayau 909",
    "K14n192u_001:1887": " tatra sa svapuraprāpto bodhisatvānuśāsanaṃ",
    "K14n192u_001:1888": " udvahañ chirasā lokān pālayan prācarac chubhe 910",
    "K14n192u_001:1889": " tathā sarve 'pi lokās tadājñāṃ dhṛtvā samāhitāḥ",
    "K14n192u_001:1890": " viramya daśapāpebhyaḥ saddharme prācaran sadā 911",
    "K14n192u_001:1891": " tadaitatpuṇyabhāvena tatra sarvatra sarvadā",
    "K14n192u_001:1892": " nirutpātaṃ śubhotsāhaṃ prāvartata nirantaraṃ 912",
    "K14n192u_001:1893": " evam anye 'pi rājānaḥ śrutvā tasya mahad yaśaḥ",
    "K14n192u_001:1894": " bodhisatvasya saddharmaṃ saṃśrotuṃ sahasācaran 913",
    "K14n192u_001:1895": " tatra te samupāsṛtya samīkṣya taṃ nṛpādhipaṃ",
    "K14n192u_001:1896": " bodhisatvaṃ mahābhijñaṃ muditāḥ samupācaran 914",
    "K14n192u_001:1897": " tatra sarve 'pi te tasya bodhisatvasya pādayoḥ",
    "K14n192u_001:1898": " praṇatvā prārthayann evaṃ sādaraṃ śaraṇaṃ gatāḥ 915",
    "K14n192u_001:1899": " jaya deva mahārāja vayaṃ te śaraṇāśritāḥ",
    "K14n192u_001:1900": " tad ājñāṃ saṃpradatvā naḥ sarvān saṃpātum arhati 916",
    "K14n192u_001:1901": " yathā yad bhavatādiṣṭaṃ tathā tatra carāmahe",
    "K14n192u_001:1902": " ity asmatprārthanāṃ nātha saphalīkartum arhati 917",
    "K14n192u_001:1903": " iti taiḥ prārthitaṃ śrutvā bodhisatvo niśamya saḥ",
    "K14n192u_001:1904": " tān sarvān nṛpatīn paśyan samāmantryaivam ādiśat 918",
    "K14n192u_001:1905": " bhavanto yadi me satyaṃ śaraṇe samupāśritāḥ",
    "K14n192u_001:1906": " tan me 'nuśāsanaṃ dhṛtvā cartum arhanti sarvadā 919",
    "K14n192u_001:1907": " ity evaṃ tatsamādiṣṭaṃ śrutvā sarve 'pi te nṛpāḥ",
    "K14n192u_001:1908": " bodhisatvaṃ tam ālokya paśyantaś caivam abruvan 920",
    "K14n192u_001:1909": " satyam eva mahārāja bhavatāṃ śaraṇe vayaṃ",
    "K14n192u_001:1910": " sthitvājñāṃ śirasā dhṛtvā saṃcariṣyāmahe dhruvaṃ 921",
    "K14n192u_001:1911": " iti taduktam ākarṇya bodhisatvo 'bhibodhitaḥ",
    "K14n192u_001:1912": " tān sarvān nṛpatīn paśyan samāmantryaivam abravīt 922",
    "K14n192u_001:1913": " yady evaṃ vo vacaḥ satyaṃ viramya daśapāpataḥ",
    "K14n192u_001:1914": " bodhicaryāvrataṃ dhṛtvā saṃcaradhvaṃ samāhitāḥ 923",
    "K14n192u_001:1915": " lokān api tathā sarvān bodhayitvā prayatnataḥ",
    "K14n192u_001:1916": " bodhimārge pratiṣṭhāpya cārayata sadā śubhe 924",
    "K14n192u_001:1917": " iti me śāsanaṃ dhṛtvā yadi caritum icchatha",
    "K14n192u_001:1918": " matto dravyaṃ samādāya datvā dānaṃ yathepsitaṃ 925",
    "K14n192u_001:1919": " bhuktvā bhogyaṃ yathākāmaṃ kṛtvā satvahitaṃ sadā",
    "K14n192u_001:1920": " triratnabhajanaṃ kṛtvā saṃcaradhvaṃ samāhitāḥ 926",
    "K14n192u_001:1921": " evaṃ ced vaḥ sadā bhadraṃ sarvatrāpi bhaved dhruvaṃ",
    "K14n192u_001:1922": " nirutpātaṃ mahotsāhaṃ prānte 'pi sadgatau gatiḥ 927",
    "K14n192u_001:1923": " no ced evaṃ sadā vātra mahotpātaṃ bhayākulaṃ",
    "K14n192u_001:1924": " bhaved dhi vividhaṃ duḥkhaṃ prānte 'pi durgatau gatiḥ 928",
    "K14n192u_001:1925": " iti matvā samādhāya viramya pāpamārgataḥ",
    "K14n192u_001:1926": " bodhicaryāvrataṃ dhṛtvā saṃcaradhvaṃ jagaddhite 929",
    "K14n192u_001:1927": " ity evaṃ tatsamādiṣṭaṃ śrutvā sarve 'pe te nṛpāḥ",
    "K14n192u_001:1928": " tatheti prativijñapya prābhyanandan prabodhitāḥ 930",
    "K14n192u_001:1929": " tataḥ sa bodhisatvas tān matvā sarvān prabodhitān",
    "K14n192u_001:1930": " yathābhilaṣitair dravyaiḥ kṛtvā tuṣṭān nyasarjayat 931",
    "K14n192u_001:1931": " tatas te bhūmipāḥ sarve saddharmasukhananditāḥ",
    "K14n192u_001:1932": " bodhisatvaṃ samāmantrya natvā svasvāśramaṃ yayuḥ 932",
    "K14n192u_001:1933": " tathā sarve 'pi te bhūpāḥ svasvadeśasamāśritāḥ",
    "K14n192u_001:1934": " viramya pāpamārgebhyo bodhimārgasamāśritāḥ 933",
    "K14n192u_001:1935": " triratnabhajanaṃ kṛtvā datvārthibhyo yathepsitaṃ",
    "K14n192u_001:1936": " yathākāmaṃ sukhaṃ bhuktvā mahotsāhaṃ samācaran 934",
    "K14n192u_001:1937": " evaṃ te sakalāṃl lokān nivārya pāpamārgataḥ",
    "K14n192u_001:1938": " bodhimārge pratiṣṭhāpya prācārayan sadā śubhe 935",
    "K14n192u_001:1939": " tathā sarve 'pi te lokā viramya pāpamārgataḥ",
    "K14n192u_001:1940": " triratnabhajanaṃ kṛtvā caturbrahmavihāriṇaḥ 936",
    "K14n192u_001:1941": " yathābhivāñcitaṃ dravyaṃ datvārthibhyaḥ pramoditāḥ",
    "K14n192u_001:1942": " yathākāmaṃ sukhaṃ bhuktvā prācaranta samāhitāḥ 937",
    "K14n192u_001:1943": " tadaitatpuṇyabhāvena nirutpātaṃ sumaṇgalaṃ",
    "K14n192u_001:1944": " viṣayeṣu sadā teṣāṃ sarvatrābhūn mahībhṛtāṃ 938",
    "K14n192u_001:1945": " evaṃ sa sarvabhūmīndro bodhisatvo nṛpādhipaḥ",
    "K14n192u_001:1946": " bodhayan sakalāṃī lokāñ jambudvīpanivāsinaḥ 939",
    "K14n192u_001:1947": " nivārya daśapāpebhyo datvā dravyaṃ yathepsitaṃ",
    "K14n192u_001:1948": " bodhimārge pratiṣṭhāpya pālayan samacārayat 940",
    "K14n192u_001:1949": " tathā te sakalā lokā dhṛtvā tasyānuśāsanaṃ",
    "K14n192u_001:1950": " viramya daśapāpebhyaṣ caturbrahmavihāriṇaḥ 941",
    "K14n192u_001:1951": " yathābhilaṣitaṃ dravyaṃ datvārthibhyaḥ pramoditāḥ",
    "K14n192u_001:1952": " triratnabhajanaṃ kṛtvā prācaran sarvadā śubhe 942",
    "K14n192u_001:1953": " tadaitatpuṇyabhāvena jambudvīpe samantataḥ",
    "K14n192u_001:1954": " nirutpātaṃ śubhotsāhaṃ prāvartata nirantaraṃ 943",
    "K14n192u_001:1955": " tadā kaścid daridrārthī kṛpaṇo durjanaḥ śaṭhaḥ",
    "K14n192u_001:1956": " kleśābhimānataptātmā nābhūt sarvatra bhūtale 944",
    "K14n192u_001:1957": " sarve 'pi vigatakleśāḥ suśīlā vimalendriyāḥ",
    "K14n192u_001:1958": " dātāro vimalātmāno babhūvur bodhicāriṇaḥ 945",
    "K14n192u_001:1959": " evaṃ sa sarvalokendro bodhimārge svayaṃ caran",
    "K14n192u_001:1960": " sarvāṃī lokān pratiṣṭhāpya saṃpālayan mudācarat 946",
    "K14n192u_001:1961": " evaṃ sa bodhisaddharmaśrīsamṛddhasukhānvitaḥ",
    "K14n192u_001:1962": " ciraṃ satvahitaṃ kṛtvā tasthau śubhe samācaran 947",
    "K14n192u_001:1963": " tadā kaścin naraḥ kālaṃ kṛtvā yayau na durgatiṃ",
    "K14n192u_001:1964": " sarve 'pi samaye dehaṃ tyaktvā yayuḥ surālayaṃ 948",
    "K14n192u_001:1965": " evaṃ śrīmanmahābhijñaḥ kṛtvā dharmareataṃ jagat",
    "K14n192u_001:1966": " triratnabhajanaṃ kṛtvā ciraṃ tasthau mahāsukhaṃ 949",
    "K14n192u_001:1967": " tataḥ kālāntareṇāsau bodhisatvo jarānvitaḥ",
    "K14n192u_001:1968": " vṛddho bhavavirakto 'bhūt sambodhisusthitāśayaḥ 950",
    "K14n192u_001:1969": " tataḥ sa ātmajaṃ dhiraṃ padmottaraṃ nṛpāsane",
    "K14n192u_001:1970": " pratiṣṭhāpya nṛpaṃ kṛtvā sarvarājyādhipaṃ vyadhāt 951",
    "K14n192u_001:1971": " tataḥ sa bodhisatvas tadrājyāśramaṃ vihāya ca",
    "K14n192u_001:1972": " vanāśrame samāśritya prācarad yogasamvaraṃ 952",
    "K14n192u_001:1973": " evaṃ sa suciraṃ sthitvā brahmacārī samāhitaḥ",
    "K14n192u_001:1974": " kāle kāyaṃ parityajya brahmalokaṃ samāyayu 953",
    "K14n192u_001:1975": " tatrotpannaḥ sa śuddhātmā brahmayogavidāṃ varaḥ",
    "K14n192u_001:1976": " sarvadharmādhipaḥ śāstā mahābrahmābhavat tadā 954",
    "K14n192u_001:1977": " evaṃ sa bhagavān nāthaḥ śāstā śākyamuniḥ purā",
    "K14n192u_001:1978": " maṇicūḍo mahādātā bodhisatvo nṛpo 'bhavat 955",
    "K14n192u_001:1979": " tadaivaṃ sa mahāsatvo bodhicaryāvrataṃ caran",
    "K14n192u_001:1980": " sarvārthibhyo yathākāmaṃ saṃpradadau jagaddhite 956",
    "K14n192u_001:1981": " svakāyaṃ svayam utkṛtya mudārthibhyo yathepsitaṃ",
    "K14n192u_001:1982": " raktamānsāsthimajjādīn dadau sambodhimānasaḥ 957",
    "K14n192u_001:1983": " putraṃ bhāryāṃ satīṃ kāntāṃ ratnaṃ cāpi śiroruhaṃ",
    "K14n192u_001:1984": " datvā dānaṃ yathākāmaṃ sarvāṃl lokān prabodhyan 958",
    "K14n192u_001:1985": " nivārya pāpamārgebhyaḥ kṛtvā brahmavihāriṇaḥ",
    "K14n192u_001:1986": " bodhimārge pratiṣṭhāpya pracārayann sadā śubhe 959",
    "K14n192u_001:1987": " jagad dharmamayaṃ kṛtvā triratnaśaraṇāśritaḥ",
    "K14n192u_001:1988": " sambodhipraṇidhiṃ dhṛtvā saṃpracere jagaddhite 960",
    "K14n192u_001:1989": " etatpuṇyavipākena sarvān māragaṇāñ jayan",
    "K14n192u_001:1990": " niḥkleśo 'rhan kalau bodhiṃ saṃprāpya sugato 'bhavat 961",
    "K14n192u_001:1991": " yāsau padmāvatī devī sābhūt satī yaśodharā",
    "K14n192u_001:1992": " yo 'sau padmottaro rājā rāhulo 'bhūj jinātmajaḥ 962",
    "K14n192u_001:1993": " yo 'sau brahmaratho nāma purohito gurur dvijaḥ",
    "K14n192u_001:1994": " so 'rhan bhikṣur mahābhijñaḥ śāriputro mahāsudhīḥ 963",
    "K14n192u_001:1995": " bhavabhūtir ṛṣir yo 'sau sa ānando mahāmatiḥ",
    "K14n192u_001:1996": " mārīcir ya ṛṣiś cāsau kāśyapaḥ śrāvakottamaḥ 964",
    "K14n192u_001:1997": " brahmadattaḥ pitā yo 'sau maṇicūḍasya bhūpateḥ",
    "K14n192u_001:1998": " śuddhodano mahārājaḥ sambuddhasya pitā khalu 965",
    "K14n192u_001:1999": " maṇicūḍasya yā mātā devī kāntimatī satī",
    "K14n192u_001:2000": " sābhūn māyā mahādevī bhagavataḥ prasūḥ kila 966",
    "K14n192u_001:2001": " yo 'sau dūṣī tadā māro maudgalyāyana ṛddhimān",
    "K14n192u_001:2002": " rakṣorūpadharaḥ śakro yo 'gnikuṇḍāt samutthitaḥ 967",
    "K14n192u_001:2003": " sa bhikṣur nāgiro nāma tadābhūd iti manyatāṃ",
    "K14n192u_001:2004": " ye tasya maṇicūḍasya mantriṇo 'mātyasāṃghikāḥ 968",
    "K14n192u_001:2005": " etāni bhadrikādīni pañcaśākyaśatāny api",
    "K14n192u_001:2006": " yo 'sau duḥprasaho rājā devadattas tadābhavat 969",
    "K14n192u_001:2007": " catvāro brāhmaṇā ye ke maṇim uddhṛtya prādaduḥ",
    "K14n192u_001:2008": " kātyāyano 'niruddho 'mī pūrṇaḥ subhūtir eva hi 970",
    "K14n192u_001:2009": " evaṃ sa bhagavān kṛtvā purā dānaṃ suduṣkaraṃ",
    "K14n192u_001:2010": " bodhicaryācrataṃ dhṛtvā samācaraj jagaddhite 971",
    "K14n192u_001:2011": " tathā pāramitāḥ sarvāḥ pūrayitvā yathākramaṃ",
    "K14n192u_001:2012": " sarvasatvahitārthena samyaksambodhim āyayau 972",
    "K14n192u_001:2013": " iti matvā jagacchastuḥ saddharmaṃ śraddhayā mudā",
    "K14n192u_001:2014": " śrotum arhanti sarve te ye 'bhivāñchanti sadgatiṃ 973",
    "K14n192u_001:2015": " ye śṛṇvanti jagacchāstuḥ saddharmaṃ śraddhayā mudā",
    "K14n192u_001:2016": " durgatiṃ te na gacchanti yāyuḥ sadāpi sadgatiṃ 974",
    "K14n192u_001:2017": " sadgatāv eva te jātā dharmaśrīsadguṇāśrayāḥ",
    "K14n192u_001:2018": " bodhisatvā mahāsatvā bhaveyur bodhicāriṇaḥ 975",
    "K14n192u_001:2019": " tatas te bodhisambhāraṃ pūrayitvā yathākramaṃ",
    "K14n192u_001:2020": " trividhāṃ bodhim āsādya nirvṛtiṃ samavāpnuyuḥ 976",
    "K14n192u_001:2021": " iti matvā mahārāja bhagavataḥ subhāṣitaṃ",
    "K14n192u_001:2022": " svayaṃ śṛṇvan sadā lokān api saṃśrāvayādarāt 977",
    "K14n192u_001:2023": " iti tenārhatādiṣṭaṃ śrutvāśoko nṛpo mudā",
    "K14n192u_001:2024": " tam arhantaṃ yatiṃ natvā papracchaivaṃ kṛtāñjaliḥ 978",
    "K14n192u_001:2025": " kiṃ tena maṇicūḍena sukṛtaṃ prakṛtaṃ purā",
    "K14n192u_001:2026": " yenāsau nṛpatī rājā sarvalokādhipo 'bhavat 979",
    "K14n192u_001:2027": " yad api tasya saṃjātaṃ mahāratnaṃ ca mūrdhani",
    "K14n192u_001:2028": " tasmiṃś ca saṃprajāte 'pi divyaratnaṃ pravarṣitaṃ 980",
    "K14n192u_001:2029": " divyadhvajapatākāś ca viyaty uccrāyitāḥ suraiḥ",
    "K14n192u_001:2030": " divyāni cāpi vādyāni parāhatāni sarvataḥ 981",
    "K14n192u_001:2031": " divyaratnamayaṃ chatraṃ devaiḥ saṃdhāritaṃ ca khe",
    "K14n192u_001:2032": " sarvatrāpi ca lokeṣu śubhotsāhaṃ pravartitaṃ 982",
    "K14n192u_001:2033": " yaśasāpi ca sarvatra tasya vyāptā diśodaśaḥ",
    "K14n192u_001:2034": " bodhisatvo mahādātā sarvaṃdadābhidho 'py abhūt 983",
    "K14n192u_001:2035": " bhūyo 'py asya mahāratnam uṣṇīṣe samajāyata",
    "K14n192u_001:2036": " etat sarvaṃ samākhyāya sarvān asmān prabodhaya 984",
    "K14n192u_001:2037": " iti tena narendreṇa paripṛṣṭe sa sanmatiḥ",
    "K14n192u_001:2038": " upagupto narendraṃ taṃ sampaśyann evam ādiśat 985",
    "K14n192u_001:2039": " śṛṇu sādhu mahārāja maṇicūḍena yat kṛtaṃ",
    "K14n192u_001:2040": " purā tat sukṛtaṃ sarvaṃ vakṣyāmi te samāsataḥ 986",
    "K14n192u_001:2041": " tadyathābhūt purā śastā śikhī nāma tathāgataḥ",
    "K14n192u_001:2042": " sambuddho bhagavān arhan dharmarājo munīśvaraḥ 987",
    "K14n192u_001:2043": " sa sarvajño jagannāthaḥ sarvatra bhuvaneṣv api",
    "K14n192u_001:2044": " saddharmaṃ samupādiśya samācaraj jagaddhite 988",
    "K14n192u_001:2045": " tataḥ sa bhagavāñ cāstā mahāruṇavatīṃ purīṃ",
    "K14n192u_001:2046": " upāśrityādiśad dharmaṃ vijahāra sasāṃghikaḥ 989",
    "K14n192u_001:2047": " tatra ramye mahodyāne vihāre śrāvakaiḥ saha",
    "K14n192u_001:2048": " sarvasatvahitaṃ kṛtvā tasthau dharmaṃ prakāśayan 990",
    "K14n192u_001:2049": " evaṃ sa bhagavān kṛtvā sarvadharmamayaṃ jagat",
    "K14n192u_001:2050": " samāpya saugataṃ kāryaṃ nirvṛtiṃ paramāṃ yayau 991",
    "K14n192u_001:2051": " tad dṛṣṭvā so 'ruṇo rājā śāstur dehaṃ yathāvidhi",
    "K14n192u_001:2052": " saṃskṛtya vidhināsthīni saṃghṛhya samaśodhayat 992",
    "K14n192u_001:2053": " tadasthīni sa bhūmīndraḥ saṃsthāpya garbhamaṇḍale",
    "K14n192u_001:2054": " kṛtvā ratnamayaṃ stūpaṃ mahattaram akārayat 993",
    "K14n192u_001:2055": " tato 'sau nṛpatī rājā taṃ stūpaṃ vidhinā mudā",
    "K14n192u_001:2056": " pratiṣṭhāpya mahotsāhaiḥ prābhajan samupasthitaḥ 994",
    "K14n192u_001:2057": " evaṃ sa nṛpatiḥ kṛtvā sarvāṃī lokāṃs tadāśritān",
    "K14n192u_001:2058": " tan mahaś cāpi saṃsthāpya sadotsāham acārayat 995",
    "K14n192u_001:2059": " evaṃ sa nṛpatī rājā tatstūpasamupāśritaḥ",
    "K14n192u_001:2060": " samantrijanapauraś ca mahotsāhais sadābhajat 996",
    "K14n192u_001:2061": " tataḥ kālāntareṇāsau rājā vṛddho 'tijīrṇitaḥ",
    "K14n192u_001:2062": " smṛtvā taṃ sugataṃ dehaṃ tyaktvā yayau sukhāvatīṃ 997",
    "K14n192u_001:2063": " ye cāpi taṃ samāśritya prābhajan saravadā mudā",
    "K14n192u_001:2064": " te sarve samaye dehaṃ tyaktvāvrajan sukhāvatīṃ 998",
    "K14n192u_001:2065": " tataḥ kālāntareṇāsau stūpo jīrṇo viśīrṇitaḥ",
    "K14n192u_001:2066": " vṛṣṭivātāhatabhagnaś caṭitaḥ sphuṭito 'bhavat 999",
    "K14n192u_001:2067": " tat stūpaṃ bhagnitaṃ dṛṣṭvā nṛpatir aruṇātmajaḥ",
    "K14n192u_001:2068": " triratnaguṇamāhātmyaṃ smṛtvaivaṃ samacintayat 1000",
    "K14n192u_001:2069": " hā hā stūpo viśīrṇo 'yaṃ dharmadhātujinālayaḥ",
    "K14n192u_001:2070": " saddharmaśrīguṇādhāraḥ sambodhijñānaratnabhṛt 1001",
    "K14n192u_001:2071": " asmin hi bhagnite stūpe śraddhābhaktimatām api",
    "K14n192u_001:2072": " satvānāṃ bhajanotsāhaṃ viśīrṇabhagnitaṃ bhavet 1002",
    "K14n192u_001:2073": " tad enaṃ pratisaṃskṛtya pratiṣṭhāpya yathāvidhi",
    "K14n192u_001:2074": " dhvajachatrapatākābhiḥ kariṣyāmi praśobhitaṃ 1003",
    "K14n192u_001:2075": " tadā sarve 'pi lokāś ca dṛṣṭvainaṃ saṃpraśobhitaṃ",
    "K14n192u_001:2076": " pramuditā mahotsāhair bhajeyuḥ samupasthitāḥ 1004",
    "K14n192u_001:2077": " tataḥ sarve 'pi te lokāḥ pariśuddhatrimaṇḍalāḥ",
    "K14n192u_001:2078": " dharmaśrīsadguṇādhārā bhaveyur bodhicāriṇaḥ 1005",
    "K14n192u_001:2079": " tatas te vimalātmāno niḥkleśā brahmacāriṇaḥ",
    "K14n192u_001:2080": " arhantas trividhāṃ bodhiṃ prāpya yāyuḥ sunirvṛtiṃ 1006",
    "K14n192u_001:2081": " iti vicintya rājā sa saddharmaguṇalālasaḥ",
    "K14n192u_001:2082": " taṃ stūpaṃ pratisaṃskṛtya saṃśobhitam akārayat 1007",
    "K14n192u_001:2083": " tatra sa mudito rājā tatstūpoṣṇīṣamaṇḍale",
    "K14n192u_001:2084": " svaṃ cūḍāmaṇim utpāṭya samāropyātyamaṇḍayat 1008",
    "K14n192u_001:2085": " chatradhvajapatākābhir divyāmbaravibhūṣaṇaiḥ",
    "K14n192u_001:2086": " nānakusumamālābhir maṇḍayitvātyaśobhayat 1009",
    "K14n192u_001:2087": " pratiṣṭhāpya mahotsāhaiḥ saṃpūjya vidhinā mudā",
    "K14n192u_001:2088": " sarvavādyāni saṃvādya prākārayan mahotsavaṃ 1010",
    "K14n192u_001:2089": " sugandhatailasaṃdīptā dīpamālāḥ pradīpayan",
    "K14n192u_001:2090": " pañcaghṛtapradīptaṃ ca dīpaṃ svaśirasā dadhe 1011",
    "K14n192u_001:2091": " padmaiś cainaṃ samabhyarcya kṛtvā pradakṣiṇāny api",
    "K14n192u_001:2092": " aṣṭāṇgaiś ca praṇatvaivaṃ praṇidhānaṃ mudākarot 1012",
    "K14n192u_001:2093": " aham apīdṛśaṃ dharmaguṇaṃ labdhvā jagaddhitaṃ",
    "K14n192u_001:2094": " kṛtvā sambodhim āsādya saṃprayāyāṃ sunirvṛtiṃ 1013",
    "K14n192u_001:2095": " ity evaṃ praṇidhiṃ dhṛtvā nṛpatiḥ so 'ruṇātmajaḥ",
    "K14n192u_001:2096": " tasmin stūpe mahotsāhaiḥ prābhajat sarvadā mudā 1014",
    "K14n192u_001:2097": " evaṃ sa bhajanaṃ kṛtvā suciraṃ prācarat sukhaṃ",
    "K14n192u_001:2098": " ante buddhasmṛtiṃ dhṛtvā saṃprayayau jinālayaṃ 1015",
    "K14n192u_001:2099": " yo 'sau rājā mahāsatvo mahīpendro 'ruṇātmajaḥ",
    "K14n192u_001:2100": " eṣa eābhavad rājā maṇicuḍo nṛpādhipaḥ 1016",
    "K14n192u_001:2101": " yat tena sikhinaḥ śāstuḥ stūpaṃ taṃ pratisaṃskṛtaṃ",
    "K14n192u_001:2102": " tatpuṇyena sa lokendro rājā dharmārthado 'bhavat 1017",
    "K14n192u_001:2103": " yac cānena mahacchatraṃ tasmin stūpe 'varopitaṃ",
    "K14n192u_001:2104": " etatpuṇyavipākena tasya janmany abhūc chubhaṃ 1018",
    "K14n192u_001:2105": " divyaratnamayaṃ catraṃ vālavyajanam ambare",
    "K14n192u_001:2106": " tadupari prasannābhir devatābhiḥ pradhāritaṃ 1019",
    "K14n192u_001:2107": " yac ca dhvajapatākābhiḥ stūpe 'nena samarcitaṃ",
    "K14n192u_001:2108": " tena dhvajapatākās tajjāte ucchrāyitāḥ suraiḥ 1020",
    "K14n192u_001:2109": " yac ca cūḍāmaṇis tena taduṣṇīṣe 'varopitaṃ",
    "K14n192u_001:2110": " tenānantaguṇopetaṃ saṃjātaṃ mastake maṇiṃ 1021",
    "K14n192u_001:2111": " yac ca pañcaghṛtoddīpto dīpo mūrdhni pradhāritaḥ",
    "K14n192u_001:2112": " tena taddviguṇodāraṃ jataṃ tasya maṇiṃ ca tat 1022",
    "K14n192u_001:2113": " ity evaṃ sa mahāsatvaḥ stūpe 'smin śaraṇāśritaḥ",
    "K14n192u_001:2114": " mahaś cāpi pratiṣṭhāpya mahotsāhaiḥ sadābhajat 1023",
    "K14n192u_001:2115": " lokāṃś cāpi tathā sarvāṃs tastūpaśaraṇāśritān",
    "K14n192u_001:2116": " kṛtvā sadā mahotsāhaiḥ prābhājayat samādarāt 1024",
    "K14n192u_001:2117": " etatpuṇyānubhāvaiḥ sa sarvalokādhiparddhimān",
    "K14n192u_001:2118": " bodhisatvo mahāsatvo bhadraśrīguṇavān abhūt 1025",
    "K14n192u_001:2119": " bhūyaś cāsau mahāsatvo maṇicūḍaḥ purābhavat",
    "K14n192u_001:2120": " sārthavāho mahādhīraḥ sarvasatvahitārthabhṛt 1026",
    "K14n192u_001:2121": " tadaikasamaye so 'bdhau ratnāny ādāya prācarat",
    "K14n192u_001:2122": " sārthaiḥ sārdhaṃ mahotsāhaṃ caran vanāntaraṃ yayau 1027",
    "K14n192u_001:2123": " tatraikasmin vanaprasthe tarumūlasamāśritaṃ",
    "K14n192u_001:2124": " pratyekabudham ekaṃ sa dadarśa viṣanāśitaṃ 1028",
    "K14n192u_001:2125": " taṃ dṛṣṭvā sa vaṇinnāthaḥ sahasā samupāsaran",
    "K14n192u_001:2126": " sāñjaliḥ praṇatiṃ kṛtvā papracchaivaṃ samādarāt 1029",
    "K14n192u_001:2127": " bhadanta kim bhavaddehe rogaduḥkhābhijāyate",
    "K14n192u_001:2128": " yat te 'haṃ tac camīkartum icche tan me samādiśa 1030",
    "K14n192u_001:2129": " iti tenoditaṃ śrutvā pratyekasaugato 'pi saḥ",
    "K14n192u_001:2130": " sārthavāhaṃ tam ālokya śanair evaṃ samādiśat 1031",
    "K14n192u_001:2131": " sādho sārthapate sarpo 'daṃśata me padāṅguliṃ",
    "K14n192u_001:2132": " tad viṣaṃ me 'tra sarvāṅge tudati parisarpitaṃ 1032",
    "K14n192u_001:2133": " iti tenārhatādiṣṭaṃ niśamya sa vicakṣaṇaḥ",
    "K14n192u_001:2134": " auṣadhībhis tam ālipya sahasā svasthitaṃ vyadhāt 1033",
    "K14n192u_001:2135": " tataḥ pratyekabuddho 'sau svasthībhūtaḥ prasāditaḥ",
    "K14n192u_001:2136": " sārthavāhaṃ tam ālokya bhadrāśiṣātyanandayat 1034",
    "K14n192u_001:2137": " tataḥ sa sārthavāhas taṃ sugataṃ saṃprasāditaṃ",
    "K14n192u_001:2138": " praṇatvā sāñjaliś caivaṃ praṇidhānaṃ vyadhāt mudā 1035",
    "K14n192u_001:2139": " yan mayāyaṃ munīndro 'pi viṣopasṛṣṭavigrahaḥ",
    "K14n192u_001:2140": " auṣadhībhiḥ samālipya svasthīkṛtvā prasāditaḥ 1036",
    "K14n192u_001:2141": " anena kuśalenāhaṃ saṃjātaḥ sarvajanmasu",
    "K14n192u_001:2142": " sarveṣām api satvānāṃ bhaveyaṃ rogaśāntakṛt 1037",
    "K14n192u_001:2143": " etatpuṇyaiś ca me gātraprakṣālanāmbunā pi ye",
    "K14n192u_001:2144": " spṛṣṭās te nirujāḥ puṣṭā bhaveyur vimalendriyāḥ 1038",
    "K14n192u_001:2145": " ity evaṃ praṇidhiṃ kṛtvā sa sārthādhipatiś ca taṃ",
    "K14n192u_001:2146": " pratyekaṃ sugataṃ natvā saṃmoditas tato 'carat 1039",
    "K14n192u_001:2147": " tataḥ sa sārthabhṛt sārdhaṃ vaṇiksaṃghaiś caran mudā",
    "K14n192u_001:2148": " sahasā puram āsādya svagṛhaṃ samupāyayau 1040",
    "K14n192u_001:2149": " tatra sa bhavanaprāpto jñātibandhusuhṛjjanaiḥ",
    "K14n192u_001:2150": " saha sammodanaṃ vākyaṃ proktvotsāhaṃ samācarat 1041",
    "K14n192u_001:2151": " tataḥ sa mahadaiśvaryasampattiśrīguṇānvitaḥ",
    "K14n192u_001:2152": " sarvārthibhyo yathākāmaṃ datvācarat sadā sukhaṃ 1042",
    "K14n192u_001:2153": " evaṃ sa sarvasatvānāṃ hitaṃ kṛtvā pramoditaḥ",
    "K14n192u_001:2154": " triratnabhajanaṃ kṛtvā ciraṃ tasthau śubhe caran 1043",
    "K14n192u_001:2155": " tataḥ sa samaye mṛtyos triratnasmṛtimānasaḥ",
    "K14n192u_001:2156": " tyaktvā dehaṃ samādhāya prayayau tridaśālayaṃ 1044",
    "K14n192u_001:2157": " tatrāpi sa mahāsatvaḥ sarvān devān prabodhayan",
    "K14n192u_001:2158": " triratnabhajanaṃ kṛtvā pracacāra sadā śubhe 1045",
    "K14n192u_001:2159": " tataḥ kāle cyutas tasmād dhitaṃ kartuṃ mahītale",
    "K14n192u_001:2160": " kṣatriyajanma āsādya maṇicūḍo nṛpo 'bhavat 1046",
    "K14n192u_001:2161": " sa eva hi vaṇigbhartā maṇicūḍo narādhipaḥ",
    "K14n192u_001:2162": " maṇicūḍo 'pi śāstāyam abhūc chākyamuniḥ khalu 1047",
    "K14n192u_001:2163": " evaṃ sa bhagavāñ chāstā purāsaṃkhyeyajanmasu",
    "K14n192u_001:2164": " nṛpakule januḥ pretya sarvalokādhipo 'bhavat 1048",
    "K14n192u_001:2165": " tadāpi sa mahāsatvaḥ sarvatraiteṣu janmasu",
    "K14n192u_001:2166": " sarvārthibhyo yathākāmaṃ dadau sambodhimānasaḥ 1049",
    "K14n192u_001:2167": " evaṃ janmasv asaṃkhyeyasahasreṣu sadāpi saḥ",
    "K14n192u_001:2168": " kṛtvā suduṣkaraṃ karma prācarad bodhimānasaḥ 1050",
    "K14n192u_001:2169": " etatpuṇyavipākaiḥ sa bodhisatvaḥ kalāv api",
    "K14n192u_001:2170": " jitvā māragaṇān sarvān niḥkleśo vimalendriyaḥ",
    "K14n192u_001:2171": " arhan sambodhim āsādya sambuddho 'bhūn munīśvaraḥ 1051",
    "K14n192u_001:2172": " tataḥ sa bhagavāñ chāstā sasatvān prabodhayan",
    "K14n192u_001:2173": " bodhimārge pratiṣṭhāpya prācārayat sadā subhe 1052",
    "K14n192u_001:2174": " evaṃ sa trijagannāthaḥ kṛtvā dharmamayaṃ jagat",
    "K14n192u_001:2175": " samāpya saugataṃ kāryaṃ samāyayau sunirvṛtiṃ 1053",
    "K14n192u_001:2176": " iti tasya jagacchāstuḥ sambodhidharmasādhanaṃ",
    "K14n192u_001:2177": " subhāṣitaṃ mudā satvaiḥ śrotavyaṃ bodhivāñchibhiḥ 1054",
    "K14n192u_001:2178": " ye hi bhagavatas tasya bodhicaryāsubhāṣitaṃ",
    "K14n192u_001:2179": " satkṛtya śraddhayā bhaktyā śṛṇvantīdaṃ samādarāt 1055",
    "K14n192u_001:2180": " te sarve vimalātmāno bhadraśrīsadguṇāśrayāḥ",
    "K14n192u_001:2181": " bodhisatvā mahāsatvāś caturbrahmavihāriṇaḥ 1056",
    "K14n192u_001:2182": " sambodhipraṇidhiṃ dhṛtvā trratnaśaraṇāśritāḥ",
    "K14n192u_001:2183": " bodhicaryāvrataṃ dhṛtvā pracareyur jagaddhite 1057",
    "K14n192u_001:2184": " tataḥ sarve 'pi te santaḥ pariśuddhatrimaṇḍalāḥ",
    "K14n192u_001:2185": " saddharmasādhanotsāhaṃ careyuḥ sarvadā bhave 1058",
    "K14n192u_001:2186": " evaṃ pāramitāḥ sarvāḥ samāsādhya yathākramaṃ",
    "K14n192u_001:2187": " sarvatra bhadratāṃ kṛtvā saṃcareran samāhitāḥ 1059",
    "K14n192u_001:2188": " tato niḥkleśitāḥ sarve te 'rhanto brahmacāriṇaḥ",
    "K14n192u_001:2189": " sarvān māragaṇāñ jitvā sambodhiṃ samavāpnuyuḥ 1060",
    "K14n192u_001:2190": " tatas te sugatāḥ sarve dharmarājā munīśvarāḥ",
    "K14n192u_001:2191": " saddharmaṃ samupādiśya bodhayeyur jagajjanaṃ 1061",
    "K14n192u_001:2192": " tatas te trijagallokaṃ saddharmaguṇasādhane",
    "K14n192u_001:2193": " bodhimārge pratiṣṭhāpya cārayeyur jagaddhite 1062",
    "K14n192u_001:2194": " evaṃ sarve 'pi te buddhāḥ kṛtvā dharmamayaṃ jagat",
    "K14n192u_001:2195": " samāpya sarvakāryāṇi saṃprayāyuḥ sunirvṛtiṃ 1063",
    "K14n192u_001:2196": " etat satyaṃ samākhyātaṃ sarvair api munīśvaraiḥ",
    "K14n192u_001:2197": " iti me guruṇādiṣṭaṃ śrutaṃ mayā tathocyate 1064",
    "K14n192u_001:2198": " evaṃ matvā jagacchāstur bodhicaryāṃ subhāṣitaṃ",
    "K14n192u_001:2199": " svayaṃ śrutvā janān sarvān saṃśrāvayitum arhasi 1065",
    "K14n192u_001:2200": " tathā te sarvadā bhadraṃ nirutpātaṃ bhaved dhruvaṃ",
    "K14n192u_001:2201": " durgatigamanaṃ naiva sarvadā sadgatau gatiḥ 1066",
    "K14n192u_001:2202": " sarvadāpi śubhotsāhaṃ bhuktvā śrīsadguṇāśrayaḥ",
    "K14n192u_001:2203": " triratnasmṛtim ādhāya prānte yāyā jinālayaṃ 1067",
    "K14n192u_001:2204": " iti satyaṃ parijñāya niśamyedaṃ subhāṣitaṃ",
    "K14n192u_001:2205": " triratnabhajanaṃ kurvan bodhicaryāvrataṃ cara 1068",
    "K14n192u_001:2206": " yac cāpi prakṛtaṃ karma bhoktavyaṃ tat phalaṃ dhruvaṃ",
    "K14n192u_001:2207": " iti vijñāya saṃsāre kartavyaṃ sukṛtaṃ sadā 1069",
    "K14n192u_001:2208": " na naśyanti hi karmāṇi kalpakoṭiśatair api",
    "K14n192u_001:2209": " sāmagrīṃ prāpya kālaṃ ca phalanti ṣaḍgatiṣv api 1070",
    "K14n192u_001:2210": " nāgninā dahyate karma klidyate na jalair api",
    "K14n192u_001:2211": " śuṣyate vāyubhir naiva kṣīyate ca na bhūmiṣu 1071",
    "K14n192u_001:2212": " śuklakarmavipāke hi śuklataiva sadā bhavet",
    "K14n192u_001:2213": " kṛṣṇakarmavipāke tu kṛṣṇataiva sadā bhavet",
    "K14n192u_001:2214": " miśritakarmapāke 'pi miśritaphalatā khalu 1072",
    "K14n192u_001:2215": " iti vijñāya rājendra kṛṣṇakarmāṇi sarvathā",
    "K14n192u_001:2216": " miśritāny api karmāṇi pravihāya prayatnataḥ 1073",
    "K14n192u_001:2217": " sadaikāntaśubheṣv eva karmasu bodhisādhiṣu",
    "K14n192u_001:2218": " mahotsāhasamudyogaṃ kartavyaṃ bhadravāñchibhiḥ 1074",
    "K14n192u_001:2219": " iti tenārhatādiṣṭaṃ śrutvāśoko nṛpo mudā",
    "K14n192u_001:2220": " tatheti saṃpratijñāya prātyanandat sa satyakaḥ 1075",
    "K14n192u_001:2221": " śṛṇvantīdaṃ mudā ye sugataguṇaratā māṇicūḍāvadānaṃ",
    "K14n192u_001:2222": " ye ca śraddhāprasannāḥ pramuditamanasaḥ śrāvayanti prayatnāt",
    "K14n192u_001:2223": " bhāṣante ye ca bhaktyā jinaguṇamuditā bodhisaddharmakāmāḥ",
    "K14n192u_001:2224": " te sarve bodhisatvās trimaṇiśaraṇagā māracaryāvimuktāḥ 1076",
    "K14n192u_001:2225": " bhadraśrīsadguṇāḍhyāḥ suvimalamanasaḥ sarvasatvahitotkāh",
    "K14n192u_001:2226": " nityaṃ kṛtvā śubhāni trimalavirahitadharmarājānurāgāḥ",
    "K14n192u_001:2227": " dhṛtvā sambodhicaryāṃ sakalaguṇadharāḥ sarvadharmādhirājāḥ",
    "K14n192u_001:2228": " bhuktvā śrībhadrasaukhyaṃ daśabalanilaye yānti prānte pramodaṃ 1077",
    "K14n192u_001:2229": " iti śrīmahajjātakamālāyāṃ śrīmanmahāsattvamaṇicūḍamahārājabodhisattvāvadānaṃ samāptaṃ"
}