{
    "GP12vd3343pu:0": " vajra uvāca",
    "GP12vd3343pu:1": " atīva sumukhārādhyo devo viṣṇur urukramaḥ /",
    "GP12vd3343pu:2": " stutena darśayām āsa viśvarūpaṃ dvijanmanām // Vdha_3,343.1 //",
    "GP12vd3343pu:3": " prasādaṃ paramaṃ tasya brūhi bhaktajane mama /",
    "GP12vd3343pu:4": " tṛptiṃ brahman na gacchāmi śṛṇvann etat kathāmṛtam // Vdha_3,343.2 //",
    "GP12vd3343pu:5": " mārkaṇḍeya uvāca",
    "GP12vd3343pu:6": " sa vidhijño mahārāja mātaliḥ śakrasārathiḥ /",
    "GP12vd3343pu:7": " tasyāsti sadṛśī kanyā guṇakāśīti viśrutā // Vdha_3,343.3 //",
    "GP12vd3343pu:8": " mātalir nāradaś caiva anveṣṭuṃ tad vanaṃ (?) purā /",
    "GP12vd3343pu:9": " caṃkramyamāṇau sakalam ārghakasyātmajātmajam // Vdha_3,343.4 //",
    "GP12vd3343pu:10": " sumukhākhyaṃ dadṛśatus tau gṛhītvā gatāv ubhau /",
    "GP12vd3343pu:11": " nāge śakraṃ tataḥ śakrād ayācetāṃ tu tāv ubhau // Vdha_3,343.5 //",
    "GP12vd3343pu:12": " sumukhasyābhayaṃ tārkṣyāt tayoḥ śakro dadau varam /",
    "GP12vd3343pu:13": " vīryajñas tārkṣyavīryasya sa yayau keśavāntikam // Vdha_3,343.6 //",
    "GP12vd3343pu:14": " sumukhasyābhayaṃ prādāt tārkṣyam madhuniṣūdanaḥ /",
    "GP12vd3343pu:15": " ājagāma tatas tārkṣyaḥ saroṣaḥ keśavāntikam // Vdha_3,343.7 //",
    "GP12vd3343pu:16": " garuḍa uvāca",
    "GP12vd3343pu:17": " kim avajñāya māṃ kṛṣṇa sumukhe dīyate varaḥ /",
    "GP12vd3343pu:18": " mama pṛṣṭhagataḥ śatruṃs tvaṃ nihaṃsi ca buddhyase /",
    "GP12vd3343pu:19": " kuṭumbābharaṇaṃ śatruṃ pannagaṃ mama rakṣasi // Vdha_3,343.8 //",
    "GP12vd3343pu:20": " mārkaṇḍeya uvāca",
    "GP12vd3343pu:21": " evam uktas tadā tena viṣṇur garuḍam abravīt // Vdha_3,343.9 //",
    "GP12vd3343pu:22": " [viṣṇu:]",
    "GP12vd3343pu:23": " na me śakto jagad voḍhuṃ sakalaṃ vihageśvara /",
    "GP12vd3343pu:24": " aham evātmanātmānaṃ dhārayāmi raṇeraṇe // Vdha_3,343.10 //",
    "GP12vd3343pu:25": " śaktiś ced asti voḍhuṃ te bhujam ekaṃ vahasva me /",
    "GP12vd3343pu:26": " evam uktvā dadau pṛṣṭhe tasya savyaṃ bhujaṃ hariḥ // Vdha_3,343.11 //",
    "GP12vd3343pu:27": " tato viṣaṇṇavadanaḥ pakṣatyāgāt khagottamaḥ /",
    "GP12vd3343pu:28": " klānto dīnaś ca tuṣṭāva deveśaṃ madhusūdanam // Vdha_3,343.12 //",
    "GP12vd3343pu:29": " garuḍa uvāca",
    "GP12vd3343pu:30": " namas te devadeveśa surāsuranamaskṛta /",
    "GP12vd3343pu:31": " ajeya puṇḍarīkākṣa śaraṇāgatavatsala // Vdha_3,343.13 //",
    "GP12vd3343pu:32": " na mayā tvadbalaṃ jñātam ātmasaṃbhāvitātmanā /",
    "GP12vd3343pu:33": " tvam eva deva trailokyaṃ sadā dhārayase 'nagha // Vdha_3,343.14 //",
    "GP12vd3343pu:34": " ātmānam ātmanā deva tvam eva vahase sadā /",
    "GP12vd3343pu:35": " yasya te deva sakalaṃ dehe tribhuvanaṃ sthitam // Vdha_3,343.15 //",
    "GP12vd3343pu:36": " tasya voḍhuṃ kathaṃ śaktā madvidhā hi sahasraśaḥ /",
    "GP12vd3343pu:37": " tasmāt prasīda bhagavan mama dhvajanivāsinaḥ // Vdha_3,343.16 //",
    "GP12vd3343pu:38": " nāsty antas tava deveśa karmaṇāṃ bhuvanatraye /",
    "GP12vd3343pu:39": " kas te kīrtayituṃ śaktaḥ karmāṇy anavaśeṣataḥ // Vdha_3,343.17 //",
    "GP12vd3343pu:40": " karmaṇāṃ kīrtanaṃ vā te kā stutiḥ parameśvara /",
    "GP12vd3343pu:41": " sarvatra sarvaśaktis tvaṃ prasīda mama śatruhan // Vdha_3,343.18 //",
    "GP12vd3343pu:42": " sarvabhūtakṛtāvāsa vāsudeva jagatpate /",
    "GP12vd3343pu:43": " kalpāntāmbhodhiśayana nārāyaṇa mahādyute // Vdha_3,343.19 //",
    "GP12vd3343pu:44": " nābhīkamalakiñjalka- piñjarīkṛtavigraha /",
    "GP12vd3343pu:45": " prasīda me namas te 'stu pakṣiṇo dhvajavāsinaḥ // Vdha_3,343.20 //",
    "GP12vd3343pu:46": " śrībhagavān uvāca",
    "GP12vd3343pu:47": " ātmasaṃbhāvanā tārkṣya na kāryā te kadācana /",
    "GP12vd3343pu:48": " aham evātmanātmānaṃ vahāmi tvāṃ ca dhāraye // Vdha_3,343.21 //",
    "GP12vd3343pu:49": " prītā na ca tvayā bhāryā yad apakṣaḥ kṛto hy asi /",
    "GP12vd3343pu:50": " mayā tribhuvanaṃ nyastaṃ tvadartham akhilaṃ bhuje // Vdha_3,343.22 //",
    "GP12vd3343pu:51": " tvayā tulyo hi balavāṃl loke 'nyo nāsti kaścana /",
    "GP12vd3343pu:52": " yasya dordaṇḍasaṃsparśāj jīvitaṃ na ca nirgatam // Vdha_3,343.23 //",
    "GP12vd3343pu:53": " yadvaś(?)śarīrajo bhūtvā balavān khagasattama /",
    "GP12vd3343pu:54": " viśeṣavantaḥ pakṣānte bhaviṣyanti na saṃśayaḥ // Vdha_3,343.24 //",
    "GP12vd3343pu:55": " mārkaṇḍeya uvāca",
    "GP12vd3343pu:56": " evam uktaḥ suparṇas tu suparṇān prāptavān punaḥ /",
    "GP12vd3343pu:57": " tejobalādhikatvaṃ vā lebhe devaprasādataḥ // Vdha_3,343.25 //",
    "GP12vd3343pu:58": " evaṃ puruṣavat tārkṣyaḥ stūyamānaś ca śārṅgiṇam /",
    "GP12vd3343pu:59": " bhūya eva suparṇa(t)",
    "GP12vd3343pu:60": " tvaṃ gamito 'tibalaḥ kṛtaḥ // Vdha_3,343.26 //",
    "GP12vd3343pu:61": " śakrayācitamātreṇa sumukho 'py amaraḥ kṛtaḥ /",
    "GP12vd3343pu:62": " tasmād rājan vijānīhi tasya dānavavidviṣaḥ // Vdha_3,343.27 //",
    "GP12vd3343pu:63": " nāsty adeyaṃ hi bhakteṣu devarājyam api dhruvam /",
    "GP12vd3343pu:64": " mṛtyupāśagṛhītānāṃ patanān(?)",
    "GP12vd3343pu:65": " narake tathā /",
    "GP12vd3343pu:66": " smṛtamātraḥ sa deveśas tadbhayād vinivartakaḥ // Vdha_3,343.28 //",
    "GP12vd3343pu:67": " nihatasakaladuḥkho bhaktibhājāṃ narāṇāṃ dvijavibudhavarāṇāṃ pūjanīyo 'rihantā /",
    "GP12vd3343pu:68": " khagapanṛpatiyāyī vīrasaṃjātavarṇo bhavatu madhuripus te bhaktinamrasya tuṣṭaḥ // Vdha_3,343.29 //",
    "GP12vd3343pu:69": " // iti śrīviṣṇudharmottare tṛtīyakhaṇḍe mārkaṇḍeyavajrasaṃvāde sumukhopākhyānavarṇano nāma",
    "GP12vd3343pu:70": " tricatvāriṃśaduttaratriśatatamo 'dhyāyaḥ // 3.343 //",
    "GP12vd3343pu:71": " vajra uvāca",
    "GP12vd3343pu:72": " śrotum icchāmy ahaṃ tvattaḥ prasādaṃ paramaṃ hi yat /",
    "GP12vd3343pu:73": " kṛtaṃ bhaktajane tena viṣṇunā prabhaviṣṇunā // Vdha_3,344.1 //",
    "GP12vd3343pu:74": " mārkaṇḍeya uvāca",
    "GP12vd3343pu:75": " hate tribhuvane rājañ śakrasya balinā purā /",
    "GP12vd3343pu:76": " jagāma śakraḥ śaraṇaṃ kaśyapaṃ pitaraṃ tataḥ // Vdha_3,344.2 //",
    "GP12vd3343pu:77": " kaśyapaḥ śakram ādāya jagāmātha pitāmaham /",
    "GP12vd3343pu:78": " tam āha varado brahmā gaccha kaśyapa keśavam // Vdha_3,344.3 //",
    "GP12vd3343pu:79": " kṣīrodaśāyinaṃ devaṃ śaraṇaṃ madhusūdanam /",
    "GP12vd3343pu:80": " taṃ ca prārthaya putratve sa te putro bhaviṣyati // Vdha_3,344.4 //",
    "GP12vd3343pu:81": " tataḥ sa sarvaṃ trailokyaṃ devarājasya dāsyati /",
    "GP12vd3343pu:82": " evaṃ coktaḥ kaśyapas tu sārdhaṃ tridaśapuṅgavaiḥ // Vdha_3,344.5 //",
    "GP12vd3343pu:83": " kṣīrābdhiṃ sa tato gatvā dadarśa tapasā harim /",
    "GP12vd3343pu:84": " dṛṣṭvā stavena tuṣṭāva tatas tasya tadā hariḥ // Vdha_3,344.6 //",
    "GP12vd3343pu:85": " prasannaḥ putratām etya devo vāmanarūpadhṛk /",
    "GP12vd3343pu:86": " tribhir natais tribhuvanaṃ sarvam ākramya viśvadhṛk // Vdha_3,344.7 //",
    "GP12vd3343pu:87": " prādāc chakrāya rājendra baddhvā daityeśvaraṃ balim /",
    "GP12vd3343pu:88": " kaśyapena stutas tv evaṃ tasya putratvam āgataḥ // Vdha_3,344.8 //",
    "GP12vd3343pu:89": " vajra uvāca",
    "GP12vd3343pu:90": " stavena yena tuṣṭāva kaśyapo madhusūdanam /",
    "GP12vd3343pu:91": " taṃ stavaṃ tvaṃ samācakṣva sarvapāpaharaṃ śivam // Vdha_3,344.9 //",
    "GP12vd3343pu:92": " mārkaṇḍeya uvāca",
    "GP12vd3343pu:93": " śṛṇu rājan stavaṃ puṇyaṃ kaśyapena prakīrtitam /",
    "GP12vd3343pu:94": " kṣīrodaśayanād dṛṣṭvā devadevaṃ samutthitam // Vdha_3,344.10 //",
    "GP12vd3343pu:95": " kaśyapa uvāca",
    "GP12vd3343pu:96": " oṃ namo 'stu te devadeva",
    "GP12vd3343pu:97": " ekaśṛṅga",
    "GP12vd3343pu:98": " vṛṣārcita",
    "GP12vd3343pu:99": " sindhuvṛkṣa",
    "GP12vd3343pu:100": " vṛṣākape",
    "GP12vd3343pu:101": " surapa",
    "GP12vd3343pu:102": " anindita",
    "GP12vd3343pu:103": " bhadra",
    "GP12vd3343pu:104": " kapila",
    "GP12vd3343pu:105": " viṣvaksena",
    "GP12vd3343pu:106": " dhruva",
    "GP12vd3343pu:107": " dharma",
    "GP12vd3343pu:108": " dharmadhvaja",
    "GP12vd3343pu:109": " vaikuṇṭha",
    "GP12vd3343pu:110": " vṛṣāvarta",
    "GP12vd3343pu:111": " anādimadhyanidhana",
    "GP12vd3343pu:112": " janapriya",
    "GP12vd3343pu:113": " vṛṣṇija",
    "GP12vd3343pu:114": " amṛteśaya",
    "GP12vd3343pu:115": " sanātana",
    "GP12vd3343pu:116": " tridhāman",
    "GP12vd3343pu:117": " tridhāma",
    "GP12vd3343pu:118": " tuṣita",
    "GP12vd3343pu:119": " dundubhe",
    "GP12vd3343pu:120": " mahatāṃloka",
    "GP12vd3343pu:121": " lokanābhe",
    "GP12vd3343pu:122": " padmanābha",
    "GP12vd3343pu:123": " viriñca",
    "GP12vd3343pu:124": " bahurūpa",
    "GP12vd3343pu:125": " akṣaṇādakṣaya (?)",
    "GP12vd3343pu:126": " havyabhuk",
    "GP12vd3343pu:127": " khaṇḍaparaśo",
    "GP12vd3343pu:128": " cakra",
    "GP12vd3343pu:129": " muṇḍakeśa",
    "GP12vd3343pu:130": " haṃsa",
    "GP12vd3343pu:131": " mahādakṣiṇa",
    "GP12vd3343pu:132": " hṛṣīkeśa",
    "GP12vd3343pu:133": " sūkṣma",
    "GP12vd3343pu:134": " mahāmunistoma (?)",
    "GP12vd3343pu:135": " virajastama",
    "GP12vd3343pu:136": " sarvalokapratiṣṭha",
    "GP12vd3343pu:137": " śipiviṣṭa",
    "GP12vd3343pu:138": " atapā",
    "GP12vd3343pu:139": " agraja",
    "GP12vd3343pu:140": " dharmaja",
    "GP12vd3343pu:141": " dharmanābha",
    "GP12vd3343pu:142": " gabhastinābha",
    "GP12vd3343pu:143": " candraratha",
    "GP12vd3343pu:144": " apāpman",
    "GP12vd3343pu:145": " tvam eva",
    "GP12vd3343pu:146": " samudravāsa aja",
    "GP12vd3343pu:147": " ekapāt",
    "GP12vd3343pu:148": " sahasrarambhita",
    "GP12vd3343pu:149": " mahāśīrṣa",
    "GP12vd3343pu:150": " sahasradṛk",
    "GP12vd3343pu:151": " sahasrapāda",
    "GP12vd3343pu:152": " ayomukha",
    "GP12vd3343pu:153": " mahāpuruṣa",
    "GP12vd3343pu:154": " sahasrabāho",
    "GP12vd3343pu:155": " sahasramūrte",
    "GP12vd3343pu:156": " sahasrākṣa",
    "GP12vd3343pu:157": " sahasraprabhava",
    "GP12vd3343pu:158": " sahasraśas tvām āhur vedavido vedavidam",
    "GP12vd3343pu:159": " sarveṣām eva viśvatvam āhuḥ",
    "GP12vd3343pu:160": " puṣpahāsa",
    "GP12vd3343pu:161": " paramacaratvam eva vauṣaṭ",
    "GP12vd3343pu:162": " vaṣaṭkāra",
    "GP12vd3343pu:163": " svāhā makheṣu bhāgaprāśinaṃ śatadhāraṃ sahasradhāraṃ ca",
    "GP12vd3343pu:164": " bhūr vā bhuvar vā tvam eva",
    "GP12vd3343pu:165": " brahmamaya",
    "GP12vd3343pu:166": " brāhmaṇeya",
    "GP12vd3343pu:167": " brahmā",
    "GP12vd3343pu:168": " diśas tvam eva",
    "GP12vd3343pu:169": " dyaur asi",
    "GP12vd3343pu:170": " pṛthivy asi",
    "GP12vd3343pu:171": " mātariśvāsi hotā potā",
    "GP12vd3343pu:172": " mantā netā",
    "GP12vd3343pu:173": " homyahetus tvam evāgrya",
    "GP12vd3343pu:174": " viśvadhāmnā tvam eva",
    "GP12vd3343pu:175": " digbhiḥ sragbhāṇḍa ījyo 'si",
    "GP12vd3343pu:176": " samādhāsi (?)",
    "GP12vd3343pu:177": " semiṃdhis (??) tvam eva",
    "GP12vd3343pu:178": " gatir matimatām asi",
    "GP12vd3343pu:179": " yogo 'si",
    "GP12vd3343pu:180": " mokṣo 'si",
    "GP12vd3343pu:181": " param asi",
    "GP12vd3343pu:182": " srug asi",
    "GP12vd3343pu:183": " dhātāsi",
    "GP12vd3343pu:184": " yajño 'si",
    "GP12vd3343pu:185": " somo 'si",
    "GP12vd3343pu:186": " dhūmo 'si",
    "GP12vd3343pu:187": " dīkṣāsi",
    "GP12vd3343pu:188": " dakṣiṇāsi",
    "GP12vd3343pu:189": " viśvam asi",
    "GP12vd3343pu:190": " sthavira",
    "GP12vd3343pu:191": " turāṣāḍ",
    "GP12vd3343pu:192": " hiraṇyagarbha",
    "GP12vd3343pu:193": " nārāyaṇa",
    "GP12vd3343pu:194": " ananta",
    "GP12vd3343pu:195": " vṛṇasame",
    "GP12vd3343pu:196": " ādityavarṇa",
    "GP12vd3343pu:197": " ādityatejāḥ",
    "GP12vd3343pu:198": " mahāpuruṣa",
    "GP12vd3343pu:199": " puruṣottama",
    "GP12vd3343pu:200": " ādideva",
    "GP12vd3343pu:201": " padmanābha",
    "GP12vd3343pu:202": " padmahāsa",
    "GP12vd3343pu:203": " padmaśaya",
    "GP12vd3343pu:204": " padmākṣa",
    "GP12vd3343pu:205": " hiraṇyāgrakeśa",
    "GP12vd3343pu:206": " śukla",
    "GP12vd3343pu:207": " viśvātman",
    "GP12vd3343pu:208": " viśvadeva",
    "GP12vd3343pu:209": " viśvatomukha",
    "GP12vd3343pu:210": " viśvākhya",
    "GP12vd3343pu:211": " viśvasaṃbhava",
    "GP12vd3343pu:212": " viśvabhuk tvam eva bhuvikrama atibhūḥ prabhākara śambhuḥ bh[u]vaḥsvayaṃbhū",
    "GP12vd3343pu:213": " bhūtādiḥ",
    "GP12vd3343pu:214": " mahābhūta",
    "GP12vd3343pu:215": " viśvaga",
    "GP12vd3343pu:216": " viśvaṃ tvam eva",
    "GP12vd3343pu:217": " viśvagoptāsi",
    "GP12vd3343pu:218": " pavitram asi",
    "GP12vd3343pu:219": " haviḥ",
    "GP12vd3343pu:220": " viśvadhāta",
    "GP12vd3343pu:221": " ūrdhvakarma",
    "GP12vd3343pu:222": " amṛtattvāgra (??)",
    "GP12vd3343pu:223": " bhuvaḥpāta",
    "GP12vd3343pu:224": " ghṛtākta (??) agne",
    "GP12vd3343pu:225": " druhiṇa",
    "GP12vd3343pu:226": " anantakarman",
    "GP12vd3343pu:227": " vaśaṃ prāgyaṃ",
    "GP12vd3343pu:228": " viśvapārśva",
    "GP12vd3343pu:229": " pārśva",
    "GP12vd3343pu:230": " tvam eva viśva varārthinas trāhīti",
    "GP12vd3343pu:231": " stotreṇa yaḥ kāśyapanirmitena stotraṃ sadā devavarasya kartā /",
    "GP12vd3343pu:232": " kālyaṃ śucis tadgatamānasena gantā sa lokān puruṣottamasya // Vdha_3,344.11 //",
    "GP12vd3343pu:233": " // iti śrīviṣṇudharmottare tṛtīyakhaṇḍe mārkaṇḍeyavajrasaṃvāde kaśyapastotravarṇano nāma catuś",
    "GP12vd3343pu:234": " catvāriṃśadadhikatriśatatamo 'dhyāyaḥ // 344 //",
    "GP12vd3343pu:235": " vajra uvāca",
    "GP12vd3343pu:236": " prasādaṃ paramaṃ tasya keśavasya mahātmanaḥ /",
    "GP12vd3343pu:237": " brūhi bhaktajane mahyaṃ devadevasya cakriṇaḥ // Vdha_3,345.1 //",
    "GP12vd3343pu:238": " na hi tṛpyāmy ahaṃ tasya śṛṇvānaḥ śravaṇāmṛtam /",
    "GP12vd3343pu:239": " hastatrāṇaprado loke ya ekaḥ patatāṃ nṛṇām // Vdha_3,345.2 //",
    "GP12vd3343pu:240": " mārkaṇḍeya uvāca",
    "GP12vd3343pu:241": " devāś ca ṛṣayaś caiva vivadantaḥ purānagha /",
    "GP12vd3343pu:242": " bījair yaṣṭavyam ity etat trivarṣaparamoṣitaiḥ // Vdha_3,345.3 //",
    "GP12vd3343pu:243": " ajasaṃjñāni bījāni chāgaṃ ghnantum athārhasi /",
    "GP12vd3343pu:244": " pakṣo 'yam āsīd dharmajña ṛṣīṇāṃ bhāvitātmanām // Vdha_3,345.4 //",
    "GP12vd3343pu:245": " devānāṃ tu paśuḥ pakṣas tato mārgāgato [']bhavat /",
    "GP12vd3343pu:246": " rājoparicaro nāma vasur vasumatāṃ varaḥ // Vdha_3,345.5 //",
    "GP12vd3343pu:247": " devāś ca ṛṣayaś caiva papṛcchantas tadā vasum /",
    "GP12vd3343pu:248": " yathopanītair yaṣṭavyam ity uktaṃ vasunā purā // Vdha_3,345.6 //",
    "GP12vd3343pu:249": " gatenānṛtavākyena rājā hiṃsāpravartinā /",
    "GP12vd3343pu:250": " nityamākāśago bhūtvā bhūmer vivarago [']bhavat // Vdha_3,345.7 //",
    "GP12vd3343pu:251": " bhūmer vivaragasyātha devapakṣārthavādinaḥ /",
    "GP12vd3343pu:252": " nidhanārthaṃ matiṃ cakrur devabhaktasya dānavāḥ // Vdha_3,345.8 //",
    "GP12vd3343pu:253": " teṣāṃ cikīrṣitaṃ śrutvā devāḥ śīghraparākramāḥ /",
    "GP12vd3343pu:254": " nyavedayaṃs tathā cakraṃ devācārye bṛhaspatau // Vdha_3,345.9 //",
    "GP12vd3343pu:255": " bṛhaspatis tato gatvā bhūmer vivaragaṃ nṛpam /",
    "GP12vd3343pu:256": " rakṣām adhyāpayām āsa vaiṣṇavīm aparājitām // Vdha_3,345.10 //",
    "GP12vd3343pu:257": " bhūtabhavyabhaviṣyāṇāṃ karmaṇām anukīrtanaiḥ /",
    "GP12vd3343pu:258": " nirmitā brahmaṇā vidyā sarvabādhākṣayaṃkarī /",
    "GP12vd3343pu:259": " adhyāpya taṃ ca rājānam idam āha bṛhaspatiḥ // Vdha_3,345.11 //",
    "GP12vd3343pu:260": " bṛhaspatir uvāca",
    "GP12vd3343pu:261": " ihastho bhokṣyase rājan vasor dhārāṃ hutāṃ dvijaiḥ /",
    "GP12vd3343pu:262": " devatānāṃ prasādena tayā cāpyāyitaḥ sadā // Vdha_3,345.12 //",
    "GP12vd3343pu:263": " vidyayā cānayā rājann avadhyas tvaṃ bhaviṣyasi /",
    "GP12vd3343pu:264": " bhūmer vivarasaṃstho 'pi daityadānavarākṣasān /",
    "GP12vd3343pu:265": " evam uktvā sa rājānaṃ tatraivāntaradhīyata // Vdha_3,345.13 //",
    "GP12vd3343pu:266": " vajra uvāca",
    "GP12vd3343pu:267": " rakṣāṃ tu tāṃ me kathaya dvijendra kṛtā tu yā devapurohitena /",
    "GP12vd3343pu:268": " rājño vasor bhūmibilasthitasya rakṣā hi sāgryā paramā matā me // Vdha_3,345.14 //",
    "GP12vd3343pu:269": " // iti śrīviṣṇudharmottare tṛ[tīye] kha[ṇḍe] mārkaṇḍeyavajrasaṃvāde bhūvivarasthitarājño rakṣāvarṇano nāma pañcacatvāriṃśadadhikatriśatatamo 'dhyāyaḥ // 3.345 //",
    "GP12vd3343pu:270": " mārkaṇḍeya uvāca",
    "GP12vd3343pu:271": " oṃ namo bhagavate vāsudevāya / Vdha_3,346.0.[1] / namo",
    "GP12vd3343pu:272": " [a]nantāya / Vdha_3,346.0.[2] /",
    "GP12vd3343pu:273": " sahasraśīrṣāya / Vdha_3,346.0.[3] /",
    "GP12vd3343pu:274": " kṣīrodārṇavaśāyine / Vdha_3,346.0.[4] /",
    "GP12vd3343pu:275": " śeṣabhogaparyaṅkāya / Vdha_3,346.0.[5] /",
    "GP12vd3343pu:276": " garuḍavāhanāya / Vdha_3,346.0.[6] /",
    "GP12vd3343pu:277": " ajāya / Vdha_3,346.0.[7] /",
    "GP12vd3343pu:278": " ajitāya / Vdha_3,346.0.[8] /",
    "GP12vd3343pu:279": " pītavāsase / Vdha_3,346.0.[9] /",
    "GP12vd3343pu:280": " vāsudeva / Vdha_3,346.0.[10] /",
    "GP12vd3343pu:281": " saṃkarṣaṇa / Vdha_3,346.0.[11] /",
    "GP12vd3343pu:282": " pradyumna / Vdha_3,346.0.[12] /",
    "GP12vd3343pu:283": " aniruddha / Vdha_3,346.0.[13] /",
    "GP12vd3343pu:284": " hayaśiro / Vdha_3,346.0.[14] /",
    "GP12vd3343pu:285": " varāha / Vdha_3,346.0.[15] /",
    "GP12vd3343pu:286": " narasiṃha / Vdha_3,346.0.[16] /",
    "GP12vd3343pu:287": " vāmana / Vdha_3,346.0.[17] /",
    "GP12vd3343pu:288": " trivikrama / Vdha_3,346.0.[18] /",
    "GP12vd3343pu:289": " rāma / Vdha_3,346.0.[19] /",
    "GP12vd3343pu:290": " rāma / Vdha_3,346.0.[20] /",
    "GP12vd3343pu:291": " rāma / Vdha_3,346.0.[21] /",
    "GP12vd3343pu:292": " namo 'stu te namo 'stu te namo 'stu te / Vdha_3,346.0.[22] /",
    "GP12vd3343pu:293": " asuravaradaityadānavayakṣarākṣasabhūtapretapiśācakumbhāṇḍasiddhayoginīḍākinīskandapurogān grahān nakṣatragahāṃś cānyān",
    "GP12vd3343pu:294": " hana hana",
    "GP12vd3343pu:295": " paca paca",
    "GP12vd3343pu:296": " matha matha",
    "GP12vd3343pu:297": " vidhvaṃsaya vidhvaṃsaya",
    "GP12vd3343pu:298": " vidrāvaya vidrāvaya",
    "GP12vd3343pu:299": " śaṅkhena",
    "GP12vd3343pu:300": " cakreṇa",
    "GP12vd3343pu:301": " vajreṇa",
    "GP12vd3343pu:302": " gadayā",
    "GP12vd3343pu:303": " musalena",
    "GP12vd3343pu:304": " halena",
    "GP12vd3343pu:305": " bhasmīkuru / Vdha_3,346.0.[23] /",
    "GP12vd3343pu:306": " sahasrabāho / Vdha_3,346.0.[24] /",
    "GP12vd3343pu:307": " sahasrapraharaṇāyudha / Vdha_3,346.0.[25] /",
    "GP12vd3343pu:308": " jaya jaya / Vdha_3,346.0.[26] /",
    "GP12vd3343pu:309": " vijaya vijaya / Vdha_3,346.0.[27] /",
    "GP12vd3343pu:310": " aparājita / Vdha_3,346.0.[28] /",
    "GP12vd3343pu:311": " apratihatanetra / Vdha_3,346.0.[29] /",
    "GP12vd3343pu:312": " jvala jvala",
    "GP12vd3343pu:313": " prajvala prajvala / Vdha_3,346.0.[30] /",
    "GP12vd3343pu:314": " viśvarūpa / Vdha_3,346.0.[31] /",
    "GP12vd3343pu:315": " bahurūpa / Vdha_3,346.0.[32] /",
    "GP12vd3343pu:316": " madhusūdana / Vdha_3,346.0.[33] /",
    "GP12vd3343pu:317": " mahāvarāha / Vdha_3,346.0.[34] /",
    "GP12vd3343pu:318": " mahāpuruṣa / Vdha_3,346.0.[35] /",
    "GP12vd3343pu:319": " vaikuṇṭha / Vdha_3,346.0.[36] /",
    "GP12vd3343pu:320": " nārāyaṇa / Vdha_3,346.0.[37] /",
    "GP12vd3343pu:321": " padmanābha / Vdha_3,346.0.[38] /",
    "GP12vd3343pu:322": " govinda / Vdha_3,346.0.[39] /",
    "GP12vd3343pu:323": " dāmodara / Vdha_3,346.0.[40] /",
    "GP12vd3343pu:324": " hṛṣīkeśa / Vdha_3,346.0.[41] /",
    "GP12vd3343pu:325": " keśava / Vdha_3,346.0.[42] /",
    "GP12vd3343pu:326": " sarvāsurotsādana / Vdha_3,346.0.[43] /",
    "GP12vd3343pu:327": " sarvabhūvaśaṃkara / Vdha_3,346.0.[44] /",
    "GP12vd3343pu:328": " sarvaduḥsvapnaprabhedana / Vdha_3,346.0.[45] /",
    "GP12vd3343pu:329": " sarvayantraprabhañjana / Vdha_3,346.0.[46] /",
    "GP12vd3343pu:330": " sarvanāgamardana / Vdha_3,346.0.[47] /",
    "GP12vd3343pu:331": " sarvadevamaheśvara / Vdha_3,346.0.[48] /",
    "GP12vd3343pu:332": " sarvabandhavimokṣaṇa / Vdha_3,346.0.[49] /",
    "GP12vd3343pu:333": " sarvāhitamardana / Vdha_3,346.0.[50] /",
    "GP12vd3343pu:334": " sarvajvarapraṇāśana / Vdha_3,346.0.[51] /",
    "GP12vd3343pu:335": " sarvagrahanivāraṇa / Vdha_3,346.0.[52] /",
    "GP12vd3343pu:336": " sarvapāpapraśamana / Vdha_3,346.0.[53] /",
    "GP12vd3343pu:337": " janārdana / Vdha_3,346.0.[54] /",
    "GP12vd3343pu:338": " namo 'stu te svāhā / Vdha_3,346.0.[55] /",
    "GP12vd3343pu:339": " ya imām aparājitāṃ paramavaiṣṇavīṃ siddhāṃ mahāvidyāṃ japati paṭati śṛṇoti smarati dhārayati",
    "GP12vd3343pu:340": " kīrtayati vā na tasyāgnivāyuvajropalāśani..(?)[bh]ayam",
    "GP12vd3343pu:341": " na samudrabhayam",
    "GP12vd3343pu:342": " na grahabhayam",
    "GP12vd3343pu:343": " na caurabhayam",
    "GP12vd3343pu:344": " śvāpadabhayaṃ vā na bhavet / Vdha_3,346.0.[56] /",
    "GP12vd3343pu:345": " kvacidrātryandhakārastrīrājakulavidveṣaviṣopaviṣagaragadavaśīkaraṇaṃ vidveṣaṇaṃ",
    "GP12vd3343pu:346": " vidveṣaṇoccāṭanavadhabandhamabhayaṃ vā na bhavet / Vdha_3,346.0.[57] /",
    "GP12vd3343pu:347": " etair mantrair udāhṛtaiḥ siddhaiḥ saṃsiddhapūjitaiḥ / tad yathā",
    "GP12vd3343pu:348": " oṃ namo 'stu te",
    "GP12vd3343pu:349": " anaghe / Vdha_3,346.0.[58] /",
    "GP12vd3343pu:350": " ajite / Vdha_3,346.0.[59] /",
    "GP12vd3343pu:351": " amite / Vdha_3,346.0.[60] /",
    "GP12vd3343pu:352": " amṛte / Vdha_3,346.0.[61] /",
    "GP12vd3343pu:353": " aparājite / Vdha_3,346.0.[62] /",
    "GP12vd3343pu:354": " paṭhitasiddhe / Vdha_3,346.0.[63] /",
    "GP12vd3343pu:355": " smarātisiddhe / Vdha_3,346.0.[64] /",
    "GP12vd3343pu:356": " ekānaṃśe / Vdha_3,346.0.[65] /",
    "GP12vd3343pu:357": " ume / Vdha_3,346.0.[66] /",
    "GP12vd3343pu:358": " dhruve / Vdha_3,346.0.[67] /",
    "GP12vd3343pu:359": " arundhati / Vdha_3,346.0.[68] /",
    "GP12vd3343pu:360": " sāvitri / Vdha_3,346.0.[69] /",
    "GP12vd3343pu:361": " gāyatri / Vdha_3,346.0.[70] /",
    "GP12vd3343pu:362": " jātavedasi / Vdha_3,346.0.[71] /",
    "GP12vd3343pu:363": " mānastoke / Vdha_3,346.0.[72] /",
    "GP12vd3343pu:364": " sarasvati / Vdha_3,346.0.[73] /",
    "GP12vd3343pu:365": " dharaṇi / Vdha_3,346.0.[74] /",
    "GP12vd3343pu:366": " dhāraṇi / Vdha_3,346.0.[75] /",
    "GP12vd3343pu:367": " saudāmani / Vdha_3,346.0.[76] /",
    "GP12vd3343pu:368": " aditi / Vdha_3,346.0.[77] /",
    "GP12vd3343pu:369": " diti / Vdha_3,346.0.[78] /",
    "GP12vd3343pu:370": " vinate / Vdha_3,346.0.[79] /",
    "GP12vd3343pu:371": " gauri / Vdha_3,346.0.[80] /",
    "GP12vd3343pu:372": " gāndhāri / Vdha_3,346.0.[81] /",
    "GP12vd3343pu:373": " mātaṅgi / Vdha_3,346.0.[82] /",
    "GP12vd3343pu:374": " kṛṣṇayaśodhe / Vdha_3,346.0.[83] /",
    "GP12vd3343pu:375": " satyavādini / Vdha_3,346.0.[84] /",
    "GP12vd3343pu:376": " brahmavādini / Vdha_3,346.0.[85] /",
    "GP12vd3343pu:377": " kāli / Vdha_3,346.0.[86] /",
    "GP12vd3343pu:378": " kāpāli / Vdha_3,346.0.[87] /",
    "GP12vd3343pu:379": " nidre / Vdha_3,346.0.[88] /",
    "GP12vd3343pu:380": " satyopayānakari / Vdha_3,346.0.[89] /",
    "GP12vd3343pu:381": " sthalagataṃ jalagatam antarikṣagataṃ vā rakṣa rakṣa sarvabhūtebhyaḥ sarvopadravebhyaḥ svāhā / Vdha_3,346.0.[90] /",
    "GP12vd3343pu:382": " yasyāḥ praṇaśyate puṣpaṃ garbho vā patate yadi /",
    "GP12vd3343pu:383": " mriyante bālakā yasyāḥ kākavandhyā ca yā bhavet // Vdha_3,346.1 //",
    "GP12vd3343pu:384": " śastraṃ dhārayate hy eṣāṃ samare kāṇḍadāruṇi /",
    "GP12vd3343pu:385": " gulmaśūlākṣirogāṇāṃ kṣipraṃ nāśayati vyathām /",
    "GP12vd3343pu:386": " śirorogajvarāṇāṃ ca nāśanī sarvadehinām // Vdha_3,346.2 //",
    "GP12vd3343pu:387": " tad yathā",
    "GP12vd3343pu:388": " hana hana",
    "GP12vd3343pu:389": " kālaṃ sara sara",
    "GP12vd3343pu:390": " gauri gauri",
    "GP12vd3343pu:391": " dhama dhama",
    "GP12vd3343pu:392": " vidye",
    "GP12vd3343pu:393": " alitāle (?) māle",
    "GP12vd3343pu:394": " gandhe",
    "GP12vd3343pu:395": " bandhe",
    "GP12vd3343pu:396": " paca paca",
    "GP12vd3343pu:397": " vidye",
    "GP12vd3343pu:398": " nāśaya vā saṃhara duḥsvapnaṃ vināśaya / Vdha_3,346.2.[1] /",
    "GP12vd3343pu:399": " nāśani / Vdha_3,346.2.[2] /",
    "GP12vd3343pu:400": " rajani / Vdha_3,346.2.[3] /",
    "GP12vd3343pu:401": " saṃdhye / Vdha_3,346.2.[4] /",
    "GP12vd3343pu:402": " dundubhināde / Vdha_3,346.2.[5] /",
    "GP12vd3343pu:403": " mānasavege / Vdha_3,346.2.[6] /",
    "GP12vd3343pu:404": " śaṅkhini / Vdha_3,346.2.[7] /",
    "GP12vd3343pu:405": " vajriṇi / Vdha_3,346.2.[8] /",
    "GP12vd3343pu:406": " cakriṇi / Vdha_3,346.2.[9] /",
    "GP12vd3343pu:407": " śūlini / Vdha_3,346.2.[10] /",
    "GP12vd3343pu:408": " apamṛtyuvināśini / Vdha_3,346.2.[11] /",
    "GP12vd3343pu:409": " viśveśvari / Vdha_3,346.2.[12] /",
    "GP12vd3343pu:410": " drāvaḍi drāvaḍi (?) / Vdha_3,346.2.[13] /",
    "GP12vd3343pu:411": " keśavadayite / Vdha_3,346.2.[14] /",
    "GP12vd3343pu:412": " paśupatisahite / Vdha_3,346.2.[15] /",
    "GP12vd3343pu:413": " dundubhidamani / Vdha_3,346.2.[16] /",
    "GP12vd3343pu:414": " śabari / Vdha_3,346.2.[17] /",
    "GP12vd3343pu:415": " kirāti / Vdha_3,346.2.[18] /",
    "GP12vd3343pu:416": " mātaṅgi / Vdha_3,346.2.[19] /",
    "GP12vd3343pu:417": " oṃ drauṃdrauṃ jroṃjroṃ kroṃkroṃ",
    "GP12vd3343pu:418": " turu turu",
    "GP12vd3343pu:419": " yeṣāṃ dviṣanti pratyakṣaṃ paro[']kṣaṃ vā sarvān",
    "GP12vd3343pu:420": " dama dama",
    "GP12vd3343pu:421": " marda marda",
    "GP12vd3343pu:422": " tāpaya tāpaya",
    "GP12vd3343pu:423": " gopaya gopaya",
    "GP12vd3343pu:424": " utsādaya utsādaya / Vdha_3,346.2.[20] /",
    "GP12vd3343pu:425": " brahmāṇi / Vdha_3,346.2.[21] /",
    "GP12vd3343pu:426": " maheśvari / Vdha_3,346.2.[22] /",
    "GP12vd3343pu:427": " varāhi / Vdha_3,346.2.[23] /",
    "GP12vd3343pu:428": " vaināyiki / Vdha_3,346.2.[24] /",
    "GP12vd3343pu:429": " upendri / Vdha_3,346.2.[25] /",
    "GP12vd3343pu:430": " āgneyi / Vdha_3,346.2.[26] /",
    "GP12vd3343pu:431": " cāmuṇḍe / Vdha_3,346.2.[27] /",
    "GP12vd3343pu:432": " vāruṇi / Vdha_3,346.2.[28] /",
    "GP12vd3343pu:433": " vāyavye / Vdha_3,346.2.[29] /",
    "GP12vd3343pu:434": " rakṣa rakṣa",
    "GP12vd3343pu:435": " pracaṇḍavidye / Vdha_3,346.2.[30] / oṃ",
    "GP12vd3343pu:436": " indropendrabhagini / Vdha_3,346.2.[31] /",
    "GP12vd3343pu:437": " vijaye / Vdha_3,346.2.[32] /",
    "GP12vd3343pu:438": " śāntisvastipuṣṭivivardhini / Vdha_3,346.2.[33] /",
    "GP12vd3343pu:439": " kāmāṅkuśe / Vdha_3,346.2.[34] /",
    "GP12vd3343pu:440": " kāmadudhe / Vdha_3,346.2.[35] /",
    "GP12vd3343pu:441": " sarvakāmavaraprade / Vdha_3,346.2.[36] /",
    "GP12vd3343pu:442": " sarvabhūteṣu māṃ priyaṃ kuru kuru / Vdha_3,346.2.[37] /",
    "GP12vd3343pu:443": " ākarṣaṇi / Vdha_3,346.2.[38] /",
    "GP12vd3343pu:444": " āveśani / Vdha_3,346.2.[39] /",
    "GP12vd3343pu:445": " jvālāmālini / Vdha_3,346.2.[40] /",
    "GP12vd3343pu:446": " śoṣaṇi / Vdha_3,346.2.[41] /",
    "GP12vd3343pu:447": " saṃmohani / Vdha_3,346.2.[42] /",
    "GP12vd3343pu:448": " nīlapatāke / Vdha_3,346.2.[43] /",
    "GP12vd3343pu:449": " mahānīle / Vdha_3,346.2.[44] /",
    "GP12vd3343pu:450": " mahāgauri / Vdha_3,346.2.[45] /",
    "GP12vd3343pu:451": " mahāśrī / Vdha_3,346.2.[46] /",
    "GP12vd3343pu:452": " mahācāndri / Vdha_3,346.2.[47] /",
    "GP12vd3343pu:453": " mahāsauri / Vdha_3,346.2.[48] /",
    "GP12vd3343pu:454": " mahāmāyuri / Vdha_3,346.2.[49] /",
    "GP12vd3343pu:455": " ādityaraśmi / Vdha_3,346.2.[50] /",
    "GP12vd3343pu:456": " jāhnavi / Vdha_3,346.2.[51] /",
    "GP12vd3343pu:457": " yamaghaṇṭe / Vdha_3,346.2.[52] /",
    "GP12vd3343pu:458": " kiṇikiṇi / Vdha_3,346.2.[53] /",
    "GP12vd3343pu:459": " cintāmaṇi / Vdha_3,346.2.[54] /",
    "GP12vd3343pu:460": " surabhi / Vdha_3,346.2.[55] /",
    "GP12vd3343pu:461": " sarvāsurotpanne / Vdha_3,346.2.[56] /",
    "GP12vd3343pu:462": " sarvakāmadughe / Vdha_3,346.2.[57] /",
    "GP12vd3343pu:463": " yathāmanīṣitaṃ kāryaṃ tan mama sidhyatu svāhā / Vdha_3,346.2.[58] /",
    "GP12vd3343pu:464": " oṃ svāhā / Vdha_3,346.2.[59] /",
    "GP12vd3343pu:465": " oṃ bhūḥsvāhā / Vdha_3,346.2.[60] /",
    "GP12vd3343pu:466": " oṃ bhuvaḥsvāhā / Vdha_3,346.2.[61] /",
    "GP12vd3343pu:467": " oṃ svaḥsvāhā / Vdha_3,346.2.[62] /",
    "GP12vd3343pu:468": " oṃ bhurbhuvaḥsvaḥsvāhā / Vdha_3,346.2.[63] /",
    "GP12vd3343pu:469": " yatraivāgataṃ pāpaṃ tatraiva pratigacchatu svāhā / Vdha_3,346.2.[64] / oṃ",
    "GP12vd3343pu:470": " bale / Vdha_3,346.2.[65] /",
    "GP12vd3343pu:471": " mahābale / Vdha_3,346.2.[66] /",
    "GP12vd3343pu:472": " asiddhasādhani / Vdha_3,346.2.[67] /",
    "GP12vd3343pu:473": " svāhāty oṃ / Vdha_3,346.2.[68] /",
    "GP12vd3343pu:474": " amoghāṃ paṭhitasiddhāṃ vaiṣṇavīm aparājitāṃ dhyāyet / Vdha_3,346.2.[69] /",
    "GP12vd3343pu:475": " mārkaṇḍeya uvāca",
    "GP12vd3343pu:476": " evaṃ hi kṛtarakṣasya vasudhārām upāśnataḥ /",
    "GP12vd3343pu:477": " vasor vasumatīgarte tiṣṭhato danunandanāḥ // Vdha_3,346.1 //",
    "GP12vd3343pu:478": " ajagmur vividhākārāś caturaṅgabalānvitāḥ /",
    "GP12vd3343pu:479": " nānāpraharaṇā dagdhā bhīmavācaḥ sadāruṇāḥ // Vdha_3,346.2 //",
    "GP12vd3343pu:480": " āgamya vāgbhir ugrābhis tarjayantaś ca te vasum /",
    "GP12vd3343pu:481": " nirjaghnur āyudhair bhīmair devapakṣaparaṃ sadā // Vdha_3,346.3 //",
    "GP12vd3343pu:482": " na ca te 'sya rujaṃ cakrur na ca tān apy udīkṣitā /",
    "GP12vd3343pu:483": " cintayām āsa deveśaṃ manasā madhusūdanam // Vdha_3,346.4 //",
    "GP12vd3343pu:484": " tato niṣphalayatnās te dṛṣṭvā tan mahad adbhutam /",
    "GP12vd3343pu:485": " jagmuḥ sarve gṛhān eva vilakṣā daityadānavāḥ // Vdha_3,346.5 //",
    "GP12vd3343pu:486": " teṣu niṣphalayatneṣu devo garuḍam abravīt /",
    "GP12vd3343pu:487": " [deva]",
    "GP12vd3343pu:488": " gatvā garuḍa rājānam vasuṃ śīghram ihānaya // Vdha_3,346.6 //",
    "GP12vd3343pu:489": " evam uktaḥ sa garuḍo devadevena cakriṇā /",
    "GP12vd3343pu:490": " pakṣavātārṇavakṣobha(?)",
    "GP12vd3343pu:491": " - kṣubdhayādogaṇo yayau // Vdha_3,346.7 //",
    "GP12vd3343pu:492": " dadarśa ca bhuvo garte dhyānasaṃmīlitekṣaṇam /",
    "GP12vd3343pu:493": " vasurājo 'pi garuḍaṃ dadarśa harivāhanam // Vdha_3,346.8 //",
    "GP12vd3343pu:494": " sa dṛṣṭvā garuḍaṃ prāptaṃ kṛṣṇabhaktisamanvitam /",
    "GP12vd3343pu:495": " tuṣṭāva garuḍaṃ vāgbhir arthyābhir amitakriyaḥ // Vdha_3,346.9 //",
    "GP12vd3343pu:496": " vasur uvāca",
    "GP12vd3343pu:497": " namasyāmi mahābāhuṃ khagendraṃ harivāhanam /",
    "GP12vd3343pu:498": " viṣṇor dhvajāgrasaṃsthāna vitrāsitamahāsura // Vdha_3,346.10 //",
    "GP12vd3343pu:499": " namas te nāgadarpaghna vinatānandavardhana /",
    "GP12vd3343pu:500": " svapakṣavātanirdhūta- dīnadaityanirīkṣita // Vdha_3,346.11 //",
    "GP12vd3343pu:501": " parasparasya śāpena supratīka vibhāvaso /",
    "GP12vd3343pu:502": " gajakacchapatāṃ prāptau tāv ubhau vairasaṃyutau // Vdha_3,346.12 //",
    "GP12vd3343pu:503": " ṣaḍ ucchrito yojanāni gajas taddviguṇāyataḥ /",
    "GP12vd3343pu:504": " kūrmas triyojanotsedho daśayojanamaṇḍalaḥ // Vdha_3,346.13 //",
    "GP12vd3343pu:505": " nakhasthau tau tvayā nītau hatau bhuktau ca pakṣipa /",
    "GP12vd3343pu:506": " parasparakṛtocchrāyau dvārau ca parimokṣitau // Vdha_3,346.14 //",
    "GP12vd3343pu:507": " niṣādaviṣayaṃ bhuktaṃ tatra krūram aninditam /",
    "GP12vd3343pu:508": " niṣādīśastato (?)",
    "GP12vd3343pu:509": " muktas tatrāpi brāhmaṇas tvayā // Vdha_3,346.15 //",
    "GP12vd3343pu:510": " tvayā rohiṇivṛkṣasya yojanānāṃ śātāyatā /",
    "GP12vd3343pu:511": " śākhā bhinnāḥ sthitā yatra vālakhilyāḥ sahasraśaḥ // Vdha_3,346.16 //",
    "GP12vd3343pu:512": " tāṃs tu vaktragatān kṛtvā nakhasthair gajakacchapaiḥ /",
    "GP12vd3343pu:513": " nabhasy eva nirālambe sarvataḥ parivāritaḥ // Vdha_3,346.17 //",
    "GP12vd3343pu:514": " tvayā jitvā raṇe sarvān devāñ śakrapurogamān /",
    "GP12vd3343pu:515": " āhṛtaṃ tu paraṃ somaṃ vahner vāpy atha kāśyapa // Vdha_3,346.18 //",
    "GP12vd3343pu:516": " nāgau dṛṣṭiviṣau kṛtvā rajasā bhuvi cakṣuṣoḥ /",
    "GP12vd3343pu:517": " jihvāgranityagaṃ bhuñjañ cakre tau devanirmitau // Vdha_3,346.19 //",
    "GP12vd3343pu:518": " āhṛtyāpi tvayā somaṃ nītam eva na bhakṣitam /",
    "GP12vd3343pu:519": " tena viṣṇor dhvajasthāne vāhanatvaṃ gato hy asi // Vdha_3,346.20 //",
    "GP12vd3343pu:520": " tvayā nikṣipya darbheṣu somaṃ nāgāś ca vañcitāḥ /",
    "GP12vd3343pu:521": " jahāra sahasā yatra tac chīghraṃ balasūdanaḥ // Vdha_3,346.21 //",
    "GP12vd3343pu:522": " yatra jihvā dvidhā bhūtā pannagānāṃ dvijottamāḥ /",
    "GP12vd3343pu:523": " vinatā mocitā dāsyāt kaṭvā pūrvaṃ jitā paṇe // Vdha_3,346.22 //",
    "GP12vd3343pu:524": " uccaiḥśravās tu kiṃvarṇaḥ śukla ity eva bhāṣatī /",
    "GP12vd3343pu:525": " kṛṣṇavālam ahaṃ manye pucchaṃ dṛṣṭvaiva vākchalāt // Vdha_3,346.23 //",
    "GP12vd3343pu:526": " tvayā vajraprahāreṇa pakṣayuktaṃ purā svayam /",
    "GP12vd3343pu:527": " dadhīcivajraśakrāṇāṃ mānanārthāya nānyathā // Vdha_3,346.24 //",
    "GP12vd3343pu:528": " tasya pakṣasya devendro yadā nāntaṃ hi dṛṣṭavān /",
    "GP12vd3343pu:529": " tadā tava suparṇeti nāma khyātaṃ jagattraye // Vdha_3,346.25 //",
    "GP12vd3343pu:530": " tejasā bhāskaraṃ devaṃ javena ca samīraṇam /",
    "GP12vd3343pu:531": " na te tulyo mahābhāga nāgapakṣakṣayaṃkara // Vdha_3,346.26 //",
    "GP12vd3343pu:532": " dhyānamātre tvayi vibho viśvaṃ sthāvarajaṅgamam /",
    "GP12vd3343pu:533": " kṣipraṃ praṇāśam āyāti tathā sarvabhayāni ca // Vdha_3,346.27 //",
    "GP12vd3343pu:534": " svakayā pakṣanāḍyā tvaṃ brahmāṇḍaṃ sakalaṃ vahan /",
    "GP12vd3343pu:535": " nopayāsi prabho khedaṃ yathā devo janārdanaḥ // Vdha_3,346.28 //",
    "GP12vd3343pu:536": " tvam ṛṣis tvaṃ mahābhāgas tvaṃ devaḥ patageśvaraḥ /",
    "GP12vd3343pu:537": " tvaṃ prabhus tapanaprakhyas tvaṃ nas trāṇam anuttamam // Vdha_3,346.29 //",
    "GP12vd3343pu:538": " balormimān sādhvaradīnasattvaḥ samṛddhimān duṣprasahas tvam eva /",
    "GP12vd3343pu:539": " tapaḥ śrutaṃ sarvam ahīnakīrtir anāgatādīn viṣayāṃś ca vetsi // Vdha_3,346.30 //",
    "GP12vd3343pu:540": " tvam uttamaḥ sarvam idaṃ carācaraṃ gabhastibhir bhānur ivāvabhāse /",
    "GP12vd3343pu:541": " samākṣipan bhānusutaprabhāṃ muhus tvam antakaḥ sarvam idaṃ dhruvādhruva (?) // Vdha_3,346.31 //",
    "GP12vd3343pu:542": " divākaraḥ parikramati yathā dahan prajās tathā dahasi hutāśanaprabha /",
    "GP12vd3343pu:543": " bhayaṃkaraḥ pralaya ivāgnir utthito vināśayaty uragaparivartapāntakṛt (?) // Vdha_3,346.32 //",
    "GP12vd3343pu:544": " khageśvaraṃ śaraṇam upāgato 'smy ahaṃ mahaujasaṃ vitimirabhragocaram (?) /",
    "GP12vd3343pu:545": " mahābalaṃ garuḍam upetya khecaraṃ mahaujasaṃ varadam ajeyam aklamam // Vdha_3,346.33 //",
    "GP12vd3343pu:546": " // iti śrīviṣṇudharmottare tṛ[tīye] kha[ṇḍe] mārkaṇḍeyavajrasaṃvāde garuḍastotraṃ nāma",
    "GP12vd3343pu:547": " ṣāṭcatvāriṃśadadhikatriśatatamo 'dhyāyaḥ //",
    "GP12vd3343pu:548": " mārkaṇḍeya uvāca",
    "GP12vd3343pu:549": " stutas tu garuḍo rājñā pṛṣṭhamāro 'py apārthivam /",
    "GP12vd3343pu:550": " darśayām āsa devasya viṣṇor amitatejasaḥ // Vdha_3,347.1 //",
    "GP12vd3343pu:551": " sa dṛṣṭvā devadeveśam praṇatārtivināśanam /",
    "GP12vd3343pu:552": " tuṣṭāva bhaktyā rājendra deveśam aparājitam // Vdha_3,347.2 //",
    "GP12vd3343pu:553": " vasur uvāca",
    "GP12vd3343pu:554": " namas te puṇḍarīkākṣa śaraṇāgatavatsala /",
    "GP12vd3343pu:555": " daityadānavadarpaghna praṇatārtivināśana // Vdha_3,347.3 //",
    "GP12vd3343pu:556": " kāmakāmada kāmaghna viśvayone jagatpate /",
    "GP12vd3343pu:557": " mahāmūrtiniśotthasya tamasaḥ pravināśana // Vdha_3,347.4 //",
    "GP12vd3343pu:558": " na te viduḥ suragaṇāḥ prabhavaṃ na maharṣayaḥ /",
    "GP12vd3343pu:559": " ādis tvaṃ sarvadharmāṇām ṛṣīṇāṃ ca jagadguro // Vdha_3,347.5 //",
    "GP12vd3343pu:560": " sūkṣmas tvaṃ sarvabhūtebhyo mahadbhyaś ca mahattaraḥ /",
    "GP12vd3343pu:561": " dūragas tvaṃ mahābhāga sarveṣām api cāgataḥ // Vdha_3,347.6 //",
    "GP12vd3343pu:562": " sarvabhūtāntarastho 'pi karmabhir na ca lipyase /",
    "GP12vd3343pu:563": " aśarīraḥ śarīrasthaḥ sarvabhūteṣv avasthitaḥ // Vdha_3,347.7 //",
    "GP12vd3343pu:564": " puruṣas tvaṃ tvam avyaktas tvam ātmā buddhir eva ca /",
    "GP12vd3343pu:565": " mahābhūtāni bhagavas tvaṃ tathaivendriyāṇi ca // Vdha_3,347.8 //",
    "GP12vd3343pu:566": " yogibhir mṛṣyase yoga- jñānajñeya purātana /",
    "GP12vd3343pu:567": " ye tvāṃ bhajanti te yānti bhagavan paramāṃ gatim // Vdha_3,347.9 //",
    "GP12vd3343pu:568": " jayam anagham ajeyaṃ viśvagaṃ devadevaṃ tridaśaripuvināśe nityam udyuktaśaktim /",
    "GP12vd3343pu:569": " dvijasuravaravandyaṃ nāśanaṃ kalmaṣāṇāṃ śaraṇam upagato 'haṃ vāsudevaṃ śaraṇyam // Vdha_3,347.10 //",
    "GP12vd3343pu:570": " // iti viṣṇudharmottare tṛtīyakhaṇḍe mārkaṇḍeyavajrasaṃvāde vāsudevastotraṃ nāma saptacatvāriṃśadadhikatriśatatamo 'dhyāyaḥ // 347 //",
    "GP12vd3343pu:571": " mārkaṇḍeya uvāca",
    "GP12vd3343pu:572": " vasunā vasuveśena vāgminā viṣṇur īḍitaḥ /",
    "GP12vd3343pu:573": " uvāca prāñjaliṃ prahvaṃ pārthivaṃ purataḥ sthitam // Vdha_3,348.1 //",
    "GP12vd3343pu:574": " vāsudeva uvāca",
    "GP12vd3343pu:575": " nānṛtaṃ nṛpa vaktavyaṃ prāṇaiḥ kaṇṭhagair api /",
    "GP12vd3343pu:576": " dharmapraśno na vaktavyas tathaikena viśeṣataḥ // Vdha_3,348.2 //",
    "GP12vd3343pu:577": " bahujñenāpi dharmajña dharmakāmena karhicit /",
    "GP12vd3343pu:578": " durvijñeyās tathā dharmāḥ sūkṣmā rājan duranvayāḥ // Vdha_3,348.3 //",
    "GP12vd3343pu:579": " tasmān naikena vaktavyāḥ kadācid api jānatā /",
    "GP12vd3343pu:580": " uktvānṛtaṃ mahat prāptaṃ tvayā kṛcchraṃ narādhipa // Vdha_3,348.4 //",
    "GP12vd3343pu:581": " gatibhraṃśas tathaivāptā devajñārthavādinā /",
    "GP12vd3343pu:582": " mama bhakto 'si satataṃ tena te niṣkṛtiḥ kṛtā // Vdha_3,348.5 //",
    "GP12vd3343pu:583": " kālenālpena kalpena yā na śakyā surāsuraiḥ /",
    "GP12vd3343pu:584": " gaccha pālaya rājyaṃ tvaṃ tathaivāvicalo bhava // Vdha_3,348.6 //",
    "GP12vd3343pu:585": " nāvamānaṃ tvayā kāryaṃ brāhmaṇānāṃ kathaṃcana /",
    "GP12vd3343pu:586": " brāhmaṇo hi mahad bhūtaṃ vijñeyaṃ daivataṃ param // Vdha_3,348.7 //",
    "GP12vd3343pu:587": " mārkaṇḍeya uvāca",
    "GP12vd3343pu:588": " evam uktvā vasuṃ viṣṇus tatraivādarśanaṃ gataḥ /",
    "GP12vd3343pu:589": " tārkṣyeṇa sahito rājan vismitaś cābhavad vasuḥ // Vdha_3,348.8 //",
    "GP12vd3343pu:590": " rājyaṃ cāvāpa bhūyo 'pi khecaratvaṃ tathaiva ca /",
    "GP12vd3343pu:591": " tataḥ sabhājitaś cāpi devaiḥ sarvaiḥ samāgataiḥ // Vdha_3,348.9 //",
    "GP12vd3343pu:592": " evaṃ sa devena hi bhaktiyukto rasātalastho vasudhādhipeśaḥ /",
    "GP12vd3343pu:593": " bhayāt sughorāt pravimucya yukto rājyena gatvā nabhasas tathaiva // Vdha_3,348.10 //",
    "GP12vd3343pu:594": " // iti viṣṇudharmottare tṛtīyakhaṇḍe mārkaṇḍeyavajrasaṃvāde vasūpākhyānaṃ nāmāṣṭacatvāriṃśadadhikatriśatatamo 'dhyāyaḥ // 348 //",
    "GP12vd3343pu:595": " vajra uvāca",
    "GP12vd3343pu:596": " viśvarūpaṃ samācakṣva devadevasya cakriṇaḥ /",
    "GP12vd3343pu:597": " kasya tūddarśitaṃ tena bhṛguvaṃśavivardhana // Vdha_3,349.1 //",
    "GP12vd3343pu:598": " mārkaṇḍeya uvāca",
    "GP12vd3343pu:599": " ekāntabhāvanābhaktair dṛṣṭāni bahuśaḥ purā /",
    "GP12vd3343pu:600": " viśvarūpāṇi devasya yāny aśakyāni bhāṣitum // Vdha_3,349.2 //",
    "GP12vd3343pu:601": " vāsudevaprasādena na bhaved divyadarśanaḥ /",
    "GP12vd3343pu:602": " viśvarūpadharaṃ draṣṭuṃ tāvac chaktir na vidyate // Vdha_3,349.3 //",
    "GP12vd3343pu:603": " tatra yad darśitaṃ caiva nāradasya purānagha /",
    "GP12vd3343pu:604": " tat te 'haṃ saṃpravakṣyāmi viśvadevena viṣṇunā // Vdha_3,349.4 //",
    "GP12vd3343pu:605": " nāradaḥ sumahadbhūtaṃ naranārāyaṇāśrayam /",
    "GP12vd3343pu:606": " badaryāśramam ity uktaṃ jagāmātimanoharam // Vdha_3,349.5 //",
    "GP12vd3343pu:607": " caturātmā harir yatra dharmaputratvam āgataḥ /",
    "GP12vd3343pu:608": " hariḥ kṛṣṇo naraś caiva tathā nārāyaṇaḥ prabhuḥ // Vdha_3,349.6 //",
    "GP12vd3343pu:609": " hariḥ kṛṣṇaḥ sthit[au] vṛtte tadā lokāntare kila /",
    "GP12vd3343pu:610": " naranārāyaṇau devau tapasy ugre tathā ratau // Vdha_3,349.7 //",
    "GP12vd3343pu:611": " aṣṭacakre sthitau yāne bhūtiyukte manohare /",
    "GP12vd3343pu:612": " ekapādau nirālambau tathaivordhvabhujāv ubhau // Vdha_3,349.8 //",
    "GP12vd3343pu:613": " dadarśa nāradas tatra tāv ubhau dīptatejasau /",
    "GP12vd3343pu:614": " abhivādya gatau devau tayos tu purataḥ sthitaḥ // Vdha_3,349.9 //",
    "GP12vd3343pu:615": " pādyārghācamanīyādyaiḥ pūjitaḥ saṃs tadā dvijaḥ /",
    "GP12vd3343pu:616": " naranārāyaṇābhyā[ṃs] tu tatrovāsa tadāśrame // Vdha_3,349.10 //",
    "GP12vd3343pu:617": " āśramasthaḥ sa viprendraḥ kadācid devasattamau /",
    "GP12vd3343pu:618": " dadarśa vighnaṃ kurvāṇau devakarma tathānaghau // Vdha_3,349.11 //",
    "GP12vd3343pu:619": " tataḥ kṛtāhnik[au] prāha nāradas tau jagadgurū /",
    "GP12vd3343pu:620": " bhavantau jagatāṃ nāthau bhavantau parameśvarau // Vdha_3,349.12 //",
    "GP12vd3343pu:621": " ārādhanārthaṃ kasyeha tapasy abhiratāv ubhau /",
    "GP12vd3343pu:622": " bhavadbhyām arcyate kaś ca daive pitrye ca kalpyate // Vdha_3,349.13 //",
    "GP12vd3343pu:623": " prakṛtir yā parāsmākaṃ yataḥ sarvasya saṃbhavaḥ /",
    "GP12vd3343pu:624": " maryādādarśanārthāya navaṃ tam aparājitam // Vdha_3,349.14 //",
    "GP12vd3343pu:625": " pūjayāmaḥ sadā brahman daive pitrye ca kalpite /",
    "GP12vd3343pu:626": " viprān devagurūn gāś ca pitṝṃś caiva jagattraye // Vdha_3,349.15 //",
    "GP12vd3343pu:627": " ye 'rcayanty arcayanty eva taṃ devaṃ parameśvaram /",
    "GP12vd3343pu:628": " yo 'yam apy arcayed devaṃ tena syāt pūjito hariḥ // Vdha_3,349.16 //",
    "GP12vd3343pu:629": " vidhihīnaṃ mahābhāga sa hi sarvagato yataḥ /",
    "GP12vd3343pu:630": " devasyānyasya yac cārcāṃ kartukāmo 'rcayed dharim // Vdha_3,349.17 //",
    "GP12vd3343pu:631": " tena tasya kṛtārcā syād dvijaśreṣṭha vidhānataḥ /",
    "GP12vd3343pu:632": " deve yasmāt surāḥ sarvaṃ trailokyam api yad gatam // Vdha_3,349.18 //",
    "GP12vd3343pu:633": " kṛtā trailokyapūjā syād viṣṇupūjāvidhāyinā /",
    "GP12vd3343pu:634": " nāsti lokeṣu tad brahma yatra nāsti janārdanaḥ // Vdha_3,349.19 //",
    "GP12vd3343pu:635": " na tad apy asti lokeṣu yan na viṣṇau pratiṣṭhitam /",
    "GP12vd3343pu:636": " yasmin sarvaṃ yataḥ sarvaṃ yaḥ sarvaṃ sarvataś ca yaḥ // Vdha_3,349.20 //",
    "GP12vd3343pu:637": " yaś ca sarvamayo nityaṃ tasmai sarvātmane namaḥ /",
    "GP12vd3343pu:638": " kṣīrodamadhye dvīpo 'sti bahuyojanavistṛtaḥ // Vdha_3,349.21 //",
    "GP12vd3343pu:639": " tatra te puruṣāḥ śvetāḥ śaśāṅkasamatejasaḥ /",
    "GP12vd3343pu:640": " upetāś ca tathā sarve cakrava[r]tyupalakṣaṇaiḥ // Vdha_3,349.22 //",
    "GP12vd3343pu:641": " pañcarātravidhānajñāḥ pūjayanti sadā harim /",
    "GP12vd3343pu:642": " māyādeham athāsthāya devo 'pi madhusūdanaḥ // Vdha_3,349.23 //",
    "GP12vd3343pu:643": " tatpūjāṃ pratigṛhṇāti śirasā satataṃ hariḥ /",
    "GP12vd3343pu:644": " taiḥ sārdhaṃ ramate nityaṃ taiś ca saṃpūjyate sadā // Vdha_3,349.24 //",
    "GP12vd3343pu:645": " ekāntabhāvopagatā ye bhavantīha mānavāḥ /",
    "GP12vd3343pu:646": " akāmāś ca jagannātham arcayanti sadā ca ye // Vdha_3,349.25 //",
    "GP12vd3343pu:647": " te yānti deham utsṛjya tad dvīpaṃ śvetasaṃjñitam /",
    "GP12vd3343pu:648": " aniṣyandā nirāhārāḥ sarvajñāḥ sarvadarśinaḥ // Vdha_3,349.26 //",
    "GP12vd3343pu:649": " sarveśvarā nityatṛptāḥ paraṃ sukham upāgatāḥ /",
    "GP12vd3343pu:650": " pūjayanti hariṃ tatra divyaṃ varṣaśataṃ punaḥ // Vdha_3,349.27 //",
    "GP12vd3343pu:651": " tato 'rkamaṇḍalaṃ bhittvā aniruddhaṃ vaśanti te /",
    "GP12vd3343pu:652": " brahmaṃs tapobhiḥ pradyumnaṃ tataḥ saṃkarṣaṇaṃ prabhum // Vdha_3,349.28 //",
    "GP12vd3343pu:653": " vāsudevaṃ tataḥ prāpya tenaiva sadṛśās tataḥ /",
    "GP12vd3343pu:654": " bhavanti sarve sarvatra sarvadā sarvaśaktayaḥ // Vdha_3,349.29 //",
    "GP12vd3343pu:655": " muktāś ca sarvaduḥkhebhyaḥ paraṃ sukham upāgatāḥ /",
    "GP12vd3343pu:656": " sa tvaṃ śīghram ito gatvā śvetadvīpanivāsinaḥ // Vdha_3,349.30 //",
    "GP12vd3343pu:657": " paśya tvaṃ puruṣān brahman prasannaḥ sa vibhus tava /",
    "GP12vd3343pu:658": " darśayiṣyati rūpaṃ tu trailokyādbhutam adbhutam // Vdha_3,349.31 //",
    "GP12vd3343pu:659": " viśvaṃ brāhmaṇaśārdūla prītaṃ madhuniṣūdanam /",
    "GP12vd3343pu:660": " ekataś ca dvitaś caiva tritaś caiva mahātapāḥ // Vdha_3,349.32 //",
    "GP12vd3343pu:661": " taṃ tu deśaṃ gatā brahman na tair dṛṣṭo janārdanaḥ /",
    "GP12vd3343pu:662": " ekāntabhāvopagatās tena yasmāj jagadguroḥ // Vdha_3,349.33 //",
    "GP12vd3343pu:663": " kevalaṃ taiḥ śritaḥ ślokaḥ śvetadvīpanivāsibhiḥ /",
    "GP12vd3343pu:664": " udīrito mahābhāgaiḥ sarvakalmaṣavarjitaiḥ // Vdha_3,349.34 //",
    "GP12vd3343pu:665": " jitaṃ te puṇḍarīkākṣa namas te viśvabhāvana /",
    "GP12vd3343pu:666": " namas te 'stu hṛṣīkeśa mahāpuruṣa pūrvaja // Vdha_3,349.35 //",
    "GP12vd3343pu:667": " ślokam etaṃ tu te śrutvā śrutavantas tathā giram /",
    "GP12vd3343pu:668": " aśarīrāṃ mahābhāga sarvabhūtāvahāṃ hareḥ // Vdha_3,349.36 //",
    "GP12vd3343pu:669": " śvetadvīpam athāsādya mṛtyum āpnoti karhicit /",
    "GP12vd3343pu:670": " śvetadvīpe gatir nāsti vinā caikāntibhir dvijāḥ // Vdha_3,349.37 //",
    "GP12vd3343pu:671": " sāmānyabhāvanā bhaktā bhavantaś ca tapodhanāḥ /",
    "GP12vd3343pu:672": " tapasogreṇa saṃyuktās tena me deśam āgatāḥ // Vdha_3,349.38 //",
    "GP12vd3343pu:673": " sāmānyabhaktisattvāś ca punar vrajata mā ciram /",
    "GP12vd3343pu:674": " bhavadbhiḥ puruṣā dṛṣṭāḥ śvetadvīpanivāsinaḥ // Vdha_3,349.39 //",
    "GP12vd3343pu:675": " ebhiḥ ślokais tathā dṛṣṭo bhavatīti janārdanaḥ /",
    "GP12vd3343pu:676": " ekāntabhāvanāsaktaiḥ ślokais tu puruṣair imam // Vdha_3,349.40 //",
    "GP12vd3343pu:677": " japtavyaṃ satataṃ viprās tataḥ punar ih[ai]ṣyatha /",
    "GP12vd3343pu:678": " śloko 'yaṃ pāvanaḥ puṇyaḥ sarvāghaviniṣūdanaḥ // Vdha_3,349.41 //",
    "GP12vd3343pu:679": " ślokair bhāvena kartavyau japahomau vijānatā /",
    "GP12vd3343pu:680": " dhūpadīpānnapuṣpāṇāṃ tathaiva ca nivedanam // Vdha_3,349.42 //",
    "GP12vd3343pu:681": " ślokam etaṃ paṭhed viprā namaskāre pradakṣiṇe /",
    "GP12vd3343pu:682": " snānam etena kartavyaṃ tathā cānte jalaṃ dvijāḥ // Vdha_3,349.43 //",
    "GP12vd3343pu:683": " sarvapāpaharaṃ puṇyaṃ mokṣadaṃ sarvakāmadam /",
    "GP12vd3343pu:684": " śloka eṣa vinirdiṣṭaḥ sarvakāmapradaḥ śivaḥ // Vdha_3,349.44 //",
    "GP12vd3343pu:685": " āpatprāptena japtavyaṃ tan mokṣārthaṃ tathaiva ca /",
    "GP12vd3343pu:686": " etasya jāpaḥ kartavyo nityam eva vijānatā // Vdha_3,349.45 //",
    "GP12vd3343pu:687": " etasya jāpāt puruṣaḥ sarvān kāmān upāśnute /",
    "GP12vd3343pu:688": " etāṃ śrutvā tu te vāṇīṃ cāgatā magadhāḥ punaḥ // Vdha_3,349.46 //",
    "GP12vd3343pu:689": " dṛṣṭavanto vasuṃ tatra yajamānaṃ mahīpatiṃ /",
    "GP12vd3343pu:690": " yājako yasya dharmātmā devācāryo bṛhaspatiḥ // Vdha_3,349.47 //",
    "GP12vd3343pu:691": " adṛśyena hṛto bhāgas tatra devena viṣṇunā /",
    "GP12vd3343pu:692": " jagṛhur devatāḥ sarvā dṛśyabhāgāt purodhasaḥ // Vdha_3,349.48 //",
    "GP12vd3343pu:693": " viṣṇuṃ prati gatakrodhaṃ devācāryaṃ bṛhaspatim /",
    "GP12vd3343pu:694": " ekataś ca dvitaś caiva tritaś caivam avocatam // Vdha_3,349.49 //",
    "GP12vd3343pu:695": " adṛśyaḥ sarvadevānāṃ taṃ kathaṃ draṣṭum icchasi /",
    "GP12vd3343pu:696": " ity evam anunītas tu devācryo bṛhaspatiḥ // Vdha_3,349.50 //",
    "GP12vd3343pu:697": " samāpayām āsa tadā taṃ yajñaṃ pārthivasya ca /",
    "GP12vd3343pu:698": " ekāntabhāvopagatā ṛṣayo 'pi janārdanam // Vdha_3,349.51 //",
    "GP12vd3343pu:699": " āgatā devakāryārthaṃ śvetadvīpāt purā dvija /",
    "GP12vd3343pu:700": " śvetadvīpaṃ punaḥ prāptaṃ punarāvṛttidurlabham // Vdha_3,349.52 //",
    "GP12vd3343pu:701": " tasmāt taṃ devadeveśaṃ tatrasthaṃ paśya nārada /",
    "GP12vd3343pu:702": " tvayāpi devakāryāṇi kartavyāni bahūny atha // Vdha_3,349.53 //",
    "GP12vd3343pu:703": " śvetadvīpagatasyāpi tena te dvija sāmpratam /",
    "GP12vd3343pu:704": " na bhaviṣyati lokeṣu gatir nirvāṇakāriṇī /",
    "GP12vd3343pu:705": " kalpāvasāne tu gatiṃ tāṃ tvaṃ vipra gamiṣyasi // Vdha_3,349.54 //",
    "GP12vd3343pu:706": " mārkaṇḍeya uvāca",
    "GP12vd3343pu:707": " evam uktas tataḥ śīghraṃ manomārutaraṃhasā /",
    "GP12vd3343pu:708": " abhivādyātha tau devau taṃ dvīpaṃ nārado gataḥ // Vdha_3,349.55 //",
    "GP12vd3343pu:709": " sa tatra gatvā dadṛśe śvetadvīpanivāsinaḥ /",
    "GP12vd3343pu:710": " pūjayām āsa śirasā tāṃś ca bhaktyā sa nāradaḥ // Vdha_3,349.56 //",
    "GP12vd3343pu:711": " prāpya śvetaṃ mahādvīpaṃ nārado hṛṣṭamānasaḥ /",
    "GP12vd3343pu:712": " dadarśa tān eva narāñ śvetā[ṃś] candraprabhāñ śubhān // Vdha_3,349.57 //",
    "GP12vd3343pu:713": " pūjayām āsa śirasā manasā tais tu pūjitaḥ /",
    "GP12vd3343pu:714": " didṛkṣur jāpyaparamaḥ sarvakṛcchradharaḥ smṛtaḥ // Vdha_3,349.58 //",
    "GP12vd3343pu:715": " bhūtvaikāmanā vipraś cordhvabāhur mahābhujaḥ /",
    "GP12vd3343pu:716": " stotraṃ jagau sa viśvāya nirguṇāya guṇātmane // Vdha_3,349.59 //",
    "GP12vd3343pu:717": " vāsudevāya śāntāya tathā viśvasṛje dvija /",
    "GP12vd3343pu:718": " anantāyāprameyāya sarvagāyātiraṃhase // Vdha_3,349.60 //",
    "GP12vd3343pu:719": " amitabalaparākramāya tasmai tridaśamunipratipūjitāya nityam /",
    "GP12vd3343pu:720": " bhavabhavabharanāśanāya viṣṇoḥ praṇatajanapratipāpanāśanāya // Vdha_3,349.61 //",
    "GP12vd3343pu:721": " // iti śrīviṣṇudharmottare tṛtīye khaṇḍe mārkaṇḍeyavajrasaṃvāde śrīnāradasya śvetadvīpagamanavarṇano (/",
    "GP12vd3343pu:722": " ) nāmaikonapañcāśadadhitriśatatamo 'dhyāyaḥ // 3.349 //",
    "GP12vd3343pu:723": " nārada uvāca",
    "GP12vd3343pu:724": " namo 'stu te",
    "GP12vd3343pu:725": " devadeva / Vdha_3,350.[1] /",
    "GP12vd3343pu:726": " niṣkriya / Vdha_3,350.[2] /",
    "GP12vd3343pu:727": " nirguṇa / Vdha_3,350.[3] /",
    "GP12vd3343pu:728": " lokasākṣin / Vdha_3,350.[4] /",
    "GP12vd3343pu:729": " kṣetrajña / Vdha_3,350.[5] /",
    "GP12vd3343pu:730": " anantapuruṣa / Vdha_3,350.[6] /",
    "GP12vd3343pu:731": " mahāpuruṣa / Vdha_3,350.[7] /",
    "GP12vd3343pu:732": " triguṇapradhāna / Vdha_3,350.[8] /",
    "GP12vd3343pu:733": " amṛta / Vdha_3,350.[9] /",
    "GP12vd3343pu:734": " vyoma / Vdha_3,350.[10] /",
    "GP12vd3343pu:735": " sanātana / Vdha_3,350.[11] /",
    "GP12vd3343pu:736": " sadasadvyaktāvyakta / Vdha_3,350.[12] /",
    "GP12vd3343pu:737": " ṛtadhāma / Vdha_3,350.[13] /",
    "GP12vd3343pu:738": " pūrva / Vdha_3,350.[14] /",
    "GP12vd3343pu:739": " ādideva / Vdha_3,350.[15] /",
    "GP12vd3343pu:740": " suprajāpate / Vdha_3,350.[16] /",
    "GP12vd3343pu:741": " mahāprajāpate / Vdha_3,350.[17] /",
    "GP12vd3343pu:742": " ūrjaspate / Vdha_3,350.[18] /",
    "GP12vd3343pu:743": " vācaspate / Vdha_3,350.[19] /",
    "GP12vd3343pu:744": " vanaspate / Vdha_3,350.[20] /",
    "GP12vd3343pu:745": " manaḥpate / Vdha_3,350.[21] /",
    "GP12vd3343pu:746": " marutpate / Vdha_3,350.[22] /",
    "GP12vd3343pu:747": " jagatpate / Vdha_3,350.[23] /",
    "GP12vd3343pu:748": " pṛthivīpate / Vdha_3,350.[24] /",
    "GP12vd3343pu:749": " dikpate / Vdha_3,350.[25] /",
    "GP12vd3343pu:750": " salilapate / Vdha_3,350.[26] /",
    "GP12vd3343pu:751": " pūrvanivāsa / Vdha_3,350.[27] /",
    "GP12vd3343pu:752": " brahmapurohita / Vdha_3,350.[28] /",
    "GP12vd3343pu:753": " brahmakāyika / Vdha_3,350.[29] /",
    "GP12vd3343pu:754": " rājika / Vdha_3,350.[30] /",
    "GP12vd3343pu:755": " mahārājika / Vdha_3,350.[31] /",
    "GP12vd3343pu:756": " caturmahārājika / Vdha_3,350.[32] /",
    "GP12vd3343pu:757": " ābhāsvara / Vdha_3,350.[33] /",
    "GP12vd3343pu:758": " mahābhāsvara / Vdha_3,350.[34] /",
    "GP12vd3343pu:759": " saptamahābhāsvara / Vdha_3,350.[35] /",
    "GP12vd3343pu:760": " yāmya / Vdha_3,350.[36] /",
    "GP12vd3343pu:761": " mahāyāmya / Vdha_3,350.[37] /",
    "GP12vd3343pu:762": " saṃjñāsaṃjña / Vdha_3,350.[38] /",
    "GP12vd3343pu:763": " tuṣita / Vdha_3,350.[39] /",
    "GP12vd3343pu:764": " mahātuṣita / Vdha_3,350.[40] /",
    "GP12vd3343pu:765": " pratardana / Vdha_3,350.[41] /",
    "GP12vd3343pu:766": " parinirmitavaśavartin / Vdha_3,350.[42] /",
    "GP12vd3343pu:767": " aparinirmitavaśavartin / Vdha_3,350.[43] /",
    "GP12vd3343pu:768": " yajña / Vdha_3,350.[44] /",
    "GP12vd3343pu:769": " mahāyajña / Vdha_3,350.[45] /",
    "GP12vd3343pu:770": " yajñasaṃbhava / Vdha_3,350.[46] /",
    "GP12vd3343pu:771": " yajñayone / Vdha_3,350.[47] /",
    "GP12vd3343pu:772": " yajñavāha / Vdha_3,350.[48] /",
    "GP12vd3343pu:773": " yajñamukha / Vdha_3,350.[49] /",
    "GP12vd3343pu:774": " yajñahṛdaya / Vdha_3,350.[50] /",
    "GP12vd3343pu:775": " yajñabhāgahara / Vdha_3,350.[51=136] /",
    "GP12vd3343pu:776": " yajñastuta / Vdha_3,350.[52] /",
    "GP12vd3343pu:777": " pañcayajña / Vdha_3,350.[53] /",
    "GP12vd3343pu:778": " cara / Vdha_3,350.[54] /",
    "GP12vd3343pu:779": " pañcakāla / Vdha_3,350.[55] /",
    "GP12vd3343pu:780": " trigate / Vdha_3,350.[56] /",
    "GP12vd3343pu:781": " pāñcarātrika / Vdha_3,350.[57] /",
    "GP12vd3343pu:782": " vaikuṇṭha / Vdha_3,350.[58] /",
    "GP12vd3343pu:783": " aparājita / Vdha_3,350.[59] /",
    "GP12vd3343pu:784": " nāvamika / Vdha_3,350.[60] /",
    "GP12vd3343pu:785": " paramasvāmin / Vdha_3,350.[61] /",
    "GP12vd3343pu:786": " susnāta / Vdha_3,350.[62] /",
    "GP12vd3343pu:787": " haṃsa / Vdha_3,350.[63] /",
    "GP12vd3343pu:788": " mahāhaṃsa / Vdha_3,350.[64] /",
    "GP12vd3343pu:789": " paramayājñika / Vdha_3,350.[65] /",
    "GP12vd3343pu:790": " sāṃkhyayaugika / Vdha_3,350.[66] /",
    "GP12vd3343pu:791": " amṛteśaya / Vdha_3,350.[67] /",
    "GP12vd3343pu:792": " hiraṇyeśaya / Vdha_3,350.[68] /",
    "GP12vd3343pu:793": " vedaśaya / Vdha_3,350.[69] /",
    "GP12vd3343pu:794": " kuśeśaya / Vdha_3,350.[70] /",
    "GP12vd3343pu:795": " brahmaśaya / Vdha_3,350.[71] /",
    "GP12vd3343pu:796": " padmeśaya / Vdha_3,350.[72] /",
    "GP12vd3343pu:797": " viśveśvara / Vdha_3,350.[73] /",
    "GP12vd3343pu:798": " tvaṃ jaganmayaḥ / Vdha_3,350.[74] /",
    "GP12vd3343pu:799": " tvaṃ jagatprakṛtiḥ / Vdha_3,350.[75] /",
    "GP12vd3343pu:800": " tvaṃ cāgner āsyam / Vdha_3,350.[76] /",
    "GP12vd3343pu:801": " tvaṃ baḍavāmukho 'gniḥ / Vdha_3,350.[77] /",
    "GP12vd3343pu:802": " tvam āhutiḥ / Vdha_3,350.[78] /",
    "GP12vd3343pu:803": " tvam āhutiḥ / Vdha_3,350.[79] /",
    "GP12vd3343pu:804": " tvaṃ sārathiḥ / Vdha_3,350.[80] /",
    "GP12vd3343pu:805": " tvaṃ vaṣatkāraḥ / Vdha_3,350.[81] /",
    "GP12vd3343pu:806": " tvam oṃkāraḥ / Vdha_3,350.[82] /",
    "GP12vd3343pu:807": " tvam annaḥ / Vdha_3,350.[83] /",
    "GP12vd3343pu:808": " tvam annādaḥ / Vdha_3,350.[84] /",
    "GP12vd3343pu:809": " tvaṃ candramāḥ / Vdha_3,350.[85] /",
    "GP12vd3343pu:810": " tvaṃ sūryaś cakṣur ādya[m] / Vdha_3,350.[86] /",
    "GP12vd3343pu:811": " tvaṃ diggajaḥ / Vdha_3,350.[87] /",
    "GP12vd3343pu:812": " digbhāno / Vdha_3,350.[88] /",
    "GP12vd3343pu:813": " vidigbhāno / Vdha_3,350.[89] /",
    "GP12vd3343pu:814": " hayaśirāḥ / Vdha_3,350.[90] /",
    "GP12vd3343pu:815": " prathaman / Vdha_3,350.[91] /",
    "GP12vd3343pu:816": " trisauparṇadhara / Vdha_3,350.[92] /",
    "GP12vd3343pu:817": " pañcāgne / Vdha_3,350.[93] /",
    "GP12vd3343pu:818": " triṇāciketa / Vdha_3,350.[94] /",
    "GP12vd3343pu:819": " ṣaḍaṅgavidhāna / Vdha_3,350.[95] /",
    "GP12vd3343pu:820": " prāgjyotiṣka / Vdha_3,350.[96] /",
    "GP12vd3343pu:821": " jyeṣṭhasāmaga / Vdha_3,350.[97] /",
    "GP12vd3343pu:822": " vratadhara / Vdha_3,350.[98] /",
    "GP12vd3343pu:823": " atharvaśirāḥ / Vdha_3,350.[99] /",
    "GP12vd3343pu:824": " pañcamahākalpa / Vdha_3,350.[100] /",
    "GP12vd3343pu:825": " arhanācārya / Vdha_3,350.[101] /",
    "GP12vd3343pu:826": " [v]ālakhilya / Vdha_3,350.[102] /",
    "GP12vd3343pu:827": " vaikhānasa / Vdha_3,350.[103] /",
    "GP12vd3343pu:828": " agniyoga / Vdha_3,350.[104] /",
    "GP12vd3343pu:829": " abhagnaparisaṃkhyāna / Vdha_3,350.[105] /",
    "GP12vd3343pu:830": " yugādi / Vdha_3,350.[106] /",
    "GP12vd3343pu:831": " yugamadhya / Vdha_3,350.[107] /",
    "GP12vd3343pu:832": " yuganidhana / Vdha_3,350.[108] /",
    "GP12vd3343pu:833": " akhaṇḍala%/ / Vdha_3,350.[109] /",
    "GP12vd3343pu:834": " prācīnagarbha / Vdha_3,350.[110] /",
    "GP12vd3343pu:835": " kauśika / Vdha_3,350.[111] /",
    "GP12vd3343pu:836": " puruṣṭuta / Vdha_3,350.[112] /",
    "GP12vd3343pu:837": " puruhūta / Vdha_3,350.[113] /",
    "GP12vd3343pu:838": " viśvahūta / Vdha_3,350.[114] /",
    "GP12vd3343pu:839": " viśvahuta / Vdha_3,350.[115] /",
    "GP12vd3343pu:840": " viśvarūpa / Vdha_3,350.[116] /",
    "GP12vd3343pu:841": " anantagate / Vdha_3,350.[117] /",
    "GP12vd3343pu:842": " anantabhoga / Vdha_3,350.[118] /",
    "GP12vd3343pu:843": " ananta / Vdha_3,350.[119] /",
    "GP12vd3343pu:844": " anādimadhya / Vdha_3,350.[120] /",
    "GP12vd3343pu:845": " avyaktanidhana / Vdha_3,350.[121] /",
    "GP12vd3343pu:846": " vratavāsa / Vdha_3,350.[122] /",
    "GP12vd3343pu:847": " samudrādhivāsa / Vdha_3,350.[123] /",
    "GP12vd3343pu:848": " samavāsa / Vdha_3,350.[124] /",
    "GP12vd3343pu:849": " yaśovāsa / Vdha_3,350.[125] /",
    "GP12vd3343pu:850": " lakṣmyāvāsa / Vdha_3,350.[126] /",
    "GP12vd3343pu:851": " kīrtyāvāsa / Vdha_3,350.[127] /",
    "GP12vd3343pu:852": " kavyāvāsa / Vdha_3,350.[128] /",
    "GP12vd3343pu:853": " śrīvāsa / Vdha_3,350.[129] /",
    "GP12vd3343pu:854": " śrīnivāsa / Vdha_3,350.[130] /",
    "GP12vd3343pu:855": " sarvavāsa / Vdha_3,350.[131] /",
    "GP12vd3343pu:856": " vāsudeva / Vdha_3,350.[132] /",
    "GP12vd3343pu:857": " sarvacchandoga / Vdha_3,350.[133] /",
    "GP12vd3343pu:858": " harihaya / Vdha_3,350.[134] /",
    "GP12vd3343pu:859": " harimedha / Vdha_3,350.[135] /",
    "GP12vd3343pu:860": " yajñabhāgahara / Vdha_3,350.[136=51] /",
    "GP12vd3343pu:861": " varaprada / Vdha_3,350.[137] /",
    "GP12vd3343pu:862": " yama / Vdha_3,350.[138] /",
    "GP12vd3343pu:863": " niyama / Vdha_3,350.[139] /",
    "GP12vd3343pu:864": " mahāniyama / Vdha_3,350.[140] /",
    "GP12vd3343pu:865": " kṛcchrātikṛcchra / Vdha_3,350.[141] /",
    "GP12vd3343pu:866": " mahākṛcchra / Vdha_3,350.[142] /",
    "GP12vd3343pu:867": " sarvakṛcchra / Vdha_3,350.[143] /",
    "GP12vd3343pu:868": " niyamadhara / Vdha_3,350.[144] /",
    "GP12vd3343pu:869": " nivṛt[t]idharma / Vdha_3,350.[145] /",
    "GP12vd3343pu:870": " pravacanagate / Vdha_3,350.[146] /",
    "GP12vd3343pu:871": " pravṛttavedakriya / Vdha_3,350.[147] /",
    "GP12vd3343pu:872": " aja / Vdha_3,350.[148] /",
    "GP12vd3343pu:873": " sarvagata / Vdha_3,350.[149] /",
    "GP12vd3343pu:874": " sarvadarśin / Vdha_3,350.[150] /",
    "GP12vd3343pu:875": " agrāhya / Vdha_3,350.[151] /",
    "GP12vd3343pu:876": " acara / Vdha_3,350.[152] /",
    "GP12vd3343pu:877": " mahāvibhūte / Vdha_3,350.[153] /",
    "GP12vd3343pu:878": " māhātmyaśarīra / Vdha_3,350.[154] /",
    "GP12vd3343pu:879": " pavitra / Vdha_3,350.[155] /",
    "GP12vd3343pu:880": " mahāpavitra / Vdha_3,350.[156] /",
    "GP12vd3343pu:881": " hiranmaya / Vdha_3,350.[157] /",
    "GP12vd3343pu:882": " bṛhat / Vdha_3,350.[158] /",
    "GP12vd3343pu:883": " apratarkya / Vdha_3,350.[159] /",
    "GP12vd3343pu:884": " avijñeya / Vdha_3,350.[160] /",
    "GP12vd3343pu:885": " brahmāgni / Vdha_3,350.[161] /",
    "GP12vd3343pu:886": " prajāsargakara / Vdha_3,350.[162] /",
    "GP12vd3343pu:887": " [pr]ajānichanakara / Vdha_3,350.[163] /",
    "GP12vd3343pu:888": " mahāmāyādhara / Vdha_3,350.[164] /",
    "GP12vd3343pu:889": " citraśikhaṇḍa / Vdha_3,350.[165] /",
    "GP12vd3343pu:890": " varaprada / Vdha_3,350.[166] /",
    "GP12vd3343pu:891": " puroḍāśbhāgahara / Vdha_3,350.[167] /",
    "GP12vd3343pu:892": " gatādhvaga / Vdha_3,350.[168] /",
    "GP12vd3343pu:893": " chinnatṛṣṇa / Vdha_3,350.[169] /",
    "GP12vd3343pu:894": " sarvato nivṛt[t]a / Vdha_3,350.[170] /",
    "GP12vd3343pu:895": " brahmarūpa / Vdha_3,350.[171] /",
    "GP12vd3343pu:896": " brahmadhara / Vdha_3,350.[172] /",
    "GP12vd3343pu:897": " brāhmaṇapriya / Vdha_3,350.[173] /",
    "GP12vd3343pu:898": " viśvamūrte / Vdha_3,350.[174] /",
    "GP12vd3343pu:899": " mahāmūrte / Vdha_3,350.[175] /",
    "GP12vd3343pu:900": " bāndhava / Vdha_3,350.[176] /",
    "GP12vd3343pu:901": " bhaktavatsala / Vdha_3,350.[177] /",
    "GP12vd3343pu:902": " brahmaṇyadeva / Vdha_3,350.[178] /",
    "GP12vd3343pu:903": " bhakto 'haṃ tvāṃ didṛkṣur ekāntadarśanāyety oṃ namaḥ / Vdha_3,350.[179] /",
    "GP12vd3343pu:904": " // iti śrīviṣṇudharmottare tṛtīyakhaṇḍe mārkaṇḍeyavajrasaṃvāde śvetadvīpe śrīnāradastotravarṇano nāma pañcāśadadhikatriśatatamo 'dhyāyaḥ //",
    "GP12vd3343pu:905": " mārkaṇḍeya uvāca",
    "GP12vd3343pu:906": " sa dadarśa tadā viṣṇuṃ viśvarūpadharaṃ harim /",
    "GP12vd3343pu:907": " yuktaṃ varṇaiḥ śukraprakhyaiḥ pītaraktasitāsitaiḥ // Vdha_3,351.1 //",
    "GP12vd3343pu:908": " kvacin mecakasaṃyuktaiḥ kvacin mecakarañjitaiḥ /",
    "GP12vd3343pu:909": " [kva]cic chaśāṅkasaṃkāśaṃ kvacid dhiṅgulasaṃnibham // Vdha_3,351.2 //",
    "GP12vd3343pu:910": " kvacin marakataprakhyaṃ padmarāganibhaṃ kvacit /",
    "GP12vd3343pu:911": " kvacit kanakasaṃkāśaṃ kvacin nīlotpalaprabham // Vdha_3,351.3 //",
    "GP12vd3343pu:912": " kvacit pāṭalapuṣpābham kvacid gaganasaṃnibham /",
    "GP12vd3343pu:913": " kuṃkumakṣodasaṃkāśaṃ haridrakṣodasaṃnibham // Vdha_3,351.4 //",
    "GP12vd3343pu:914": " kvacid rajopalaprakhyam indranīlanibhaṃ kvacit /",
    "GP12vd3343pu:915": " anirdeśyāni varṇāni tathā bibhrat kvacit kvacit // Vdha_3,351.5 //",
    "GP12vd3343pu:916": " nānāvidhānāṃ sattvānāṃ vadanāni bahūni ca /",
    "GP12vd3343pu:917": " brahmaśaṃkaraśakrāṇāṃ yamasya varuṇasya ca // Vdha_3,351.6 //",
    "GP12vd3343pu:918": " dhanadasya hutāśanasya vāyor nirṛtinas tathā /",
    "GP12vd3343pu:919": " grahāṇām atha ṛkṣāṇāṃ rudrāṇāṃ vasubhiḥ saha // Vdha_3,351.7 //",
    "GP12vd3343pu:920": " ādityānāṃ samarutāṃ bhṛgūṇāṃ ca tathā dvija /",
    "GP12vd3343pu:921": " tathaivāṅgiraso rājan sādhyānām aśvibhiḥ saha // Vdha_3,351.8 //",
    "GP12vd3343pu:922": " daityānām atha nāgānāṃ gandharvoragarakṣasām /",
    "GP12vd3343pu:923": " pitṛpannagayakṣāṇāṃ tathā ca piśitāśinām // Vdha_3,351.9 //",
    "GP12vd3343pu:924": " manuṣyahayanāgānāṃ gajāśvamṛgapakṣiṇāṃ /",
    "GP12vd3343pu:925": " dvīpiśārdūlasiṃhānāṃ sarveṣāṃ prāṇinām atha // Vdha_3,351.10 //",
    "GP12vd3343pu:926": " kānicit tasya saumyāni kānicid bhīṣaṇāni ca /",
    "GP12vd3343pu:927": " dadarśa tasya vaktrāṇi śataśo 'tha sahasraśaḥ // Vdha_3,351.11 //",
    "GP12vd3343pu:928": " vaktreṣu tasya raudrasya prāṇisaṃghāny anekaśaḥ /",
    "GP12vd3343pu:929": " dadarśa sarvataś cāgnīn grasyamānāṃś ca viṣṇunā // Vdha_3,351.12 //",
    "GP12vd3343pu:930": " saumyebhyas tasya vaktrebhyo nirgacchantyas tathā prajāḥ /",
    "GP12vd3343pu:931": " vāhāṃś ca vividhāṃs tasya sa dadarśātha nāradaḥ // Vdha_3,351.13 //",
    "GP12vd3343pu:932": " hastāṃś ca vividhākārān nānāmudrāsamanvitān /",
    "GP12vd3343pu:933": " yuktān nānāvidhair bhāṇḍair āyudhaiś ca sahasraśaḥ // Vdha_3,351.14 //",
    "GP12vd3343pu:934": " sruksruvāvedicamasa- kuśakṛṣṇājināgnibhiḥ /",
    "GP12vd3343pu:935": " kecic ca kalaśaṃ ghaṇṭāṃ śaṅkhapadmotpalādibhiḥ // Vdha_3,351.15 //",
    "GP12vd3343pu:936": " kecit khaḍgagadācakra- carmaśūlaparaśvadhaiḥ /",
    "GP12vd3343pu:937": " kecit pāśamahādaṇḍa- kṛpāṇaśarakārmukaiḥ // Vdha_3,351.16 //",
    "GP12vd3343pu:938": " kecid bhuśuṇḍīlaguḍa- śaktivajrāśmapaṭṭiśaiḥ /",
    "GP12vd3343pu:939": " bījapūrṇākṣamālāś ca pūrṇapātrais tathā paraiḥ // Vdha_3,351.17 //",
    "GP12vd3343pu:940": " evaṃ nānāvidhair bhāṇḍaiḥ karāṃs tasya samanvitān /",
    "GP12vd3343pu:941": " asaṃkhyeyān mahātejā dadarśa munisattamaḥ // Vdha_3,351.18 //",
    "GP12vd3343pu:942": " nṛttaśāstravinirdiṣṭo nṛttakarmaṇi cāpy atha /",
    "GP12vd3343pu:943": " śirāṃsi dṛṣṭayo hastāṃs tasya devasya dṛṣṭavān // Vdha_3,351.19 //",
    "GP12vd3343pu:944": " trailokyaṃ ca T kāye sakalaṃ munisattamaḥ /",
    "GP12vd3343pu:945": " devadānavagandharva- sayakṣoragarakṣasām // Vdha_3,351.20 //",
    "GP12vd3343pu:946": " dvīpāmbhonidhilokaiś ca pātālaiś caiva saṃyutam /",
    "GP12vd3343pu:947": " jagat samagraṃ devasya dehasthaṃ dṛṣṭavān muniḥ // Vdha_3,351.21 //",
    "GP12vd3343pu:948": " sa dṛṣṭvā paramaṃ rūpaṃ bhīto hṛṣṭaś ca vismitaḥ /",
    "GP12vd3343pu:949": " papāta pādayos tasya śirasā sāśrulocanaḥ // Vdha_3,351.22 //",
    "GP12vd3343pu:950": " stotreṇa caiva tuṣṭāva pūrvoktena janārdanam /",
    "GP12vd3343pu:951": " tam uvāca tato devaḥ prahasann ṛṣisattamam // Vdha_3,351.23 //",
    "GP12vd3343pu:952": " śrībhagavān uvāca",
    "GP12vd3343pu:953": " uttiṣṭha mā bhair dharmajña varaṃ vṛṇu yathepsitam /",
    "GP12vd3343pu:954": " śrīnārada uvāca",
    "GP12vd3343pu:955": " nityam ekāntike deva bhaktir bhavatu sā tvayi /",
    "GP12vd3343pu:956": " nānyaṃ varaṃ kāmayāmi narāṇām idam uttamam // Vdha_3,351.24 //",
    "GP12vd3343pu:957": " mārkaṇḍeya uvāca",
    "GP12vd3343pu:958": " tam uvāca tato devaḥ praṇatārtiharo hariḥ /",
    "GP12vd3343pu:959": " etan nisargasiddhaṃ te yena tvaṃ dṛṣṭavān mama // Vdha_3,351.25 //",
    "GP12vd3343pu:960": " viśvarūpam idaṃ brahmann avajñeyaṃ tathā tvayā /",
    "GP12vd3343pu:961": " tapas taptaṃ yato vipra mamāpi ca tatas tava // Vdha_3,351.26 //",
    "GP12vd3343pu:962": " rūpam etat samāsthāya rūpaṃ svaṃ dvija darśitam /",
    "GP12vd3343pu:963": " icchārūpāṇy ahaṃ kuryāṃ śataśo 'tha sahasraśaḥ // Vdha_3,351.27 //",
    "GP12vd3343pu:964": " trailokye yāni rūpāṇi devādīnāṃ dvijottama /",
    "GP12vd3343pu:965": " mamaiva tāni jānīha matto 'nyan nāsti kiṃcana // Vdha_3,351.28 //",
    "GP12vd3343pu:966": " ahaṃ bhūtaṃ ca bhavyaṃ ca vartamānam ahaṃ tathā /",
    "GP12vd3343pu:967": " sthāvaraṃ jaṅgamaṃ caiva sarvam evāsmi nārada // Vdha_3,351.29 //",
    "GP12vd3343pu:968": " sac cāsac cāham evātra tattvam etad bravīmi te /",
    "GP12vd3343pu:969": " aśabdam arasaṃ sparśa- gandharūpavivarjitam // Vdha_3,351.30 //",
    "GP12vd3343pu:970": " sarvagaṃ māṃ vijānīhi paramārthena nārada /",
    "GP12vd3343pu:971": " yaḥ kariṣyati me stotraṃ stotreṇa tvatkṛtena tu // Vdha_3,351.31 //",
    "GP12vd3343pu:972": " tasya kāmān vidhāsyāmi ye divyā ye ca mānuṣāḥ /",
    "GP12vd3343pu:973": " śvetadvīpe gatis tasya mṛtasya ca bhaviṣyati // Vdha_3,351.32 //",
    "GP12vd3343pu:974": " śvetadvīpam avāpyāpi naraḥ svastho bhaviṣyasi /",
    "GP12vd3343pu:975": " varāhasyāsya kalpasya yāvat kālo 'vaśiṣyate // Vdha_3,351.33 //",
    "GP12vd3343pu:976": " vārāhe tu gate kalpe tato mātsyo bhaviṣyati /",
    "GP12vd3343pu:977": " devakāryāṇi kāryāṇi subahūni yatas tvayā // Vdha_3,351.34 //",
    "GP12vd3343pu:978": " prādurbhāvagataś cāham anuśāsyas tathā tvayā /",
    "GP12vd3343pu:979": " prādurbhāvāṇi me brahman vyatītāni sahasraśaḥ // Vdha_3,351.35 //",
    "GP12vd3343pu:980": " bhaviṣyanti tathānyāni tatra me śṛṇu kānicit /",
    "GP12vd3343pu:981": " aham ekārṇave loke śeṣaparyaṅkaśāyikaḥ // Vdha_3,351.36 //",
    "GP12vd3343pu:982": " lakṣmīsahāyas tiṣṭhāmi yadā suptaḥ pitāmahaḥ /",
    "GP12vd3343pu:983": " ahaṃ matsyas tathā kūrmo haṃso 'ham api nārada // Vdha_3,351.37 //",
    "GP12vd3343pu:984": " strīrūpeṇa mayā vipra vañcitā daityadānavāḥ /",
    "GP12vd3343pu:985": " mayāśvaśirasā vedā dānavebhyas tathā hṛtāḥ // Vdha_3,351.38 //",
    "GP12vd3343pu:986": " vārāheṇa mayā bhūtvā vasudheyaṃ samuddhṛtā /",
    "GP12vd3343pu:987": " vārāheṇa mayā daityāḥ pātālatalagā hatāḥ // Vdha_3,351.39 //",
    "GP12vd3343pu:988": " nṛvarāheṇa nihato hiraṇyākṣo balotkaṭaḥ /",
    "GP12vd3343pu:989": " dānavāś ca hatā yuddhe naranārāyaṇātmanā // Vdha_3,351.40 //",
    "GP12vd3343pu:990": " lokottare tathā mārge hariḥ kṛṣṇas tathāpy aham /",
    "GP12vd3343pu:991": " nārasiṃhena rūpeṇa hiraṇyakaśipur hataḥ // Vdha_3,351.41 //",
    "GP12vd3343pu:992": " vāmanena mayā bhūtvā bales tribhuvanaṃ hṛtam /",
    "GP12vd3343pu:993": " tribhiḥ kramaiḥ purā brahman devānāṃ hitakāmyayā // Vdha_3,351.42 //",
    "GP12vd3343pu:994": " vāḍavo 'haṃ samudrasthaḥ pibāmi salilaṃ sadā /",
    "GP12vd3343pu:995": " pṛthvī vasumatī brahman pṛthunā ca mayā kṛtā // Vdha_3,351.43 //",
    "GP12vd3343pu:996": " kapilena mayā duṣṭā dagdhavyāḥ sagarātmajāḥ /",
    "GP12vd3343pu:997": " dattātreyeṇa vasudhā devā dvija.gaṇāḥ punaḥ // Vdha_3,351.44 //",
    "GP12vd3343pu:998": " jāmadagnyena rāmeṇa laghvī vasumatī kṛtā /",
    "GP12vd3343pu:999": " triḥsaptakṛtvaḥ kartavyā kṣatrabhāraprapīḍitā // Vdha_3,351.45 //",
    "GP12vd3343pu:1000": " dattvā caturdhā putrāṃś ca mayā daśarathasya ca /",
    "GP12vd3343pu:1001": " rāmeṇa rāvaṇavadhaḥ kartavyo janatāsukham // Vdha_3,351.46 //",
    "GP12vd3343pu:1002": " kāryaṃ gandharvanidhanaṃ tathaiva bharatātmanā /",
    "GP12vd3343pu:1003": " meghanādavadhaḥ kāryo lakṣmaṇena tathā mayā // Vdha_3,351.47 //",
    "GP12vd3343pu:1004": " śatrughnena ca kartavyo lavaṇasya vadhas tathā /",
    "GP12vd3343pu:1005": " mayā vālmīkinā kāryaṃ kāvyaṃ rāmāyaṇaṃ tathā // Vdha_3,351.48 //",
    "GP12vd3343pu:1006": " vyāsena vedā vaktavyā ākhyānaṃ bhārataṃ mahat /",
    "GP12vd3343pu:1007": " mayā brāhmaṇaśārdūla tathā dvaipāyanātmanā // Vdha_3,351.49 //",
    "GP12vd3343pu:1008": " pāṇḍoḥ putratvam āsādya pañcadhā ca tathā mayā /",
    "GP12vd3343pu:1009": " dvidhā ca vasudevasya laghvī kāryā vasuṃdharā // Vdha_3,351.50 //",
    "GP12vd3343pu:1010": " naraloke nihantavyā daityā mānuṣarūpiṇaḥ /",
    "GP12vd3343pu:1011": " balabhadreṇa ca mayā hantavyā mauṣṭikādayaḥ // Vdha_3,351.51 //",
    "GP12vd3343pu:1012": " mayā kṛṣṇena hantavyāḥ kaṃsapūrvā mahābalāḥ /",
    "GP12vd3343pu:1013": " pradyumnena nihantavyaḥ śambaraś ca mahābalaḥ // Vdha_3,351.52 //",
    "GP12vd3343pu:1014": " hantavyāś cāniruddhena daityāḥ śatasahasraśaḥ /",
    "GP12vd3343pu:1015": " sāmbena yuyudhānena mayā bhūtvā tathaiva ca // Vdha_3,351.53 //",
    "GP12vd3343pu:1016": " mayā buddhena vaktavyā dharmāḥ kaliyuge punaḥ /",
    "GP12vd3343pu:1017": " hantavyā mleccharājānas tathā viṣṇuvaśātmanā // Vdha_3,351.54 //",
    "GP12vd3343pu:1018": " mamāṃśena vijānīhi pṛthivyāṃ cakravartinaḥ /",
    "GP12vd3343pu:1019": " ṛṣayaś ca tathā jñeyā mamaivāṃśasamudbhavāḥ // Vdha_3,351.55 //",
    "GP12vd3343pu:1020": " yad yad vibhūtimat sattvaṃ śrīmadūrjitam eva ca /",
    "GP12vd3343pu:1021": " tat tad evāvagacches tvaṃ mama tejo'ṃśasaṃbhavam // Vdha_3,351.56 //",
    "GP12vd3343pu:1022": " atha vā bahunaitena kiṃ jñānena tavānagha /",
    "GP12vd3343pu:1023": " viṣṭabhyāham idaṃ kṛtsnam ekāṃśenāsthito jagat // Vdha_3,351.57 //",
    "GP12vd3343pu:1024": " tad gaccha mānasī siddhiḥ sadā te 'stu dvijottama /",
    "GP12vd3343pu:1025": " kalpāvasānam āsādya maccharīraṃ pravekṣyasi // Vdha_3,351.58 //",
    "GP12vd3343pu:1026": " etāvad uktvā vacanaṃ tatraivāntaradhīyata /",
    "GP12vd3343pu:1027": " bhagavān nāradaś cakre pujāṃ taddeśavāsinām // Vdha_3,351.59 //",
    "GP12vd3343pu:1028": " taiś ca saṃpūjito vipras tān praṇamya yatavrataḥ /",
    "GP12vd3343pu:1029": " ājagāma tataḥ śīghraṃ naranārāyaṇāśramam // Vdha_3,351.60 //",
    "GP12vd3343pu:1030": " pādayor nyapatat tatra sa tayor munipūjyayoḥ /",
    "GP12vd3343pu:1031": " tābhyāṃ saṃpūjito vipras tatrovāsa tadāśrame // Vdha_3,351.61 //",
    "GP12vd3343pu:1032": " tataḥ kadācit taṃ vipram ūcatus tau tapodhanau /",
    "GP12vd3343pu:1033": " āvābhyāṃ tvaṃ tathā dṛṣṭaḥ śvetadvīpagate 'cyutaḥ // Vdha_3,351.62 //",
    "GP12vd3343pu:1034": " samīpaṃ devadevasya taddehasthair yathāsukham /",
    "GP12vd3343pu:1035": " loke 'smin muniśārdūla nāsti dhanyataras tvayā // Vdha_3,351.63 //",
    "GP12vd3343pu:1036": " dṛṣṭavān asi yad brahman viśvarūpadharaṃ harim /",
    "GP12vd3343pu:1037": " trailokyasāraṃ viśveśaṃ praṇatārtivināśanam // Vdha_3,351.64 //",
    "GP12vd3343pu:1038": " yatas te 'nugrahas tena kṛto devena viṣṇunā /",
    "GP12vd3343pu:1039": " tato guhyaṃ nibodhemaṃ tatpūjāvidhim uttamam // Vdha_3,351.65 //",
    "GP12vd3343pu:1040": " sarvakarmakaraṃ divyaṃ sakalārthapradaṃ śivam /",
    "GP12vd3343pu:1041": " nābhaktāya ca tad deyaṃ tvayā brāhmaṇasattama // Vdha_3,351.66 //",
    "GP12vd3343pu:1042": " ekāntabhāvopagataṃ janārdanaṃ naras tu saṃpūjya tathā vidhānataḥ /",
    "GP12vd3343pu:1043": " prayāti taddvīpam anuttamaṃ śivaṃ na yatra gatvā vinivartate punaḥ // Vdha_3,351.67 //",
    "GP12vd3343pu:1044": " // iti śrīviṣṇudharmottare tṛtīyakhaṇḍe mārkaṇḍeyavajrasaṃvāde viśvarūpākhyānaṃ",
    "GP12vd3343pu:1045": " nāmaikapañcāśaduttaratriśatatamo 'dhyāyaḥ // 351 //",
    "GP12vd3343pu:1046": " naranārāyaṇāv ūcatuḥ",
    "GP12vd3343pu:1047": " ādāv eva saraḥsaritprasravaṇasamīpagṛhopavanaparvatamastakānām anyatame hṛdye deśe susamaṃ",
    "GP12vd3343pu:1048": " manoharaṃ hastamātraṃ maṇḍalakam upakalpayet // [Vdha_3,352.0.1] //",
    "GP12vd3343pu:1049": " tatra madhye 'ṣṭapatraṃ padmam ālikhet /",
    "GP12vd3343pu:1050": " tatas tūdāhṛtacaturasrayā caturdvāralekhayā vibhajet // [Vdha_3,352.0.2] //",
    "GP12vd3343pu:1051": " tataḥ padmakarṇikāmadhye śvetaṃ śatapatraṃ padmaṃ dhyāyet // [Vdha_3,352.0.3] //",
    "GP12vd3343pu:1052": " tatkarṇikopary arkamaṇḍala[ṃ] /",
    "GP12vd3343pu:1053": " tadupari candramaṇḍala[ṃ] /",
    "GP12vd3343pu:1054": " tadupar[y] agnimaṇḍala[ṃ] /",
    "GP12vd3343pu:1055": " tanmadhye paraṃ puruṣam aśarīram agandham arasam arūpam asparśam aśabdaṃ sarvagaṃ plutāntaṃ oṃkāraṃ vinyaset // [Vdha_3,352.0.4] //",
    "GP12vd3343pu:1056": " kamalapūrvadale akāraṃ vāsudevaṃ nyaset /",
    "GP12vd3343pu:1057": " śvetavarṇaṃ dhyāyet // [Vdha_3,352.0.5] //",
    "GP12vd3343pu:1058": " dakṣiṇe ākāraṃ saṃkarṣaṇaṃ vinyaset /",
    "GP12vd3343pu:1059": " padmapatrābhaṃ taṃ ca dhyāyet // [Vdha_3,352.0.6] //",
    "GP12vd3343pu:1060": " paścime dale oṃkār[aṃ] pradyumnaṃ vinyaset /",
    "GP12vd3343pu:1061": " pītavarṇaṃ ca dhyāyet // [Vdha_3,352.0.7] //",
    "GP12vd3343pu:1062": " uttaradale aḥkāram aniruddhaṃ vinyaset /",
    "GP12vd3343pu:1063": " kṛṣṇavarṇaṃ ca dhyāyet // [Vdha_3,352.0.8] //",
    "GP12vd3343pu:1064": " aiśāne dale tad iti brahmāṇaṃ vinyaset /",
    "GP12vd3343pu:1065": " padmapatrābhaṃ dhyāyet // [Vdha_3,352.0.9] //",
    "GP12vd3343pu:1066": " {.......?} / sūryakoṭisamaṃ dhyāyet // [Vdha_3,352.0.10] //",
    "GP12vd3343pu:1067": " vāyavyadale varāhaṃ vinyaset /",
    "GP12vd3343pu:1068": " bhinnāñjanasamaṃ dhyāyet // [Vdha_3,352.0.11] //",
    "GP12vd3343pu:1069": " prapūrvadvāre oṃ keṃ ṭeṃ yeṃ etāny akṣarāṇi vainateyaṃ vinyaset /",
    "GP12vd3343pu:1070": " hemavarṇaṃ ca dhyāyet // [Vdha_3,352.0.12] //",
    "GP12vd3343pu:1071": " dakṣiṇe dvāre tejoratharatṛ(?)",
    "GP12vd3343pu:1072": " cakraṃ sudarśanaṃ vinyaset /",
    "GP12vd3343pu:1073": " vajranābhaṃ sahasrāraṃ sūryakoṭisamaprabhaṃ dhyāyet // [Vdha_3,352.0.13] //",
    "GP12vd3343pu:1074": " paścimadvāre śārṅgaṃ vinyaset /",
    "GP12vd3343pu:1075": " indracāpanibhaṃ dhyāyet // [Vdha_3,352.0.14] //",
    "GP12vd3343pu:1076": " sveṃ ṭheṃ heṃ theṃ uttare dvāre aniruddhaṃ nyasyet /",
    "GP12vd3343pu:1077": " sarvavarṇaṃ dhyāyet // [Vdha_3,352.0.15] //",
    "GP12vd3343pu:1078": " veṃ ṇeṃ kṣeṃ kṣeṃ vidikṣu pāñcajanyaṃ śaṅkhaṃ nyaset /",
    "GP12vd3343pu:1079": " śaśāṅkavarṇaṃ dhyāyet // [Vdha_3,352.0.16] //",
    "GP12vd3343pu:1080": " dheṃ heṃ bheṃ heṃ śriyaṃ padmaṃ dakṣiṇato nyaset /",
    "GP12vd3343pu:1081": " śuklāṃ dhyāyet // [Vdha_3,352.0.17] //",
    "GP12vd3343pu:1082": " geṃ ḍeṃ veṃ śeṃ padmāntarataḥ puṣṭiṃ nyaset /",
    "GP12vd3343pu:1083": " śvetāṃ dhyāyet // [Vdha_3,352.0.18] //",
    "GP12vd3343pu:1084": " heṃ seṃ purato vanamālāṃ nyaset /",
    "GP12vd3343pu:1085": " heṃ seṃ bahuvarṇāṃ dhyāyet // [Vdha_3,352.0.19] //",
    "GP12vd3343pu:1086": " cityaiśānyāṃ nandakaṃ nyaset /",
    "GP12vd3343pu:1087": " ākāśavarṇaṃ dhāyet // [Vdha_3,352.0.20] //",
    "GP12vd3343pu:1088": " oṃ ity āgneyyāṃ varma nyaset /",
    "GP12vd3343pu:1089": " bahuvarṇaṃ dhyāyet // [Vdha_3,352.0.21] //",
    "GP12vd3343pu:1090": " oṃ jheṃ leṃ śrīvatsaṃ nyaset /",
    "GP12vd3343pu:1091": " śukl[a]ṃ dhyāyet // [Vdha_3,352.0.22] //",
    "GP12vd3343pu:1092": " oṃ cheṃ ṭheṃ vāyavye kaustubhaṃ nyaset /",
    "GP12vd3343pu:1093": " ādityaṃ dīptaṃ dhyāyet // [Vdha_3,352.0.23] //",
    "GP12vd3343pu:1094": " tato maṇḍale bāhyasthāṃ yathāsvadiśam okāraukārau (?)",
    "GP12vd3343pu:1095": " dikpatī śakrāgnī yamanairṛtavāruṇapavanakuberān aiśānyāṃ nyaset /",
    "GP12vd3343pu:1096": " yathoktarūpaṃ dhyāyet // [Vdha_3,352.0.24] //",
    "GP12vd3343pu:1097": " oṃ namo bhagavate vāsudevāyety antena dvādaśākṣareṇa karṇikāmadhye puruṣāyārghyapādyācamanīyānulepanapuṣpadīpadhūpamadhuparkanaivedyaphalabhakṣyāṇi",
    "GP12vd3343pu:1098": " nivedayet // [Vdha_3,352.0.25] //",
    "GP12vd3343pu:1099": " oṃ namo nārāyaṇāyety athavāṣṭākṣareṇa mantreṇa /",
    "GP12vd3343pu:1100": " oṃ jitaṃ te puṇḍarīkākṣa namas te viśvabhāvana /",
    "GP12vd3343pu:1101": " manas te 'stu hṛṣīkeśa mahāpuruṣa pūrvaja // [Vdha_3,352.0.26] //",
    "GP12vd3343pu:1102": " ity anena mantreṇa puruṣasūktena vā /",
    "GP12vd3343pu:1103": " athānyān dalaniviṣṭān devān yathābhihitair mantraiḥ pṛthakpṛthag arcaye[t] // [Vdha_3,352.0.27] //",
    "GP12vd3343pu:1104": " anena vidhinā yas tu viṣṇum abhyarcayen naraḥ /",
    "GP12vd3343pu:1105": " sarvān saṃsādhayed arthān kṛtakṛtyo hi jāyate // Vdha_3,352.1 //",
    "GP12vd3343pu:1106": " kṛtvā vyādhiṃ vyā[dh]itaṃ bhakṣayati na karoti na tad āpnoti idaṃ tv anyat /",
    "GP12vd3343pu:1107": " dhanyaṃ yaśasyaṃ puṇyaṃ",
    "GP12vd3343pu:1108": " ca pavitraṃ pāpanāśanaṃ // [Vdha_3,352.2.1] //",
    "GP12vd3343pu:1109": " ārogyaṃ dhanadhānyavardhanaṃ śatrughnaṃ vaśīkaraṇaṃ yaḥ puruṣo 'nena vidhinā satataṃ devam",
    "GP12vd3343pu:1110": " abhyarcayati saṃpattiṃ janayati athavā tasya na rocate tadā śvetadvīpam avpyāpya arkamaṇḍalaṃ bhittvā",
    "GP12vd3343pu:1111": " niruṇaddhi pradyumnasaṃkarṣaṇān prāpnoti sudevatvam avāpya niṣkalatvam āpnoti // [Vdha_3,352.2.2] //",
    "GP12vd3343pu:1112": " // iti śrīviṣṇudharmottare tṛtīyakhaṇḍe mārkaṇḍeyavajrasaṃvāde nārāyaṇapūjanaprakāravarṇano",
    "GP12vd3343pu:1113": " nāma dvipañcāśaduttaratriśatatamo 'dhyāyaḥ // 352 //",
    "GP12vd3343pu:1114": " mārkaṇḍeya uvāca",
    "GP12vd3343pu:1115": " etad dhi nāradaḥ śrutvā naranārāyaṇeritam /",
    "GP12vd3343pu:1116": " anenaiva vidhānena satataṃ madhusūdanam // Vdha_3,353.1 //",
    "GP12vd3343pu:1117": " pūjayām āsa dharmātmā tadgatenāntarātmanā /",
    "GP12vd3343pu:1118": " tataḥ puṃsavano bhagavān nāradasya mahātmanaḥ // Vdha_3,353.2 //",
    "GP12vd3343pu:1119": " pratyakṣataḥ punar bhūtaṃ nāradaṃ vākyam abravīt /",
    "GP12vd3343pu:1120": " gaccha nārada bhadra tvaṃ lokāṃś cara yathepsitān // Vdha_3,353.3 //",
    "GP12vd3343pu:1121": " darśanaṃ tava dāsyāmi kālekāle yathepsite /",
    "GP12vd3343pu:1122": " anugraham idaṃ prāpya deveśāt puruṣottamāt // Vdha_3,353.4 //",
    "GP12vd3343pu:1123": " cacāra nārado lokān nityaṃ saṃpūjayan harim /",
    "GP12vd3343pu:1124": " viśvarūpam idaṃ dṛṣṭaṃ nāradena mahātmanā // Vdha_3,353.5 //",
    "GP12vd3343pu:1125": " prahlādena punas tena narakesarirūpiṇaḥ /",
    "GP12vd3343pu:1126": " tathā cāmṛtakādehe tenaiva ca mahātmanā // Vdha_3,353.6 //",
    "GP12vd3343pu:1127": " brahmaṇā ca purā dṛṣṭaṃ t[r]ailokyākramaṇe punaḥ /",
    "GP12vd3343pu:1128": " paścime sāgare dṛṣṭaṃ daśagrīveṇa rakṣasā // Vdha_3,353.7 //",
    "GP12vd3343pu:1129": " kṛṣṇāvatāre dūtyena gatasya madhuvidviṣaḥ /",
    "GP12vd3343pu:1130": " dhārtarāṣṭrasabhāmadhye ṛṣibhiś ca parīkṣitaḥ // Vdha_3,353.8 //",
    "GP12vd3343pu:1131": " mahābhāratasaṃgrāme dṛṣṭavān arjunas tathā /",
    "GP12vd3343pu:1132": " bandhunāśabhayodvigno yatra tena prabodhitaḥ // Vdha_3,353.9 //",
    "GP12vd3343pu:1133": " nivṛtte bhārate yuddhe gacchanto dvārakāṃ punaḥ /",
    "GP12vd3343pu:1134": " mārgāgatena tad dṛṣṭam uttaṅkena mahātmanā // Vdha_3,353.10 //",
    "GP12vd3343pu:1135": " trailokyanātho govindaḥ satataṃ bhaktavatsalaḥ /",
    "GP12vd3343pu:1136": " tasya karṃāṇi yo nityaṃ puruṣaḥ parikīrtayet // Vdha_3,353.11 //",
    "GP12vd3343pu:1137": " śṛṇuyād vā mahīpāla śucis tadgatamānasaḥ /",
    "GP12vd3343pu:1138": " sarvapāpavinirmuktaḥ sa yāti paramāṃ gatim // Vdha_3,353.12 //",
    "GP12vd3343pu:1139": " evaṃ sa rājan dvijavaryamukhyaḥ saṃprāptavān devavarāt prasādam /",
    "GP12vd3343pu:1140": " bhaktikramakraiyanṛpaprasādāt tasmād dhi kāmān puruṣā labhante // Vdha_3,353.13 //",
    "GP12vd3343pu:1141": " // iti śrīviṣṇudharmottare tṛtīyakhaṇḍe mārkaṇḍeyavajrasaṃvāde nāradaprasādo nāma",
    "GP12vd3343pu:1142": " tripañcāśaduttaratriśatatamo 'dhyāyaḥ // 353 //"
}