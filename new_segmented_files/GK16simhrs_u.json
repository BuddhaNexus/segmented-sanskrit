{
    "GK16simhrs_u:0": " The Rasārṇava-sudhākara of Siṃhabhūpāla.",
    "GK16simhrs_u:1": " Abbreviations used:",
    "GK16simhrs_u:2": " amaru. = amaru-śatakam",
    "GK16simhrs_u:3": " a.rā. = anargha-rāghava",
    "GK16simhrs_u:4": " bā.rā. = bāla-rāmāyaṇa",
    "GK16simhrs_u:5": " bha.nā.śā. = bharata nāṭya-śāstra",
    "GK16simhrs_u:6": " bhā.pra. = bhāva-prakāśikā (śaradā-tanaya)",
    "GK16simhrs_u:7": " ha.nā. = hanuman-nāṭakaḥ",
    "GK16simhrs_u:8": " karuṇākandala",
    "GK16simhrs_u:9": " kā.ā. = kāvyādarśa",
    "GK16simhrs_u:10": " ku.ā. = kuvalayāvali (siṃha-bhūpāla)",
    "GK16simhrs_u:11": " ku.saṃ. = kumāra-sambhava (kālidāsa)",
    "GK16simhrs_u:12": " kṛ.ka. = kṛṣṇa-karṇāmṛtam (līlā-śukaḥ)",
    "GK16simhrs_u:13": " gāthā. = gāthā-sattasāi",
    "GK16simhrs_u:14": " mā.mā. = mālatī-mādhava",
    "GK16simhrs_u:15": " mā.a.mi. = mālavikāgnimitram",
    "GK16simhrs_u:16": " śi.va. = śiśupāla-vadhaḥ (māgha)",
    "GK16simhrs_u:17": " me.dū. = meghadūta or megha-sandeśa.",
    "GK16simhrs_u:18": " nāgā. = nāgānanda",
    "GK16simhrs_u:19": " ra.ā. = ratnāvalī (śrī-harṣasya)",
    "GK16simhrs_u:20": " ra.vaṃ. = raghuvaṃśaḥ (kālidāsa)",
    "GK16simhrs_u:21": " sa.ka.ā. = sarasvatī-kaṇṭhābharaṇam (bhoja)",
    "GK16simhrs_u:22": " śaku. or a.śa. = abhijñāna-śakuntalam (kālidāsa)",
    "GK16simhrs_u:23": " u.rā.ca. = uttara-rāma-carita",
    "GK16simhrs_u:24": " vai.śa. = vairāgya-śatakam of bhartṛhariḥ",
    "GK16simhrs_u:25": " vi.u. = vikramorvaśīyaḥ",
    "GK16simhrs_u:26": " vi.pu. = viṣṇu-purāṇam",
    "GK16simhrs_u:27": " ve.saṃ. = veṇi-saṃhāraḥ of nārāyaṇa-bhaṭṭa",
    "GK16simhrs_u:28": " śrī-siṃha-bhūpāla-viracito",
    "GK16simhrs_u:29": " rasārṇava-sudhākaraḥ (1)",
    "GK16simhrs_u:30": " prathamo vilāsaḥ",
    "GK16simhrs_u:31": " rañjakollāsaḥ",
    "GK16simhrs_u:32": " śṛṅgāra-vīra-sauhārdaṃ maugdhya-vaiyātya-saurabham /",
    "GK16simhrs_u:33": " lāsya-tāṇḍava-saujanyaṃ dāmpatyaṃ tad bhajāmahe //SRs_1.1//",
    "GK16simhrs_u:34": " vīṇāṅkita-karāṃ vande vānīm eṇīdṛśaṃ sadā /",
    "GK16simhrs_u:35": " sadānanda-mayīṃ devīṃ sarojāsana-vallabhām //SRs_1.2//",
    "GK16simhrs_u:36": " asti kiñcit paraṃ vastu paramānanda-kandalam /",
    "GK16simhrs_u:37": " kamalākuca-kāṭhinya-kutūhali-bhujāntaram //SRs_1.3//",
    "GK16simhrs_u:38": " tasya pādāmbujāj jāto varṇo vigata-kalmaṣaḥ /",
    "GK16simhrs_u:39": " yasya sodaratāṃ prāptaṃ bhagīratha-tapaḥ-phalam //SRs_1.4//",
    "GK16simhrs_u:40": " tatra recarlavaṃśābdhi-śarad-rākā-sudhākaraḥ /",
    "GK16simhrs_u:41": " kalā-nidhir udāra-śrīr āsīd dācaya-nāyakaḥ //SRs_1.5//",
    "GK16simhrs_u:42": " yasyāsi-dhārā-mārgeṇa durgeṇāpi raṇāṅgaṇe /",
    "GK16simhrs_u:43": " pāṇḍya-rāja-gajānīkāj jaya-lakṣmīr upāgatā //SRs_1.6//",
    "GK16simhrs_u:44": " aṅga-nārāyaṇe yasmin bhavati śrīr atisthirā /",
    "GK16simhrs_u:45": " bhūr abhūt kariṇī vaśyā duṣṭa-rāja-gajāṅkuśe //SRs_1.7//",
    "GK16simhrs_u:46": " tasya bhāryā mahābhāgyā viṣṇoḥ śrīr iva viśrutā /",
    "GK16simhrs_u:47": " pocamāmbā guṇodārā jātā tāmarasānvayāt //SRs_1.8//",
    "GK16simhrs_u:48": " tayor abhūvan kṣiti-kalpa-vṛkṣāḥ",
    "GK16simhrs_u:49": " putrās trayas trāsita-vairi-vīrāḥ /",
    "GK16simhrs_u:50": " siṃha-prabhur vennamanāyakaś ca",
    "GK16simhrs_u:51": " vīrāgraṇī reca-mahī-patiś ca //SRs_1.9//",
    "GK16simhrs_u:52": " kalāv eka-pado dharmo yair ebhiś caraṇair iva /",
    "GK16simhrs_u:53": " sampūrṇa-padatāṃ prāpya nākāṅkṣati kṛtaṃ yugam //SRs_1.10//",
    "GK16simhrs_u:54": " tatra siṃha-mahīpāle pālayaty akhilāṃ mahīm /",
    "GK16simhrs_u:55": " namatām unnatiś citraṃ rājñām anamatāṃ natiḥ //SRs_1.11//",
    "GK16simhrs_u:56": " kṛṣṇaileśvara-saṃnidhau kṛta-mahā-sambhāra-meleśvare",
    "GK16simhrs_u:57": " vītāpāyam anekaśo vidadhatā brahma-pratiṣṭhāpanam /",
    "GK16simhrs_u:58": " ānṛṇya samapādi yena vibhunā tat-tad-guṇair ātmano",
    "GK16simhrs_u:59": " nirmāṇātiśaya-prayāsa-garima-vyāsaṅgini brahmaṇi //SRs_1.12//",
    "GK16simhrs_u:60": " kṛtānta-jihvā-kuṭilāṃ kṛpāṇīṃ",
    "GK16simhrs_u:61": " dṛṣṭvā yadīyāṃ trasatām arīṇām /",
    "GK16simhrs_u:62": " svedodayaś cetasi saṃcitānāṃ",
    "GK16simhrs_u:63": " mānoṣmaṇām ātanute praśāntim //SRs_1.13//",
    "GK16simhrs_u:64": " śrīmān reca-mahīpatiḥ sucarito yasyānujanmā sphuṭaṃ",
    "GK16simhrs_u:65": " prāpto vīra-guru-prathāṃ pṛthutarāṃ vīrasya mudrākarīm /",
    "GK16simhrs_u:66": " labdhvā labdha-kaṭhāri-rāya-virudaṃ rāhuttarāyāṅkitaṃ",
    "GK16simhrs_u:67": " putraṃ nāgayanāyakaṃ vasumatī-vīraika-cūḍāmaṇim //SRs_1.14//",
    "GK16simhrs_u:68": " so' yaṃ siṃha-mahīpālo vasudeva iti sphuṭam /",
    "GK16simhrs_u:69": " ananta-mādhavau yasya tanūjau loka-rakṣakau //SRs_1.15//",
    "GK16simhrs_u:70": " tatrānujo mādhava-nāyakendro",
    "GK16simhrs_u:71": " dig-antarāla-prathita-pratāpaḥ /",
    "GK16simhrs_u:72": " yasyābhavan vaṃśa-karā narendrās",
    "GK16simhrs_u:73": " tanūbhavā veda-girīndra-mukhyāḥ //SRs_1.16//",
    "GK16simhrs_u:74": " tasyāgrajanmā bhuvi rāja-doṣair",
    "GK16simhrs_u:75": " aprota-bhāvād anapota-saṃjñām /",
    "GK16simhrs_u:76": " khyātāṃ dadhāti sma yathārtha-bhūtām",
    "GK16simhrs_u:77": " ananta-sajñāṃ ca mahīdharatvam //SRs_1.17//",
    "GK16simhrs_u:78": " sodaryo balabhadra-mūrtir aniśaṃ devī priyā rukmiṇī",
    "GK16simhrs_u:79": " pradyumnas tanayo' p pautra-nivaho yasyāniruddhādayaḥ /",
    "GK16simhrs_u:80": " so' yaṃ śrīpatir annapota-nṛpatiḥ kiṃ cānanāmbhoruhe",
    "GK16simhrs_u:81": " dhatte cāru-sudarśana-śriyam asau satvātma-hastāmbuje //SRs_1.18//",
    "GK16simhrs_u:82": " bahu-soma-sutaṃ kṛtvā bhūlokaṃ yatra rakṣati /",
    "GK16simhrs_u:83": " eka-soma-sutaṃ rakṣan svarlokaṃ lajjate hariḥ //SRs_1.19//",
    "GK16simhrs_u:84": " somakula-paraśurāṃe",
    "GK16simhrs_u:85": " bhuja-bala-bhīme' rigāya-gobāle /",
    "GK16simhrs_u:86": " yatra ca jāgrati śāsati",
    "GK16simhrs_u:87": " jagatāṃ jāgarti nitya-kalyāṇam //SRs_1.20//",
    "GK16simhrs_u:88": " hemādri-dānair dharaṇī-surāṇāṃ",
    "GK16simhrs_u:89": " hemācalaṃ hasta-gataṃ vidhāya /",
    "GK16simhrs_u:90": " yaś cāru-sopāna-pathena cakre",
    "GK16simhrs_u:91": " śrī-parvataṃ sarva-janāṅghri-gamyam //SRs_1.21//",
    "GK16simhrs_u:92": " yo naikavīroddalano' py asaṅkhya-",
    "GK16simhrs_u:93": " saṅkhyo' py abhagnātma-gati-kramo' pi /",
    "GK16simhrs_u:94": " ajāti-sāṅkarya-bhavo' pi citraṃ",
    "GK16simhrs_u:95": " dadhāti somānvaya-bhārgavāṅkam //SRs_1.22//",
    "GK16simhrs_u:96": " dhāvaṃ dhāvaṃ ripu-nṛpatayo yuddha-raṅgāpaviddhāḥ",
    "GK16simhrs_u:97": " khaḍge khaḍge phalita-vapuṣaṃ yaṃ purastād vilokya /",
    "GK16simhrs_u:98": " pratyāvṛttā api tata ito vīkṣamāṇā yadīyaṃ",
    "GK16simhrs_u:99": " saṃmanyante sphuṭam avitathaṃ khaḍga-nārāyaṇāṅkam //SRs_1.23//",
    "GK16simhrs_u:100": " annamāmbeti vikhyātā tasyāsīd dharaṇī-pateḥ /",
    "GK16simhrs_u:101": " devī śivā śivasyeva rājamauler mahojjvalā //SRs_1.24//",
    "GK16simhrs_u:102": " śatrughnaṃ śrutakīrtir yā subhadrā yaśasārjunam /",
    "GK16simhrs_u:103": " ānandayati bhartāraṃ śyāmā rājānam ujjvalam //SRs_1.25//",
    "GK16simhrs_u:104": " tayor abhūtāṃ putrau dvāv ādyo veda-girīśvaraḥ /",
    "GK16simhrs_u:105": " dvitīyas tv advitīyo' sau yaśasā siṃha-bhūpatiḥ //SRs_1.26//",
    "GK16simhrs_u:106": " atha śrī-siṃha-bhūpālo dīrghāyur vasudhām imām /",
    "GK16simhrs_u:107": " nijāṃsa-pīṭhe nirvyājaṃ kurute supratiṣṭhitām //SRs_1.27//",
    "GK16simhrs_u:108": " ahīnajyābandhaḥ kanaka-ruciraṃ kārmuka-varaṃ",
    "GK16simhrs_u:109": " bali-dhvaṃsī bāṇaḥ para-puram anekaṃ ca viṣayaḥ /",
    "GK16simhrs_u:110": " iti prāyo lokottara-samara-saṃnāha-vidhinā",
    "GK16simhrs_u:111": " maheśo' yaṃ siṃha-kṣitipa iti yaṃ jalpati janaḥ //SRs_1.28//",
    "GK16simhrs_u:112": " yatra ca raṇa-saṃnahini",
    "GK16simhrs_u:113": " tṛṇa-caraṇaṃ nija-purāc ca niḥsaraṇam /",
    "GK16simhrs_u:114": " vana-caraṇaṃ tac-caraṇaka-",
    "GK16simhrs_u:115": " paricaraṇaṃ vā virodhināṃ śaraṇam //SRs_1.29//",
    "GK16simhrs_u:116": " satāṃ prītiṃ kurvan kuvalaya-vikāsaṃ viracayan",
    "GK16simhrs_u:117": " kalāḥ kāntāḥ puṣṇan dadhad api ca jaivātṛka-kathām /",
    "GK16simhrs_u:118": " nitāntaṃ yo rājā prakaṭayati mitrodayam aho",
    "GK16simhrs_u:119": " tathā cakrānandān api ca kamalollāsa-suṣamām //SRs_1.30//",
    "GK16simhrs_u:120": " tal-labdhāni ghanāghanair atitarāṃ vārāṃ pṛṣanty ambudhau",
    "GK16simhrs_u:121": " svātyām eva hi śuktikāsu dadhate muktāni muktātmatām /",
    "GK16simhrs_u:122": " yad dānodaka-vipruṣas tu sudhiyāṃ haste patantyo' bhavan",
    "GK16simhrs_u:123": " māṇikyāni mahāmbarāṇi bahuśo dhāmāni hemāni ca //SRs_1.31//",
    "GK16simhrs_u:124": " nayanam ayaṃ guṇam aguṇaṃ",
    "GK16simhrs_u:125": " padam apadaṃ nijam avetya ripu-bhūpāḥ /",
    "GK16simhrs_u:126": " yasya ca naya-guṇa-viduṣo",
    "GK16simhrs_u:127": " vinamanti padāravinda-pīṭhāntam //SRs_1.32//",
    "GK16simhrs_u:128": " prāṇānāṃ parirakṣaṇāya bahuśo vṛttiṃ madīyāṃ gatās",
    "GK16simhrs_u:129": " tvat-sāmanta-mahī-bhujaḥ karuṇayā te rakṣaṇīyā iti /",
    "GK16simhrs_u:130": " karṇe varṇayituṃ nitānta-suhṛdo karṇānta-viśrāntayor",
    "GK16simhrs_u:131": " manye yasya dṛg-antayoḥ parisaraṃ sā kāma-dhenuḥ śritā //SRs_1.33//",
    "GK16simhrs_u:132": " yuṣmābhiḥ pratigaṇḍa-bhairava-raṇe prāṇāḥ kathaṃ rakṣitā",
    "GK16simhrs_u:133": " ity antaḥ-pura-pṛcchayā yad ariṣu prāpteṣu lajjā-vaśam /",
    "GK16simhrs_u:134": " śaṃsanty uttara-mānana-vyatikara-vyāpāra-pāraṅgatā",
    "GK16simhrs_u:135": " gaṇḍāndolita-karṇa-kuṇḍala-harin-māṇikya-varṇāṅkurāḥ //SRs_1.34//",
    "GK16simhrs_u:136": " mandāra-pārijātaka-",
    "GK16simhrs_u:137": " candana-santāna-kalpa-maṇi-sadṛśaiḥ /",
    "GK16simhrs_u:138": " anapota-dāca-vallabha-",
    "GK16simhrs_u:139": " veda-giri-svāmi-māda-dāmaya-saṃjñaiḥ //SRs_1.35//",
    "GK16simhrs_u:140": " ātma-bhavair ativibhavair",
    "GK16simhrs_u:141": " anitara-jana-sulabha-dāna-muditair bhuvi yaḥ /",
    "GK16simhrs_u:142": " ratnākara iva rājati",
    "GK16simhrs_u:143": " rājakarāra-cita-sukamalollāsaḥ //SRs_1.36//",
    "GK16simhrs_u:144": " yasyāḍhyaḥ prathamaḥ kumāra-tilakaḥ śrī-annapoto guṇair",
    "GK16simhrs_u:145": " ekasyāgrajam ātma-rūpa-vibhave cāpe dvayor agrajam /",
    "GK16simhrs_u:146": " ārūḍhe tritayāgrajaṃ vijayate durvāra-dor-vikrame",
    "GK16simhrs_u:147": " satyoktau caturagrajaṃ vitaraṇe kiṃ cāpi pañcāgrajam //SRs_1.37//",
    "GK16simhrs_u:148": " yuddhe yasya kumāra-dācaya-vibhoḥ khaḍgāgra-dhārā-jale",
    "GK16simhrs_u:149": " majjanti pratipakṣa-bhūmi-patayaḥ śauryoṣma-santāpitāḥ /",
    "GK16simhrs_u:150": " citraṃ tat-pramadāḥ pranaṣṭa-tilakā vyākīrṇa-nīlālakāḥ",
    "GK16simhrs_u:151": " prabhraśyat-kuca-kuṅkumāḥ parigalan-netrānta-kālāñjanāḥ //SRs_1.38//",
    "GK16simhrs_u:152": " paripoṣiṇi yasya putra-ratne",
    "GK16simhrs_u:153": " dayite vallabha-rāya-pūrṇa-candre /",
    "GK16simhrs_u:154": " samudeti satāṃ prabhāva-śeṣaḥ",
    "GK16simhrs_u:155": " kamalānām abhivardhanaṃ tu citram //SRs_1.39//",
    "GK16simhrs_u:156": " etair anyaiś ca tanayaiḥ so' yaṃ siṃha-mahīpatiḥ /",
    "GK16simhrs_u:157": " ṣaḍbhiḥ pratiṣṭhām ayate svāmīvāṅgaiḥ susaṅgataiḥ //SRs_1.40//",
    "GK16simhrs_u:158": " rājā sa rājācala-nāmadheyām",
    "GK16simhrs_u:159": " adhyāsta vaṃśa-krama-rājadhānīm /",
    "GK16simhrs_u:160": " satāṃ ca rakṣām asatāṃ ca śikṣāṃ",
    "GK16simhrs_u:161": " nyāyānurodhād anusandadhānajñāḥ //SRs_1.41//",
    "GK16simhrs_u:162": " vindhya-śrī-śaila-madhya-kṣmā-maṇḍalaṃ pālayan sutaiḥ /",
    "GK16simhrs_u:163": " vaṃśa-pravartakair arthān bhuṅkte bhoga-purandaraḥ //SRs_1.42//",
    "GK16simhrs_u:164": " tasmin śāsati siṃha-bhūmi-ramaṇe kṣmām annapotātmaje",
    "GK16simhrs_u:165": " kāṭhinyaṃ kuca-maṇḍale taralatā netrāñcale subhruvām /",
    "GK16simhrs_u:166": " vaiṣamyaṃ trivalīṣu manda-padatā līlālasāyāṃ gatau",
    "GK16simhrs_u:167": " kauṭilyaṃ cikureṣu kiṃ ca kṛśatā madhye paraṃ badhyate //SRs_1.43//",
    "GK16simhrs_u:168": " so' haṃ kalyāṇa-rūpasya varṇotkarṣaika-kāraṇam /",
    "GK16simhrs_u:169": " vidvat-prasādanā-hetor vakṣye nāṭyasya lakṣaṇam //SRs_1.44//",
    "GK16simhrs_u:170": " purā purandarādyās te praṇamya caturānanam /",
    "GK16simhrs_u:171": " kṛtāñjali-puṭā bhūtvā papracchuḥ sarva-vedinam //SRs_1.45//",
    "GK16simhrs_u:172": " bhagavan śrotum icchāmaḥ śrāvyaṃ dṛśyaṃ manoharam /",
    "GK16simhrs_u:173": " dharmyaṃ yaśasyam arthyaṃ ca sarva-śilpa-pradarśanam //SRs_1.46//",
    "GK16simhrs_u:174": " paraṃ pañcamam āmnāyaṃ sarva-varṇādhikārikam /",
    "GK16simhrs_u:175": " iti pṛṣṭaḥ sa tair brahmā sarva-vedān anusmaran //SRs_1.47//",
    "GK16simhrs_u:176": " tebhyaś ca sāram ādāya nāṭya-vedam athāsṛjat /",
    "GK16simhrs_u:177": " adhyāpya bharatācāryaṃ prajāpatir abhāṣata //SRs_1.48//",
    "GK16simhrs_u:178": " saha putrair imaṃ vedaṃ prayogeṇa prakāśaya /",
    "GK16simhrs_u:179": " iti tena niyuktas tu bharataḥ saha sūnubhiḥ //SRs_1.49//",
    "GK16simhrs_u:180": " prāyojayat sudharmāyām indrasyāgre' psaro-gaṇaiḥ /",
    "GK16simhrs_u:181": " sarva-lokopakārāya nāṭya-śāstraṃ ca nirmame //SRs_1.50//",
    "GK16simhrs_u:182": " tathā tad-anusāreṇa śāṇḍilyaḥ kohalo' pi ca /",
    "GK16simhrs_u:183": " dattilaś ca mataṅgaś ca ye cānye tat-tanūdbhavāḥ //SRs_1.51//",
    "GK16simhrs_u:184": " granthān nānā-vidhāṃś cakruḥ prakhyātās te mahītale /",
    "GK16simhrs_u:185": " teṣām atigabhīratvād viprakīrṇa-kramatvataḥ //SRs_1.52//",
    "GK16simhrs_u:186": " sampradāyasya vicchedāt tad-vidāṃ viralatvataḥ /",
    "GK16simhrs_u:187": " prāyo virala-sañcārā nāṭya-paddhatir asphuṭā //SRs_1.53//",
    "GK16simhrs_u:188": " tasmād asmat-prayatno' yaṃ tat-prakāśana-lakṣaṇaḥ /",
    "GK16simhrs_u:189": " sāraika-grāhiṇāṃ cittam ānandayati dhīmatām //SRs_1.54//",
    "GK16simhrs_u:190": " nedānīntana-dīpikā kim u tamaḥ-saṅhātam unmūlayej",
    "GK16simhrs_u:191": " jyotsnā kiṃ na cakora-pāraṇa-kṛte tat-kāla-saṃśobhinī /",
    "GK16simhrs_u:192": " bālaḥ kiṃ kamalākarān dina-maṇir nollāsayed añjasā",
    "GK16simhrs_u:193": " tat sampraty api mādṛśām api vacaḥ syād eva samprītaye //SRs_1.55//",
    "GK16simhrs_u:194": " svaccha-svādu-rasādhāro vastu-cchāyā-manoharaḥ /",
    "GK16simhrs_u:195": " sevyaḥ suvarṇa-nidhivan nāṭya-mārgaḥ sa-nāyakaḥ //SRs_1.56//",
    "GK16simhrs_u:196": " sāttvikādyair abhinayaiḥ prekṣakāṇāṃ yato bhavet /",
    "GK16simhrs_u:197": " naṭe nāyaka-tādātmya-buddhis tan nāṭyam ucyate //SRs_1.57//",
    "GK16simhrs_u:198": " rasotkarṣo hi nāṭyasya prāṇās tat sa nirūpyate /",
    "GK16simhrs_u:199": " vibhāvair anubhāvaiś ca sāttvikair vyabhicāribhiḥ //SRs_1.58//",
    "GK16simhrs_u:200": " ānīyamānaḥ svādutvaṃ sthāyī bhāvo rasaḥ smṛtaḥ /",
    "GK16simhrs_u:201": " atha vibhāvāḥ-",
    "GK16simhrs_u:202": " tatra jñeyo vibhāvas tu rasa-jñāpana-kāraṇam //SRs_1.59//",
    "GK16simhrs_u:203": " budhair jñeyo' yam ālamba uddīpana iti dvidhā /",
    "GK16simhrs_u:204": " ādhāra-viṣayatvābhyāṃ nāyako nāyikāpi ca //SRs_1.60//",
    "GK16simhrs_u:205": " tatra nāyakaḥ--",
    "GK16simhrs_u:206": " ālambanaṃ mataṃ tatra nāyako guṇavān pumān /",
    "GK16simhrs_u:207": " tad-guṇās tu mahā-bhāgyam audāryaṃ sthairya-dakṣate //SRs_1.61//",
    "GK16simhrs_u:208": " aujjvalyaṃ dhārmikatvaṃ ca kulīnatvaṃ ca vāgmitā /",
    "GK16simhrs_u:209": " kṛtajñatvaṃ nayajñatvaṃ śucitā māna-śālitā //SRs_1.62//",
    "GK16simhrs_u:210": " tejasvitā kalāvattvaṃ prajā-rañjakatādayaḥ /",
    "GK16simhrs_u:211": " ete sādhāraṇāḥ proktāḥ nāyakasya guṇā budhaiḥ //SRs_1.63//",
    "GK16simhrs_u:212": " tatra mahābhāgyam-",
    "GK16simhrs_u:213": " sarvātiśāyi-rājyatvaṃ mahābhāgyam udāhṛtam //SRs_1.64// 64ab",
    "GK16simhrs_u:214": " yathā-",
    "GK16simhrs_u:215": " pautraḥ kuśasyāpi kuśeśayākṣaḥ",
    "GK16simhrs_u:216": " sasāgarāṃ sāgara-dhīra-cetāḥ /",
    "GK16simhrs_u:217": " ekātapatrāṃ bhuvam eka-vīraḥ",
    "GK16simhrs_u:218": " purārgalādīrgha-bhujo bubhoja //SRs_1.65// (ra.vaṃ. 18.4)",
    "GK16simhrs_u:219": " atha audāryam-",
    "GK16simhrs_u:220": " yad-viśrāṇana-śīlatvaṃ tad audāryaṃ budhā viduḥ //SRs_1.66// 64cd",
    "GK16simhrs_u:221": " yathā-",
    "GK16simhrs_u:222": " janasya sāketa-nivāsinas tau",
    "GK16simhrs_u:223": " dvāv apy abhūtām abhinandya-sattvau /",
    "GK16simhrs_u:224": " guru-pradeyādhika-niḥspṛho' rthī",
    "GK16simhrs_u:225": " nṛpo' rthi-kāmād adhika-pradaś ca //SRs_1.67// (ra.vaṃ. 5.37)",
    "GK16simhrs_u:226": " atha sthairyam-",
    "GK16simhrs_u:227": " vyāpāraṃ phala-paryantaṃ sthairym āhur manīṣiṇaḥ //SRs_1.68// 65ab",
    "GK16simhrs_u:228": " yathā-",
    "GK16simhrs_u:229": " na navaḥ prabhur āphalodayāt",
    "GK16simhrs_u:230": " sthira-karmā virarāma karmaṇaḥ /",
    "GK16simhrs_u:231": " na ca yoga-vidher navetaraḥ",
    "GK16simhrs_u:232": " sthira-dhīrā paramātma-darśanāt //SRs_1.69// (ra.vaṃ. 8.22)",
    "GK16simhrs_u:233": " atha dakṣatā-",
    "GK16simhrs_u:234": " duṣkare kṣipra-kāritvaṃ dakṣatāṃ paricakṣate //SRs_1.70// 65cd",
    "GK16simhrs_u:235": " yathā-",
    "GK16simhrs_u:236": " vāladhiṃ trātum āvṛtya camareṇārpite gale /",
    "GK16simhrs_u:237": " patantam iṣum anyena sa kṛpālur akhaṇḍayat //SRs_1.71// [*1]",
    "GK16simhrs_u:238": " [*1] Some MSS. have the following example:",
    "GK16simhrs_u:239": " sa dakṣiṇaṃ tūṇa-mukhena vāmaṃ /",
    "GK16simhrs_u:240": " vyāpārayan hastam alakṣyatājau /",
    "GK16simhrs_u:241": " ākarṇa-kṛṣṭā sakṛd asya yoddhum /",
    "GK16simhrs_u:242": " aurvīva bāṇān suṣuve ripu-ghnān //(ra.vaṃ. 7.57)",
    "GK16simhrs_u:243": " atha aujjvalyam-",
    "GK16simhrs_u:244": " aujjvalyaṃ nayanānanda-kāritvaṃ kathyate budhaiḥ //SRs_1.72// 66ab",
    "GK16simhrs_u:245": " yathā-",
    "GK16simhrs_u:246": " tā rāghavaṃ cakṣurbhir āpibantyo",
    "GK16simhrs_u:247": " nāryo na jagmur viṣayāntarāṇi /",
    "GK16simhrs_u:248": " tathā hi śeṣendriya-vṛttir āsāṃ",
    "GK16simhrs_u:249": " sarvātmanā cakṣur iva praviṣṭā //SRs_1.73// (ra.vaṃ. 7.12)",
    "GK16simhrs_u:250": " atha dharmikatvam-",
    "GK16simhrs_u:251": " dharma-pravaṇa-cittatvaṃ dhārmikatvam itīryate //SRs_1.74// 66cd",
    "GK16simhrs_u:252": " yathā-",
    "GK16simhrs_u:253": " sthityai daṇḍayato daṇḍyān pariṇetuḥ prasūtaye /",
    "GK16simhrs_u:254": " apy artha-kāmau tasyāstāṃ dharma eva manīṣiṇaḥ //SRs_1.75// (ra.vaṃ. 7.25)",
    "GK16simhrs_u:255": " atha kulīnatvam-",
    "GK16simhrs_u:256": " kule mahati sambhūtiḥ kulīnatvam udāhṛtam //SRs_1.76// 67ab",
    "GK16simhrs_u:257": " yathā-",
    "GK16simhrs_u:258": " sūryācandramasau yasya mātāmaha-pitāmahau /",
    "GK16simhrs_u:259": " svayaṃ vṛtaḥ patir dvābhyāṃ urvaśyā ca bhuvā ca yaḥ //SRs_1.77// (vi.u. 4.19)",
    "GK16simhrs_u:260": " atha vāgmitā-",
    "GK16simhrs_u:261": " vāgmitā tu budhair uktā samayocita-bhāṣitā //SRs_1.78// 67cd",
    "GK16simhrs_u:262": " yathā-",
    "GK16simhrs_u:263": " nanu vajriṇa eva vīryam etad",
    "GK16simhrs_u:264": " vijayante dviṣato yad asya pakṣyāḥ /",
    "GK16simhrs_u:265": " vasudhādhara-kandarād visarpī",
    "GK16simhrs_u:266": " pratiśabdo' pi harer bhinatti nāgān //SRs_1.79// (vi.u. 1.18)",
    "GK16simhrs_u:267": " atha kṛtajñatvam-",
    "GK16simhrs_u:268": " kṛtānām upakārāṇām abhjñatvaṃ kṛtajñatā //SRs_1.80// 68ab",
    "GK16simhrs_u:269": " yathā-",
    "GK16simhrs_u:270": " ekasyaivopakārasya prāṇān dāsyāmi te kape /",
    "GK16simhrs_u:271": " pratyahaṃ kriyamāṇasya śeṣasya ṛṇino vayam //SRs_1.81// (ha.nā. 13.35)",
    "GK16simhrs_u:272": " atha nayajñatvam-",
    "GK16simhrs_u:273": " sāmādy-upāya-cāturyaṃ nayajñatvam udāhṛtam //SRs_1.82// 68cd",
    "GK16simhrs_u:274": " yathā-",
    "GK16simhrs_u:275": " anārataṃ tena padeṣu lambhitā",
    "GK16simhrs_u:276": " vibhajya samyag viniyoga-sat-kriyāḥ /",
    "GK16simhrs_u:277": " phalanty upāyāḥ paribṛṃhitāyatīr",
    "GK16simhrs_u:278": " upetya saṅgharṣam ivārtha-sampadaḥ //SRs_1.83// (ki.ā. 1.15)",
    "GK16simhrs_u:279": " atha śucitā-",
    "GK16simhrs_u:280": " antaḥ-karaṇa-śuddhir yā śucitā sā prakīrtitā //SRs_1.84// 69ab",
    "GK16simhrs_u:281": " yathā-",
    "GK16simhrs_u:282": " kā tvaṃ śubhe kasya parigraho vā",
    "GK16simhrs_u:283": " kiṃ vā mad-abhyāgama-kāraṇaṃ te /",
    "GK16simhrs_u:284": " ācakṣva matvā vaśināṃ raghūṇāṃ",
    "GK16simhrs_u:285": " manaḥ para-strī-vimukha-pravṛtti //SRs_1.85// (ra.vaṃ. 16.8)",
    "GK16simhrs_u:286": " atha mānitā-",
    "GK16simhrs_u:287": " akārpaṇya-sahiṣṇutvaṃ kathitā māna-śālitā //SRs_1.86// 69cd",
    "GK16simhrs_u:288": " yathā-",
    "GK16simhrs_u:289": " santuṣṭe tisṛṇām purām api ripau kaṇḍūla-dor-maṇḍalī-",
    "GK16simhrs_u:290": " krīḍā-kṛtta-punaḥ-prarūḍha-śiraso vīrasya lipsor varam /",
    "GK16simhrs_u:291": " yācñā-dainya-parāñci yaysa kalahāyante mithyas tvaṃ vṛṇu",
    "GK16simhrs_u:292": " tvaṃ vṛṇv ity abhito mukhāni sa daśagrīvaḥ kathaṃ varṇyatām //SRs_1.87//",
    "GK16simhrs_u:293": " (a.rā. 3.41)",
    "GK16simhrs_u:294": " atha tejasvitā-",
    "GK16simhrs_u:295": " tejasvitvam avajñāder asahiṣṇutvam ucyate //SRs_1.88// 70ab",
    "GK16simhrs_u:296": " yathā-",
    "GK16simhrs_u:297": " so' yaṃ triḥ sapta-vārān avikala-vihita-kṣatra-tantu-pramāro",
    "GK16simhrs_u:298": " vīraḥ krauñcasya bhedī kṛta-dharaṇi-talāpūrva-haṃsāvatāraḥ /",
    "GK16simhrs_u:299": " jetā heramba-bhṛṅgi-pramukha-gaṇa-camū-cakriṇas tāra-kāres",
    "GK16simhrs_u:300": " tvāṃ pṛcchan jāmadagnyaḥ sva-guru-hara-dhanur bhaṅga-roṣād upaiti //SRs_1.89//",
    "GK16simhrs_u:301": " (ma.vī.ca. 2.17)",
    "GK16simhrs_u:302": " atha kalāvattvam-",
    "GK16simhrs_u:303": " kalāvattvaṃ nigaditaṃ sarva-vidyāsu kauśalam //SRs_1.90// 70cd",
    "GK16simhrs_u:304": " yathā-",
    "GK16simhrs_u:305": " goṣṭhīṣu vidvaj-jana-saṃcitasya",
    "GK16simhrs_u:306": " kalā-kalāpasya sa tāratamyam /",
    "GK16simhrs_u:307": " viveka-sīmā vigatāvalepo",
    "GK16simhrs_u:308": " viveda hemno nikaṣāśmanīva //SRs_1.91//",
    "GK16simhrs_u:309": " atha prajā-rañjakatvam-",
    "GK16simhrs_u:310": " rañjakatvaṃ tu sakala-cittāhlādana-kāritā //SRs_1.92// 71ab",
    "GK16simhrs_u:311": " yathā-",
    "GK16simhrs_u:312": " aham eva mato mahīpater iti sarvaḥ prakṛtiṣv acintayat /",
    "GK16simhrs_u:313": " udadher iva nimnagāśateṣv abhavan nāsya vimānanā kvacit //SRs_1.93//",
    "GK16simhrs_u:314": " uktair guṇaiś ca sakalair yuktaḥ syād uttamo netā / 71cd",
    "GK16simhrs_u:315": " madhyaḥ katipaya-hīno bahu-guṇa-hīno' dhamo nāma //SRs_1.94//",
    "GK16simhrs_u:316": " netā caturvidho' sau dhīrodāttaś ca dhīra-lalitaś ca / 72",
    "GK16simhrs_u:317": " dhīra-praśānta-nāmā tataś ca dhīroddhataḥ khyātaḥ //SRs_1.95//",
    "GK16simhrs_u:318": " tatra dhīrodāttaḥ-",
    "GK16simhrs_u:319": " dayāvān atigambhīro vinītaḥ sattva-sāravān / 73",
    "GK16simhrs_u:320": " dṛḍha-vratas titikṣāvān ātmaślāghāparāṅmukhaḥ /",
    "GK16simhrs_u:321": " nigūḍhāhaṅkṛtir dhīrair dhīrodātta udāhṛtaḥ //SRs_1.96// 74",
    "GK16simhrs_u:322": " tatra dayāvattvam-",
    "GK16simhrs_u:323": " dayātiśaya-śālitvaṃ dayāvattvam udāhṛtam //SRs_1.97// 75ab",
    "GK16simhrs_u:324": " yathā-",
    "GK16simhrs_u:325": " sa-śoṇitais tena śilīmukhāgrair",
    "GK16simhrs_u:326": " nikṣepitāḥ ketuṣu pārthivānām /",
    "GK16simhrs_u:327": " yaśo hṛtaṃ samprati rāghaveṇa",
    "GK16simhrs_u:328": " na jīvitaṃ vaḥ kṛpayeti varṇāḥ //SRs_1.98// (ra.vaṃ. 7.65)",
    "GK16simhrs_u:329": " atigambhīratā-",
    "GK16simhrs_u:330": " gāmbhīryam avikāraḥ syāt saty api kṣobha-kāraṇe //SRs_1.99// 75cd",
    "GK16simhrs_u:331": " yathā-",
    "GK16simhrs_u:332": " dadhato maṅgala-kṣaume vasānasya ca balkale /",
    "GK16simhrs_u:333": " dadṛśur vismitās tasya mukha-rāgaṃ samaṃ janāḥ //SRs_1.100// [raghu. 12.8]",
    "GK16simhrs_u:334": " vinītatvaṃ-",
    "GK16simhrs_u:335": " avaloka eva nṛpateḥ sma dūrato",
    "GK16simhrs_u:336": " rabhasād rathād avatarītum icchataḥ /",
    "GK16simhrs_u:337": " avatīrṇavān prathamam ātmanā harir",
    "GK16simhrs_u:338": " vinayaṃ viśeṣayati sambhrameṇa saḥ //SRs_1.101// (māgha. 13.7)",
    "GK16simhrs_u:339": " sattva-sāratvam, yathā-",
    "GK16simhrs_u:340": " utsmāyitvā mahābāhuḥ prekṣya cāsthi mahābalaḥ /",
    "GK16simhrs_u:341": " pādāṅguṣṭhena cikṣepa sampūrṇaṃ daśa-yojanam //SRs_1.102// (rāmā. 1.1.65)",
    "GK16simhrs_u:342": " dṛḍha-vratatvaṃ, yathā-",
    "GK16simhrs_u:343": " tam aśakyam apākraṣṭuṃ nideśāt svargiṇaḥ pituḥ /",
    "GK16simhrs_u:344": " yayāce pāduke paścāt kartuṃ rājyādhidevate //SRs_1.103// (ra.vaṃ. 12.17)",
    "GK16simhrs_u:345": " titikṣāvattvaṃ, yathā-",
    "GK16simhrs_u:346": " prativācam adatta keśavaḥ",
    "GK16simhrs_u:347": " śapamānāya na cedi-bhūbhuje /",
    "GK16simhrs_u:348": " anuhuṅkurute ghana-dhvaniṃ",
    "GK16simhrs_u:349": " na hi gomāyu-rutāni kesarī //SRs_1.104// (māgha. 16.25)",
    "GK16simhrs_u:350": " ātma-ślāthāparāṅmukhatvaṃ, yathā-",
    "GK16simhrs_u:351": " tasya saṃstūyamānasya caritārthais tapasvibhiḥ /",
    "GK16simhrs_u:352": " śuśubhe vikramodagraṃ vrīḍayāvanataṃ śiraḥ //SRs_1.105// (ra.vaṃ. 15.27)",
    "GK16simhrs_u:353": " nigūḍhāhaṅkāratvaṃ, yathā-",
    "GK16simhrs_u:354": " bhūmātraṃ kiyad etad arṇavmitaṃ tat sādhitaṃ hāryate",
    "GK16simhrs_u:355": " yad vīreṇa bhavādṛśena vadatā triḥ sapta-kṛtvo jayam /",
    "GK16simhrs_u:356": " ḍimbho' haṃ nava-bāhur īdṛ;",
    "GK16simhrs_u:357": " cam idaṃ ghoraṃ ca vīra-vrataṃ",
    "GK16simhrs_u:358": " tat krodhād virama prasīda bhagavan jātyaiva pūjyo' si naḥ //SRs_1.106//",
    "GK16simhrs_u:359": " (anargha. 4.35)",
    "GK16simhrs_u:360": " atha dhīra-lalitaḥ-",
    "GK16simhrs_u:361": " niścinto dhīra-lalitas taruṇo vanitā-vaśaḥ //SRs_1.107// 76ab",
    "GK16simhrs_u:362": " yathā-",
    "GK16simhrs_u:363": " so' dhikāram abhikaḥ kulocitaṃ",
    "GK16simhrs_u:364": " kāścana svayam avartayat samāḥ /",
    "GK16simhrs_u:365": " saṃniveśya saciveṣv ataḥparaṃ",
    "GK16simhrs_u:366": " strī-vidheya-nava-yauvano' bhavat //SRs_1.108// (ra.vaṃ. 19.4)",
    "GK16simhrs_u:367": " atha dhīra-śāntaḥ -",
    "GK16simhrs_u:368": " śama-prakṛtikaḥ kleśa-sahiṣṇuś ca vivecakaḥ / 76cd",
    "GK16simhrs_u:369": " lalitādi-guṇopeto vipro vā sacivo vaṇik /",
    "GK16simhrs_u:370": " dhīra-śāntaś cārudatta-mādhavādir udāhṛtaḥ //SRs_1.109// 77",
    "GK16simhrs_u:371": " yathā-",
    "GK16simhrs_u:372": " kuvalaya-dala-śyāmo' py aṅgaṃ dadhat paridhūsaraṃ",
    "GK16simhrs_u:373": " lalita-vikaṭa-nyāsaḥ śrīmān mṛgāṅka-nibhānanaḥ /",
    "GK16simhrs_u:374": " harati vinayaṃ vāmo yasya prakāśita-sāhasaḥ",
    "GK16simhrs_u:375": " pravigalad-asṛk-paṅkaḥ pāṇir lalan nara-jāṅgalaḥ //",
    "GK16simhrs_u:376": " (mālatīmādhavam 5.5)",
    "GK16simhrs_u:377": " atha dhīroddhataḥ-",
    "GK16simhrs_u:378": " mātsaryavān ahaṅkārī māyāvī roṣaṇaś calaḥ /",
    "GK16simhrs_u:379": " vikatthano bhārgavādir dhīroddhata udāhṛtaḥ //SRs_1.111// 78",
    "GK16simhrs_u:380": " yathā-",
    "GK16simhrs_u:381": " na trastaṃ yadi nāma bhūta-karuṇā-santāna-śāntātmanas",
    "GK16simhrs_u:382": " tena vyārujatā dhanur bhagavato devād bhavānī-pateḥ /",
    "GK16simhrs_u:383": " tat-putras tu madāndha-tāraka-vadhād viśvasya dattotsavaḥ",
    "GK16simhrs_u:384": " skandaḥ skanda iva priyo' ham athavā śiṣyaḥ kathaṃ vismṛtaḥ //SRs_1.112//",
    "GK16simhrs_u:385": " (mahāvīra 2.28)",
    "GK16simhrs_u:386": " ete ca nāyakāḥ sarva-rasa-sādhāraṇāḥ smṛtāḥ /",
    "GK16simhrs_u:387": " śṛṅgārāpekṣayā teṣāṃ traividhyaṃ kathyate budhaiḥ //SRs_1.113// 79",
    "GK16simhrs_u:388": " patiś copapatiś caiva vaiśikaś ceti bhedataḥ /",
    "GK16simhrs_u:389": " patis tu vidhinā pāṇigrāhakaḥ kathyate budhaiḥ //SRs_1.114// 80",
    "GK16simhrs_u:390": " yathā-",
    "GK16simhrs_u:391": " sa mānasīṃ meru-sakhaḥ pitṝṇāṃ",
    "GK16simhrs_u:392": " kanyāṃ kulasya sthitaye sthitijñaḥ /",
    "GK16simhrs_u:393": " menāṃ munīnām api mānanīyām",
    "GK16simhrs_u:394": " ātmānurūpāṃ vidhinopayeme //SRs_1.115// (ku.saṃ. 1.18)",
    "GK16simhrs_u:395": " caturdhā so' pi kathito vṛttyā kāvya-vicakṣaṇaiḥ /",
    "GK16simhrs_u:396": " anukūlaḥ śaṭho dhṛṣṭo dakṣiṇaś ceti bhedataḥ //SRs_1.116// 81",
    "GK16simhrs_u:397": " tatra-",
    "GK16simhrs_u:398": " anukūlas tv eka-jāniḥ //SRs_1.117// 82a",
    "GK16simhrs_u:399": " tatra dhīrodāttānukūlo, yathā-",
    "GK16simhrs_u:400": " sītāṃ hitvā daśamukha-ripur nopayeme yad anyāṃ",
    "GK16simhrs_u:401": " tasyā eva pratikṛti-sakho yat kratūnājahāra /",
    "GK16simhrs_u:402": " vṛttāntena śravaṇa-viṣaya-prāpiṇā tena bhartuḥ",
    "GK16simhrs_u:403": " sā durvāraṃ katham api parityāga-duḥkhaṃ viṣehe //SRs_1.118// (ra.vaṃ. 14.87)",
    "GK16simhrs_u:404": " dhīra-lalitānukūlo, yathā-",
    "GK16simhrs_u:405": " sa kadācid avekṣita-prajaḥ",
    "GK16simhrs_u:406": " saha devyā vijahāra suprajāḥ /",
    "GK16simhrs_u:407": " nagaropavane śacī-sakho",
    "GK16simhrs_u:408": " marutāṃ pālayiteva nandane //SRs_1.119// (ra.vaṃ. 8.32)",
    "GK16simhrs_u:409": " dhīraśāntānukūlo, yathā-",
    "GK16simhrs_u:410": " priya-mādhave kim asi mayy avatsalā",
    "GK16simhrs_u:411": " nanu so' ham eva yam anandayat purā /",
    "GK16simhrs_u:412": " svayam āgṛhīta-kamanīya-kaṅkaṇas",
    "GK16simhrs_u:413": " tava mūrtimān iva mahotsavaḥ karaḥ //",
    "GK16simhrs_u:414": " (mālatī-mādhave 9.9)",
    "GK16simhrs_u:415": " dhīroddhatānukūlo, yathā-",
    "GK16simhrs_u:416": " kiṃ kaṇṭhe śithilīkṛto bhuja-latā-pāśaḥ pramādān mayā",
    "GK16simhrs_u:417": " nidrāccheda-vivartaneṣv abhimukhaṃ nādyāsi sambhāvitā /",
    "GK16simhrs_u:418": " anya-strī-jana-saṅkathā-laghur ahaṃ svapne' pi nālakṣito",
    "GK16simhrs_u:419": " doṣaṃ paśyasi kaṃ priye parijanopālambha-yogye mayi //SRs_1.121// (veṇī 2.9)",
    "GK16simhrs_u:420": " atha śaṭhaḥ-",
    "GK16simhrs_u:421": " śaṭho gūḍhāparādha-kṛt //SRs_1.122// 82b",
    "GK16simhrs_u:422": " yathā-",
    "GK16simhrs_u:423": " svapna-kīrtita-vipakṣam aṅganāḥ",
    "GK16simhrs_u:424": " pratyabhaitsur avadanty eva tam /",
    "GK16simhrs_u:425": " pracchadānta-galitāśru-bindubhiḥ",
    "GK16simhrs_u:426": " krodha-bhinna-valayir vivartanaiḥ //SRs_1.123// (ra.vaṃ. 19.22)",
    "GK16simhrs_u:427": " atha dhṛṣṭaḥ-",
    "GK16simhrs_u:428": " dhṛṣṭo vyaktānya-yuvatī-bhoga-lakṣmāpi nirbhayaḥ //SRs_1.124// 82cd",
    "GK16simhrs_u:429": " yathā mamaiva-",
    "GK16simhrs_u:430": " ko doṣo maṇi-mālikā yadi bhavet kaṇṭhe na kiṃ śaṅkaro",
    "GK16simhrs_u:431": " dhatte bhūṣaṇam ardha-candram amalaṃ candre na kiṃ kālimā /",
    "GK16simhrs_u:432": " tat sādhv eva kṛtaṃ kṛtaṃ bhaṇitibhir naivāparāddhaṃ tvayā",
    "GK16simhrs_u:433": " bhāgyaṃ draṣṭum anīśayaiva bhavataḥ kāntāparāddhaṃ mayā //SRs_1.125//",
    "GK16simhrs_u:434": " atha dakṣiṇaḥ-",
    "GK16simhrs_u:435": " nāyikāsv apy anekāsu tulyo dakṣiṇa ucyate //SRs_1.126// 83ab",
    "GK16simhrs_u:436": " yathā-",
    "GK16simhrs_u:437": " snātā tiṣṭhati kuntaleśvara-sutā vāro' ṅga-rāja-svasur",
    "GK16simhrs_u:438": " dyūte rātrir iyaṃ jitā kamalayā devī prasādyādya ca /",
    "GK16simhrs_u:439": " ity antaḥ-pura-sundarīḥ prati mayā vijñāya vijñāpite",
    "GK16simhrs_u:440": " devenāpratipatti-mūḍha-manasā dvitrāḥ sthitaṃ nāḍikāḥ //SRs_1.127//",
    "GK16simhrs_u:441": " atha upapatiḥ-",
    "GK16simhrs_u:442": " laṅghitācārayā yas tu vināpi vidhinā striyā / 83cd",
    "GK16simhrs_u:443": " saṅketaṃ nīyate prokto budhair upapatis tu saḥ //SRs_1.128// 84ab",
    "GK16simhrs_u:444": " yathā-",
    "GK16simhrs_u:445": " bhartā niḥśvasite' py asūyati mano-jighraḥ sapatnī-janaḥ",
    "GK16simhrs_u:446": " śvaśrūr iṅgita-daivataṃ nayanayor ūhāliho yātaraḥ /",
    "GK16simhrs_u:447": " tad dūrād ayam añjaliḥ kim amunā dṛghaṅgi-pātena te",
    "GK16simhrs_u:448": " vaidagdhī-racanā-prapañca-rasika vyartho' yam atra śramaḥ //SRs_1.129//",
    "GK16simhrs_u:449": " dākṣiṇyam ānukūlyaṃ ca dhārṣṭyaṃ cāniyatatvataḥ / 84cd",
    "GK16simhrs_u:450": " nocitānyasya śāṭhyaṃ syād anya-cittatva-sambhavāt //SRs_1.130// 85ab",
    "GK16simhrs_u:451": " śaṭhopapatir, yathā-",
    "GK16simhrs_u:452": " majjhaṇṇe jaṇa-suṇṇe kariṇīe bhakkhidesu kamalesu /",
    "GK16simhrs_u:453": " avisesaṇṇa kahaṃ bia gado si saṇa-bāḍḍiaṃ daṭṭhuṃ //SRs_1.131//",
    "GK16simhrs_u:454": " [madhyāhne jana-śūnye kariṇyā bhakṣiteṣu kamaleṣu /",
    "GK16simhrs_u:455": " aviśeṣajña katham iva gato' si śaṇa-vāṭikāṃ draṣṭum //]",
    "GK16simhrs_u:456": " atra kayācit svairiṇyāṃ mayi saṅketaṃ gatāyāṃ tvaṃ tu śāṇa-vāṭikāyāṃ kathāpi rantuṃ gato' sīti vyaṅgyārthenānyāsaṅga-sūcanād ayaṃ śaṭhopapatiḥ",
    "GK16simhrs_u:457": " atha vaiśikaḥ-",
    "GK16simhrs_u:458": " rūpavān śīla-sampannaḥ śāstrajñaḥ priya-darśanaḥ / 85cd",
    "GK16simhrs_u:459": " kulīno matimān śūro ramya-veṣa-yuto yuvā //SRs_1.132//",
    "GK16simhrs_u:460": " adīnaḥ surabhis tyāgī sahanaḥ priya-bhāṣaṇaḥ / 86",
    "GK16simhrs_u:461": " śaṅka-vihīno mānī ca deśa-kāla-vibhāga-vit //SRs_1.133//",
    "GK16simhrs_u:462": " dākṣya-cāturya-mādhurya-saubhāgyādibhir anvitaḥ / 87",
    "GK16simhrs_u:463": " veśyopabhoga-rasiko yo bhavet sa tu vaiśikaḥ //SRs_1.134//",
    "GK16simhrs_u:464": " kalakaṇṭhādiko lakṣyo bhāṇādāv eva vaiśikaḥ / 88",
    "GK16simhrs_u:465": " sa tridhā kathyate jyeṣṭha-madhya-nīca-vibhedataḥ //SRs_1.135// 89ab",
    "GK16simhrs_u:466": " teṣāṃ lakṣaṇāni bhāva-prakāśikāyām uktāni / yathā-",
    "GK16simhrs_u:467": " asaṅgo' pi svabhāvena saktavac ceṣṭate muhuḥ /",
    "GK16simhrs_u:468": " tyāgī svabhāva-madhuraḥ sama-duḥkha-sukhaḥ śuciḥ //SRs_1.136//",
    "GK16simhrs_u:469": " kāma-tantreṣu nipuṇaḥ kruddhānunaya-kovidaḥ /",
    "GK16simhrs_u:470": " sphurite cādhare kiṃcid dayitāyā virajyati //SRs_1.137//",
    "GK16simhrs_u:471": " upacāra-paro hy eṣa uttamaḥ kathyate budhaiḥ /",
    "GK16simhrs_u:472": " vyalīka-mātre dṛṣṭe' syā na kupyati na rajyati //SRs_1.138//",
    "GK16simhrs_u:473": " dadāti kāle kāle ca bhāvaṃ gṛhṇāti bhāvataḥ /",
    "GK16simhrs_u:474": " sarvārthair api madhya-sthas tām evopacaret punaḥ //SRs_1.139//",
    "GK16simhrs_u:475": " dṛṣṭe doṣe virajyeta sa bhaven madhyamaḥ pumān /",
    "GK16simhrs_u:476": " kāma-tantreṣu nirlajjaḥ karkaśo rati-keliṣu //SRs_1.140//",
    "GK16simhrs_u:477": " avijñāta-bhayāmarṣaḥ kṛtyākṛtya-vimūḍha-dhīḥ /",
    "GK16simhrs_u:478": " mūrkhaḥ prasakta-bhāvaś ca viraktāyām api striyām //SRs_1.141//",
    "GK16simhrs_u:479": " mitrair nivāryamāṇo' pi pāruṣyaṃ prāpito' pi ca /",
    "GK16simhrs_u:480": " anya-sneha-parāvṛttāṃ saṃkrānta-ramaṇām api /",
    "GK16simhrs_u:481": " striyaṃ kāmayate yas tu so' dhamaḥ parikīrtitaḥ //",
    "GK16simhrs_u:482": " SRs_1.142// [bhā.pra. 5.37-44] iti /",
    "GK16simhrs_u:483": " atha śṛṅgāra-netṝṇāṃ sāhāyya-karaṇocitāḥ / 89cd",
    "GK16simhrs_u:484": " nirūpyante pīṭhamarda-viṭa-ceṭa-vidūṣakāḥ //SRs_1.143//",
    "GK16simhrs_u:485": " tatha pīṭhamardaḥ-",
    "GK16simhrs_u:486": " nāyakānucaro bhaktaḥ kiñcid ūnaś ca tad-guṇaiḥ / 90",
    "GK16simhrs_u:487": " pīṭhamarda iti khyātaḥ kupita-strī-prasādakaḥ //SRs_1.144//",
    "GK16simhrs_u:488": " kāma-tantra-kalā-vedī viṭa ity abhidhīyate / 91",
    "GK16simhrs_u:489": " sandhāna-kuśalaś ceṭaḥ kalahaṃsādiko mataḥ /",
    "GK16simhrs_u:490": " vikṛtāṅga-vaco-veṣair hāsya-kārī vidūṣakaḥ //SRs_1.145// 92",
    "GK16simhrs_u:491": " atha sahāya-guṇāḥ-",
    "GK16simhrs_u:492": " deśa-kālajñatā bhāṣā-mādhuryaṃ ca vidagdhatā /",
    "GK16simhrs_u:493": " protsāhane kuśalatā yathokta-kathanaṃ tathā / 93",
    "GK16simhrs_u:494": " nigūḍha-mantratety ādyāḥ sahāyānāṃ guṇā matāḥ //SRs_1.146//",
    "GK16simhrs_u:495": " iti nāyaka-prakaraṇam",
    "GK16simhrs_u:496": " atha nāyikā nirūpyante-",
    "GK16simhrs_u:497": " netṛ-sādhāraṇa-guṇair upetā nāyikā matā / 94",
    "GK16simhrs_u:498": " svakīyā parakīyā ca sāmānyā ceti sā tridhā //SRs_1.147//",
    "GK16simhrs_u:499": " tatra svakīyā-",
    "GK16simhrs_u:500": " sampat-kāle vipat-kāle yā na muñcati vallabham / 95",
    "GK16simhrs_u:501": " śīlārjava-guṇopetā sā svakīyā kathitā budhaiḥ //SRs_1.148//",
    "GK16simhrs_u:502": " yathā-",
    "GK16simhrs_u:503": " kiṃ tādeṇa ṇarinda-sehara-sihālīḍhaggapādeṇa me",
    "GK16simhrs_u:504": " kiṃ vā me sasureṇa vāsava-mahā-siṃhāsaṇaddhāsiṇā /",
    "GK16simhrs_u:505": " te desā giriṇo a de vaṇamahī saccea me vallahā",
    "GK16simhrs_u:506": " kosallātaṇaassa jattha calaṇe vandāmi ṇandāmi a //SRs_1.149//",
    "GK16simhrs_u:507": " (bāla-rāmāyaṇa 6.79)",
    "GK16simhrs_u:508": " [kiṃ tātena narendra-śekhara-śikhālīḍhāgra-pādena me",
    "GK16simhrs_u:509": " kiṃ vā me śvaśureṇa vāsava-mahā-siṃhāsanādhyāsinā /",
    "GK16simhrs_u:510": " te deśā girayaś ca te vana-mahī sā caiva me vallabhāḥ",
    "GK16simhrs_u:511": " kausalyā-tanayasya yatra caraṇau vande ca nandāmi ca //]",
    "GK16simhrs_u:512": " sā ca svīyā tridhā mugdhā madhyā prauḍheti kathyate //SRs_1.150// 96",
    "GK16simhrs_u:513": " tatra mugdhā-",
    "GK16simhrs_u:514": " mugdhā nava-vayaḥ-kāmā ratau vāmā mṛduḥ krudhi /",
    "GK16simhrs_u:515": " yatate rata-ceṣṭāyāṃ gūḍhaṃ lajjā-manoharam //SRs_1.151// 97",
    "GK16simhrs_u:516": " kṛtāparādhe dayite vīkṣate rudatī satī /",
    "GK16simhrs_u:517": " apriyaṃ vā priyaṃ vāpi na kiñcid api bhāṣate //SRs_1.152// 98",
    "GK16simhrs_u:518": " vayasā mugdhā,",
    "GK16simhrs_u:519": " yathā mamaiva-",
    "GK16simhrs_u:520": " ullolitaṃ himakare niviḍāndhakāram",
    "GK16simhrs_u:521": " uttejitaṃ viṣama-sādhaka-bāṇa-yugmam /",
    "GK16simhrs_u:522": " unmajjitaṃ kanaka-koraka-yugmam",
    "GK16simhrs_u:523": " asyām ullāsitā ca gagane tanu-vīci-rekhā //SRs_1.153//",
    "GK16simhrs_u:524": " nava-kāmā, yathā mamaiva-",
    "GK16simhrs_u:525": " bālā prasādhana-vidhau nidadhāti cittaṃ",
    "GK16simhrs_u:526": " dattādarā pariṇaye maṇi-putrikāṇām /",
    "GK16simhrs_u:527": " ālajjate nija-sakhī-jana-manda-hāsair",
    "GK16simhrs_u:528": " ālakṣyate tad iha bhāva-navāvatāraḥ //SRs_1.154//",
    "GK16simhrs_u:529": " ratau vāmatvaṃ,",
    "GK16simhrs_u:530": " yathā mamaiva-",
    "GK16simhrs_u:531": " ālokya hāra-maṇi-bimbitam ātma-kāntam",
    "GK16simhrs_u:532": " āliṅgatīti sahasā parivartamānā /",
    "GK16simhrs_u:533": " ālambitā karatale parivepamānā",
    "GK16simhrs_u:534": " sā sambhramāt sahacarīm avalambate sma //SRs_1.155//",
    "GK16simhrs_u:535": " mṛdu-kopatvaṃ,",
    "GK16simhrs_u:536": " yathā mamaiva-",
    "GK16simhrs_u:537": " vyāvṛtti-kramaṇodyame' pi padayoḥ pratyudgatau vartanaṃ",
    "GK16simhrs_u:538": " bhrūbhedo' pi tad īkṣaṇa-vyasaninā vyasmāri me cakṣuṣā /",
    "GK16simhrs_u:539": " cāṭūktāni karoti dagdha-rasanā rukṣākṣre' py udyatā",
    "GK16simhrs_u:540": " sakhyaḥ kiṃ karavāṇi māna-samaye saṅghāta-bhedo mama //SRs_1.156//",
    "GK16simhrs_u:541": " sa-vrīḍa-surata-prayatanaṃ, yathā-",
    "GK16simhrs_u:542": " autsukyena kṛtatvarā sahabhuvā vyāvartamānā hriyā",
    "GK16simhrs_u:543": " tais tair bandhu-vadhū-janasya vacanair nītābhimukhyaṃ punaḥ /",
    "GK16simhrs_u:544": " dṛṣṭvāgre varam ātta-sādhvasa-rasā gaurī nave saṅgame",
    "GK16simhrs_u:545": " saṃrohat-pulakā hareṇa hasatā śliṣṭā śivāyāstu vaḥ //",
    "GK16simhrs_u:546": " SRs_1.157// (ratnāvalī 1.2)",
    "GK16simhrs_u:547": " krodhād abhāṣaṇā rudatī,",
    "GK16simhrs_u:548": " yathā mamaiva-",
    "GK16simhrs_u:549": " kānte kṛtāgasi puraḥ parivartamāne",
    "GK16simhrs_u:550": " sakhyaṃ saroja-śaśinoḥ sahasā babhūva /",
    "GK16simhrs_u:551": " roṣākṣaraṃ sudṛśi vaktum apārayantyām",
    "GK16simhrs_u:552": " indīvara-dvayam avāpa tuṣāra-dhārām //SRs_1.158//",
    "GK16simhrs_u:553": " atha madhyā-",
    "GK16simhrs_u:554": " samāna-lajjā-madanā prodyat-tāruṇya-śālinī /",
    "GK16simhrs_u:555": " madhyā kāmayate kāntaṃ mohānta-surata-kṣamā //SRs_1.159// 99",
    "GK16simhrs_u:556": " atha tulya-lajjā-smaratvaṃ,",
    "GK16simhrs_u:557": " yathā mamaiva-",
    "GK16simhrs_u:558": " kānte paśyati sānurāgam abalā sācīkaroty ānanaṃ",
    "GK16simhrs_u:559": " tasmin kāma-kalāpa-kuśale vyāvṛtta-vaktre kila /",
    "GK16simhrs_u:560": " paśyantī muhur antaraṅga-madanaṃ dolāyamānekṣaṇā",
    "GK16simhrs_u:561": " lajjā-manmatha-madhyagāpi nitarāṃ tasyābhavat prītaye //SRs_1.160//",
    "GK16simhrs_u:562": " prodyat-tāruṇya-śālitvaṃ,",
    "GK16simhrs_u:563": " yathā mamaiva-",
    "GK16simhrs_u:564": " netrāñcalena lalitā valitā ca dṛṣṭiḥ",
    "GK16simhrs_u:565": " sakhyaṃ karoti jaghanaṃ pulinena sākam /",
    "GK16simhrs_u:566": " cakra-dvayena sadṛśī kuca-kuḍmalau ca nityā",
    "GK16simhrs_u:567": " vibhāti nitarāṃ madanasya lakṣmīḥ //SRs_1.161//",
    "GK16simhrs_u:568": " mohānta-surata-kṣamatvaṃ,",
    "GK16simhrs_u:569": " yathā mamaiva-",
    "GK16simhrs_u:570": " ākīrṇa-gharma-jalam ākula-keśa-pāśam",
    "GK16simhrs_u:571": " āmīlitākṣi-yugam ādṛta-pāravaśyam /",
    "GK16simhrs_u:572": " ānanda-kandalitam astamitānya-bhāvam",
    "GK16simhrs_u:573": " āśāsmahe kim api ceṣṭitam āyatākṣyāḥ //SRs_1.162//",
    "GK16simhrs_u:574": " madhyā tridhā māna-vṛtter dhīrādhīrobhayātmikā //SRs_1.163//",
    "GK16simhrs_u:575": " tatra dhīrā-",
    "GK16simhrs_u:576": " dhīrā tu vakti vakroktyā sotprāsaṃ sāgasaṃ priyam //SRs_1.164// 100",
    "GK16simhrs_u:577": " yathā mamaiva-",
    "GK16simhrs_u:578": " ko doṣo maṇi-mālikā yadi bhavet kaṇṭhe na kiṃ śaṅkaro",
    "GK16simhrs_u:579": " dhatte bhūṣaṇam ardha-candram amalaṃ candre na kiṃ kālimā /",
    "GK16simhrs_u:580": " tat sādhv eva kṛtaṃ kṛtaṃ bhaṇitibhir naivāparāddhaṃ tvayā",
    "GK16simhrs_u:581": " bhāgyaṃ draṣṭum anīśayaiva bhavataḥ kāntāparāddhaṃ mayā //SRs_1.165// [*2]",
    "GK16simhrs_u:582": " [*2] Also appears as 1.125.",
    "GK16simhrs_u:583": " atha adhīrā-",
    "GK16simhrs_u:584": " adhīrā paruṣair vākyaiḥ khedayed vallabhaṃ ruṣā //SRs_1.166// 101ab",
    "GK16simhrs_u:585": " yathā mamaiva-",
    "GK16simhrs_u:586": " niḥśaṅkam āgatam avekṣya kṛtāparādhaṃ",
    "GK16simhrs_u:587": " kācin nitānta-paruṣaṃ vinivṛtta-vaktrā /",
    "GK16simhrs_u:588": " kiṃ prārthanābhir adhikaṃ sukham edhi yāhi",
    "GK16simhrs_u:589": " yāhīti khinnam akarod asakṛd bruvāṇā //SRs_1.167//",
    "GK16simhrs_u:590": " atha dhīrādhīrā-",
    "GK16simhrs_u:591": " dhīrādhīra tu vakroktyā sa-bāṣpaṃ vadati priyam //SRs_1.168// 101cd",
    "GK16simhrs_u:592": " yathā mamaiva-",
    "GK16simhrs_u:593": " āśleṣollasitāśayena dayitāpy ārdrā tvayā cumbitā",
    "GK16simhrs_u:594": " citrokti-śravaṇotsukena kalitā tasyāṃ niśānāthatā /",
    "GK16simhrs_u:595": " tad yuktaṃ divasāgame' tra jaḍatā kārśyaṃ kalā-hīnatā",
    "GK16simhrs_u:596": " rājann ity uditāśru-gadgada-padaṃ kācid bravīti priyam //SRs_1.169//",
    "GK16simhrs_u:597": " atha pragalbhā-",
    "GK16simhrs_u:598": " sampūrṇa-yauvanonmattā pragalbhā rūḍha-manmathā /",
    "GK16simhrs_u:599": " dayitāṅge vilīneva yatate rati-keliṣu / 102",
    "GK16simhrs_u:600": " rata-prārambha-mātre' pi gacchaty ānanda-mūrcchatām //SRs_1.170// 103ab",
    "GK16simhrs_u:601": " sampūrṇa-yauvanatvam, yāthā-",
    "GK16simhrs_u:602": " uttuṅgau kuca-kumbhau rambhā-stambhopamānam ūru-yugam /",
    "GK16simhrs_u:603": " tarale dṛśau ca tasyāḥ sṛjatā dhātrā kim āhitaṃ sukṛtam //SRs_1.171//",
    "GK16simhrs_u:604": " rūḍha-manmathā,",
    "GK16simhrs_u:605": " yāthā mamaiva-",
    "GK16simhrs_u:606": " niḥśvāsollasad-unnata-stana-taṭaṃ nirdaṣṭa-bimbādharaṃ",
    "GK16simhrs_u:607": " nirmṛṣṭāṅga-vilepanaiś ca karaṇaiś citre pravṛtte rate /",
    "GK16simhrs_u:608": " kāñcī-dāma vibhinnam aṅgada-yugaṃ bhagnaṃ tathāpi priyaṃ",
    "GK16simhrs_u:609": " samprotsāhayati sma sā vidadhatī hastaṃ kvaṇat-kaṅkaṇam //SRs_1.172//",
    "GK16simhrs_u:610": " māna-vṛtteḥ pragalbhāpi tridhā dhīrādi-bhedataḥ //SRs_1.173// 103cd",
    "GK16simhrs_u:611": " tatra dhīra-pragalbhā-",
    "GK16simhrs_u:612": " udāste surate dhīrā sāvahitthā ca sādarā //SRs_1.174// 104ab",
    "GK16simhrs_u:613": " yathā-",
    "GK16simhrs_u:614": " na pratyudgamanaṃ karoti raśanā-vyāsañjanādi-cchalān",
    "GK16simhrs_u:615": " nādatte nava-mañjarīm ali-bhaya-vyājena dattām api /",
    "GK16simhrs_u:616": " datte darpaṇam ādareṇa na giraṃ rūkṣākṣaraṃ māninī",
    "GK16simhrs_u:617": " cāturyād vidadhāti mānam athavā vyaktīkaroti priyā //SRs_1.175//",
    "GK16simhrs_u:618": " atha adhīra-pragalbhā-",
    "GK16simhrs_u:619": " santarjya niṣṭhuraṃ roṣād adhīrā tāḍayet priyam //SRs_1.176// 104cd",
    "GK16simhrs_u:620": " yathā mamaiva-",
    "GK16simhrs_u:621": " kānte sāgasi kācid antika-gate nirbhartsya roṣāruṇair",
    "GK16simhrs_u:622": " bhrūbhaṅgī-kuṭilair apāṅga-valanair ālokamānā muhuḥ /",
    "GK16simhrs_u:623": " vadhvā mekhalayā sapatna-ramaṇī-pādābja-lākṣāṅkitaṃ",
    "GK16simhrs_u:624": " līlānīlasaroruheṇa niṭilaṃ hanti sma roṣākulā //SRs_1.177//",
    "GK16simhrs_u:625": " atha dhīrādhīra-pragalbhā-",
    "GK16simhrs_u:626": " dhīrādhīra-guṇopetā dhīrādhīreti kathyate //SRs_1.178// 105ab",
    "GK16simhrs_u:627": " yathā, mamaiva-",
    "GK16simhrs_u:628": " pratyāsīdati sāgasi priyatame sā sambhramād utthitā",
    "GK16simhrs_u:629": " vaiyātyāt purataḥ sthite sati punar mānāvadhūtāśayā /",
    "GK16simhrs_u:630": " rātrau kvāsi na cet kvacin māṇimayī mālā kutas te vadety",
    "GK16simhrs_u:631": " uktvā mekhalayā hatena sahasāśliṣṭā sa-bāṣpaṃ sthitā //SRs_1.179//",
    "GK16simhrs_u:632": " dvedhā jyeṣṭhā kaniṣṭheti madhyā prauḍhāpi tādṛśī //SRs_1.180// 105cd",
    "GK16simhrs_u:633": " ubhe api, yathā-",
    "GK16simhrs_u:634": " ekatrāsana-saṅgate priyatame paścād upetyādarād",
    "GK16simhrs_u:635": " ekasyā nayane nimīlya vihita-krīḍānubandha-cchalaḥ /",
    "GK16simhrs_u:636": " īṣad-vakrima-kandharaḥ sa-pulakaḥ premollasan-mānasām",
    "GK16simhrs_u:637": " antar-hāsa-lasat-kapola-phalakāṃ dhūrto' parāṃ cumbati //SRs_1.181// [amaru 19]",
    "GK16simhrs_u:638": " atretarasyāṃ paśyantyām api sambhāvanārhatayā pihita-locanāyā jyeṣṭhatvam /",
    "GK16simhrs_u:639": " tatra samakṣaṃ sambhāvanānarhatvāt cumbitāyāḥ kanīyastvam /",
    "GK16simhrs_u:640": " evam itarad-udāhāryam /",
    "GK16simhrs_u:641": " dhīrādhīrādi-bhedena madhyā-prauḍhe tridhā tridhā /",
    "GK16simhrs_u:642": " jyeṣṭhā-kaniṣṭḥā-bhedena tāḥ pratyekaṃ dvidhā dvidhā / 106",
    "GK16simhrs_u:643": " mugdhā tv eka-vidhā caivaṃ sā trayodaśadhoditā //SRs_1.182// 107ab",
    "GK16simhrs_u:644": " atha parakīyā-",
    "GK16simhrs_u:645": " anyāpi dvividhā kanyā paroḍhā ceti bhedataḥ //SRs_1.183// 107cd",
    "GK16simhrs_u:646": " tatra kanyā tv anūḍhā syāt sa-lajjā pitṛ-pālitā /",
    "GK16simhrs_u:647": " sakhī-keliṣu visrabdhā prāyo mugdhā-guṇānvitā //SRs_1.184// 108",
    "GK16simhrs_u:648": " yathā-",
    "GK16simhrs_u:649": " tāṃ nāradaḥ kāma-caraḥ kadācit",
    "GK16simhrs_u:650": " kanyāṃ kila prekṣya pituḥ samīpe /",
    "GK16simhrs_u:651": " samādideśaika-vadhūṃ bhavitrīṃ",
    "GK16simhrs_u:652": " premṇā śarīrārdha-harāṃ harasya //SRs_1.185// [ku.saṃ. 1.50]",
    "GK16simhrs_u:653": " pradhānam apradhānaṃ vā nāṭakādāv iyaṃ bhavet /",
    "GK16simhrs_u:654": " mālatī-mādhave lakṣye mālatī-madayantike //SRs_1.186// 109",
    "GK16simhrs_u:655": " atha paroḍhā-",
    "GK16simhrs_u:656": " paroḍhā tu pareṇoḍhāpy anya-sambhoga-lālasā /",
    "GK16simhrs_u:657": " lakṣyā kṣudra-prabandhe sā sapta-śatyādike budhaiḥ //SRs_1.187// 110",
    "GK16simhrs_u:658": " yathā vā-",
    "GK16simhrs_u:659": " bhartā niśvasite' py asūyati mano-jighraḥ sapatnī-janaḥ",
    "GK16simhrs_u:660": " śvaśrūr iṅgita-daivataṃ nayanayor īhāliho yātaraḥ /",
    "GK16simhrs_u:661": " tad dūrād ayam aṅjaliḥ kim amunā dṛbhaṅga-pātena te",
    "GK16simhrs_u:662": " vaidagdhī-racanā-prapañca-rasika vyartho' yam atra śramaḥ //SRs_1.188// [*3]",
    "GK16simhrs_u:663": " [*3] This verse is not found in all editions. Venkatachari has not included it in his edition.",
    "GK16simhrs_u:664": " atha sāmānyā-",
    "GK16simhrs_u:665": " sādhāraṇa-strī gaṇikā kalā-prāgalbhya-dhārṣṭya-yuk //SRs_1.189// 111ab",
    "GK16simhrs_u:666": " yathā-",
    "GK16simhrs_u:667": " gāḍhāliṅgana-pīḍita-stana-taṭaṃ svidyat-kapola-sthalaṃ",
    "GK16simhrs_u:668": " sandaṣṭādhara-mukta-sītkṛtam atibhrāmyad-bhru-nṛtyat-karam /",
    "GK16simhrs_u:669": " cāṭu-prāya-vaco-vicitra-bhaṇitair yātai rutaiś cāṅkitaṃ",
    "GK16simhrs_u:670": " veśyānāṃ dhṛti-dhāma puṣpa-dhanuṣaḥ prāpnoti dhanyo ratam //SRs_1.190//",
    "GK16simhrs_u:671": " (śṛṅgāra-tilake 1.127)",
    "GK16simhrs_u:672": " eṣā syād dvividhā raktā viraktā ceti bhedataḥ //SRs_1.191// 111cd",
    "GK16simhrs_u:673": " tatra raktā tu varṇyā syād aprādhānyena nāṭake /",
    "GK16simhrs_u:674": " agnimitrasya vijñeyā yathā rājña irāvatī //SRs_1.192// 112",
    "GK16simhrs_u:675": " pradhānam apradhānaṃ vā nāṭaketara-rūpake /",
    "GK16simhrs_u:676": " sā ced divyā nāṭake tu prādhānyenaiva varṇyate //SRs_1.193// 113",
    "GK16simhrs_u:677": " yathā-",
    "GK16simhrs_u:678": " ā darśanāt praviṣṭā sā me sura-loka-sundarī hṛdayam /",
    "GK16simhrs_u:679": " bāṇena makara-ketoḥ kṛta-mārgam abandhya-pātena //SRs_1.194// (vikramo. 2.2)",
    "GK16simhrs_u:680": " viraktā tu prahasana-prabhṛtiṣv eva varṇyate /",
    "GK16simhrs_u:681": " tasyā dhaurya-prabhṛtayo guāṣ tad-upayoginaḥ //SRs_1.195// 114",
    "GK16simhrs_u:682": " channa-kāmān ratārthājñān bāla-pāṣaṇḍa-ṣaṇḍakān /",
    "GK16simhrs_u:683": " rakteva rañjayed ibhyān niḥsvān mātrā vivāsayet //SRs_1.196// 115",
    "GK16simhrs_u:684": " channa-kāmāḥ śrotriyādayaḥ /",
    "GK16simhrs_u:685": " ratārthā rati-sukha-prayojanāḥ /",
    "GK16simhrs_u:686": " ajñā mūḍhāḥ /",
    "GK16simhrs_u:687": " śeṣāḥ prasiddhāḥ /",
    "GK16simhrs_u:688": " atra kecid āhuḥ-",
    "GK16simhrs_u:689": " gaṇikāyā nānurāgo guṇavaty api nāyake /",
    "GK16simhrs_u:690": " rasābhāsa-prasaṅgaḥ syād araktāyāś ca varṇane //SRs_1.197//",
    "GK16simhrs_u:691": " ataś ca nāṭakādau tu varṇyā sā na bhaved iti //SRs_1.198// 116ab",
    "GK16simhrs_u:692": " tathā cāhuḥ [śṛ.ti. 1.62,64}-",
    "GK16simhrs_u:693": " sāmānyā vanitā veśyā sā dravyaṃ param icchatā //SRs_1.199//",
    "GK16simhrs_u:694": " guṇa-hīne ca na dveṣo nānurāgo guṇiny api /",
    "GK16simhrs_u:695": " śṛṅgārābhāsa etāsu na śṛṅgāraḥ kadācana //SRs_1.200// iti /",
    "GK16simhrs_u:696": " tan-mataṃ nānumanute dhīmān śrī-siṃha-bhūpatiḥ / 116",
    "GK16simhrs_u:697": " bhāvānubandhābhāve ca nāyikātva-parāhateḥ //SRs_1.201//",
    "GK16simhrs_u:698": " tasyāḥ prakaraṇādau ca nāyikātva-vidhānataḥ /117",
    "GK16simhrs_u:699": " anāyikā-varṇane tu rasābhāsa-prasaṅgataḥ //SRs_1.202//",
    "GK16simhrs_u:700": " tathā prakaraṇādīnām arasāśrayatāgateḥ /118",
    "GK16simhrs_u:701": " rasāśrayaṃ tu daśadhety ādi-śāstra-virodhataḥ //SRs_1.203//",
    "GK16simhrs_u:702": " tasmāt sādhāraṇa-strīṇāṃ guṇa-śālini nāyake / 119",
    "GK16simhrs_u:703": " bhāvānubandhaḥ syād eva rudraṭasyāpi bhāṣaṇāt //SRs_1.204// 120ab",
    "GK16simhrs_u:704": " tatrāha rudraṭaḥ-(śṛ.ti. 1.69)",
    "GK16simhrs_u:705": " īrṣyā kula-strīṣu na nāyakasya",
    "GK16simhrs_u:706": " niḥśaṅka-kelir na parāṅganāsu /",
    "GK16simhrs_u:707": " veśyāsu caitad dvitayaṃ prarūḍhaṃ",
    "GK16simhrs_u:708": " sarvasvam etās tad aho smarasya //SRs_1.205// iti /",
    "GK16simhrs_u:709": " udāttādi-bhidāṃ kecit sarvāsām api manvate / 120cd",
    "GK16simhrs_u:710": " tās tu prāyeṇa dṛśyante sarvatra vyavahārataḥ //SRs_1.206//",
    "GK16simhrs_u:711": " prathamaṃ proṣita-patikā vāska-sajjā tataś ca virahotkā / 121",
    "GK16simhrs_u:712": " atha khaṇḍitā matā syāt kalahāntaritābhisārikā caiva //SRs_1.207//",
    "GK16simhrs_u:713": " kathitā ca vipralabdhā svādhīna-patis tathā cānyā / 122",
    "GK16simhrs_u:714": " śṛṅgāra-kṛtāvasthābhedāt tāś cāṣṭadhā bhinnāḥ //SRs_1.208//",
    "GK16simhrs_u:715": " tatra proṣita-patikā-",
    "GK16simhrs_u:716": " dūra-deśaṃ gate kānte bhavet proṣita-bhartṛkā / 123",
    "GK16simhrs_u:717": " asyās tu jāgaraḥ kārśyaṃ nimittādi-vilokanam //SRs_1.209//",
    "GK16simhrs_u:718": " mālinyam anavasthānaṃ prāyaḥ śayyā-niveṣaṇam / 124",
    "GK16simhrs_u:719": " jāḍya-cintā-prabhṛtayo vikriyāḥ kathitā budhaiḥ //SRs_1.210// 125ab",
    "GK16simhrs_u:720": " yathā mama-",
    "GK16simhrs_u:721": " dūre tiṣṭhati so' dhunā priyatamaḥ prāpto vasantodayaḥ",
    "GK16simhrs_u:722": " kaṣṭaṃ kokila-kūjitāni sahasā jātāni dambholayaḥ /",
    "GK16simhrs_u:723": " aṅgāny apy avaśāni yānti tanutāṃ yātīva me cetanā",
    "GK16simhrs_u:724": " hā kaṣṭaṃ mama duṣkṛtasya mahimā candro' pi caṇḍāyate //SRs_1.211//",
    "GK16simhrs_u:725": " atha vāsaka-sajjikā-",
    "GK16simhrs_u:726": " bharatādayair abhidadhe strīṇām vāras tu vāsakaḥ / 125cd",
    "GK16simhrs_u:727": " svavāsaka-vaśāt kānte sameṣyati gṛhāntaram //SRs_1.212//",
    "GK16simhrs_u:728": " sajjī-karoti cātmānaṃ yā sā vāsaka-sajjikā / 126",
    "GK16simhrs_u:729": " asyās tu ceṣṭāḥ samparka-manoratha-vicintanam //SRs_1.213//",
    "GK16simhrs_u:730": " sakhī-vinodo hṛl-lekho muhur dūti-nirīkṣaṇam / 127",
    "GK16simhrs_u:731": " priyābhigamana-mārgābhivīkṣaṇa-pramukhā matāḥ //SRs_1.214// 128ab",
    "GK16simhrs_u:732": " yatha mamaiva-",
    "GK16simhrs_u:733": " kelī-gṛhaṃ gamita-śayanaṃ bhūṣitaṃ cātma-dehaṃ",
    "GK16simhrs_u:734": " darśaṃ darśaṃ dayita-padavīṃ sādaraṃ vīkṣamāṇā /",
    "GK16simhrs_u:735": " kāma-krīḍāṃ manasi vividhāṃ bhāvinī kalpayantī",
    "GK16simhrs_u:736": " sāraṅgākṣī raṇa-raṇikayā niḥśvasantī samāste //SRs_1.215//",
    "GK16simhrs_u:737": " atha virahotkaṇṭhitā-",
    "GK16simhrs_u:738": " anāgasi priyatame cirayaty utsukā tu yā / 128",
    "GK16simhrs_u:739": " virahotkaṇṭhitā bhāva-vedibhiḥ sā samīritā //SRs_1.216//",
    "GK16simhrs_u:740": " asyās tu ceṣṭā hṛt-tāpo vepathuś cāṅga-sādanam / 129",
    "GK16simhrs_u:741": " aratir bāṣpa-mokṣaś ca svāvasthā-kathanādayaḥ //SRs_1.217// 130ab",
    "GK16simhrs_u:742": " yathā mamaiva-",
    "GK16simhrs_u:743": " cirayati manaḥ-kānte kāntā nirāgasi sotsukā",
    "GK16simhrs_u:744": " madhu malayajaṃ mākandaṃ vā nirīkṣitum akṣamā /",
    "GK16simhrs_u:745": " galita-palitaṃ no jānīte karād api kaṅkaṇaṃ",
    "GK16simhrs_u:746": " parabhṛta-rutaṃ śrutvā bāṣpaṃ vimuñcati vepate //SRs_1.218//",
    "GK16simhrs_u:747": " atha khaṇḍitā-",
    "GK16simhrs_u:748": " ullaṅghya samayaṃ yasyāḥ preyān anyopabhogavān / 130cd",
    "GK16simhrs_u:749": " bhoga-lakṣmāñcitaḥ prātar āgacchet sā hi khaṇḍitā //SRs_1.219//",
    "GK16simhrs_u:750": " asyās tu cintā niḥśvāsas tūṣṇīṃ-bhāvo' śru-mocanam / 131",
    "GK16simhrs_u:751": " kheda-bhrānty-asphuṭālāpā ity ādyā vikriyā matāḥ //SRs_1.220//",
    "GK16simhrs_u:752": " yathā mamaiva-",
    "GK16simhrs_u:753": " prabhāte prāṇeśaṃ nava-madana-mudrāṅkita-tanuṃ",
    "GK16simhrs_u:754": " vadhūr dṛṣṭvā roṣāt kim api kuṭilaṃ jalpati muhuḥ /",
    "GK16simhrs_u:755": " muhur dhatte cintāṃ muhur api paribhrāmyati muhur",
    "GK16simhrs_u:756": " vidhatte niḥśvāsaṃ muhur api ca bāṣpaṃ visṛjati //SRs_1.221//",
    "GK16simhrs_u:757": " atha kalahāntaritā-",
    "GK16simhrs_u:758": " yā sakhīnāṃ puraḥ pāda-patitaṃ vallabhaṃ ruṣā / 132",
    "GK16simhrs_u:759": " nirasya paścāt tapati kalahāntaritā hi sā //SRs_1.222//",
    "GK16simhrs_u:760": " asyās tu bhrānti-saṃlāpau moho niḥśvasitaṃ jvaraḥ / 133",
    "GK16simhrs_u:761": " muhuḥ pralāpa ity ādyā iṣṭāś ceṣṭā manīṣibhiḥ //SRs_1.223//",
    "GK16simhrs_u:762": " yathā mamaiva-",
    "GK16simhrs_u:763": " niḥśaṅkā nitarāṃ nirasya dayitaṃ pādānataṃ preyasī",
    "GK16simhrs_u:764": " kopenādya kṛtaṃ mayā kim idam ity ārtā sakhīṃ jalpati /",
    "GK16simhrs_u:765": " sodvegaṃ bhramati kṣipaty anudiśaṃ dṛṣṭiṃ vilolākulāṃ",
    "GK16simhrs_u:766": " ramyaṃ dveṣṭi muhur muhuḥ pralapati śvāsādhikaṃ mūrcchati //SRs_1.224//",
    "GK16simhrs_u:767": " atha abhisārikā (svīyā)-",
    "GK16simhrs_u:768": " madanānala-santaptā yābhisārayati priyam / 134",
    "GK16simhrs_u:769": " jyotsnā-tāmasvinī yāna-yogyāmbara-vibhūṣaṇā //SRs_1.225//",
    "GK16simhrs_u:770": " svayaṃ vābhisared yā tu sā bhaved abhisārikā / 135",
    "GK16simhrs_u:771": " asyāḥ santāpa-cintādyā vikriyās tu yathocitam //SRs_1.226//",
    "GK16simhrs_u:772": " kāntābhisaraṇae svīyā lajjānāśādi-śaṅkayā / 136",
    "GK16simhrs_u:773": " vyāghra-huṅkāra-santrasta-mṛga-śāva-vilocanā //SRs_1.227//",
    "GK16simhrs_u:774": " nīlyādi-rakta-vasana-racitāṅgāvaguṇṭhanā / 137",
    "GK16simhrs_u:775": " svāṅge vilīnāvayavā niḥśabdaṃ pāda-cāriṇī //SRs_1.228//",
    "GK16simhrs_u:776": " susnigdhaika-sakhī-mātra-yuktā yāti samutsukā / 138",
    "GK16simhrs_u:777": " mṛṣā priye tu nidrāṇe pārśve tiṣṭhati niścalā //SRs_1.229//",
    "GK16simhrs_u:778": " garvātireka-nibhṛtā śītaiḥ srag-dāma-candanaiḥ / 139",
    "GK16simhrs_u:779": " bhāvajñā bodhayaty enaṃ tad-bhāvāvekṣaṇotsukā //SRs_1.230//",
    "GK16simhrs_u:780": " yathā-",
    "GK16simhrs_u:781": " tamaḥ-savarṇaṃ vidadhe vibhūṣaṇaṃ",
    "GK16simhrs_u:782": " nināda-doṣeṇa nunoda nūpuram /",
    "GK16simhrs_u:783": " pratīkṣituṃ na sphuṭa-candrikā-bhayād",
    "GK16simhrs_u:784": " iyeṣa dūtīm abhisārikā-janaḥ //SRs_1.231//",
    "GK16simhrs_u:785": " yathā vā-",
    "GK16simhrs_u:786": " mallikā-māla-bhāriṇyaḥ",
    "GK16simhrs_u:787": " sarvāṅgīṇārdra-candanāḥ /",
    "GK16simhrs_u:788": " kṣaumavatyo na lakṣyante",
    "GK16simhrs_u:789": " jyotsnāyām abhisārikā //",
    "GK16simhrs_u:790": " (kāvyādarśa 2.213)",
    "GK16simhrs_u:791": " (anyāṅganābhisārikā-kanyakā)",
    "GK16simhrs_u:792": " svīyāvat kanyakā jñeyā kāntābhisaraṇa-krame //SRs_1.233// 140",
    "GK16simhrs_u:793": " (veśyābhisārikā)",
    "GK16simhrs_u:794": " veśyābhisārikā tv eti hṛṣṭā vaiśika-nāyakam /",
    "GK16simhrs_u:795": " āvirbhūta-smita-mukhī mada-ghūrṇita-locanā //SRs_1.234// 141",
    "GK16simhrs_u:796": " anuliptākhilāṅgī ca vicitrābharaṇānvitā /",
    "GK16simhrs_u:797": " snehāṅkurita-romāñca-sphuṭībhūta-manobhavā //SRs_1.235// 142",
    "GK16simhrs_u:798": " saṃveṣṭitā parijanair bhogopakaraṇānvitaiḥ /",
    "GK16simhrs_u:799": " raśanārāva-mādhurya-dīpitānaṅga-vaibhavā //SRs_1.236// 143",
    "GK16simhrs_u:800": " caraṇāmbuja-saṃlagna-maṇi-mañjīra-mañjulā /",
    "GK16simhrs_u:801": " eṣā ca mṛdu-saṃsparśaiḥ keśa-kaṇḍūyanādibhiḥ / 144",
    "GK16simhrs_u:802": " prabodhayati tad-bodhe praṇayāt kupitekṣaṇā //SRs_1.237//",
    "GK16simhrs_u:803": " yathā mama-",
    "GK16simhrs_u:804": " māsi madhau candrātapa-dhavalāyāṃ niśi sakhī-janālāpaiḥ /",
    "GK16simhrs_u:805": " madanāturābhisarati praṇayavatī yaṃ sa eva khalu dhanyaḥ //SRs_1.238//",
    "GK16simhrs_u:806": " atha preṣyābhisārikā-",
    "GK16simhrs_u:807": " bāhu-vikṣepa-lulita-srasta-dhammilla-mallikā / 145",
    "GK16simhrs_u:808": " calita-bhrū-vikārādi-vilāsa-lalitekṣaṇā //SRs_1.239//",
    "GK16simhrs_u:809": " maireyāviratāsvāda-mada-skhalita-jalpitā / 146",
    "GK16simhrs_u:810": " preṣyābhiyāti dayitaṃ ceṭībhiḥ saha garvitā //SRs_1.240//",
    "GK16simhrs_u:811": " priyaṃ kaṅkaṇa-nikvāṇa-mañju-vyajana-vījanaiḥ / 147",
    "GK16simhrs_u:812": " vibodhya nirbhartsayati nāsābhaṅga-puraḥsaram //SRs_1.241//",
    "GK16simhrs_u:813": " yathā-",
    "GK16simhrs_u:814": " srasta-srak-kabarī-bharaṃ salalita-bhrūval-lihālāmadā-",
    "GK16simhrs_u:815": " vyaktālāpam itas tataḥ pratipadaṃ vikṣipta-bāhālatā /",
    "GK16simhrs_u:816": " sotkaṇṭhaṃ dayitābhisṛtya śayitaṃ kāntaṃ kvaṇat-kaṅkaṇa-",
    "GK16simhrs_u:817": " kvāṇena pratibodhya bhartsayati yaṃ dhanyaḥ sa ekaḥ pumān //SRs_1.242//",
    "GK16simhrs_u:818": " atha vipralabdhā-",
    "GK16simhrs_u:819": " kṛtvā saṅketam aprāpte daivād vyathitā tu yā / 148",
    "GK16simhrs_u:820": " vipralabdheti sā proktā budhair asyās tu vikriyā /",
    "GK16simhrs_u:821": " nirveda-cintā-khedāśru-mūrcchā-niḥśvasanādayaḥ //SRs_1.243// 149",
    "GK16simhrs_u:822": " yathā mamaiva-",
    "GK16simhrs_u:823": " candra-bimbam udayādrim āgataṃ",
    "GK16simhrs_u:824": " paśya tena sakhi vañcitā vayam /",
    "GK16simhrs_u:825": " atra kiṃ nija-gṛhaṃ nayasva māṃ",
    "GK16simhrs_u:826": " tatra vā kim iti vivyathe vadhūḥ //SRs_1.244//",
    "GK16simhrs_u:827": " atha svādhīna-bhartṛkā-",
    "GK16simhrs_u:828": " svāyattāsanna-patikā hṛṣṭā svādhīna-vallabhā /",
    "GK16simhrs_u:829": " asyās tu ceṣṭāḥ kathitāḥ smara-pūjā-mahotsavaḥ / 150",
    "GK16simhrs_u:830": " vana-keli-jala-krīḍā-kusumāpacayādayaḥ //SRs_1.245//",
    "GK16simhrs_u:831": " yathā mamaiva-",
    "GK16simhrs_u:832": " salīlaṃ dhammille dara-hasita-kahlāra-racanāṃ",
    "GK16simhrs_u:833": " kapole sotkampaṃ mṛga-mada-mayaṃ patra-tilakam /",
    "GK16simhrs_u:834": " kucābhoge kurvan lalita-makarīṃ kuṅkuma-mayīṃ",
    "GK16simhrs_u:835": " yuvā dhanyaḥ so' yaṃ madayati ca nityaṃ priyatamām //SRs_1.246//",
    "GK16simhrs_u:836": " uttamā madhyamā nīcety evaṃ sarvāḥ striyas tridhā //SRs_1.247// 151",
    "GK16simhrs_u:837": " tatrottamā-",
    "GK16simhrs_u:838": " abhijātair bhoga-tṛptair guṇibhir yā ca kāmyate /",
    "GK16simhrs_u:839": " gṛhṇāti kāraṇe kopam anunītā prasīdati //SRs_1.248// 152",
    "GK16simhrs_u:840": " vidadhaty apriyaṃ patyau svayam ācarati priyam /",
    "GK16simhrs_u:841": " vallabhe sāparādhe' pi tūṣṇīṃ tiṣṭhati sottamā //SRs_1.249// 153",
    "GK16simhrs_u:842": " atha madhyamā-",
    "GK16simhrs_u:843": " puṃsaḥ svayaṃ kāmayate kāmyate yā ca tair vadhūḥ /",
    "GK16simhrs_u:844": " sakrodhe krudhyati muhuḥ sānṛte' nṛta-vādinī //SRs_1.250// 154",
    "GK16simhrs_u:845": " sāpakāre' pakartrī syāt snigdhe snihyati vallabhe /",
    "GK16simhrs_u:846": " evam ādi-guṇopetā madhyamā sā prakīrtitā //SRs_1.251// 155",
    "GK16simhrs_u:847": " atha nīcā-",
    "GK16simhrs_u:848": " akasmāt kupyati ruṣaṃ prārthitāpi na muñcati /",
    "GK16simhrs_u:849": " surūpaṃ vā kurūpaṃ vā guṇavantam athāguṇam //SRs_1.252// 156",
    "GK16simhrs_u:850": " sthaviraṃ taruṇaṃ vāpi yā vā kāmayate muhuḥ /",
    "GK16simhrs_u:851": " īrṣyā-kopa-vivādeṣu niyatā sādhamā smṛtā //SRs_1.253// 157",
    "GK16simhrs_u:852": " āsām udāharaṇāni lokata evāvagantavyāni /",
    "GK16simhrs_u:853": " svīyā trayodaśa-vidhā vividhā ca varāṅganā /",
    "GK16simhrs_u:854": " vaiśikaivaṃ ṣoḍaśadhā tāś cāvasthābhir aṣṭabhiḥ //SRs_1.254// 158",
    "GK16simhrs_u:855": " ekaikam aṣṭadhā tāsām uttamādi-prabhedataḥ /",
    "GK16simhrs_u:856": " traividhyam evaṃ sa-caturaśītis triśatī bhavet //SRs_1.255// 159",
    "GK16simhrs_u:857": " avasthā-trayam eveti kecid āhuḥ para-striyāḥ //SRs_1.256//",
    "GK16simhrs_u:858": " yathā-",
    "GK16simhrs_u:859": " try-avasthaiva para-strī syāt prathamaṃ virahonmanāḥ /",
    "GK16simhrs_u:860": " tato æbhisārikā bhūtvābhisarantī vrajet svayaṃ //SRs_1.257//",
    "GK16simhrs_u:861": " saṅketāc cet paribhraṣṭā vipralabdhā bhavet punaḥ /",
    "GK16simhrs_u:862": " parādhīna-patitvena nānyāvasthātra saṅgatā //",
    "GK16simhrs_u:863": " iti /",
    "GK16simhrs_u:864": " (bhāva-prakāśa)",
    "GK16simhrs_u:865": " atha nāyikā-sahāyāḥ-",
    "GK16simhrs_u:866": " āsāṃ dūtyaḥ sakhī ceṭī liṅginī prativeśinī / 160",
    "GK16simhrs_u:867": " dhātreyī śilpakārī ca kumārī kathinī tathā /",
    "GK16simhrs_u:868": " kārur vipraśnikā ceti netṛ-mitra-guṇānvitāḥ //SRs_1.259// 161",
    "GK16simhrs_u:869": " liṅginī paṇḍita-kauśikyādiḥ /",
    "GK16simhrs_u:870": " prativeśinī samīpa-gṛha-vartinī /",
    "GK16simhrs_u:871": " śilpa-kārī vīṇā-vādanādi-nipuṇā /",
    "GK16simhrs_u:872": " kārū rajakyādiḥ /",
    "GK16simhrs_u:873": " vipraśnikā daivajñā /",
    "GK16simhrs_u:874": " śeṣāḥ prasiddhāḥ /",
    "GK16simhrs_u:875": " itara-rasālambanānām anati-nirūpaṇīyatayā pṛthak-prakaraṇārambhasyānupayogāt tat-tad-rasa-prasaṅga eva nirūpaṇaṃ kariṣyāmaḥ //",
    "GK16simhrs_u:876": " iti nāyikā-prakaraṇam //",
    "GK16simhrs_u:877": " atha śṛṅgārasyoddīpana-vibhāvaḥ-",
    "GK16simhrs_u:878": " uddīpanaṃ caturdhā syād ālambana-samāśrayam /",
    "GK16simhrs_u:879": " guṇa-ceṣṭālaṅkṛtayas taṭasthāś ceti bhedataḥ //SRs_1.260// 162",
    "GK16simhrs_u:880": " tatra guṇāḥ-",
    "GK16simhrs_u:881": " yauvanaṃ rūpa-lāvaṇye saundaryam abhirūpatā /",
    "GK16simhrs_u:882": " mārdavaṃ saukumāryaṃ cety ālambana-gatā guṇāḥ //SRs_1.261// 163",
    "GK16simhrs_u:883": " tatra yauvanam-",
    "GK16simhrs_u:884": " sarvāsām api nārīṇāṃ yauvanaṃ tu caturvidham /",
    "GK16simhrs_u:885": " pratiyauvanam etāsāṃ ceṣṭitāni pṛthak pṛthak //SRs_1.262// 164",
    "GK16simhrs_u:886": " tatra prathama-yauvanam-",
    "GK16simhrs_u:887": " īṣac-capala-netrāntaṃ smara-smera-mukhāmbujam /",
    "GK16simhrs_u:888": " sa-garva-jarajogaṇḍam asamagrāruṇādharam //SRs_1.263// 165",
    "GK16simhrs_u:889": " lāvaṇyodbheda-ramyāṅgaṃ vilasad-bhāva-saurabham /",
    "GK16simhrs_u:890": " unmīlitāṅkura-kucam asphuṭāṅgaka-sandhikam //SRs_1.264// 166",
    "GK16simhrs_u:891": " prathamaṃ yauvanaṃ tatra vartamānā mṛgekṣaṇā /",
    "GK16simhrs_u:892": " apekṣate mṛdu-sparśaṃ sahate noddhatāṃ ratim //SRs_1.265// 167",
    "GK16simhrs_u:893": " sakhī-keli-ratā svāṅga-saṃskāra-kalitādarā /",
    "GK16simhrs_u:894": " na kopa-harṣau bhajate sapatnī-darśanādiṣu / 168",
    "GK16simhrs_u:895": " nātirajyati kāntasya saṅgame kiṃ tu lajjate //SRs_1.266//",
    "GK16simhrs_u:896": " yathā-",
    "GK16simhrs_u:897": " vistārī stana-bhāra eṣa gamito na svocitām unnatiṃ",
    "GK16simhrs_u:898": " rekhodbhāsi tathā vali-trayam idaṃ na spaṣṭa-nimnottam /",
    "GK16simhrs_u:899": " madhye' syā ṛju-rāyatārdha-kapiśā romāvalī dṛśyate",
    "GK16simhrs_u:900": " ramyaṃ yauvana-śaiśava-vyatikaronmiśraṃ vayo vartate //SRs_1.267//",
    "GK16simhrs_u:901": " (daśarūpakāvaloke' pi uddhṛtam idam)",
    "GK16simhrs_u:902": " asyāś ceṣṭā,",
    "GK16simhrs_u:903": " yathā mamaiva-",
    "GK16simhrs_u:904": " āvirbhavat-prathama-darśana-sādhvasāni",
    "GK16simhrs_u:905": " sāvajñam ādṛta-sakhī-jana-jalpitāni /",
    "GK16simhrs_u:906": " sa-vyāja-kopa-madhurāṇi gireḥ sutāyā",
    "GK16simhrs_u:907": " vaḥ pāntu nūtana-samāgama-ceṣṭitāni //SRs_1.268//",
    "GK16simhrs_u:908": " atha dvitīya-yauvanam-",
    "GK16simhrs_u:909": " stanau pīnau tanur madhyaḥ pāṇipādasya raktimā / 169",
    "GK16simhrs_u:910": " ūrū karikarākārāv aṅgaṃ vyaktāṅga-sandhikam /",
    "GK16simhrs_u:911": " nitambo vipulo nābhir gabhīrā jaghanaṃ ghanam //SRs_1.269// 170",
    "GK16simhrs_u:912": " vyaktā romāvalī snaigdhyam aṅga-keśaradākṣiṣu /",
    "GK16simhrs_u:913": " dvitīya-yauvane tena kalitā vāma-locanā //SRs_1.270// 171",
    "GK16simhrs_u:914": " sakhīṣu svāśayajñāsu snigdhā prāyeṇa māninī /",
    "GK16simhrs_u:915": " na prasīdaty anunaye sapatnīṣv abhyasūyinī //SRs_1.271// 172",
    "GK16simhrs_u:916": " nāparādhān viṣahate praṇayerṣyākaṣāyitā /",
    "GK16simhrs_u:917": " rati-keliṣv anibhṛtā ceṣṭate garvitā rahaḥ //SRs_1.272// 173",
    "GK16simhrs_u:918": " yathā-",
    "GK16simhrs_u:919": " tanvī śyāmā śikharī-daśanā pakva-bimbādharauṣṭhī",
    "GK16simhrs_u:920": " madhye kṣāmā cakita-hariṇī-prekṣaṇā nimna-nābhiḥ /",
    "GK16simhrs_u:921": " śroṇī-bhārād alasa-gamanā stoka-namrā stanābhyāṃ",
    "GK16simhrs_u:922": " yā tatra syād yuvatī-viṣaye sṛṣṭir ādyaiva dhātuḥ //SRs_1.273// [me.dū. 2.22]",
    "GK16simhrs_u:923": " atha tṛtīya-yauvanam-",
    "GK16simhrs_u:924": " asnigdhatā nayanayor gaṇḍayor mlāna-kāntitā /",
    "GK16simhrs_u:925": " vicchāyatā khara-sparśo' py aṅgānāṃ ślathatā manāk //SRs_1.274// 174",
    "GK16simhrs_u:926": " adhare masṛṇo rāgas tṛtīye yauvane bhavet /",
    "GK16simhrs_u:927": " tatra strīṇām iyaṃ ceṣṭā rati-tantra-vidagdhatā //SRs_1.275// 175",
    "GK16simhrs_u:928": " vallabhasyāparityāgas tadākarṣaṇa-kauśalam /",
    "GK16simhrs_u:929": " anādaro' parādheṣu sapatnīṣv apy amatsaraḥ //SRs_1.276// 176",
    "GK16simhrs_u:930": " yathā ānanda-kośa-prahasane-",
    "GK16simhrs_u:931": " vaktraiḥ prayatna-vikacair valibhaiś ca gaṇḍair",
    "GK16simhrs_u:932": " madhyaiś ca māṃsalataraiḥ śithilair urojaiḥ /",
    "GK16simhrs_u:933": " ghaṇṭā-pathe ratipater api nūnam etā",
    "GK16simhrs_u:934": " vṛntaślathāni kusumāni viḍambayanti //SRs_1.277//",
    "GK16simhrs_u:935": " atha caturtha-yauvanam-",
    "GK16simhrs_u:936": " jarjaratvaṃ stana-śroṇi-gaṇḍoru-jaghanādiṣu /",
    "GK16simhrs_u:937": " nirmāṃsatā ca bhavati caturthe yauvane striyāḥ //SRs_1.278// 177",
    "GK16simhrs_u:938": " tatra ceṣṭā rati-vidhāv anutsāho' samarthatā /",
    "GK16simhrs_u:939": " sapatnīṣv ānukūlyaṃ ca kāntenāviraha-sthitiḥ //SRs_1.279// 178",
    "GK16simhrs_u:940": " yathā ānanda-kośa-prahasane-",
    "GK16simhrs_u:941": " kṣāmaiś ca gaṇḍa-phalakair viralaiś ca dantair",
    "GK16simhrs_u:942": " lambaiḥ kucair gata-kathā-pracuraiḥ prasaṅgaiḥ /",
    "GK16simhrs_u:943": " aṅgair ayatna-śithilaiś ca kadāpy asevyā",
    "GK16simhrs_u:944": " bhartuḥ paṇān abhilaṣanty ahahālasāṅgyaḥ //SRs_1.280//",
    "GK16simhrs_u:945": " tatra śṛṅgāra-yogyatvaṃ sarasāhlāda-kāraṇam /",
    "GK16simhrs_u:946": " ādya-dvitīyayor eva na tṛtīya-caturthayoḥ //SRs_1.281// 179",
    "GK16simhrs_u:947": " atha rūpam-",
    "GK16simhrs_u:948": " aṅgāny abhūṣitāny eva prakṣepādyair vibhūṣaṇaiḥ /",
    "GK16simhrs_u:949": " yena bhūṣitavad bhāti tad rūpam iti kathyate //SRs_1.282// 180",
    "GK16simhrs_u:950": " yathā-",
    "GK16simhrs_u:951": " sthātuṃ vimuktābharaṇā vimālyā",
    "GK16simhrs_u:952": " bhūyo' sahā bhūṣayituṃ śarīram /",
    "GK16simhrs_u:953": " agād bahiḥ kācid udāra-rūpā",
    "GK16simhrs_u:954": " yāṃ vīkṣya lajjāṃ dadhire sabhūṣāḥ //SRs_1.283//",
    "GK16simhrs_u:955": " atha lāvaṇyam-",
    "GK16simhrs_u:956": " muktāphaleṣu chāyāyās taralatvam ivāntarā /",
    "GK16simhrs_u:957": " pratibhāti yad aṅgeṣu lāvaṇyaṃ tad ihocyate //SRs_1.284// 181",
    "GK16simhrs_u:958": " yathā-",
    "GK16simhrs_u:959": " aṅgeṣu sphaṭikādarśa-darśanīyeṣu jṛmbhate /",
    "GK16simhrs_u:960": " amalā komalā kāntir jyotsneva pratibimbitā //SRs_1.285//",
    "GK16simhrs_u:961": " atha saundaryam-",
    "GK16simhrs_u:962": " aṅga-pratyāngakānāṃ yaḥ sanniveśo yathocitam /",
    "GK16simhrs_u:963": " susliṣṭa-sandhi-bandhaḥ syāt tat saundaryam itīryate //SRs_1.286// 182",
    "GK16simhrs_u:964": " yathā-",
    "GK16simhrs_u:965": " dīrghākṣaṃ śarad-indu-kānti-vadanaṃ bāhū natāvaṃsayoḥ",
    "GK16simhrs_u:966": " saṅkṣiptaṃ niviḍonnata-stanam uraḥ pārśve pramṛṣṭe iva /",
    "GK16simhrs_u:967": " madhyaḥ pāṇim ito nitambi jaghanaṃ pādāvarālaṅgulī",
    "GK16simhrs_u:968": " chando nartayitur yathaiva manasi śliṣṭaṃ tathāsyā vapuḥ //SRs_1.287//",
    "GK16simhrs_u:969": " (mālavikāgni-mitram 2.3)",
    "GK16simhrs_u:970": " atha abhirūpatā-",
    "GK16simhrs_u:971": " yadātmīya-guṇotkarṣair vastv anyan nikaṭa-sthitam /",
    "GK16simhrs_u:972": " sārūpyaṃ nayati prājñair ābhirūpyaṃ tad ucyate //SRs_1.288// 183",
    "GK16simhrs_u:973": " yathā-",
    "GK16simhrs_u:974": " eko' pi traya iva bhāti kanduko' yaṃ",
    "GK16simhrs_u:975": " kāntāyāḥ karatala-rāga-rakta-raktaḥ /",
    "GK16simhrs_u:976": " bhūmau tac-caraṇa-nakhāṃśu-gaura-gauraḥ",
    "GK16simhrs_u:977": " khasthaḥ san nayana-marīci-nīla-nīlaḥ //",
    "GK16simhrs_u:978": " (bhoja-caritre 298)",
    "GK16simhrs_u:979": " atha mārdavam-",
    "GK16simhrs_u:980": " spṛṣṭaṃ yatrāṅgam aspṛṣṭam iva syān mārdavaṃ hi tat //SRs_1.290// 184ab",
    "GK16simhrs_u:981": " yathā-",
    "GK16simhrs_u:982": " yābhyāṃ dukūlāntara-lakṣitābhyāṃ",
    "GK16simhrs_u:983": " visraṃsate snaigdhya-guṇena dṛṣṭiḥ /",
    "GK16simhrs_u:984": " nirmāṇa-kāle' pi tatas tad-ūrvoḥ",
    "GK16simhrs_u:985": " saṃsparśa-śaṅkā na vidheḥ karābhyām //SRs_1.291//",
    "GK16simhrs_u:986": " atra amūrtāpi dṛṣṭir visraṃsate /",
    "GK16simhrs_u:987": " mūrtau karau kim uteti ślakṣṇatvātiśaya-kathanān mārdavam /",
    "GK16simhrs_u:988": " atha saukumāryam-",
    "GK16simhrs_u:989": " yā sparśāsahatāṅgeṣu komalasyāpi vastunaḥ / 184cd",
    "GK16simhrs_u:990": " tat saukumāryaṃ tredhā syān mukhya-madhyādhama-kramāt //SRs_1.292//",
    "GK16simhrs_u:991": " atha uttama-saukumāryam-",
    "GK16simhrs_u:992": " aṅgaṃ puṣpādi-saṃsparśāsahaṃ yena tad uttamam //SRs_1.293// 185",
    "GK16simhrs_u:993": " yathā-",
    "GK16simhrs_u:994": " mahārha-śayyā-parivartana-cyutaiḥ",
    "GK16simhrs_u:995": " svakeśa-puṣpair api yā sma dūyate /",
    "GK16simhrs_u:996": " aśeta sā bāhu-latopadhāyinī",
    "GK16simhrs_u:997": " niṣeduṣī sthaṇḍila eva kevale //SRs_1.294// [ku.saṃ. 5.12]",
    "GK16simhrs_u:998": " atra yadyapy uttarārdhe sthaṇḍila-sparśa-sahatvam uktam /",
    "GK16simhrs_u:999": " tathāpi sthirāgrahasyaiva manasaḥ kleśa-sahiṣṇutvaṃ pratīyate na punaḥ śarīrasyety atrottama-saukumāryam upapadyate /",
    "GK16simhrs_u:1000": " atha madhyama-saukumāryam-",
    "GK16simhrs_u:1001": " na saheta kara-sparśaṃ yenāṅgaṃ madhyamaṃ hi tat //SRs_1.295// 186ab",
    "GK16simhrs_u:1002": " yathā-",
    "GK16simhrs_u:1003": " lākṣāṃ vidhātum avalambita-mātram eva",
    "GK16simhrs_u:1004": " sakhyāḥ kareṇa taruṇāmbuja-komalena /",
    "GK16simhrs_u:1005": " kasyāścid agra-padam āśu babhūva raktaṃ",
    "GK16simhrs_u:1006": " lākṣā-rasaḥ punar abhūn na tu bhūṣaṇāya //SRs_1.296//",
    "GK16simhrs_u:1007": " (utprekṣā-vallabhasyeti sūkti-muktāvaliḥ)",
    "GK16simhrs_u:1008": " atha adhama-saukumāryam-",
    "GK16simhrs_u:1009": " yenāṅgamātapādīnām asahaṃ tad ihādhamam //SRs_1.297// 186",
    "GK16simhrs_u:1010": " yathā-",
    "GK16simhrs_u:1011": " āmodam āmodanam ādadhānaṃ",
    "GK16simhrs_u:1012": " nilīna-nīlālaka-cañcarīkam /",
    "GK16simhrs_u:1013": " kṣaṇena padmā-mukha-padmam āsīt",
    "GK16simhrs_u:1014": " tviṣā raveḥ komalayāpi tāmram //SRs_1.298//",
    "GK16simhrs_u:1015": " tac-ceṣṭā līlā-vilāsādayaḥ /",
    "GK16simhrs_u:1016": " te' py anubhāva-prakaraṇe vakṣyante /",
    "GK16simhrs_u:1017": " atha alaṅkṛtiḥ-",
    "GK16simhrs_u:1018": " caturdhālaṅkṛtir vāso-bhūṣā-mālyānulepanaiḥ //SRs_1.299// 187ab",
    "GK16simhrs_u:1019": " tatra vastrālaṅkāro, yathā-",
    "GK16simhrs_u:1020": " kṣīroda-veleva saphena-puñjā",
    "GK16simhrs_u:1021": " paryāpta-candreva śarat-triyāmā /",
    "GK16simhrs_u:1022": " navaṃ nava-kṣauma-nivāsinī sā",
    "GK16simhrs_u:1023": " bhūyo babhau darpaṇam ādadhānā //SRs_1.300// [ku.saṃ. 7.26]",
    "GK16simhrs_u:1024": " bhūṣālaṅkāro, yathā-",
    "GK16simhrs_u:1025": " sā sambhavadbhiḥ kusumair lateva",
    "GK16simhrs_u:1026": " jyotirbhir udyadbhir iva triyāmā /",
    "GK16simhrs_u:1027": " sarid vihaṅgair iva līyamānair",
    "GK16simhrs_u:1028": " āmucyamānābharaṇā cakāśe //SRs_1.301// [ku.saṃ. 7.27]",
    "GK16simhrs_u:1029": " mālyānulepanālaṅkāro, yathā-",
    "GK16simhrs_u:1030": " ālolair anumīyate madhukaraiḥ keśeṣu mālya-grahaḥ",
    "GK16simhrs_u:1031": " kāntiḥ kāpi kapolayoḥ prathayate tāmbūlam antargatam /",
    "GK16simhrs_u:1032": " aṅgānām anubhūyate parimalair ālepana-prakriyā",
    "GK16simhrs_u:1033": " veṣaḥ ko' pi vidagdha eṣa sudṛśaḥ sūte sukhaṃ cakṣuṣoḥ //SRs_1.302//",
    "GK16simhrs_u:1034": " atha taṭasthāḥ-",
    "GK16simhrs_u:1035": " taṭasthāś candrikā dhārā-gṛha-candrodayāv api / 187",
    "GK16simhrs_u:1036": " kokilālāpam ākanda-manda-māruta-ṣaṭ-padāḥ /",
    "GK16simhrs_u:1037": " latā-maṇḍapa-bhūgeha-dīrghikā-jala-dāravāḥ //SRs_1.303// 188",
    "GK16simhrs_u:1038": " prāsāda-garbha-saṅgīta-krīḍādri-sarid-ādayaḥ /",
    "GK16simhrs_u:1039": " evam ūhyā yathā kālam upabhogopayoginaḥ //SRs_1.304// 189",
    "GK16simhrs_u:1040": " tatra candrikāya uddīpanatvam, yathā-",
    "GK16simhrs_u:1041": " durāsade candrikayā sakhī-gaṇai-",
    "GK16simhrs_u:1042": " rlatāli-kuñje lalitā nigūhitā /",
    "GK16simhrs_u:1043": " cakora-cañcu-cyuta-kaumudī-kaṇaṃ",
    "GK16simhrs_u:1044": " kuto' pi dṛṣṭvā bhajati sma mūrcchanām //SRs_1.305//",
    "GK16simhrs_u:1045": " dhārā-gṛhasya, yathā-",
    "GK16simhrs_u:1046": " sā candrakāntām api candra-kānta-",
    "GK16simhrs_u:1047": " vedīm adhiṣṭhātum apārayantī /",
    "GK16simhrs_u:1048": " dhārā-gṛhaṃ prāpya tad apy anaṅga-",
    "GK16simhrs_u:1049": " ghorāsidhārā-gṛham anvamaṃsta //SRs_1.306//",
    "GK16simhrs_u:1050": " candrodayasya, yathā-",
    "GK16simhrs_u:1051": " candra-bimbam udayādrim āgataṃ",
    "GK16simhrs_u:1052": " paśya tena sakhi vañcitā vayam /",
    "GK16simhrs_u:1053": " atra kiṃ nija-gṛhaṃ nayasva māṃ",
    "GK16simhrs_u:1054": " tatra vā kim iti vivyathe vadhūḥ //SRs_1.307//",
    "GK16simhrs_u:1055": " kokilālāpasya, yathā-",
    "GK16simhrs_u:1056": " cūtāṅkurāsvāda-kaṣāya-kaṇṭhaḥ",
    "GK16simhrs_u:1057": " puṃskokilo yan madhuraṃ cukūja /",
    "GK16simhrs_u:1058": " manasvinī-māna-vighāta-dakṣaṃ",
    "GK16simhrs_u:1059": " tad eva jātaṃ vacanaṃ smarasya //SRs_1.308// [ku.saṃ. 3.32]",
    "GK16simhrs_u:1060": " mākandasya, yathā-",
    "GK16simhrs_u:1061": " cira-lālita eṣa bāla-cūtaḥ",
    "GK16simhrs_u:1062": " svakarāvarjita-kumbha-vāri-sekaiḥ /",
    "GK16simhrs_u:1063": " kusumāyudha-sāyakān prasūte",
    "GK16simhrs_u:1064": " payasā pannaga-vardhanṃ tad etat //SRs_1.309//",
    "GK16simhrs_u:1065": " mākanda ity aśokādīnām upalakṣaṇam /",
    "GK16simhrs_u:1066": " manda-mārutasya, yathā-",
    "GK16simhrs_u:1067": " bhṛśaṃ nipīto bujagāṅganābhir",
    "GK16simhrs_u:1068": " vinirgatas tad-garalena sākam /",
    "GK16simhrs_u:1069": " tad anyathā cet katham akṣiṇot tām",
    "GK16simhrs_u:1070": " adakṣiṇo dakṣiṇa-mātariśvā //SRs_1.310//",
    "GK16simhrs_u:1071": " ṣaṭpada-svanasya, yathā-",
    "GK16simhrs_u:1072": " madhuvratānāṃ mada-mantharāṇāṃ",
    "GK16simhrs_u:1073": " mantrair apūrvair iva mañjunādaiḥ /",
    "GK16simhrs_u:1074": " madhuśriyo mānavatī-janānāṃ",
    "GK16simhrs_u:1075": " māna-grahoccāṭanam ācaranti //SRs_1.311//",
    "GK16simhrs_u:1076": " latā-maṇḍapasya, yathā-",
    "GK16simhrs_u:1077": " eṣā pūgavanī praphulla-kusumā paryanta-cūta-drumā",
    "GK16simhrs_u:1078": " tan-madhye' pi sarovaraṃ nidhuvanāntānanda-mandānilam /",
    "GK16simhrs_u:1079": " tat-tīre kadalī-gṛhaṃ vilasitaṃ tasyāntare mallikā-",
    "GK16simhrs_u:1080": " vallī-maṇḍapam atra sā sunayanā tvan-mārgam avekṣate //SRs_1.312//",
    "GK16simhrs_u:1081": " bhūgehasya, yathā-",
    "GK16simhrs_u:1082": " kālāgarūdgāra-sugandhi-gandha-",
    "GK16simhrs_u:1083": " dhūpādhivāsāśraya-bhū-gṛheṣu /",
    "GK16simhrs_u:1084": " na tatrasur māgha-samīraṇebhyaḥ",
    "GK16simhrs_u:1085": " śyāmākucoṣmāśrayiṇaḥ pumāṃsaḥ //SRs_1.313//",
    "GK16simhrs_u:1086": " dīrghikāyā, yathā-",
    "GK16simhrs_u:1087": " etasmin mada-kala-mallikākṣa-pakṣa-",
    "GK16simhrs_u:1088": " vyādhūta-sphurad-uru-daṇḍa-puṇḍarīkāḥ /",
    "GK16simhrs_u:1089": " bāṣpāmbhaḥ paripatanodgamāntarāle",
    "GK16simhrs_u:1090": " dṛśantām avirahita-śriyo vibhāgāḥ //",
    "GK16simhrs_u:1091": " (mālatī-mādhava 9.14)",
    "GK16simhrs_u:1092": " jaladāravasya, yathā-",
    "GK16simhrs_u:1093": " manasvinīnāṃ manaso' pi mānas",
    "GK16simhrs_u:1094": " tathāpanīto ghana-garjitena /",
    "GK16simhrs_u:1095": " yathopagūḍhāḥ prathitāgaso' pi",
    "GK16simhrs_u:1096": " kṣaṇaṃ vidagdhāḥ kupitā ivāsan //SRs_1.315//",
    "GK16simhrs_u:1097": " atra jaladārava-grahaṇaṃ vidyud-ādīnām apy upalakṣaṇam /",
    "GK16simhrs_u:1098": " vidyuto, yathā-",
    "GK16simhrs_u:1099": " varṣāsu tāsu kṣaṇa-ruk-prakāśā-",
    "GK16simhrs_u:1100": " dgopāṅganā mādhavam āliliṅga /",
    "GK16simhrs_u:1101": " vidyuc ca sā vīkṣya tad-aṅga-śobhāṃ",
    "GK16simhrs_u:1102": " hrīṇeva tūrṇaṃ jaladaṃ jagāhe //SRs_1.316//",
    "GK16simhrs_u:1103": " prāsāda-garbhasya, yathā-",
    "GK16simhrs_u:1104": " gopānasī-saṃśrita-barhiṇeṣu",
    "GK16simhrs_u:1105": " kapota-pālī-stha-kapotakeṣu /",
    "GK16simhrs_u:1106": " prāsāda-garbheṣu rasādvitīyo",
    "GK16simhrs_u:1107": " reme payodānila-durgameṣu //SRs_1.317//",
    "GK16simhrs_u:1108": " saṅgītasya, yathā-",
    "GK16simhrs_u:1109": " mādhavo madhura-mādhavī-latā-",
    "GK16simhrs_u:1110": " maṇḍape paṭu-raṭan-madhuvrate /",
    "GK16simhrs_u:1111": " saṃjagau śravaṇa-cāru gopikā-",
    "GK16simhrs_u:1112": " māna-mīna-vaḍiśena veṇunā //SRs_1.318//",
    "GK16simhrs_u:1113": " krīḍādrer, yathā-",
    "GK16simhrs_u:1114": " nīcair ākhyaṃ girim adhivases tatra viśrāma-hetos",
    "GK16simhrs_u:1115": " tvat-samparkāt pulakitam iva prauḍha-puṣpaiḥ kadambaiḥ /",
    "GK16simhrs_u:1116": " yaḥ puṇya-strī-rati-parimalodgāribhir nāgarāṇām",
    "GK16simhrs_u:1117": " uddāmāni prathayati śilā-veśmabhir yauvanāni //SRs_1.319// [me.dū. 1.26]",
    "GK16simhrs_u:1118": " sarito, yathā-",
    "GK16simhrs_u:1119": " athormi-mālonmada-rāja-haṃse",
    "GK16simhrs_u:1120": " rodho-latā-puṣpa-vahe sarayvāḥ /",
    "GK16simhrs_u:1121": " vihartum icchā vanitā-sakhasya",
    "GK16simhrs_u:1122": " tasyāmbhasi grīṣma-sukhe babhūva //SRs_1.320// (ra.vaṃ. 16.54)",
    "GK16simhrs_u:1123": " ity ādy anyad apy udāhāryam /",
    "GK16simhrs_u:1124": " athānubhāvāḥ-",
    "GK16simhrs_u:1125": " ālambana-gatāś ceṣṭā anubhāvā vivakṣitāḥ /",
    "GK16simhrs_u:1126": " bhāvaṃ manogataṃ sākṣāt sva-hetuṃ vyañjayanti ye /",
    "GK16simhrs_u:1127": " te' nubhāvā iti khyātā bhrū-kṣepa-smitādayaḥ //SRs_1.321// 190",
    "GK16simhrs_u:1128": " te caturdhā citta-gātra-vāg-buddhyārambha-sambhavāḥ /",
    "GK16simhrs_u:1129": " tatra ca bhāvo hāvo helā śobhā kānti-dīptī ca //SRs_1.322// 191",
    "GK16simhrs_u:1130": " prāgalbhyaṃ mādhuryaṃ dhairyaudāryaṃ ca cittajā bhāvāḥ /",
    "GK16simhrs_u:1131": " nirvikārasya cittasya bhāvaḥ syād ādi-vikriyā //SRs_1.323// 192",
    "GK16simhrs_u:1132": " tatra bhāvaḥ,",
    "GK16simhrs_u:1133": " tathoktaṃ hi prāktanair api-",
    "GK16simhrs_u:1134": " cittasyāvikṛtiḥ sattvaṃ vikṛteḥ kāraṇe sati /",
    "GK16simhrs_u:1135": " tatrādyā vikriyā bhāvo bījasyādi-vikāravat //SRs_1.324// iti /",
    "GK16simhrs_u:1136": " (from Śāradatanaya's Bhāva-prakāśa)",
    "GK16simhrs_u:1137": " bhāvo, yathā mamaiva-",
    "GK16simhrs_u:1138": " bālā prasādhana-vidhau nidadhāti cittaṃ",
    "GK16simhrs_u:1139": " dattādarā pariṇaye maṇi-putrikāṇām /",
    "GK16simhrs_u:1140": " sā śaṅkate nija-sakhī-jana-manda-hāsair",
    "GK16simhrs_u:1141": " ālakṣyate tad iha bhāvanavāvatāraḥ //SRs_1.325// (above 1.154)",
    "GK16simhrs_u:1142": " atra pūrvaṃ śaiśavena rasānabhijñasya cittasya prasādhana-vidhitsā-pāñcālikā-pariṇayādara-sakhī-jana-hāsa-śaṅkādīnāṃ tat-prathamam eva sambhūtatvād bhāvaḥ /",
    "GK16simhrs_u:1143": " atha hāvaḥ-",
    "GK16simhrs_u:1144": " grīvā-recaka-saṃyukto bhrū-netrādi-vilāsa-kṛt /",
    "GK16simhrs_u:1145": " bhāva īṣat-prakāśo yaḥ sa hāva iti kathyate //SRs_1.326// 193",
    "GK16simhrs_u:1146": " yathā-",
    "GK16simhrs_u:1147": " dhātrī-vacobhir dhvani-marma-garbhaiḥ",
    "GK16simhrs_u:1148": " kṣaṇaṃ saroṣa-smita-mātta-lajjā /",
    "GK16simhrs_u:1149": " pāñcālikā-dvandvam ayojayat sā",
    "GK16simhrs_u:1150": " sambandhinī svasya sakhī-janasya //SRs_1.327//",
    "GK16simhrs_u:1151": " atra citta-vikārāṇāṃ roṣa-harṣa-lajjādīnāṃ kuṭilekṣaṇa-smita-natānanatvādibhir īṣat-prakāśanād ayaṃ hāvaḥ /",
    "GK16simhrs_u:1152": " atha helā-",
    "GK16simhrs_u:1153": " nānā-vikāraiḥ suvyaktaḥ śṛṅgārākṛti-sūcakaiḥ /",
    "GK16simhrs_u:1154": " hāva eva bhaved dhelā lalitābhinayātmikā //SRs_1.328// 194",
    "GK16simhrs_u:1155": " yathā-",
    "GK16simhrs_u:1156": " vivṛṇvatī śaila-sutā bhāvam aṅgaiḥ",
    "GK16simhrs_u:1157": " sphurad bāla-kadamba-kalpaiḥ /",
    "GK16simhrs_u:1158": " sācīkṛtā cārutareṇa tasthau",
    "GK16simhrs_u:1159": " mukhena paryasta-vilocanena //SRs_1.329// [ku.saṃ. 3.68]",
    "GK16simhrs_u:1160": " atra romāñca-mukha-sācīkaraṇa-paryasta-vilocanatvādi-vikāraiś citta-vyāpārasyātiprakāśatvena helā /",
    "GK16simhrs_u:1161": " tatra śobhā--",
    "GK16simhrs_u:1162": " sā śobhā rūpa-bhogādyair yat syād aṅga-vibhūṣaṇam //SRs_1.330// 195ab",
    "GK16simhrs_u:1163": " yathā-",
    "GK16simhrs_u:1164": " aśithila-parirambhād ardha-śiṣṭāṅga-rāgām",
    "GK16simhrs_u:1165": " avirata-rata-vegād aṃsa-lamboru-cūlīm /",
    "GK16simhrs_u:1166": " uṣas i śayana-gehād uccalantīṃ skhalantīṃ",
    "GK16simhrs_u:1167": " kara-tala-dhṛta-nīvīṃ kātarākṣīṃ bhajāmaḥ //SRs_1.331//",
    "GK16simhrs_u:1168": " atha kāntiḥ--",
    "GK16simhrs_u:1169": " śobhaiva kāntir ākhyātā manmathāpyāyanojjvalā //SRs_1.332// 195cd",
    "GK16simhrs_u:1170": " yathā-",
    "GK16simhrs_u:1171": " uttiṣṭhantyā ratānte bharam uragapatau pāṇinaikena kṛtvā",
    "GK16simhrs_u:1172": " dhṛtvā cānyena vāsaḥ śithilita-kavarī-bhāram aṃse vahantyāḥ /",
    "GK16simhrs_u:1173": " bhūyas tat-kāla-kānti-dviguṇita-surata-prītinā śauriṇā vaḥ",
    "GK16simhrs_u:1174": " śayyām āliṅgya nītaṃ vapur alasa-lasad-bāhu lakṣmyāḥ punātu //SRs_1.333//",
    "GK16simhrs_u:1175": " (veṇī-saṃhāra 1.3)",
    "GK16simhrs_u:1176": " atra pūrva-ratānta-janitāyā vapuḥ-kānter uttara-ratārambha-hetutvān manmathāpyāyakatvam /",
    "GK16simhrs_u:1177": " atha dīptiḥ--",
    "GK16simhrs_u:1178": " kāntir eva vayo-bhoga-deśa-kāla-guṇādibhiḥ /",
    "GK16simhrs_u:1179": " uddīpitātivistāraṃ yātā ced dīptir ucyate //SRs_1.334// 196",
    "GK16simhrs_u:1180": " yathā-",
    "GK16simhrs_u:1181": " yatra strīṇāṃ priyatama-bhujocchvāsitāliṅgitānām",
    "GK16simhrs_u:1182": " aṅga-glāniṃ surata-janitāṃ tantu-jālāvalambāḥ /",
    "GK16simhrs_u:1183": " tvat-saṃrodhāpagama-viśadaś candra-pādair niśīthe",
    "GK16simhrs_u:1184": " vyālumpanti sphuṭa-jala-lava-syandinaś candra-kāntāḥ //",
    "GK16simhrs_u:1185": " SRs_1.335// [meghadūta 2.9]",
    "GK16simhrs_u:1186": " atra priyatamāliṅgana-saudha-jyotsnādi-guṇaiḥ surata-glāni-vyālopanād uttara-suratotsāha-rūpā dīptiḥ pratīyate /",
    "GK16simhrs_u:1187": " atha prāgalbhyam--",
    "GK16simhrs_u:1188": " niḥśaṅkatvaṃ prayogeṣu prāgalbhyaṃ parikīrtyate //SRs_1.336// 197ab",
    "GK16simhrs_u:1189": " śiṣyatāṃ nidhuvanopadeśinaḥ",
    "GK16simhrs_u:1190": " śaṅkarasya rahasi prapannayā /",
    "GK16simhrs_u:1191": " śikṣitaṃ yuvati-naipuṇaṃ tayā",
    "GK16simhrs_u:1192": " yat tad eva guru-dakṣiṇī-kṛtam //SRs_1.337// [ku.saṃ. 8.17]",
    "GK16simhrs_u:1193": " atra guru-dakṣiṇī-kṛtam ity anena pratikaraṇa-rūpaṃ prāgalbhyaṃ pratīyate /",
    "GK16simhrs_u:1194": " atha mādhuryam--",
    "GK16simhrs_u:1195": " mādhuryaṃ nāma ceṣṭānāṃ sarvāvasthāsu mārdavam //SRs_1.338// 197cd",
    "GK16simhrs_u:1196": " yathā-",
    "GK16simhrs_u:1197": " vāmaṃ sandhi-stimita-valayaṃ nyasya hastaṃ nitambe",
    "GK16simhrs_u:1198": " kṛtvā śyāmāviṭapa-sadṛśaṃ srasta-muktaṃ dvitīyam /",
    "GK16simhrs_u:1199": " pādāṅguṣṭhālulita-kusume kuṭṭime pātitākṣaṃ",
    "GK16simhrs_u:1200": " nṛttād asyāḥ sthitam atitarāṃ kāntam ṛjvāyatārdham //SRs_1.339//",
    "GK16simhrs_u:1201": " (mālavikāgni-mitram 2.6)",
    "GK16simhrs_u:1202": " atra pādāṅguṣṭhena kusuma-lolanādi-kriyāṇāṃ nṛttānta-pariśrāntāv api cārutvān[*4] mādhuryam /",
    "GK16simhrs_u:1203": " [*4] Note that cārutā,",
    "GK16simhrs_u:1204": " as found in Ujjvala-nīlamaṇi,",
    "GK16simhrs_u:1205": " is the word used here in the place of mārdava.",
    "GK16simhrs_u:1206": " atha dhairyam-",
    "GK16simhrs_u:1207": " sthirā cittonnatir yā tu tad dhairyam iti saṃjñitam //SRs_1.340// 198ab",
    "GK16simhrs_u:1208": " yathā-",
    "GK16simhrs_u:1209": " atha viśvātmane gaurī sandideśa mithaḥ sakhīm /",
    "GK16simhrs_u:1210": " dātā me bhūtbhṛtāṃ nāthaḥ pramāṇīkriyatām iti //SRs_1.341// [ku.sam. 6.1]",
    "GK16simhrs_u:1211": " atha audāryam-",
    "GK16simhrs_u:1212": " audāryaṃ vinayaṃ prāhuḥ sarvāvasthānugaṃ budhāḥ //SRs_1.342// 198cd",
    "GK16simhrs_u:1213": " yathā-",
    "GK16simhrs_u:1214": " kalyāṇa-buddher athavā tavāyaṃ",
    "GK16simhrs_u:1215": " na kāma-cāro mayi śaṅkanīyaḥ /",
    "GK16simhrs_u:1216": " mamaiva janmāntara-pātakānāṃ",
    "GK16simhrs_u:1217": " vipāka-visphūrjathur aprasahyaḥ //SRs_1.343// (ra.vaṃ. 14.62)",
    "GK16simhrs_u:1218": " atrānaparādhe' pi niṣkāsayato rāmasyānupālambhāt sītāyā audāryaṃ pratīyate /",
    "GK16simhrs_u:1219": " sarvāvasthā-samatvāviditeṅgitākāratva-rūpayor lakṣaṇayoś citta-dhairya evāntarbhūtatvāt",
    "GK16simhrs_u:1220": " bhoja-rāja-lakṣitau sthairya-gāmbhīrya-rūpāv anyau dvau cittārambhau cāsmad-ukte",
    "GK16simhrs_u:1221": " dhairya evāntarbhūtāv iti daśaiva cittārambhāḥ /",
    "GK16simhrs_u:1222": " atha gātrārambhāḥ-",
    "GK16simhrs_u:1223": " līlā vilāso vicchittir vibhramaḥ kilakiñcitam /",
    "GK16simhrs_u:1224": " moṭṭāyitaṃ kuṭṭamitaṃ bibboko lalitaṃ tathā / 199",
    "GK16simhrs_u:1225": " vihṛtaṃ ceti vijñeyā yoṣitāṃ daśa gātrajāḥ //SRs_1.344//",
    "GK16simhrs_u:1226": " tatra līlā-",
    "GK16simhrs_u:1227": " priyānukaraṇaṃ yat tu madhurālāpa-pūrvakaiḥ / 200",
    "GK16simhrs_u:1228": " ceṣṭitair gatibhir vā syāt sā līleti nigadyate //SRs_1.345//",
    "GK16simhrs_u:1229": " yathā-",
    "GK16simhrs_u:1230": " duṣṭa-kāliya tiṣṭhādya kṛṣṇo' ham iti cāparā /",
    "GK16simhrs_u:1231": " bāhum āsphoṭya kṛṣṇasya līlā-sarvasvam ādade //SRs_1.346// [vi.pu. 5.13.27]",
    "GK16simhrs_u:1232": " atha vilāsaḥ-",
    "GK16simhrs_u:1233": " priya-samprāpti-samaye bhrū-netrānana-karmaṇām / 201",
    "GK16simhrs_u:1234": " tātkāliko viśeṣo yaḥ sa vilāsa itīritaḥ //SRs_1.347//",
    "GK16simhrs_u:1235": " yathā-",
    "GK16simhrs_u:1236": " bālā sakhī-tanu-latāntaritā bhavantam",
    "GK16simhrs_u:1237": " ālokya mugdha-madhurair alasair apāṅgaiḥ /",
    "GK16simhrs_u:1238": " siṃha-kṣamā-ramaṇa cittaja-mohanāstrair",
    "GK16simhrs_u:1239": " lakṣmīr abhitti-likhiteva ciraṃ samāste //SRs_1.348//",
    "GK16simhrs_u:1240": " atha vicchittiḥ-",
    "GK16simhrs_u:1241": " ākalpa-kalpanālpāpi vicchittir atikānti-kṛt //SRs_1.349// 202",
    "GK16simhrs_u:1242": " yathā-",
    "GK16simhrs_u:1243": " ālolair avagamyate madhukaraiḥ keśeṣu mālya-grahaḥ",
    "GK16simhrs_u:1244": " kāntiḥ kāpi kapolayoḥ prathayate tāmbūlam antargatam /",
    "GK16simhrs_u:1245": " aṅgānām anumīyate parimalair ālepana-prakriyā",
    "GK16simhrs_u:1246": " veṣaḥ ko' pi vidagdha eṣa sudṛśaḥ sūte sukhaṃ cakṣuṣoḥ //SRs_1.350//",
    "GK16simhrs_u:1247": " atha vibhramaḥ-",
    "GK16simhrs_u:1248": " priyā-gamana-velāyāṃ madanāveśa-sambhramāt /",
    "GK16simhrs_u:1249": " vibhramo' ṅgada-hārādi-bhūṣā-sthāna-viparyayaḥ //SRs_1.351// 203",
    "GK16simhrs_u:1250": " yathā-",
    "GK16simhrs_u:1251": " cakāra kācit sita-candanāṅke",
    "GK16simhrs_u:1252": " kāñcī-kalāpaṃ stana-bhāra-yugme /",
    "GK16simhrs_u:1253": " priyaṃ prati preṣita-dṛṣṭir anyā",
    "GK16simhrs_u:1254": " nitamba-bimbe ca babandha hāram //SRs_1.352//",
    "GK16simhrs_u:1255": " atha kilakiñcitam-",
    "GK16simhrs_u:1256": " śoka-roṣāśru-harṣādeḥ saṅkaraḥ kila-kiñcitam //SRs_1.353// 204ab",
    "GK16simhrs_u:1257": " yathā-",
    "GK16simhrs_u:1258": " dattaṃ śrutaṃ dyūta-paṇaṃ sakhībhyo",
    "GK16simhrs_u:1259": " vivakṣati preyasi kuñcita-bhrūḥ /",
    "GK16simhrs_u:1260": " kaṇṭhaṃ karābhyām avalambya tasya",
    "GK16simhrs_u:1261": " mukhaṃ pidhatte sma kapolakena //SRs_1.354//",
    "GK16simhrs_u:1262": " yathā vā-",
    "GK16simhrs_u:1263": " rati-krīḍā-dyūte katham api samāsādya samayaṃ",
    "GK16simhrs_u:1264": " mayā labdhe tasyāḥ kvaṇita-kala-kaṇṭhārdham adhare /",
    "GK16simhrs_u:1265": " kṛta-bhrū-bhaṅgāsau prakaṭita-vilakṣārdha-rudita-",
    "GK16simhrs_u:1266": " smita-krodhodbhrāntaṃ punar api vidadhyān mayi mukham //SRs_1.355//",
    "GK16simhrs_u:1267": " (dhanikasya avalokaḥ to da.rū. 2.39)",
    "GK16simhrs_u:1268": " atha moṭṭāyitam-",
    "GK16simhrs_u:1269": " svābhilāṣa-prakaṭam moṭṭāyitam itīritam //SRs_1.356// 204",
    "GK16simhrs_u:1270": " yathā mamaiva-",
    "GK16simhrs_u:1271": " ākarṇya karṇa-yugalaika-rasāyanāni",
    "GK16simhrs_u:1272": " tanvyā priyasya gaditāni sakhī-kathāsu /",
    "GK16simhrs_u:1273": " ālola-kaṅkaṇa-jhaṇatkaraṇābhirāmam",
    "GK16simhrs_u:1274": " āvellite bhuja-late lalitāṅga-bhaṅgam //SRs_1.357//",
    "GK16simhrs_u:1275": " atha kuṭṭamitam-",
    "GK16simhrs_u:1276": " keśādharādi-grahaṇe modamāne' pi mānase /",
    "GK16simhrs_u:1277": " duḥkhiteva bahiḥ kupyed yatra kuṭṭamitaṃ hi tat //SRs_1.358// 205",
    "GK16simhrs_u:1278": " yathā--",
    "GK16simhrs_u:1279": " pāṇi-pallava-vidhūnanam antaḥ-",
    "GK16simhrs_u:1280": " śītkṛtāni nayanārdha-nimeṣāḥ /",
    "GK16simhrs_u:1281": " yoṣitāṃ rahasi gadgada-vācām",
    "GK16simhrs_u:1282": " astratām upayayur madanasya //SRs_1.359// [kirāṭa 9.50]",
    "GK16simhrs_u:1283": " atra rahasīti sāmānya-sūcitānāṃ keśādhara-grahaṇādīnāṃ kārya-bhūtaiḥ pāṇi-pallava-vidhūnana-sītkṛtādibhir bahir eva kopasya pratīyamānatvāt kuṭṭamitam /",
    "GK16simhrs_u:1284": " atha bibbokaḥ-",
    "GK16simhrs_u:1285": " iṣṭe' py anādaro garvān mānād bibboka īritaḥ //SRs_1.360// 206ab",
    "GK16simhrs_u:1286": " garvād, yathā-",
    "GK16simhrs_u:1287": " puṃsānunītā śata-sāma-vādair",
    "GK16simhrs_u:1288": " garvān nirīheva cucumba kācit /",
    "GK16simhrs_u:1289": " arthānabhīṣṭān api vāma-śīlāḥ",
    "GK16simhrs_u:1290": " striyaḥ parārthān iva kalpayanti //SRs_1.361//",
    "GK16simhrs_u:1291": " mānād, yathā-",
    "GK16simhrs_u:1292": " nirvibhujya daśana-cchadaṃ tato",
    "GK16simhrs_u:1293": " vāci bhartur avadhīraṇā-parā /",
    "GK16simhrs_u:1294": " śaila-rāja-tanayā samīpagām",
    "GK16simhrs_u:1295": " ālalāpi vijayām ahetukam //SRs_1.362// [ku.saṃ. 8.49]",
    "GK16simhrs_u:1296": " atra sandhyā-nimittaṃ mānād anādareṇa bibbokaḥ /",
    "GK16simhrs_u:1297": " atha lalitam-",
    "GK16simhrs_u:1298": " vinyāsa-bhaṅgi-raṅgānāṃ bhrū-vilāsa-manoharāḥ /206",
    "GK16simhrs_u:1299": " sukumārā bhaved yatra lalitaṃ tad-udīritam //SRs_1.363//",
    "GK16simhrs_u:1300": " yathā-",
    "GK16simhrs_u:1301": " caraṇa-kamala-kāntyā dehalīm arcayantī",
    "GK16simhrs_u:1302": " kanaka-maya-kavāṭaṃ pāṇinā kampayantī /",
    "GK16simhrs_u:1303": " kuvalaya-mayam akṣṇā toraṇaṃ pūrayantī",
    "GK16simhrs_u:1304": " varatanur iyam āste mandirasyeva lakṣmīḥ //SRs_1.364//",
    "GK16simhrs_u:1305": " atha vihṛtam-",
    "GK16simhrs_u:1306": " īrṣyayā māna-lajjābhyāṃ na dattaṃ yogyam uttaram / 207",
    "GK16simhrs_u:1307": " kriyayā vyajyate yatra vihṛtaṃ tad udīritam //SRs_1.365//",
    "GK16simhrs_u:1308": " īrṣyayā, yathā-",
    "GK16simhrs_u:1309": " tathāgatāyāṃ parihāsa-pūrvaṃ",
    "GK16simhrs_u:1310": " sakhyāṃ sakhī vetra-bhṛd ābabhāṣe /",
    "GK16simhrs_u:1311": " ārye vrajāvo' nyata ity athaināṃ",
    "GK16simhrs_u:1312": " vadhūr asūyākuṭilaṃ dadarśa //SRs_1.366//",
    "GK16simhrs_u:1313": " atra na vrajāva ity uttaram adattvā kuṭila-darśanenaiva vyañjanād vihṛtam /",
    "GK16simhrs_u:1314": " mānena, yathā-",
    "GK16simhrs_u:1315": " adyāpi tan-manasi samparivartate me",
    "GK16simhrs_u:1316": " rātrau mayi kṣutavati kṣiti-pāla-putryā /",
    "GK16simhrs_u:1317": " jīveti maṅgala-vacaḥ parihṛtya roṣāt",
    "GK16simhrs_u:1318": " karṇe' rpitaṃ kanaka-patram anālapantyā //SRs_1.367//",
    "GK16simhrs_u:1319": " [caura-pañcāśikā 11]",
    "GK16simhrs_u:1320": " lajjayā, yathā-",
    "GK16simhrs_u:1321": " apy avastuni kathā-pravṛttaye",
    "GK16simhrs_u:1322": " praśna-tatparam anaṅga-śāsanam /",
    "GK16simhrs_u:1323": " vīkṣitena parigṛhya pārvatī",
    "GK16simhrs_u:1324": " mūrdha-kampamayam uttaraṃ dadau //SRs_1.368// [ku.saṃ. 8.6]",
    "GK16simhrs_u:1325": " itthaṃ śrī-siṃha-bhūpena sattvālaṅkāra-śālinā / 208",
    "GK16simhrs_u:1326": " kathitāḥ sattvajāḥ strīṇām alaṅkārās tu viṃśatiḥ //SRs_1.369//",
    "GK16simhrs_u:1327": " sattvād daśaiva bhāvādyā jātā līlādayas tu na / 209",
    "GK16simhrs_u:1328": " ato hi viṃśatir bhāvāḥ sāttvikā iti nocitam //SRs_1.370//",
    "GK16simhrs_u:1329": " yujyate sāttvikatvaṃ ca bhāvādi-sahacāriṇaḥ / 210",
    "GK16simhrs_u:1330": " līlādi-daśakasyāpi chatri-nyāya-balāt sphuṭam //SRs_1.371//",
    "GK16simhrs_u:1331": " bhojena krīḍitaṃ kelir ity anyau gātrajau smṛtau / 211",
    "GK16simhrs_u:1332": " ato viṃśatir ity atra saṅkhyeyaṃ nopapadyate //SRs_1.372//",
    "GK16simhrs_u:1333": " tathā hi lakṣitam anenaiva ca-",
    "GK16simhrs_u:1334": " krīḍitaṃ kelir ity anyau gātrārambhāv udāhṛtau /",
    "GK16simhrs_u:1335": " bālya-yauvana-kaumāra-sādhāraṇa-vihāra-bhāk /",
    "GK16simhrs_u:1336": " viśeṣaḥ krīḍitaṃ kelis tad eva dayitāśrayam //SRs_1.373// iti /",
    "GK16simhrs_u:1337": " udāhṛtaṃ ca /",
    "GK16simhrs_u:1338": " krīḍitaṃ, yathā-",
    "GK16simhrs_u:1339": " mandākinī-saikata-vedikābhiḥ",
    "GK16simhrs_u:1340": " sā kandukaiḥ kṛtrima-putrakaiś ca /",
    "GK16simhrs_u:1341": " reme muhur madhya-gatā sakhīnāṃ",
    "GK16simhrs_u:1342": " krīḍā-rasaṃ nirviśatīva bālye //SRs_1.374// [ku.saṃ. 7.29]",
    "GK16simhrs_u:1343": " kelir, yathā-",
    "GK16simhrs_u:1344": " vyapohituṃ locanato mukhānilair",
    "GK16simhrs_u:1345": " apārayantaṃ kila puṣpajaṃ rajaḥ /",
    "GK16simhrs_u:1346": " payodhareṇorasi kācid unmanāḥ",
    "GK16simhrs_u:1347": " priyaṃ jaghānonnata-pīvara-stanī //",
    "GK16simhrs_u:1348": " SRs_1.375// [kirāṭa 8.19] iti /",
    "GK16simhrs_u:1349": " atrocyate bhāva-tattva-vedinā siṃha-bhūbhujā / 212",
    "GK16simhrs_u:1350": " ādyaḥ prāg eva bhāvādi-samutpatteś ca śaiśave //SRs_1.376//",
    "GK16simhrs_u:1351": " kanyā-vinoda-mātratvād anubhāveṣu neṣyate / 213",
    "GK16simhrs_u:1352": " prema-visrambha-mātratvān nānyasyāpy anubhāvatā /",
    "GK16simhrs_u:1353": " ato viṃśatir ity eṣā saṅkhyā saṅkhyāvatāṃ matā //SRs_1.377// 214",
    "GK16simhrs_u:1354": " atha pauruṣa-sāttvikāḥ-",
    "GK16simhrs_u:1355": " śobhā vilāso mādhuryaṃ dhairyaṃ gāmbhīryam eva ca /",
    "GK16simhrs_u:1356": " lalitaudārya-tejāṃsi sattva-bhedās tu pauruṣāḥ //SRs_1.378// 215",
    "GK16simhrs_u:1357": " tatra śobhā-",
    "GK16simhrs_u:1358": " nīce dayādhike spardhā śauryotsāhau ca dakṣatā /",
    "GK16simhrs_u:1359": " yatra prakaṭatāṃ yānti sā śobheti prakīrtitā //SRs_1.379// 216",
    "GK16simhrs_u:1360": " nīce dayādhike spardhā, yathā-",
    "GK16simhrs_u:1361": " kṣudrāḥ santrāsam enaṃ vijahitaharayo bhinna-śakrebha-kumbhā",
    "GK16simhrs_u:1362": " yuṣmad-gātreṣu lajjāṃ dadhati paramam amī sāyakāḥ sampatantaḥ /",
    "GK16simhrs_u:1363": " saumitre tiṣṭha pātraṃ tvam api na hi ruṣāṃ nanv ahaṃ meghanādaḥ",
    "GK16simhrs_u:1364": " kiñcid bhrū-bhaṅga-līlā-niyamita-jaladhiṃ rāmam anveṣayāmi //SRs_1.380//",
    "GK16simhrs_u:1365": " (hanuman-nāṭake 12.2)",
    "GK16simhrs_u:1366": " atra prathamārdhe kṣudra-kapi-viṣaye dayā,",
    "GK16simhrs_u:1367": " uttarārdhe rāma-viṣayā spardhā cendrajitaḥ pratīyate /",
    "GK16simhrs_u:1368": " śaurye sattva-sāraḥ /",
    "GK16simhrs_u:1369": " utsāhaḥ sthairyam /",
    "GK16simhrs_u:1370": " dakṣatā kṣipra-kāritvam /",
    "GK16simhrs_u:1371": " eṣāṃ nāyaka-guṇa-nirūpaṇāvasara evodāharaṇāni darśitāni /",
    "GK16simhrs_u:1372": " atha vilāsaḥ-",
    "GK16simhrs_u:1373": " vṛṣabhasyeva gambhīrā gatir dhīraṃ ca darśanam /",
    "GK16simhrs_u:1374": " sasmitaṃ ca vaco yatra sa vilāsa itīritaḥ //SRs_1.381// 217",
    "GK16simhrs_u:1375": " gambhīra-gamanaṃ, yathā-",
    "GK16simhrs_u:1376": " tān arghyān arghyam ādāya dūraṃ pratyudyayau giriḥ /",
    "GK16simhrs_u:1377": " namayan sāra-gurubhiḥ pāda-nyāsair vasundharām //SRs_1.382// [ku.saṃ. 6.50]",
    "GK16simhrs_u:1378": " dhīra-dṛṣṭir, yathā-",
    "GK16simhrs_u:1379": " tat gambhīraṃ vinivartitena",
    "GK16simhrs_u:1380": " prabhāta-paṅkeruha-bandhureṇa /",
    "GK16simhrs_u:1381": " apaśyad akṣṇā madhumātmajanmā",
    "GK16simhrs_u:1382": " pratyābabhāṣe sa ca daitya-dūtam //SRs_1.383//",
    "GK16simhrs_u:1383": " sasmitaṃ vaco, yathā-",
    "GK16simhrs_u:1384": " dyotitāntaḥ-sabhaiḥ kunda-kuḍmalāgra-dataḥ smitaiḥ /",
    "GK16simhrs_u:1385": " snapitevābhavat tasya śuddha-varṇā sarasvatī //SRs_1.384// (māgha. 2.7)",
    "GK16simhrs_u:1386": " atha mādhuryam-",
    "GK16simhrs_u:1387": " tan mādhuryaṃ yatra ceṣṭā-dṛṣṭy-ādeḥ spṛhaṇīyatā //SRs_1.385// 218ab",
    "GK16simhrs_u:1388": " //SRs_1.386// MISSING",
    "GK16simhrs_u:1389": " yathā-",
    "GK16simhrs_u:1390": " ṛjutāṃ nayataḥ smarāmi te",
    "GK16simhrs_u:1391": " śaram utsaṅga-niṣaṇṇa-dhanvanaḥ /",
    "GK16simhrs_u:1392": " madhunā saha sasmitāṃ kathāṃ",
    "GK16simhrs_u:1393": " nayanopānta-vilokitaṃ ca yat //SRs_1.387// [ku.saṃ. 4.23]",
    "GK16simhrs_u:1394": " dhairya-gāmbhīrye tu nāyaka-guṇa-varṇanāvasara evokte /",
    "GK16simhrs_u:1395": " atha lalitam-",
    "GK16simhrs_u:1396": " śṛṅgāra-pracurā ceṣṭā yatra tal lalitaṃ bhavet //SRs_1.388// 218cd",
    "GK16simhrs_u:1397": " yathā-",
    "GK16simhrs_u:1398": " kapole jānakyāḥ karikala-bhadanta-dyuti-muṣi",
    "GK16simhrs_u:1399": " smara-smeraṃ gaṇḍoḍḍamara-pulakaṃ vaktra-kamalam /",
    "GK16simhrs_u:1400": " muhuḥ paśyan śṛṇvan rajanicara-senā-kalakalaṃ",
    "GK16simhrs_u:1401": " jaṭājūṭa-granthiṃ draḍhayati raghūṇāṃ parivṛḍhaḥ //SRs_1.389//",
    "GK16simhrs_u:1402": " (hanuman-nāṭake 1.19)",
    "GK16simhrs_u:1403": " audārya-tejasor api nāyaka-prasaṅga eva lakṣaṇodāharaṇe prokte /",
    "GK16simhrs_u:1404": " atra gāmbhīrya-dhairye dve cittaje gātrajāḥ pare /",
    "GK16simhrs_u:1405": " eke sādhāraṇān etān menire citta-gātrayoḥ //SRs_1.390// 219",
    "GK16simhrs_u:1406": " atha vāg-ārambhāḥ-",
    "GK16simhrs_u:1407": " ālāpaś ca vilāpaś ca saṃlāpaś ca pralāpakaḥ /",
    "GK16simhrs_u:1408": " anulāpāpalāpau ca sandeśaś cātideśakaḥ //SRs_1.391// 220",
    "GK16simhrs_u:1409": " nirdeśaś copadeśaś cāpadeśo vyapadeśakaḥ /",
    "GK16simhrs_u:1410": " evaṃ dvādaśadhā proktā kīrtitā vāg-ārambhā vicakṣaṇaiḥ //SRs_1.392// 221",
    "GK16simhrs_u:1411": " tatra ālāpaḥ-",
    "GK16simhrs_u:1412": " tatrālāpaḥ priyoktiḥ syāt //SRs_1.393// 222a",
    "GK16simhrs_u:1413": " yathā mamaiva-",
    "GK16simhrs_u:1414": " kas te vākyāmṛtaṃ tyaktvā śṛṇoty anya-giraṃ budhaḥ /",
    "GK16simhrs_u:1415": " sahakāra-rasaṃ tyaktvā nimbaṃ cumbati kiṃ śukaḥ //SRs_1.394//",
    "GK16simhrs_u:1416": " yathā vā-",
    "GK16simhrs_u:1417": " dhatse dhātur madhupa kamale saukhyam adhyāsikāyāṃ",
    "GK16simhrs_u:1418": " mugdhākṣīṇāṃ vahasi mṛdhunā kuntalenopamānam /",
    "GK16simhrs_u:1419": " cāpe kiṃ ca vrajasi guṇatāṃ śambarāreḥ kim anyat",
    "GK16simhrs_u:1420": " pūjā-puṣpaṃ bhavati bhavato bhukta-śeṣaṃ surāṇām //SRs_1.395//",
    "GK16simhrs_u:1421": " atha vilāpaḥ-",
    "GK16simhrs_u:1422": " vilāpo duḥkhajaṃ vacaḥ //SRs_1.396// 222b",
    "GK16simhrs_u:1423": " yathā-",
    "GK16simhrs_u:1424": " sītāṃ sva-hastena vane vimoktuṃ",
    "GK16simhrs_u:1425": " śrotuṃ ca tasyāḥ paridevitāni /",
    "GK16simhrs_u:1426": " sukhena laṅkā-samare mṛtaṃ mām",
    "GK16simhrs_u:1427": " ajīvayan mārutir ātta-vairaḥ //SRs_1.397// [ha.nā. 14.91]",
    "GK16simhrs_u:1428": " atha saṃlāpaḥ-",
    "GK16simhrs_u:1429": " ukti-pratyuktimad-vākyaṃ saṃlāpa iti kīrtitam //SRs_1.398// 222cd",
    "GK16simhrs_u:1430": " yathā-",
    "GK16simhrs_u:1431": " bhikṣāṃ pradehi lalitotpala-patra-netre",
    "GK16simhrs_u:1432": " puṣpiṇy ahaṃ khalu surāsura-vandanīya /",
    "GK16simhrs_u:1433": " bāle tathā yadi phalaṃ tvayi vidyate me",
    "GK16simhrs_u:1434": " vākyair alaṃ phala-bhug īśa paro' sti yāhi //SRs_1.399//",
    "GK16simhrs_u:1435": " atha pralāpaḥ--",
    "GK16simhrs_u:1436": " vyarthālāpaḥ pralāpaḥ syāt //SRs_1.400// 223a",
    "GK16simhrs_u:1437": " yathā-",
    "GK16simhrs_u:1438": " mukhaṃ tu candra-pratimaṃ timaṃ timaṃ",
    "GK16simhrs_u:1439": " stanau ca pīnau kaṭhinau ṭhinau ṭhinau /",
    "GK16simhrs_u:1440": " kaṭir viśālā rabhasā bhasā bhasā",
    "GK16simhrs_u:1441": " aho vicitraṃ taruṇī ruṇī ruṇī //SRs_1.401//",
    "GK16simhrs_u:1442": " atha anulāpaḥ-",
    "GK16simhrs_u:1443": " anulāpo muhur vacaḥ //401// 223b",
    "GK16simhrs_u:1444": " yathā-",
    "GK16simhrs_u:1445": " tamas tamo nahi nahi mecakāḥ kacāḥ",
    "GK16simhrs_u:1446": " śaśī śaśī nahi nahi dṛk-sukhaṃ mukham /",
    "GK16simhrs_u:1447": " late late nahi nahi sundarau karau",
    "GK16simhrs_u:1448": " nabho nabho nahi nahi cāru madhyamam //SRs_1.402//",
    "GK16simhrs_u:1449": " athāpalāpaḥ-",
    "GK16simhrs_u:1450": " apalāpas tu pūrvoktasyānyathā yojanaṃ bhavet //SRs_1.403// 223cd",
    "GK16simhrs_u:1451": " yathā-",
    "GK16simhrs_u:1452": " tvam rukmiṇī tvaṃ khalu satyabhāmā",
    "GK16simhrs_u:1453": " kim atra gotra-skhalanaṃ mameti /",
    "GK16simhrs_u:1454": " prasādayan vyāja-padena rādhāṃ",
    "GK16simhrs_u:1455": " punātu devaḥ puruṣottamo vaḥ //SRs_1.404//",
    "GK16simhrs_u:1456": " atra nāyikā-vācakayoḥ rukmiṇī-satyabhāmā-padayoḥ pūrvoktayoḥ suvarṇavattva-satya-kopatva-lakṣaṇenārthena yojanād apalāpaḥ /",
    "GK16simhrs_u:1457": " atha sandeśaḥ-",
    "GK16simhrs_u:1458": " sandeśas tu proṣitasya sva-vārtā-preṣaṇaṃ bhavet //SRs_1.405// 224ab",
    "GK16simhrs_u:1459": " yathā-",
    "GK16simhrs_u:1460": " etasmān māṃ kuśalinam abhijñāna-dānād viditvā",
    "GK16simhrs_u:1461": " mā kaulīnād asita-nayane mayy aviśvāsinī bhūḥ /",
    "GK16simhrs_u:1462": " snehān āhuḥ kim api virahe dhvaṃsinas te tv abhogād",
    "GK16simhrs_u:1463": " iṣṭe vastuny upacita-rasāḥ prema-rāśī-bhavanti //SRs_1.406// [me.dū. 2.52]",
    "GK16simhrs_u:1464": " atha atideśaḥ-",
    "GK16simhrs_u:1465": " so' tideśo mad-uktāni tad-uktānīti yad vacaḥ //SRs_1.407// 224cd",
    "GK16simhrs_u:1466": " yathā-",
    "GK16simhrs_u:1467": " tanayāṃ tava yācate harir",
    "GK16simhrs_u:1468": " jagad-ātmā puruṣottamaḥ svayam /",
    "GK16simhrs_u:1469": " giri-gahvara-śabda-saṃnibhāṃ",
    "GK16simhrs_u:1470": " giram asmākam avehi vāridhe //SRs_1.408//",
    "GK16simhrs_u:1471": " atha nirdeśaḥ-",
    "GK16simhrs_u:1472": " nirdeśas tu bhavet so' yam aham ity ādi-bhāṣaṇam //SRs_1.409// 225ab",
    "GK16simhrs_u:1473": " yathā-",
    "GK16simhrs_u:1474": " ete vayam amī dārāḥ kanyeyaṃ kula-jīvitam /",
    "GK16simhrs_u:1475": " brūta yenātra vaḥ kāryam anāsthā bāhya-vastuṣu //SRs_1.410// [ku.saṃ. 6.63]",
    "GK16simhrs_u:1476": " atha upadeśaḥ-",
    "GK16simhrs_u:1477": " yatra śikṣārtha-vacanam upadeśaḥ sa ucyate //SRs_1.411// 225",
    "GK16simhrs_u:1478": " yathā-",
    "GK16simhrs_u:1479": " anubhavata dattaṃ vittaṃ",
    "GK16simhrs_u:1480": " mānyaṃ mānayata sajjanaṃ bhajata /",
    "GK16simhrs_u:1481": " atiparuṣa-pavana-vilulita-",
    "GK16simhrs_u:1482": " dīpa-śikhā-cañcalā lakṣmīḥ //SRs_1.412//",
    "GK16simhrs_u:1483": " atha apadeśaḥ-",
    "GK16simhrs_u:1484": " anyārtha-kathanaṃ yatra so' padeśa itīritaḥ //SRs_1.413// 226ab",
    "GK16simhrs_u:1485": " yathā-",
    "GK16simhrs_u:1486": " kośa-dvandvam iyaṃ dadhāti nalinī kādamba-cañcu-kṣataṃ",
    "GK16simhrs_u:1487": " dhatte cūta-latā navaṃ kisalayaṃ puṃskokilāsvāditam /",
    "GK16simhrs_u:1488": " ity ākarṇya mithaḥ sakhī-jana-vacaḥ sā dīrghikāyās taṭe",
    "GK16simhrs_u:1489": " celānte tirodadhe stana-taṭaṃ bimbādharaṃ pāṇinā //SRs_1.414//",
    "GK16simhrs_u:1490": " atha vyapadeśaḥ-",
    "GK16simhrs_u:1491": " vyājenātmābhilāṣoktir yatrāyaṃ vyapadeśakaḥ //SRs_1.415// 226cd",
    "GK16simhrs_u:1492": " yathā-",
    "GK16simhrs_u:1493": " ahiṇa-vamahulolubo tumaṃ",
    "GK16simhrs_u:1494": " taha paricuṃbia cūda-mañjariṃ /",
    "GK16simhrs_u:1495": " kamala-basai-metta-ṇibbudo",
    "GK16simhrs_u:1496": " mahara bihmarido' si ṇaṃ kahaṃ //SRs_1.416// [saku. 5.1]",
    "GK16simhrs_u:1497": " [asya chāyā-",
    "GK16simhrs_u:1498": " abhinava-madhu-lolupas tvaṃ",
    "GK16simhrs_u:1499": " tathā paricumbya cūta-mañjarīm /",
    "GK16simhrs_u:1500": " kamala-vasati-mātra-nirvṛto",
    "GK16simhrs_u:1501": " madhukara vismṛto' syenāṃ katham //]",
    "GK16simhrs_u:1502": " atha buddhy-ārambhāḥ-",
    "GK16simhrs_u:1503": " buddhy-ārambhās tathā proktā rīti-vṛtti-pravṛttayaḥ //SRs_1.417//",
    "GK16simhrs_u:1504": " tatra rītiḥ /",
    "GK16simhrs_u:1505": " rītiḥ syāt pada-vinyāsa-bhaṅgī sā tu tridhā matā / 227",
    "GK16simhrs_u:1506": " komalā kaṭhinā miśrā ceti syāt tatra komalā //SRs_1.418//",
    "GK16simhrs_u:1507": " dvitīya-turya-varṇair yā svalpair vargeṣu nirmitā / 228",
    "GK16simhrs_u:1508": " alpa-prāṇākṣara-prāyā daśa-prāṇa-samanvitā //SRs_1.419//",
    "GK16simhrs_u:1509": " samāsa-rahitā svalpaiḥ samāsair vā vibhūṣitā / 229",
    "GK16simhrs_u:1510": " vidarbha-jana-hṛdyatvāt sā vaidarbhīti kathyate //SRs_1.420//",
    "GK16simhrs_u:1511": " mahā-praṇavārṇālpatvam alpa-prāṇākṣara-prāyatvaṃ ca,",
    "GK16simhrs_u:1512": " yathā mamaiva-",
    "GK16simhrs_u:1513": " utphulla-gaṇḍa-yugam udgata-manda-hāsam",
    "GK16simhrs_u:1514": " udvela-rāgam urarīkṛta-kāma-tantram /",
    "GK16simhrs_u:1515": " hastena hastam avalambya kadā nu seve",
    "GK16simhrs_u:1516": " saṃlāpa-rūpam amṛtaṃ sarasīruhākṣyāḥ //SRs_1.421// [ku. 3.4]",
    "GK16simhrs_u:1517": " samāsa-rāhityaṃ, yathā-",
    "GK16simhrs_u:1518": " atha yantāram ādiśya dhuryān viśrāmayeti saḥ /",
    "GK16simhrs_u:1519": " tām avāropayat patnīṃ rathād avatatāra ca //SRs_1.422// [raghu. 1.54]",
    "GK16simhrs_u:1520": " daśa-prāṇās tu-",
    "GK16simhrs_u:1521": " śleṣaḥ prasādaḥ samatā mādhuryaṃ sukumāratā / 230",
    "GK16simhrs_u:1522": " artha-vyaktir udāratvam ojaḥ kānti-samādhayaḥ /",
    "GK16simhrs_u:1523": " ete vaidarbha-mārgasya prāṇā daśa guṇāḥ smṛtāḥ //SRs_1.423// 231",
    "GK16simhrs_u:1524": " tatra śleṣaḥ-",
    "GK16simhrs_u:1525": " kevalālpa-prāṇa-varṇa-pada-sandarbha-lakṣaṇam /",
    "GK16simhrs_u:1526": " śaithilyaṃ yatra na spṛṣṭaṃ sa śleṣaḥ samudāhṛtaḥ //SRs_1.424// 232",
    "GK16simhrs_u:1527": " yathā mamaiva utphulla-gaṇḍa-yugam [ku. 3.4][*5] ity ādau śliṣṭa-varṇa-miśrita-bandhatvāt śleṣaḥ /",
    "GK16simhrs_u:1528": " [*5] Quoted just above.",
    "GK16simhrs_u:1529": " atha prasādaḥ-",
    "GK16simhrs_u:1530": " prasiddhārtha-padatvaṃ yat sa prasādo nigadyate //SRs_1.425// 233ab",
    "GK16simhrs_u:1531": " yathā utphulla-gaṇḍa-yugam [ku. 3.4] ity atra padānām akleśenaivārtha-bodhana-sāmarthyāt prasādaḥ /",
    "GK16simhrs_u:1532": " atha samatā-",
    "GK16simhrs_u:1533": " bandha-vaiṣamya-rāhityaṃ samatā pada-gumphane / 233cd",
    "GK16simhrs_u:1534": " bandho mṛduḥ sphuṭo miśra iti tredhā sa nigadyate //SRs_1.426// 234ab",
    "GK16simhrs_u:1535": " tatra mṛdu-varṇa-bandhasya samatā, yathā-",
    "GK16simhrs_u:1536": " caraṇa-kamala-kāntyā dehalīm arcayantī",
    "GK16simhrs_u:1537": " kanaka-maya-kavāṭaṃ pāṇinā kampayantī /",
    "GK16simhrs_u:1538": " kuvalayamayam akṣṇā toraṇaṃ pūrayantī",
    "GK16simhrs_u:1539": " vara-tanur iyam āste mandirasyeva lakṣmīḥ //SRs_1.427//",
    "GK16simhrs_u:1540": " atra mṛdu-varṇa-prāya-bandhasya nirvyūḍhatvān mṛdu-bandha-samatā /",
    "GK16simhrs_u:1541": " sphuṭa-bandha-samatā, yathā-",
    "GK16simhrs_u:1542": " madhurayā madhu-bodhita-mādhavī-",
    "GK16simhrs_u:1543": " madhu-samṛddhi-samedhita-medhayā /",
    "GK16simhrs_u:1544": " madhukarāṅganayā muhur unmada-",
    "GK16simhrs_u:1545": " dhvani-bhṛtānibhṛtākṣaram ujjage //SRs_1.428// [māghe 6.20]",
    "GK16simhrs_u:1546": " atra sphuṭa-varṇa-prāya-bandhasya nirvyūḍhatvāt sphuṭa-bandha-samatā /",
    "GK16simhrs_u:1547": " miśra-bandha-samatā,",
    "GK16simhrs_u:1548": " yathā utphulla-gaṇḍa-yugam [ku. 3.4] ity ādau /",
    "GK16simhrs_u:1549": " atra miśrī-bhūta-mṛdu-sphuṭa-varṇa-bandhasya nirvāhād miśra-bandha-samatā /",
    "GK16simhrs_u:1550": " atha mādhuryam-",
    "GK16simhrs_u:1551": " tan mādhuryaṃ bhaved yatra śabde' rthe ca sphuṭo rasaḥ //SRs_1.429// 234cd",
    "GK16simhrs_u:1552": " yathā utphulla-gaṇḍa-yugam [ku. 3.4] ity atra śabdārthayoḥ śṛṅgāra-parivāhitvena mādhuryam /",
    "GK16simhrs_u:1553": " atha sukumāratā-",
    "GK16simhrs_u:1554": " yad aniṣṭhura-varṇatvaṃ saukumāryaṃ tad ucyate //SRs_1.430// 235ab",
    "GK16simhrs_u:1555": " yathā utphulla-gaṇḍa-yugam [ku. 3.4] udgata-manda-hāsam ity atra saṃyuktākṣara-sadbhāve' py aniṣṭhuratvāt saukumāryam /",
    "GK16simhrs_u:1556": " atha artha-vyaktiḥ-",
    "GK16simhrs_u:1557": " śrūyamāṇasya vākyasya vinā śabdāntara-spṛhām / 235cd",
    "GK16simhrs_u:1558": " arthāvagamakatvaṃ yad artha-vyaktir iyaṃ matā //SRs_1.431// 236ab",
    "GK16simhrs_u:1559": " yathā utphulla-gaṇḍa-yugam [ku. 3.4] ity atra sarveṣāṃ padānām adhyāhāraya-pada-nirākāṅkṣatayā artha-vyaktiḥ /",
    "GK16simhrs_u:1560": " atha udāratvam-",
    "GK16simhrs_u:1561": " ukte vākye guṇotkarṣa-pratibhānam udāratā //SRs_1.432// 236cd",
    "GK16simhrs_u:1562": " yathā utphulla-gaṇḍa-yugam [ku. 3.4] ity atrānyonyānurāgotkarṣa-pratibhānād udāratvam /",
    "GK16simhrs_u:1563": " atha ojaḥ-",
    "GK16simhrs_u:1564": " samāsa-bahulatvaṃ yat tad ojaḥ iti gīyate //SRs_1.433// 237ab",
    "GK16simhrs_u:1565": " yathā utphulla-gaṇḍa-yugam [ku. 3.4] ity atra yathocita-samāsa-bāhulyād ojaḥ /",
    "GK16simhrs_u:1566": " atha kāntiḥ-",
    "GK16simhrs_u:1567": " loka-sthitim anullaṅghya hṛdyārtha-pratipādanam / 237cd",
    "GK16simhrs_u:1568": " kāntiḥ syād dvividhā khyātā vārtāyāṃ varṇanāsu ca //SRs_1.434// 238ab",
    "GK16simhrs_u:1569": " vārtā nāma kuśala-praśna-pūrvikā saṅkathā /",
    "GK16simhrs_u:1570": " tatra yathā-",
    "GK16simhrs_u:1571": " paridhauta-bhavat-padāmbunā nava-candrātapa-śītalena me /",
    "GK16simhrs_u:1572": " api santata-marma-kṛntanaḥ kṛta-nirvāṇa ivaurva-pāvakaḥ //SRs_1.435//",
    "GK16simhrs_u:1573": " atra brāhmaṇa-pādodakasya santāpa-śamana-rūpāṃ laukikīṃ sthitim anullaṅghyaiva samudreṇa munīnāṃ purataḥ saṅkathanāt kāntiḥ /",
    "GK16simhrs_u:1574": " varṇanāyāṃ,",
    "GK16simhrs_u:1575": " yathā mamaiva-",
    "GK16simhrs_u:1576": " uttuṅgau stana-kalaśau sambhā-stambhopamānam ūru-yugam /",
    "GK16simhrs_u:1577": " tarale dṛśau ca tasyāḥ sṛjatā dhātrā kim āhitaṃ sukṛtam //SRs_1.436//",
    "GK16simhrs_u:1578": " atra viśiṣṭa-vastu-nirmāṇam apuṇya-kṛtāṃ na bhavatīti loka-sthity-anurodhenaiva varṇanāt kāntiḥ /",
    "GK16simhrs_u:1579": " atha samādhiḥ-",
    "GK16simhrs_u:1580": " samādhiḥ so' nya-dharmāṇāṃ yad anyatrādhiropaṇam //SRs_1.437// 238",
    "GK16simhrs_u:1581": " yathā utphulla-gaṇḍa-yugam [ku. 3.4] ity atrotphullodgatodvelatva-rūpāṇāṃ puṣpa-prāṇi-samudra-dharmāṇaṃ gaṇḍa-sthala-manda-hāsa-rāgeṣu samāropitatvāt samādhiḥ /",
    "GK16simhrs_u:1582": " atha kaṭhina-rītiḥ-",
    "GK16simhrs_u:1583": " atidīrgha-samāsa-yutā bahulair varṇair yutā mahā-prāṇaiḥ /",
    "GK16simhrs_u:1584": " kaṭhinā sā gauḍīyety uktā tad-deśa-budha-manojñatvāt //SRs_1.438// 239",
    "GK16simhrs_u:1585": " yathā-",
    "GK16simhrs_u:1586": " gaṇḍa-grāva-gariṣṭha-gairika-giri-krīḍat-sudhāndho-vadhū-",
    "GK16simhrs_u:1587": " bādhā-lampaṭa-bāhu-sampad-udayad-durvāra-garvāśayam /",
    "GK16simhrs_u:1588": " martyāmartya-virāvaṇaṃ bala-gṛhītair āvaṇaṃ rāvaṇaṃ",
    "GK16simhrs_u:1589": " bāṇair dāśarathī rathī ratha-gataṃ vivyādha divyāyudhaḥ //SRs_1.439//",
    "GK16simhrs_u:1590": " atra dīrgha-samsatvaṃ mahā-prāṇākṣara-prāyatvaṃ ca spaṣṭam /",
    "GK16simhrs_u:1591": " atha miśra-rītiḥ-",
    "GK16simhrs_u:1592": " yatrobhaya-guṇa-grāma-saṃniveśas tulādhṛtaḥ /",
    "GK16simhrs_u:1593": " sā miśrā saiva pāñcālīty uktā tad-deśaja-priyā //SRs_1.440// 240",
    "GK16simhrs_u:1594": " yathā-",
    "GK16simhrs_u:1595": " parimlānaṃ pīna-stana-jaghana-saṅgād ubhayatas",
    "GK16simhrs_u:1596": " tanor madhyasyāntaḥ parimilanam aprāpya haritam /",
    "GK16simhrs_u:1597": " idaṃ vyasta-nyāsaṃ praśithila-bhujākṣepa-valanaiḥ",
    "GK16simhrs_u:1598": " kṛśāṅgyāḥ santāpaṃ vadati visinī-patra-śayanam //",
    "GK16simhrs_u:1599": " SRs_1.441// [ratnāvalī 2.12]",
    "GK16simhrs_u:1600": " atrālpa-samāsatva-dīrgha-samāsatva-rūpayoḥ prasāda-sphuṭa-bandhatva-rūpayor aniṣṭhurākṣara-prāyatva-rūpayoḥ",
    "GK16simhrs_u:1601": " pṛthak-padatva-granthilatvayoś ca ubhaya-rīti-dharmayos tulādhṛtayor iva saṃniveśān miśreyaṃ rītiḥ /",
    "GK16simhrs_u:1602": " āndhrī lāṭī ca saurāṣṭrīty ādayo miśra-rītayaḥ /",
    "GK16simhrs_u:1603": " santi tat-tad-deśa-vidvat-priya-miśraṇa-bhedataḥ //SRs_1.442// 241",
    "GK16simhrs_u:1604": " ta eva pada-saṅghātās tā evārtha-vibhūtayaḥ /",
    "GK16simhrs_u:1605": " tathāpi navyaṃ bhavati kāvyaṃ grathana-kauśalāt //SRs_1.443// 242",
    "GK16simhrs_u:1606": " tāsāṃ grantha-gaḍutvena lakṣaṇaṃ nocyate mayā /",
    "GK16simhrs_u:1607": " bhojādi-grantha-bandheṣu tad-ākāṅkṣibhir īkṣyatām //SRs_1.444// 243",
    "GK16simhrs_u:1608": " atha vṛttayaḥ-",
    "GK16simhrs_u:1609": " bhāratī sātvatī caiva kaiśiky ārabhaṭīti ca /",
    "GK16simhrs_u:1610": " catasro vṛttayas tāsām utpattir vakṣyate sphuṭam //SRs_1.445// 244",
    "GK16simhrs_u:1611": " jagaty ekārṇave jāte bhagavān avyayaḥ pumān /",
    "GK16simhrs_u:1612": " bhogi-bhogam adhiṣṭhāya yoga-nidrā-paro' bhavat //SRs_1.446// 245",
    "GK16simhrs_u:1613": " tadā vīrya-madonmattau daityendrau madhu-kaiṭabhau /",
    "GK16simhrs_u:1614": " tarasā devadeveśam āgatau raṇa-kāṅkṣiṇau //SRs_1.447// 246",
    "GK16simhrs_u:1615": " vividhaiḥ paruṣair vākyair adhikṣepa-vidhāyinau /",
    "GK16simhrs_u:1616": " muṣṭi-jānu-prahāraiś ca yodhayāmāsatur harim //SRs_1.448// 247",
    "GK16simhrs_u:1617": " tan-nābhi-kamalotpannaḥ prajāpatir abhāṣata /",
    "GK16simhrs_u:1618": " kim etad bhāratī-vṛttir adhunāpi pravartate //SRs_1.449// 248",
    "GK16simhrs_u:1619": " tad imau naya durdharṣau nidhanaṃ tvarayā vibho /",
    "GK16simhrs_u:1620": " iti tasya vacaḥ śrutvā nijagāda janārdanaḥ //SRs_1.450// 249",
    "GK16simhrs_u:1621": " idaṃ kāvya-kriyā-hetor bhāratī nirmitā dhruvam /",
    "GK16simhrs_u:1622": " bhāṣaṇād vākya-bāhulyād bhāratīyaṃ bhaviṣyati //SRs_1.451// 250",
    "GK16simhrs_u:1623": " adhunaiva nihanmy etāv ity ābhāṣya vaco hariḥ /",
    "GK16simhrs_u:1624": " nirmalair nirvikāraiś ca sāṅga-hārair manoharaiḥ //SRs_1.452// 251",
    "GK16simhrs_u:1625": " aṅgais tau yodhayāmāsa daityendrau yuddha-śālinau /",
    "GK16simhrs_u:1626": " bhūmi-sthānaka-saṃyogaiḥ pada-kṣepais tathā hareḥ //SRs_1.453// 252",
    "GK16simhrs_u:1627": " bhūmes tadābhavad bhāras tad-vaśād api bhāratī /",
    "GK16simhrs_u:1628": " valgitaiḥ śārṅgiṇas tatra dīptaiḥ sambhrama-varjitaiḥ //SRs_1.454// 253",
    "GK16simhrs_u:1629": " sattvādhikair bāhu-daṇḍaiḥ sātvatvī vṛttir udgatā /",
    "GK16simhrs_u:1630": " vicitrair aṅga-hāraiś ca helayā sa tadā hariḥ //SRs_1.455// 254",
    "GK16simhrs_u:1631": " yat tau babandha keśeṣu jātā sā kaiśikī tataḥ /",
    "GK16simhrs_u:1632": " sa-saṃrambhaiḥ savegaiś ca citra-cārī-samutthitaiḥ //SRs_1.456// 255",
    "GK16simhrs_u:1633": " niyuddha-karaṇair jātā citrair ārabhaṭī tataḥ /",
    "GK16simhrs_u:1634": " yasmāc citrair aṅgahāraiḥ kṛtaṃ dānava-mardanam //SRs_1.457// 256",
    "GK16simhrs_u:1635": " tasmād abja-bhuvā loke niyuddha-samayaḥ kṛtaḥ /",
    "GK16simhrs_u:1636": " yaḥ śastrāstrādi-mokṣeṣu nyāyaḥ sa pāribhāṣitaḥ //SRs_1.458// 257",
    "GK16simhrs_u:1637": " nāṭya-kāvya-kriyā-yoge rasa-bhāva-samāśritaḥ /",
    "GK16simhrs_u:1638": " sa eva samayo dhātrā vṛttir ity eva saṃjñitaḥ //SRs_1.459// 258",
    "GK16simhrs_u:1639": " hariṇā tena yad vastu valigitair yādṛśaṃ kṛtam /",
    "GK16simhrs_u:1640": " tadvad eva kṛtā vṛttir dhātrā tasyāṅga-sambhavā //SRs_1.460// 259",
    "GK16simhrs_u:1641": " ṛgvedāc ca yajurvedāt sāmavedād atharvaṇaḥ /",
    "GK16simhrs_u:1642": " bhāraty-ādyā kramāj jātā ity anye tu pracakṣate //SRs_1.461// 260",
    "GK16simhrs_u:1643": " tatra bhāratī -",
    "GK16simhrs_u:1644": " prayuktatvena bharatair bhāratīti nigadyate /",
    "GK16simhrs_u:1645": " prastāvanopayogitvāt sāṅgaṃ tatraiva lakṣyate //SRs_1.462// 261",
    "GK16simhrs_u:1646": " atha sātvatī -",
    "GK16simhrs_u:1647": " sāttvikena guṇenātityāga-śauryādinā yutā /",
    "GK16simhrs_u:1648": " harṣa-pradhānā santyakta-śoka-bhāvā ca yā bhavet //SRs_1.463// 262",
    "GK16simhrs_u:1649": " sātvatī nāma sā vṛttiḥ proktā lakṣaṇa-kovidaiḥ /",
    "GK16simhrs_u:1650": " aṅgāny asyās tu catvāri saṃlāpottāpakāv api / 263",
    "GK16simhrs_u:1651": " saṅghātyaḥ parivartaś cety eṣāṃ lakṣaṇam ucyate //SRs_1.464//",
    "GK16simhrs_u:1652": " īrṣyā-krodhādibhir bhāvai rasair vīrādbhutādibhiḥ / 264",
    "GK16simhrs_u:1653": " parasparaṃ gabhīroktiḥ saṃlāpa iti śabdyate //SRs_1.465// 265ab",
    "GK16simhrs_u:1654": " yathānargha-rāghave, rāmaḥ-",
    "GK16simhrs_u:1655": " bandīkṛtya jagad-vijitvara-bhuja-stambhaugha-duḥsañcaraṃ",
    "GK16simhrs_u:1656": " rakṣo-rājam api tvayā vidadhatā sandhyā-samādhi-vratam /",
    "GK16simhrs_u:1657": " pratyakṣīkṛta-kārtavīrya-caritām unmucya revāṃ samaṃ",
    "GK16simhrs_u:1658": " sarvābhir mahiṣībhir ambu-nidhayo viśve' pi vismāpitāḥ //SRs_1.466// (5.44)",
    "GK16simhrs_u:1659": " bālī (vihasya):",
    "GK16simhrs_u:1660": " cirāya rātriṃcara-vīra-cakra-",
    "GK16simhrs_u:1661": " mārāṅka-vaijñānika payśatas tvām /",
    "GK16simhrs_u:1662": " sudhāsadharmāṇam imāṃ ca vācaṃ",
    "GK16simhrs_u:1663": " na śṛṇvatas tṛpyati mānasaṃ me //SRs_1.467// (5.45)",
    "GK16simhrs_u:1664": " atra dhīrodātta-dhīroddhatayoḥ rāma-bālinoḥ parasparaṃ yuddha-cikīrṣābhiprāya-yogād anyonya-parākramotkarṣa-varṇanāt saṃlāpaḥ /",
    "GK16simhrs_u:1665": " atha utthāpakaḥ -",
    "GK16simhrs_u:1666": " preraṇaṃ yat parasyādau yuddhāyotthāpakas tu saḥ //SRs_1.468// 265",
    "GK16simhrs_u:1667": " yathānargha-rāghave, yathā-",
    "GK16simhrs_u:1668": " nṛpān apratyakṣān kim apavadase nanv ayam ahaṃ",
    "GK16simhrs_u:1669": " śiśu-krīḍā-bhagna-tripura-hara-dhanvā tava puraḥ /",
    "GK16simhrs_u:1670": " ahaṅkāra-krūrārjuna-bhuja-vana-vraścana-kalā-",
    "GK16simhrs_u:1671": " nisṛṣṭārtho bāhuḥ kathaya kataras te paraharatu //SRs_1.469// (4.56)",
    "GK16simhrs_u:1672": " atra rāmabhadreṇa prāk prahārāya jāmadagnyaḥ prerita ity utthāpakaḥ /",
    "GK16simhrs_u:1673": " atha saṅghātyaḥ -",
    "GK16simhrs_u:1674": " mantra-śaktyārtha-śaktyā vā daiva-śaktyātha pauruṣāt /",
    "GK16simhrs_u:1675": " saṅghasya bhedanaṃ yat tu saṅghātyaḥ sa udāhṛtaḥ //SRs_1.470// 266",
    "GK16simhrs_u:1676": " mantro naya-prayogaḥ /",
    "GK16simhrs_u:1677": " tasya śaktyā yathā mudrā-rākṣase cāṇakyena śatru-sahāyānāṃ bhedanāt saṅghātyaḥ /",
    "GK16simhrs_u:1678": " artha-śaktyā yathā mahābhārate ādiparvaṇi devais tilottamālakṣaṇenārthena sundopasundayor atisnigdhayor bhedanāt saṅghātyaḥ /",
    "GK16simhrs_u:1679": " daiva-śaktyā,",
    "GK16simhrs_u:1680": " yathā mahāvīra-carite mālyavān-",
    "GK16simhrs_u:1681": " hā vatsāḥ khara-dūṣaṇa-prabhṛtayo vadhyāḥ stha pāpasya me",
    "GK16simhrs_u:1682": " hā hā vatsa vibhīṣaṇa tvam api me kāryeṇa heyaḥ sthitaḥ /",
    "GK16simhrs_u:1683": " hā mad-vatsala vatsa rāvaṇa mahat paśyāmi te saṅkaṭaṃ",
    "GK16simhrs_u:1684": " vatse kekasi hā hatāsmi na cirāt trīn putrakān paśyasi //SRs_1.471// (ma.vī.ca. 4.11)",
    "GK16simhrs_u:1685": " atra rāghavānukūla-daiva-mohitena mālyavatā khara-dūṣaṇa-triśirasāṃ bhedaḥ saṃvihita iti saṅghātyaḥ /",
    "GK16simhrs_u:1686": " atha parivartakaḥ -",
    "GK16simhrs_u:1687": " pūrvodyuktasya kāryasya parityāgena yad bhavet /",
    "GK16simhrs_u:1688": " kāryāntara-svīkaraṇaṃ jñeyaḥ sa parivartakaḥ //SRs_1.472// 267",
    "GK16simhrs_u:1689": " yathottara-rāma-carite pañcamāṅke kumārau (anyonyaṃ prati)",
    "GK16simhrs_u:1690": " -aho priya-darśanaḥ kumāraḥ /",
    "GK16simhrs_u:1691": " (snehānurāgaṃ vivarṇya)",
    "GK16simhrs_u:1692": " yadṛcchā-saṃvādaḥ kim u guṇa-gaṇānām atiśayaḥ",
    "GK16simhrs_u:1693": " purāṇo vā janmāntara-niviḍa-baddhaḥ paricayaḥ /",
    "GK16simhrs_u:1694": " nijo vā sambandhaḥ kim u vidhivaśāt ko' py avidito",
    "GK16simhrs_u:1695": " mamaitasmin dṛṣṭe hṛdayam avadhānaṃ racayati //SRs_1.473// (u.rā.ca. 5.16)",
    "GK16simhrs_u:1696": " atra lavasya candraketoś ca parasparākāra-viśeṣa-sandarśanena raṇa-saṃrambhauddhatya-parihāreṇa vinayārjava-svīkāra-kathanāt parivartakaḥ /",
    "GK16simhrs_u:1697": " atha kaiśikī -",
    "GK16simhrs_u:1698": " nṛtya-gīta-vilāsādi-mṛdu-śṛṅgāra-ceṣṭitaiḥ /",
    "GK16simhrs_u:1699": " samanvitā bhaved vṛttiḥ kaiśikī ślakṣṇa-bhūṣaṇā //SRs_1.474// 268",
    "GK16simhrs_u:1700": " aṅgāny asyās tu catvāri narma tat-pūrvakā ime /",
    "GK16simhrs_u:1701": " sphañja-sphoṭau ca garbhaś ca teṣāṃ lakṣaṇam ucyate //SRs_1.475// 269",
    "GK16simhrs_u:1702": " tatra narma -",
    "GK16simhrs_u:1703": " śṛṅgāra-rasa-bhūyiṣṭhaḥ priya-cittānurañjakaḥ /",
    "GK16simhrs_u:1704": " agrāmyaḥ parihāsas tu narma syāt tat tridhā matam //SRs_1.476// 270",
    "GK16simhrs_u:1705": " śṛṅgāra-hāsyajaṃ śuddha-hāsyajaṃ bhaya-hāsyajam /",
    "GK16simhrs_u:1706": " śṛṅgāra-hāsyajaṃ narma trividhaṃ parikīrtitam //SRs_1.477// 271",
    "GK16simhrs_u:1707": " sambhogecchā-prakaṭanād anurāga-niveśanāt /",
    "GK16simhrs_u:1708": " tathā kṛtāparādhasya priyasya pratibhedanāt / 272",
    "GK16simhrs_u:1709": " sambhogecchā-prakaṭanaṃ tridhā vāg-veṣa-ceṣṭitaiḥ //SRs_1.478// 273ab",
    "GK16simhrs_u:1710": " tatra vācā sambhogecchā-prakaṭanād, yathā-",
    "GK16simhrs_u:1711": " gacchāmy acyuta darśanena bhavataḥ kiṃ tṛptir utpadyate",
    "GK16simhrs_u:1712": " kiṃ tv evaṃ vijanasthayor hata-janaḥ sambhāvayaty anyathā /",
    "GK16simhrs_u:1713": " ity āmantraṇa-bhaṅgi-sūcita-vṛthāvasthāna-khedālasām",
    "GK16simhrs_u:1714": " āśliṣyan pulakotkarāñcita-tanur gopīṃ hariḥ pātu vaḥ //SRs_1.479//",
    "GK16simhrs_u:1715": " (kāvya-prakāśādiṣv apy uddhṛtam)",
    "GK16simhrs_u:1716": " atra nijāvasthāna-vilambanasya vyarthatvaṃ dhīratvādi-sūcakair acyutādi-padair vadantyā tayāpi gopikayā vācā sambhogecchā prakaṭiteti narma",
    "GK16simhrs_u:1717": " veśena sambhogecchā-prakaṭanād, yathā-",
    "GK16simhrs_u:1718": " abhyudgate śaśini peśala-kānta-dūtī",
    "GK16simhrs_u:1719": " santāpa-saṃvalitamānasa-locanābhiḥ /",
    "GK16simhrs_u:1720": " agrā hi maṇḍana-vidhir viparīta-bhūṣā",
    "GK16simhrs_u:1721": " vinyāsa-hāsita-sakhījanam aṅganābhiḥ //SRs_1.480//",
    "GK16simhrs_u:1722": " atra viparīta-nyasta-bhūṣaṇa-lakṣaṇena veṣeṇa janitaiḥ sakhī-jana-hāsaiḥ kāminīnāṃ sambhogecchā prakaṭiteti narma //",
    "GK16simhrs_u:1723": " ceṣṭayā sambhogecchā-prakaṭanād, yathā-",
    "GK16simhrs_u:1724": " sāloe cia sūre ghariṇī ghara-sāmiassa ghettūṇa /",
    "GK16simhrs_u:1725": " ṇecchaṃ tassa bi pāe dhubai hasaṃtī hasaṃtassa //SRs_1.481// (gā.sa. 2.30)",
    "GK16simhrs_u:1726": " [sāloka eva sūrye gṛhiṇī gṛha-svāmino gṛhītvā /",
    "GK16simhrs_u:1727": " necchato' pi pādau dhāvati hasantī hasataḥ //]",
    "GK16simhrs_u:1728": " atra sūryāstamayāt prāg eva caraṇa-prakṣālana-lakṣaṇayā kriyayā niṣkramaṇa-nivāraṇa-janitena hāsena sambhogecchā-prakaṭanān narma /",
    "GK16simhrs_u:1729": " anurāga-prakāśo' pi bhogecchā-narmavat tridhā //SRs_1.482// 273cd",
    "GK16simhrs_u:1730": " vācānurāga-nivedanāt, yathā-",
    "GK16simhrs_u:1731": " vayaṃ tathā nāma yathāttha kiṃ vadāmy",
    "GK16simhrs_u:1732": " ayaṃ tv akasmād vikalaḥ kathāntare /",
    "GK16simhrs_u:1733": " kadamba-golākṛtim āśritaḥ kathaṃ",
    "GK16simhrs_u:1734": " viśuddha-mugdhaḥ kula-kanyakā-janaḥ //",
    "GK16simhrs_u:1735": " (mālatī-mādhava 7.1)",
    "GK16simhrs_u:1736": " atra lavaṅgikayā viśuddha-mugdhaḥ kula-kanyakā-jana iti parihāsena madayantikānurāga-nivedanān narma /",
    "GK16simhrs_u:1737": " veṣeṇānurāga-nivedanāt, yathā-",
    "GK16simhrs_u:1738": " autsukyena kṛtatvarā sahabhuvā vyāvartamānā hriyā",
    "GK16simhrs_u:1739": " tais tair bandhu-vadhū-janasya vacanair nītābhimukhyaṃ punaḥ /",
    "GK16simhrs_u:1740": " dṛṣṭvāgre varam ātta-sādhvasa-rasā gaurī nave saṅgame",
    "GK16simhrs_u:1741": " saṃrohat-pulakā hareṇa hasatā śliṣṭā śivāyāstu vaḥ //",
    "GK16simhrs_u:1742": " SRs_1.484// (ratnāvalī 1.2)[*6]",
    "GK16simhrs_u:1743": " [*6] Quoted above at 1.157.",
    "GK16simhrs_u:1744": " atra pulaka-saṃroha-lakṣaṇa-veṣa-janitena śivasya hasanena gaurī-hṛdayānurāgasya prakāśanān narma /",
    "GK16simhrs_u:1745": " ceṣṭayānurāga-nivedanāt, yathā-",
    "GK16simhrs_u:1746": " kaitavena śayite kutūhalāt",
    "GK16simhrs_u:1747": " pārvatī pratimukhaṃ nipātitam /",
    "GK16simhrs_u:1748": " cakṣur unmiṣati sasmitaṃ",
    "GK16simhrs_u:1749": " priye vidyud āhatam iva //SRs_1.485// [ku.saṃ. 8.3]",
    "GK16simhrs_u:1750": " atra pati-mukha-darśana-kriyā-janitena śivasya hāsena gaurī-hṛdayānurāga-nivedanān narma /",
    "GK16simhrs_u:1751": " priyāparādha-nirbhedo' py uktas tredhā tathā budhaiḥ //SRs_1.486// 274ab",
    "GK16simhrs_u:1752": " vācā priyāparādha-nirbhedād,",
    "GK16simhrs_u:1753": " yathā mālavikāgnimitre prathamāṅke' nte devī-",
    "GK16simhrs_u:1754": " jai rāa-kajjesu īrisī ṇiuṇadā ayya-uttassa tadā sohaṇaṃ habe /",
    "GK16simhrs_u:1755": " (yadi rāja-kāryeṣu īdṛśī nipuṇatā ārya-putrasya,",
    "GK16simhrs_u:1756": " tadā śobhanaṃ bhavet /) //SRs_1.487//",
    "GK16simhrs_u:1757": " atra īdṛśī nipuṇatā yadīti caturokti-parihāsena tvayaiva mālavikā-darśanena nāṭyācaryayor vivādaḥ saṃvihita iti priyāparādhoghāṭanān narma /",
    "GK16simhrs_u:1758": " veṣeṇa priyāparādha-nirbhedād, yathā-",
    "GK16simhrs_u:1759": " ālepaḥ kriyatām ayaṃ druta-gati-svedair ivārdraṃ vapus",
    "GK16simhrs_u:1760": " tan-mālyaṃ vyapanīyatāṃ ravi-kara-sparśair ivāmarditam /",
    "GK16simhrs_u:1761": " ity uktāny atidhīrayā dayitayā smerānanāmbhoruhaṃ",
    "GK16simhrs_u:1762": " cāṭūktāni bhavanti hanta kṛtināṃ modāya bhogād api //SRs_1.488//",
    "GK16simhrs_u:1763": " atra svedodgama-mālya-mlānatvayor druta-gamana-ravi-kara-sparśa-rūpa-kāraṇāsatyatva-kathana-rūpeṇa parihasanena sapatnī-sambhoga-rūpa-priyāparādha-nirbhedanān narma /",
    "GK16simhrs_u:1764": " ceṣṭayā priyāparādha-nirbhedād, yathā-",
    "GK16simhrs_u:1765": " lolad-bhrū-latayā vipakṣa-dig-upanyāse' vadhūtaṃ śiras",
    "GK16simhrs_u:1766": " tad-vṛttānta-nirīkṣaṇe kṛta-namaskāro vilakṣaḥ sthitaḥ /",
    "GK16simhrs_u:1767": " kopāt tāmra-kapola-bhittini mukhe dṛṣṭyā gataḥ pādayor",
    "GK16simhrs_u:1768": " utsṛṣṭo guru-sannidhāv api vidhir dvābhyāṃ na kālocitaḥ //SRs_1.489// (amaru 79)",
    "GK16simhrs_u:1769": " atha vilakṣa-sthiti-śirodhūnana-ceṣṭayā priyāparādha-nirbhedanān narma /",
    "GK16simhrs_u:1770": " atha śuddha-hāsyajam -",
    "GK16simhrs_u:1771": " śuddha-hāsyajam apy uktaṃ tadvad eva tridhā budhaiḥ //SRs_1.490// 274cd",
    "GK16simhrs_u:1772": " tatra vācā śuddha-hāsyajaṃ, yathā-",
    "GK16simhrs_u:1773": " arciṣmanti vidārya vaktra-kuharāṇyā sṛkkato vāsukes",
    "GK16simhrs_u:1774": " tarjanyā viṣa-karburān gaṇayataḥ saṃspṛśya dantāṅkurān /",
    "GK16simhrs_u:1775": " ekaṃ trīṇi navāṣṭa sapta ṣaḍ iti vyastāsta-saṃkhyā-kramā",
    "GK16simhrs_u:1776": " vācaḥ śakti-dharasya śaiśava-kalāḥ kurvantu vo maṅgalam //SRs_1.491//",
    "GK16simhrs_u:1777": " (daśarūpāvaloke' py uddhṛtam idam /",
    "GK16simhrs_u:1778": " bāṇasyeti sūkti-muktāvalau)",
    "GK16simhrs_u:1779": " veṣeṇa śuddha-hāsyajaṃ, yathā-",
    "GK16simhrs_u:1780": " snāyu-nyāsa-nibaddha-kīka-satanuṃ nṛtyantam ālokya māṃ",
    "GK16simhrs_u:1781": " cāmuṇḍā-karatāla-kuṭṭita-layaṃ vṛtte vivāhotsave /",
    "GK16simhrs_u:1782": " hrī-mudrām apanudya yad vihasitaṃ devyā samaṃ śambhunā",
    "GK16simhrs_u:1783": " tenādyāpi mayi prabhuḥ sa jagatām āste prasādonmukhaḥ //SRs_1.492// (bā.rā. 2.1)",
    "GK16simhrs_u:1784": " atra bhṛṅgi-riṭi-veṣeṇa śivayor hasitāvirbhāvāc chuddha-hāsyajam /",
    "GK16simhrs_u:1785": " ceṣṭayā śuddha-hāsyajaṃ, yathā-",
    "GK16simhrs_u:1786": " devyā līlālapita-madhuraṃ lāsyam ullāsayantyā",
    "GK16simhrs_u:1787": " yaḥ śṛṅgāro rahasi purataḥ patyur āviṣkṛto' bhūt /",
    "GK16simhrs_u:1788": " yuṣmān avyāt tad-upajanitaṃ hāsyam ambānukārī",
    "GK16simhrs_u:1789": " krīḍā-nṛtyair vikaṭa-gatibhir vyañjayan kuñjarāsyaḥ //SRs_1.493//",
    "GK16simhrs_u:1790": " atha bhaya-hāsyajam -",
    "GK16simhrs_u:1791": " hāsyād bhayena janitāj janitaṃ bhaya-hāsyajam /",
    "GK16simhrs_u:1792": " tad dvidhā mukham aṅgaṃ tu tad dvayaṃ pūrvavat tridhā //SRs_1.494// 275",
    "GK16simhrs_u:1793": " mukhyaṃ bhaya-hāsyajaṃ, yathā-",
    "GK16simhrs_u:1794": " kṣetrādhīśa-śunā navena vikṛtākāraika-vidveṣiṇā",
    "GK16simhrs_u:1795": " ghorārāvam abhidrutasya vikaṭaiḥ paścāt padair gacchataḥ /",
    "GK16simhrs_u:1796": " pā pā pāhi phahīti satvarataraṃ vyastākṣaraṃ jalpato",
    "GK16simhrs_u:1797": " dṛṣṭvā bhṛṅgiriṭer daśāṃ paśupatiḥ smerānanaḥ pātu vaḥ //SRs_1.495//",
    "GK16simhrs_u:1798": " atra bhṛṅgiriṭer vikṛtākāreṇa vikaṭa-paścād-gamanena pāhi pāhi pāhīty atra varṇa-vyatyāsa-bhāṣaṇena janitasya paśupati-hāsasyānya-rasānaṅgatayā mukhyaṃ bhaya-hāsyajam /",
    "GK16simhrs_u:1799": " vācā anya-rasāṅgaṃ bhaya-hāsyajaṃ,",
    "GK16simhrs_u:1800": " yathā ratnāvalyām-",
    "GK16simhrs_u:1801": " vidūṣakaḥ-kahaṃṇa kido pasādo devīe ja ajjaṃ biakkhada-sarīrā ciṭṭhahma /",
    "GK16simhrs_u:1802": " (kathaṃ na kṛtaḥ prasādo devyā yad adyāpy akṣata-śarīrās tiṣṭhāmaḥ /)",
    "GK16simhrs_u:1803": " rājā (sa-smitam)",
    "GK16simhrs_u:1804": " -dhiṅ mūrkha /",
    "GK16simhrs_u:1805": " kim evam upahasasi ?",
    "GK16simhrs_u:1806": " tvat-kṛta evāyam āpatito' smākam anartha-kramaḥ / (3.14ad) //SRs_1.496//",
    "GK16simhrs_u:1807": " veṣeṇa, yathā-",
    "GK16simhrs_u:1808": " kalyāṇa-dāyi bhavato' stu pināka-pāṇi-",
    "GK16simhrs_u:1809": " pāṇi-grahe bhujaga-kaṅkaṇa-bhīṣitāyāḥ /",
    "GK16simhrs_u:1810": " sambhrānta-dṛṣṭi sahasaiva namaḥ śivāyety",
    "GK16simhrs_u:1811": " ardhokti-sasmita-nataṃ mukham ambikāyāḥ //SRs_1.497//",
    "GK16simhrs_u:1812": " (rasa-kalikāyām apy uddhṛtam idam, 23 puṭe)",
    "GK16simhrs_u:1813": " atra bhujaga-kaṅkaṇa-lakṣaṇena veṣeṇa janitasya pārvatī-bhaya-hāsyāsya śṛṅgārāṅgatayā kathanāt tad idam aṅgaṃ bhaya-hāsyajam /",
    "GK16simhrs_u:1814": " ceṣṭayā, yathā-",
    "GK16simhrs_u:1815": " prahlāda-vatsala vayaṃ bibhimo vihārād",
    "GK16simhrs_u:1816": " asmād iti dhvanita-narmasu gopikāsu /",
    "GK16simhrs_u:1817": " līlā-mṛdu stana-taṭeṣu nakhāṅkurāṇi",
    "GK16simhrs_u:1818": " vyāpārayann avatu vaḥ śikhi-piccha-mauliḥ //SRs_1.498//",
    "GK16simhrs_u:1819": " atra nakhāṅkura-vyāpāreṇa janitasya gopikā-hasitasya prahlāda-vatsaleti caturokti-rūpasya śṛṅgārāṅgatayā tad idam aṅgaṃ bhaya-hāsyajam /",
    "GK16simhrs_u:1820": " agrāmya-narma-nirmāṇa-vedinā siṃha-bhūbhujā /",
    "GK16simhrs_u:1821": " narmāṣṭādaśadhā bhinnam eva sphuṭam udāhṛtam //SRs_1.499// 276",
    "GK16simhrs_u:1822": " atha narma-sphañjaḥ -",
    "GK16simhrs_u:1823": " narma-sphañjaḥ sukhodyogo bhayānto nava-saṅgame //SRs_1.500// 277ab",
    "GK16simhrs_u:1824": " yathā-",
    "GK16simhrs_u:1825": " apeta-vyāhāraṃ dhuta-vividha-śilpa-vyatikaraṃ",
    "GK16simhrs_u:1826": " kara-sparśārambha-prakalita-dukūlānta-śayanam /",
    "GK16simhrs_u:1827": " muhur baddhotkampaṃ diśi diśi muhuḥ prerita-dṛśor",
    "GK16simhrs_u:1828": " ahalyā-sutrāmṇoḥ kṣaṇikam iva tat saṅgatam abhūt //SRs_1.501//",
    "GK16simhrs_u:1829": " (sarasvatī-kaṇṭhābharaṇe' py uddhṛtam idam)",
    "GK16simhrs_u:1830": " atha narma-sphoṭaḥ -",
    "GK16simhrs_u:1831": " narma-sphoṭas tu bhāvāṃśaiḥ sūcito' lpa-raso bhavet / 277cd",
    "GK16simhrs_u:1832": " anyais tv akāṇḍe sambhoga-viccheda iti gīyate //SRs_1.502// 278ab",
    "GK16simhrs_u:1833": " ādyo yathā-",
    "GK16simhrs_u:1834": " snigdhaṃ vīkṣitam anyato' pi nayane yat prerayantyā tayā",
    "GK16simhrs_u:1835": " yātaṃ yac ca nitambayor gurutayā mandaṃ vilāsād iva /",
    "GK16simhrs_u:1836": " mā gā ity uparuddhayā yad api sā sāsūyam uktā sakhī",
    "GK16simhrs_u:1837": " sarvaṃ tat kila mat-parāyaṇam aho kāmī svatāṃ paśyatī //SRs_1.503//",
    "GK16simhrs_u:1838": " atra sarvaṃ tat kilety aniścayenānurāgasya svalpa-mātra-sūcanayā narma-sphoṭatvam /",
    "GK16simhrs_u:1839": " dvitīyo, yathā-",
    "GK16simhrs_u:1840": " prāptā katham api daivāt kaṇṭham anītaiva sā prakaṭa-rāgā /",
    "GK16simhrs_u:1841": " ratnāvalīva kāntā mama hastād bhraṃśitā bhavatā //",
    "GK16simhrs_u:1842": " SRs_1.504// (ratnāvalī 2.18)",
    "GK16simhrs_u:1843": " atra vidūṣaka-vākya sūcita-devī-śaṅkā-visṛṣṭa-sāgarikā-hastena rājñā akāṇḍe tvayā sambhoga-bhaṅgaḥ kṛta ity uktatvāt narma-sphoṭaḥ /",
    "GK16simhrs_u:1844": " atha narma-garbhaḥ-",
    "GK16simhrs_u:1845": " netur vā nāyikāyā vā vyāpāraḥ svārtha-siddhaye / 278cd",
    "GK16simhrs_u:1846": " pracchādana-paro yas tu narma-garbhaḥ sa kīrtitaḥ //SRs_1.505// 279ab",
    "GK16simhrs_u:1847": " yathā-",
    "GK16simhrs_u:1848": " śriyo māna-glāner anuśaya-vikalpaiḥ smita-mukhe",
    "GK16simhrs_u:1849": " sakhī-varge gūḍhaṃ kṛtavasatir utthāya sahasā /",
    "GK16simhrs_u:1850": " samaneṣye dhūrtaṃ tam aham iti jalpan nata-mukhīṃ",
    "GK16simhrs_u:1851": " priyāntām āliṅgan harir arati-khedaṃ haratu vaḥ //SRs_1.506//",
    "GK16simhrs_u:1852": " atra kupitāyāḥ śriyaḥ prasādanārthaṃ puruṣottamena pracchanna-sthityādi-rūpo vyāpāraḥ kṛta ity ayaṃ narma-garbhaḥ /",
    "GK16simhrs_u:1853": " pūrva-sthito vipadyeta nāyako yatra cāparas tiṣṭhet / 279cd",
    "GK16simhrs_u:1854": " tam apīha narma-garbhaṃ pravadati bharato hi nāṭya-veda-guruḥ //SRs_1.507// 280ab",
    "GK16simhrs_u:1855": " yathā-",
    "GK16simhrs_u:1856": " mayena nirmitāṃ laṅkāṃ labdhvā mandodarīm api /",
    "GK16simhrs_u:1857": " reme mūrtāṃ daśagrīva-lakṣmīm iva vibhīṣaṇaḥ //SRs_1.508//",
    "GK16simhrs_u:1858": " (sarasvatī-kaṇṭhābharaṇe' py uddhṛtam idam)",
    "GK16simhrs_u:1859": " atra rāvaṇe vipanne tat-padābhiṣiktena vibhīṣaṇena mandodaryādiṣu tad ucitaṃ karma nirmitam ity ayaṃ narma-garbhaḥ /",
    "GK16simhrs_u:1860": " kecit tv etad ārabhaṭī-bhedaṃ saṅkṣiptim āhuḥ /",
    "GK16simhrs_u:1861": " tatra mūlaṃ na jānīmaḥ /",
    "GK16simhrs_u:1862": " athārabhaṭī -",
    "GK16simhrs_u:1863": " māyendra-jāla-pracurāṃ citra-yuddha-kriyā-mayīm / 280cd",
    "GK16simhrs_u:1864": " chedyair bhedyaiḥ plutair yuktāṃ vṛttim ārabhaṭīṃ viduḥ //SRs_1.509//",
    "GK16simhrs_u:1865": " aṅgāny asyās tu catvāri saṅkṣiptir avapātanam / 281",
    "GK16simhrs_u:1866": " vastūtthāpana-sampheṭāv iti pūrve babhāṣire //SRs_1.510//",
    "GK16simhrs_u:1867": " tatra saṅkṣiptiḥ -",
    "GK16simhrs_u:1868": " saṅkṣipta-vastu-viṣayā yā māyāśilpa-yojitā / 282",
    "GK16simhrs_u:1869": " sā saṅkṣiptir iti proktā bharatena mahātmanā //SRs_1.511// 283ab",
    "GK16simhrs_u:1870": " yathā anargha-rāghave-",
    "GK16simhrs_u:1871": " nīto dūraṃ kanaka-hariṇa-cchadmanā rāmabhadraḥ",
    "GK16simhrs_u:1872": " paścād enaṃ drutam anusaraty eṣa vatsaḥ kaniṣṭhaḥ /",
    "GK16simhrs_u:1873": " bibhyad bibhyat praviśati tataḥ parṇaśālāṃ ca bhikṣur",
    "GK16simhrs_u:1874": " dhig dhik kaṣṭaṃ prathayati nnijām ākṛtiṃ rāvaṇo' yam //SRs_1.512// (5.7)",
    "GK16simhrs_u:1875": " atra bahu-vidhāno māyānāṃ saṅkṣepeṇa kathanāt saṅkṣiptiḥ /",
    "GK16simhrs_u:1876": " vadanty anye tu tāṃ netur avasthāntara-saṅgatim //SRs_1.513// 283cd",
    "GK16simhrs_u:1877": " yathā-",
    "GK16simhrs_u:1878": " yad-artham asmābhir asi prakoptais",
    "GK16simhrs_u:1879": " tad adya dṛṣṭvā tava dhāma vaiṣṇavam /",
    "GK16simhrs_u:1880": " viśīrṇa-garvāmayam asmad-āntaraṃ",
    "GK16simhrs_u:1881": " cirasya kañcil laghimānam aśnute //SRs_1.514// (a.rā. 4.59)",
    "GK16simhrs_u:1882": " atra rāmabhadra-sahavāsena parihṛta-dhīroddhata-vikārasya jāmadagnyasya dhīra-śāntāvasthā-parigrahāt saṅkṣiptir iti /",
    "GK16simhrs_u:1883": " parivartaka-bhedatvāt tad upekṣāmahe vayam //SRs_1.515// 284ab",
    "GK16simhrs_u:1884": " athāvapātanam -",
    "GK16simhrs_u:1885": " vibhrāntir avapātaḥ syāt praveśa-drava-vidravaiḥ //SRs_1.516// 284cd",
    "GK16simhrs_u:1886": " yathā -",
    "GK16simhrs_u:1887": " hṛtvā śantanu-nandanasya turagān sūtaṃ kurūṇāṃ guroś",
    "GK16simhrs_u:1888": " chittvā droṇa-sutasya kārmuka-latāṃ kṛtvā visaṃjñaṃ kṛpam /",
    "GK16simhrs_u:1889": " karṇasyāpi rathaṃ vidārya kaṇaśo vidrāvya cānyad balaṃ",
    "GK16simhrs_u:1890": " tvat-putro bhaya-vidravat-kurupateḥ panthānam anvety ayam //SRs_1.517//",
    "GK16simhrs_u:1891": " (dhanañjaya-vijaya 67)",
    "GK16simhrs_u:1892": " atha vastūtthāpanam -",
    "GK16simhrs_u:1893": " tad-vastūtthāpanaṃ yat tu vastu māyopakalpitam //SRs_1.518// 285ab",
    "GK16simhrs_u:1894": " yathā-",
    "GK16simhrs_u:1895": " māyā-cuñcur athendrajid raṇa-mukhe khaḍgena dīnānāṃ",
    "GK16simhrs_u:1896": " saumitre drutam āryaputra cakitāṃ māṃ pāhi pāhīti ca /",
    "GK16simhrs_u:1897": " krośantīṃ vyathitāśayāṃ hanumatā mā meti santarjitaḥ",
    "GK16simhrs_u:1898": " kaṇṭhe kaitava-maithilīṃ kupita-dhīś ciccheda tucchāśayaḥ //SRs_1.519//",
    "GK16simhrs_u:1899": " atra nikumbhilāyām abhicāraṃ cikīrṣuṇā indrajitā rāghavādi-buddhi-pramoṣaṇārthaṃ māyā-kalpita-maithilī-kaṇṭha-khaṇḍanaṃ kṛtam iti vastūtthāpanam",
    "GK16simhrs_u:1900": " atha sampheṭaḥ -",
    "GK16simhrs_u:1901": " sampheṭas tu samāghātaḥ kruddha-saṃrabdhayor dvayoḥ //SRs_1.520// 285cd",
    "GK16simhrs_u:1902": " yathā -",
    "GK16simhrs_u:1903": " anyonya-sūtonmathanād abhūtāṃ",
    "GK16simhrs_u:1904": " tāv eva sūtau rathinau ca kaucit /",
    "GK16simhrs_u:1905": " vyaśvau gadā-vyāyata-samprahārau",
    "GK16simhrs_u:1906": " bhagnāyudhau bāhu-vimarda-niṣṭhau //SRs_1.521// (ra.vaṃ. 7.52)",
    "GK16simhrs_u:1907": " āsāṃ ca madhye vṛttīnāṃ śabda-vṛttis tu bhāratī /",
    "GK16simhrs_u:1908": " tisro' rtha-vṛttayaḥ śeṣās tac-catasro hi vṛttayaḥ //SRs_1.522// 286",
    "GK16simhrs_u:1909": " anye tu miśraṇād āsāṃ miśrāṃ vṛttiṃ ca pañcamīm /",
    "GK16simhrs_u:1910": " aśeṣa-rasa-sāmānyāṃ manyante lakṣayanti ca //SRs_1.523// 287",
    "GK16simhrs_u:1911": " yathā-",
    "GK16simhrs_u:1912": " yatrārabhaṭy-ādi-gaṇāḥ samantā",
    "GK16simhrs_u:1913": " miśratvam āśritya mithaḥ prathante /",
    "GK16simhrs_u:1914": " miśreti tāṃ vṛttim uśanti dhīrāḥ",
    "GK16simhrs_u:1915": " sādhāraṇīm artha-catuṣṭayasya //SRs_1.524// (śṛ.pra. 12) iti /",
    "GK16simhrs_u:1916": " tan vicāra-saham /",
    "GK16simhrs_u:1917": " kutaḥ ? tat kiṃ vṛtti-dharmāṇāṃ miśraṇam aikya-rūpeṇa nyūnādhika-bhāvena vā /",
    "GK16simhrs_u:1918": " na prathamaḥ avaiṣamyeṇa miśraṇābhāvāt /",
    "GK16simhrs_u:1919": " tathā miśraṇe tu miśra-vṛtti-vyaṅgyo raso' pi miśro nyūnādhikaḥ prasajyeta /",
    "GK16simhrs_u:1920": " vṛttīnāṃca rasa-viśeṣa-niyamasya vakṣyamāṇatvāt /",
    "GK16simhrs_u:1921": " nanu miśrā vṛttiḥ sarva-rasa-sādhāraṇīti cet, na /",
    "GK16simhrs_u:1922": " bhāratyā vṛttyā apahṛta-viṣayatvāt /",
    "GK16simhrs_u:1923": " mūla-pramāṇābhāvena svokti-mātratvāc ca /",
    "GK16simhrs_u:1924": " nāpi dvitīyaḥ /",
    "GK16simhrs_u:1925": " vaiṣamyeṇa vṛtti-guṇānāṃ miśraṇe yatra yad-vṛtti-pratyabhijñā-hetu-bhūtā bahavo guṇā lakṣyante tatra saiva vṛttir iti niścayāt /",
    "GK16simhrs_u:1926": " nanu, tatra prakaraṇādi-vaśena rasa-viśeṣa-vyaktir iti cet tarhi prastuta-rasānurodhenaiva vṛtti-viśeṣa-nirdhāraṇam apy aṅgīkartavyam eva /",
    "GK16simhrs_u:1927": " tathā ca bharataḥ-",
    "GK16simhrs_u:1928": " bhāvo vāpi raso vāpi pravṛttir vṛttir eva vā /",
    "GK16simhrs_u:1929": " sarveṣāṃ samavetānāṃ rūpaṃ yasya bhaved bahu /",
    "GK16simhrs_u:1930": " sa mantavyo rasaḥ sthāyī śeṣāḥ sañcāriṇo matāḥ //SRs_1.525// (nā.śā. 7.119-120) iti /",
    "GK16simhrs_u:1931": " athaitāsāṃ rasa-niyamaḥ-",
    "GK16simhrs_u:1932": " kaiśikī syāt tu śṛṅgāre rase vīre tu sātvatī /",
    "GK16simhrs_u:1933": " radura-bībhatsayor vṛttir niyatārabhaṭī punaḥ / 288",
    "GK16simhrs_u:1934": " śṛṅgārādiṣu sarveṣu raseṣv iṣṭaiva bhāratī //SRs_1.526// 289ab",
    "GK16simhrs_u:1935": " etac ca śṛṅgārādi-grahaṇaṃ taj-janyānāṃ hāsyādīnām apy upalakṣaṇam /",
    "GK16simhrs_u:1936": " ataś ca śṛṅgāra-hāsyayoḥ kaiśikī /",
    "GK16simhrs_u:1937": " vīrādbhutayoḥ sāttvatī /",
    "GK16simhrs_u:1938": " raudra-karuṇayor bībhatsa-bhayānakayoś ca ārabhaṭīti niyamaḥ pratīyate /",
    "GK16simhrs_u:1939": " tathā ca bharataḥ-",
    "GK16simhrs_u:1940": " śṛṅgāraṃ caiva hāsyaṃ ca vṛttiḥ syāt kaiśikī śritā /",
    "GK16simhrs_u:1941": " sāttvatī nāma vijñeyā raudra-vīrādbhutāśrayā //SRs_1.527//",
    "GK16simhrs_u:1942": " bhayānake ca bībhatse raudre cārabhaṭī bhavet /",
    "GK16simhrs_u:1943": " bhāratī cāpi vijñeyā karuṇābhuta-saṃśrayā //SRs_1.528// (nā.śā. 20.73-74)[*7]",
    "GK16simhrs_u:1944": " [*7] Variant found in K.L.Joshi edition:",
    "GK16simhrs_u:1945": " hāsya-śṛṅgāra-bahulā kaiśikī paricakṣitā /",
    "GK16simhrs_u:1946": " sātvatī cāpi vijñeyā vīrādbhuta-śamāśrayā /",
    "GK16simhrs_u:1947": " raudre bhayānake caiva vijñeyārabhaṭī budhaiḥ /",
    "GK16simhrs_u:1948": " bībhatse karuṇe caiva bhāratī samprakīrtitā //",
    "GK16simhrs_u:1949": " atra sātvatyā raudrānupraveśa-kathanaṃ raudra-pratibhaṭasya yuddha-vīrasyaiva saṃlāpādibhiḥ sātvatī-bhedaiḥ paripoṣaṇaṃ na tu dāna-vīra-dayā-vīrayor iti jñāpanārtham /",
    "GK16simhrs_u:1950": " tasmān na niyama-virodhaḥ /",
    "GK16simhrs_u:1951": " bhāratyāś ca karuṇādbhuta-viṣayatva-kathanaṃ tayoḥ prāyeṇa vāg-ārambha-mukhena paripoṣa iti jñāpanārtham /",
    "GK16simhrs_u:1952": " tena bhāratyāḥ sarva-rasa-sādhāraṇayam upapannam eva /",
    "GK16simhrs_u:1953": " kecit tu tam imaṃ ślokaṃ bhāratīyaṃ niyāmakam / 289",
    "GK16simhrs_u:1954": " prāyikābhiprāyatayā vyācakṣāṇā vicakṣaṇāḥ /",
    "GK16simhrs_u:1955": " āsāṃ raseṣu vṛttīnāṃ niyamaṃ nānumanvate //SRs_1.529// 290",
    "GK16simhrs_u:1956": " tathā ca kaiśikīty anuvṛttau rudraṭaḥ-",
    "GK16simhrs_u:1957": " śṛṅgāra-hāsya-karuṇa-rasātiśaya-siddhaye /",
    "GK16simhrs_u:1958": " eṣā vṛttiḥ prayatnena prayojyā rasa-kovidaiḥ //",
    "GK16simhrs_u:1959": " [śṛ.ti. 3.39// iti /[*8]",
    "GK16simhrs_u:1960": " [*8] Śṛṅgāra-tilaka reading:",
    "GK16simhrs_u:1961": " śṛṅgāra-hāsya-karuṇa-rasānāṃ parivṛddhaye /",
    "GK16simhrs_u:1962": " eṣā vṛttiḥ paryoktavyā prayatnena budhair yathā //",
    "GK16simhrs_u:1963": " vicāra-sundaro naiṣa mārgaḥ syād ity udāsmahe /",
    "GK16simhrs_u:1964": " kaiśikī-vṛtti-bhedānāṃ narmādīnāṃ prakalpanam //SRs_1.531// 291",
    "GK16simhrs_u:1965": " yatra karuṇam āśritya rasābhāsatva-kāraṇam /",
    "GK16simhrs_u:1966": " rasābhāsa-prakaraṇe vakṣyate tad idaṃ sphuṭam //SRs_1.532// 292",
    "GK16simhrs_u:1967": " tat-tan-nyāya-pravīṇena nyāya-mārgānuvartinā /",
    "GK16simhrs_u:1968": " darśitaṃ siṃha-bhūpena spaṣṭaṃ vṛtti-catuṣṭayam //SRs_1.533// 293",
    "GK16simhrs_u:1969": " atha pravṛttayaḥ-",
    "GK16simhrs_u:1970": " tat-tad-deśocitā bhāṣā kriyā veṣā pravṛttayaḥ /",
    "GK16simhrs_u:1971": " tatra bhāṣā dvidhā bhāṣā vibhāṣā ceti bhedataḥ //SRs_1.534// 294",
    "GK16simhrs_u:1972": " tatra bhāṣā sapta-vidhā prācyāvantyā ca māgadhī /",
    "GK16simhrs_u:1973": " bāhlīkā dākṣiṇātyā ca śaurasenī ca mālavī //SRs_1.535// 295",
    "GK16simhrs_u:1974": " saptadhā syād vibhāṣādi śabara-dramilāndhrajāḥ /",
    "GK16simhrs_u:1975": " śakārābhīra-caṇḍāla-vanecara-bhavā iti //SRs_1.536// 296",
    "GK16simhrs_u:1976": " bhāṣā-vibhāṣāḥ santy anyās tat-tad-deśa-janocitāḥ /",
    "GK16simhrs_u:1977": " tāsām anupayogitvān nātra lakṣaṇam ucyate / 297",
    "GK16simhrs_u:1978": " tat-tad-deśocitā veṣāḥ kriyāś cātisphuṭāntarāh //SRs_1.537//",
    "GK16simhrs_u:1979": " atha sāttvikāḥ-",
    "GK16simhrs_u:1980": " anyeṣāṃ sukha-duḥkhādi-bhāveṣu kṛta-bhāvanam / 298",
    "GK16simhrs_u:1981": " ānukūlyena yac cittaṃ bhāvakānāṃ pravartate //SRs_1.538//",
    "GK16simhrs_u:1982": " sattvaṃ tad iti vijñeyaṃ prājñaiḥ sattvodbhavān imān / 299",
    "GK16simhrs_u:1983": " sāttvikā iti jānanti bharatādi-maharṣayaḥ //SRs_1.539//",
    "GK16simhrs_u:1984": " sarveṣām api bhāvānāṃ yaiḥ sva-sattvaṃ hi bhāvyate / 300",
    "GK16simhrs_u:1985": " te bhāvā bhāva-tattva-jñaiḥ sāttvikā samudīritāḥ //SRs_1.540//",
    "GK16simhrs_u:1986": " te stambha-sveda-romāñcāḥ svara-bhedaś ca vepathuḥ / 301",
    "GK16simhrs_u:1987": " vaivarṇyam aśru-pralayāv ity aṣṭau parikīrtitāḥ //SRs_1.541//",
    "GK16simhrs_u:1988": " tatra stambhaḥ-",
    "GK16simhrs_u:1989": " stambho harṣa-bhayāmarṣa-viṣādādbhuta-sambhavaḥ / 302",
    "GK16simhrs_u:1990": " anubhāvā bhavanty ete stambhasya muni-saṃmatāḥ /",
    "GK16simhrs_u:1991": " saṃjñā-virahitatvaṃ ca śūnyatā niṣprakampatā //SRs_1.542// 303",
    "GK16simhrs_u:1992": " atha svedaḥ -",
    "GK16simhrs_u:1993": " nidāgha-harṣa-vyāyāma-śrama-krodha-bhayādibhiḥ /",
    "GK16simhrs_u:1994": " svedaḥ sañjāyate tatra tv anubhāvā bhavanty amī / 304",
    "GK16simhrs_u:1995": " svedāpanayavātecchā-vyajana-grahaṇādayaḥ //SRs_1.543//",
    "GK16simhrs_u:1996": " nidāghād, yathā-",
    "GK16simhrs_u:1997": " karair upāttān kamalotakrebhyo",
    "GK16simhrs_u:1998": " nijair vivasvān vikacodarebhyaḥ /",
    "GK16simhrs_u:1999": " tasyā nicikṣepa mukhāravinde",
    "GK16simhrs_u:2000": " svedāpadeśān makaranda-bindūn //SRs_1.544//",
    "GK16simhrs_u:2001": " harṣād, yathā-",
    "GK16simhrs_u:2002": " sakhyā kṛtānujñam upetya paścād",
    "GK16simhrs_u:2003": " dhūnvan śirojān karajaiḥ priyāyāḥ /",
    "GK16simhrs_u:2004": " anārdrayann ānana-vāyunāpi",
    "GK16simhrs_u:2005": " svinnāntarān eva cakāra kaścit //SRs_1.545//",
    "GK16simhrs_u:2006": " atrobhayor anyonya-sparśa-harṣeṇa svedaḥ /",
    "GK16simhrs_u:2007": " vyāyāmād, yathā-",
    "GK16simhrs_u:2008": " gatvodrekaṃ jaghana-puline ruddha-madhya-pradeśaḥ",
    "GK16simhrs_u:2009": " krāmann ūru-druma-bhuja-latāḥ pūrṇa-nābhi-hradāntaḥ /",
    "GK16simhrs_u:2010": " ullaṅghyoccaiḥ kuca-taṭa-bhuvaṃ plāvayan roma-kūpān",
    "GK16simhrs_u:2011": " svedāpūro yuvati-saritāṃ prāpa gaṇḍa-sthalāni //SRs_1.546// [māgha. 7.74]",
    "GK16simhrs_u:2012": " atra kusumāpacaya-paryaṭanena vyāyāmena svedaḥ /",
    "GK16simhrs_u:2013": " śramo raty-ādi-pariśrāntiḥ,",
    "GK16simhrs_u:2014": " tasmād yathā-",
    "GK16simhrs_u:2015": " mañceṣu pañceṣu-samākulānāṃ",
    "GK16simhrs_u:2016": " vātāya vātāyana-saṃśritānām /",
    "GK16simhrs_u:2017": " svinnāni khinnāni mukhāny aśaṃsan",
    "GK16simhrs_u:2018": " sambhogam abhoruha-locanānām //SRs_1.547//",
    "GK16simhrs_u:2019": " ādi-śabdād gīta-nṛtya-śrānty-ādayaḥ /",
    "GK16simhrs_u:2020": " gīta-śrāntyā, yathā-",
    "GK16simhrs_u:2021": " gītāntareṣu śrama-vāri-leśaiḥ",
    "GK16simhrs_u:2022": " kiṃcit samucchvāsita-patra-lekham /",
    "GK16simhrs_u:2023": " puṣpāsavāghūrṇita-netra-śobhi",
    "GK16simhrs_u:2024": " priyā-mukhaṃ kiṃpuruṣaś cucumbe //SRs_1.548// [ku.saṃ. 3.38]",
    "GK16simhrs_u:2025": " nṛtya-śrāntyā, yathā-",
    "GK16simhrs_u:2026": " cāru-nṛtya-vigame ca tan-mukhaṃ",
    "GK16simhrs_u:2027": " sveda-bhinna-tilakaṃ pariśramāt /",
    "GK16simhrs_u:2028": " prema-datta-vadanānilaṃ pibann",
    "GK16simhrs_u:2029": " atyajīvad amarālakeśvarau //SRs_1.549// [raghu. 19.15]",
    "GK16simhrs_u:2030": " krodhād, yathā-",
    "GK16simhrs_u:2031": " dadhat sandhyāruṇa-vyoma-sphurat-tārānukāriṇīḥ /",
    "GK16simhrs_u:2032": " dviṣad-dveṣoparaktāṅga-saṅginīḥ sveda-vipruṣaḥ //SRs_1.550// [māghe 2.18]",
    "GK16simhrs_u:2033": " bhayād, yathā-",
    "GK16simhrs_u:2034": " kṛtānta-jihvā-kuṭilāṃ kṛpāṇīṃ",
    "GK16simhrs_u:2035": " dṛṣṭvā yadīyāṃ trasatām arīṇām /",
    "GK16simhrs_u:2036": " svedodayaś cetasi saṃcitānāṃ",
    "GK16simhrs_u:2037": " mānoṣmaṇām ātanute praśāntim //SRs_1.551// [atraiva 1.13]",
    "GK16simhrs_u:2038": " romāñco vismayotsāha-harṣādyais tatra vikriyāḥ / 305",
    "GK16simhrs_u:2039": " romodgamolluka-sanagātra-saṃsparśanādayaḥ //SRs_1.552//",
    "GK16simhrs_u:2040": " vismayena, yathā-",
    "GK16simhrs_u:2041": " rāghavasya guru-sāra-nirbhara-",
    "GK16simhrs_u:2042": " prauḍhim ājagava-bhañjanodbhaṭam /",
    "GK16simhrs_u:2043": " dor-balaṃ śrutavataḥ sabhāntare",
    "GK16simhrs_u:2044": " romaharṣaṇam abhūt pinākinaḥ //SRs_1.553//",
    "GK16simhrs_u:2045": " utsāhena, yathā-",
    "GK16simhrs_u:2046": " antraiḥ svair api saṃyatāgra-caraṇo mūrcchāvirāma-kṣaṇaṃ",
    "GK16simhrs_u:2047": " svādhīna-vraṇitāṅga-śastra-vivare romodgamaṃ varmayan /",
    "GK16simhrs_u:2048": " bhagnānudvalayan nijān para-bhaṭān ātarjayan niṣṭhuraṃ",
    "GK16simhrs_u:2049": " dhanyoddāma-jaya-śriyaḥ pṛthu-raṇa-stambhe patākāyate //SRs_1.554//",
    "GK16simhrs_u:2050": " atrotsāhena romāñcaḥ /",
    "GK16simhrs_u:2051": " harṣeṇa, yathā-",
    "GK16simhrs_u:2052": " romāṇi sarvāṇy api bāla-bhāvād",
    "GK16simhrs_u:2053": " vara-śriyaṃ vīkṣitum utsukāni /",
    "GK16simhrs_u:2054": " tasyās tadā korakitāṅga-yaṣṭer",
    "GK16simhrs_u:2055": " udgrīvikādānam ivān bhūvan //SRs_1.555// (naiṣadha 14.53)",
    "GK16simhrs_u:2056": " atha svara-bhedaḥ-",
    "GK16simhrs_u:2057": " vaisvaryaṃ sukha-duḥkhādyais tatra syur gadgadādayaḥ //SRs_1.556// 306",
    "GK16simhrs_u:2058": " sukhena, yathā-",
    "GK16simhrs_u:2059": " paśyema taṃ bhūya iti bruvāṇāṃ",
    "GK16simhrs_u:2060": " sakhīṃ vacobhiḥ kila sā tatarja /",
    "GK16simhrs_u:2061": " na prīti-karṇejapatāṃ gatāni",
    "GK16simhrs_u:2062": " bhūyo babhūvuḥ svara-vaikṛtāni //SRs_1.557//",
    "GK16simhrs_u:2063": " atra priya-saṃsmaraṇa-janitena harṣeṇa bhūyo vaisvaryam /",
    "GK16simhrs_u:2064": " duḥkhena, yathā-",
    "GK16simhrs_u:2065": " vilalāpa sa bāṣpa-gadgadaṃ",
    "GK16simhrs_u:2066": " sahajām apy apahāya dhīratām /",
    "GK16simhrs_u:2067": " abhitapta-mayo' pi mārdavaṃ",
    "GK16simhrs_u:2068": " bhajate kaiva kathā śarīriṣu //SRs_1.558// (ra.vaṃ. 8.43)",
    "GK16simhrs_u:2069": " atha vepathuḥ-",
    "GK16simhrs_u:2070": " vepathur harṣa-santrāsa-jarā-krodhādibhir bhavet /",
    "GK16simhrs_u:2071": " tatrānubhāvāḥ sphuraṇa-gātra-kampādayo matāḥ //SRs_1.559// 307",
    "GK16simhrs_u:2072": " harṣeṇa trāsena ca, yathā-",
    "GK16simhrs_u:2073": " tad-aṅgam ānanda-jaḍena doṣṇā",
    "GK16simhrs_u:2074": " pita sa-bāṇa-vraṇam āmamarśa /",
    "GK16simhrs_u:2075": " niḥśvasya niḥśvasya muhuś ca dīrghaṃ",
    "GK16simhrs_u:2076": " prasūḥ karābhyāṃ bhaya-kampitābhyām //SRs_1.560//",
    "GK16simhrs_u:2077": " jarayā, yathā-",
    "GK16simhrs_u:2078": " rundhānayā bahu-mukhīṃ gatim indriyāṇāṃ",
    "GK16simhrs_u:2079": " vadhveva gāḍham anayā jarayopagūḍhaḥ /",
    "GK16simhrs_u:2080": " aṅgena vepathu-matā jaḍatāyujāhaṃ",
    "GK16simhrs_u:2081": " gantuṃ padād api padaṃ gadituṃ ca nālam //",
    "GK16simhrs_u:2082": " (kuvalayāvalī, 3.1)",
    "GK16simhrs_u:2083": " krodhena, yathā-",
    "GK16simhrs_u:2084": " ruṣā samādhmāta-mṛgendra-tuṅgaṃ",
    "GK16simhrs_u:2085": " na kevalaṃ tasya vapuś cakampe /",
    "GK16simhrs_u:2086": " sa-sindhu-bhūbhṛd-gaganā ca pṛthvī",
    "GK16simhrs_u:2087": " nipātitolkā ca sa-tārakā dyauḥ //SRs_1.562//",
    "GK16simhrs_u:2088": " atha vaivarṇyam-",
    "GK16simhrs_u:2089": " viṣādātaparoṣādyair vaivarṇyam upajāyate /",
    "GK16simhrs_u:2090": " mukha-varṇa-parāvṛtti-kārśyādyās tatra vikriyāḥ //SRs_1.563// 308",
    "GK16simhrs_u:2091": " viṣādena, yathā-",
    "GK16simhrs_u:2092": " śara-kāṇḍa-pāṇḍu-gaṇḍa-sthalīyam ābhāti parimitābharaṇā /",
    "GK16simhrs_u:2093": " mādhava-pariṇata-patrā katipaya-kusumeva kundalatā //SRs_1.564// (mā.a.mi. 3.8)",
    "GK16simhrs_u:2094": " atra viraha-janitena viṣādena pāṇḍutvam /",
    "GK16simhrs_u:2095": " ātapena, yathā-",
    "GK16simhrs_u:2096": " dhūtānām abhimukha-pātibhiḥ samīrair",
    "GK16simhrs_u:2097": " āyāsād aviśad alocanotpalānām /",
    "GK16simhrs_u:2098": " āninye mada-janitāṃ śriyaṃ vadhūnām",
    "GK16simhrs_u:2099": " uṣṇāṃśu-dyuti-janitaḥ kapola-rāgaḥ //",
    "GK16simhrs_u:2100": " (kirātārjunīya 7.3)",
    "GK16simhrs_u:2101": " roṣeṇa, yathā-",
    "GK16simhrs_u:2102": " kadā mukhaṃ vara-tanu kāraṇād ṛte tavāgataṃ kṣaṇam ayi kopa-pātratām /",
    "GK16simhrs_u:2103": " aparvaṇi graha-kaluṣendu-maṇḍalā vibhāvarī kathaya kathaṃ bhaviṣyati //",
    "GK16simhrs_u:2104": " (mālavikāgni-mitra 4.16)",
    "GK16simhrs_u:2105": " athāśru-",
    "GK16simhrs_u:2106": " viṣāda-roṣa-santoṣā-dhūmādyair aśru tat-kriyāḥ /",
    "GK16simhrs_u:2107": " bāṣpa-bindu-parikṣepa-netra-saṃmārjanādayaḥ //SRs_1.567// 309",
    "GK16simhrs_u:2108": " viṣādena, yathā-",
    "GK16simhrs_u:2109": " tvām ālikhya praṇaya-kupitāṃ dhātu-rāgaiḥ śilāyām",
    "GK16simhrs_u:2110": " ātmānaṃ te caraṇa-patitaṃ yāvad icchāmi kartum /",
    "GK16simhrs_u:2111": " asrais tāvan muhur upacitair dṛṣṭir ālupyate me",
    "GK16simhrs_u:2112": " krūras tasminn api na sahate saṅgamaṃ nau kṛtāntaḥ //SRs_1.568// [me.dū. 2.45]",
    "GK16simhrs_u:2113": " roṣeṇa ca, yathā mamaiva-",
    "GK16simhrs_u:2114": " kānte kṛtāgasi puraḥ parivartamāne",
    "GK16simhrs_u:2115": " sakhyaṃ saroja-śaśinoḥ sahasā babhūva /",
    "GK16simhrs_u:2116": " roṣākṣaraṃ sudṛśi vaktum apārayantyām",
    "GK16simhrs_u:2117": " indīvara-dvayam avāpa tuṣāra-dhārām //SRs_1.569//",
    "GK16simhrs_u:2118": " atra sāparādha-priya-darśana-janitena roṣeṇa mugdhāyā bāṣpodgamaḥ /",
    "GK16simhrs_u:2119": " santoṣeṇa, yathā-",
    "GK16simhrs_u:2120": " ānandajaḥ śokajam aśru bāṣpas",
    "GK16simhrs_u:2121": " tayor aśītaṃ śiśiro bibheda /",
    "GK16simhrs_u:2122": " gaṅgā-sarayvor jalam uṣṇa-taptaṃ",
    "GK16simhrs_u:2123": " himādri-niṣyanda ivāvatīrṇaḥ //SRs_1.570// (ra.vaṃ. 14.53)",
    "GK16simhrs_u:2124": " atra cira-proṣita-pratyāgata-rāma-lakṣmaṇa-darśanānandena kausalyā-sumitrayor bāṣpaḥ /",
    "GK16simhrs_u:2125": " dhūmena, yathā-",
    "GK16simhrs_u:2126": " tasmin kṣaṇe kāntam alakṣayan sā",
    "GK16simhrs_u:2127": " dhūmāvilair udgata-bāṣpa-leśaiḥ /",
    "GK16simhrs_u:2128": " antar-dalair amburuhām ivārdrair",
    "GK16simhrs_u:2129": " ayatna-karṇābharaṇair apāṅgaiḥ //SRs_1.571//",
    "GK16simhrs_u:2130": " atra vivāha-dhūmena lakṣmyā bāṣpodgamaḥ /",
    "GK16simhrs_u:2131": " atha pralayaḥ-",
    "GK16simhrs_u:2132": " pralayo duḥkha-dhātādyaiś ceṣṭā tatra visaṃjñatā //SRs_1.572// 310ab",
    "GK16simhrs_u:2133": " duḥkhena, yathā-",
    "GK16simhrs_u:2134": " vapuṣā karaṇojjhitena sā",
    "GK16simhrs_u:2135": " nipatantī patim apy apātayan /",
    "GK16simhrs_u:2136": " nanu taila-niṣeka-bindunā",
    "GK16simhrs_u:2137": " saha dīpārcir upaiti medinīm //SRs_1.573// (ra.vaṃ. 8.38)",
    "GK16simhrs_u:2138": " atrendumatī-vipatti-janitena duḥkhenājasya pralayaḥ /",
    "GK16simhrs_u:2139": " ghātena, yathā-",
    "GK16simhrs_u:2140": " pūrvaṃ prahartā na jaghāna bhūyaḥ",
    "GK16simhrs_u:2141": " pratiprahārākṣamam aśvasādī /",
    "GK16simhrs_u:2142": " turaṅgam askandha-niṣaṇṇa-dehaṃ",
    "GK16simhrs_u:2143": " pratyāśvasantaṃ ripum ācakāṅkṣa //SRs_1.574// (ra.vaṃ. 7.47)",
    "GK16simhrs_u:2144": " atra pratibhaṭa-prahāreṇāśvasādino mūrcchā /",
    "GK16simhrs_u:2145": " sarve' pi sattva-mūlatvād bhāvā yadyapi sāttvikāḥ / 310cd",
    "GK16simhrs_u:2146": " tathāpy amīṣāṃ sattvaika-mūlatvāt sāttvika-prathā //SRs_1.575//",
    "GK16simhrs_u:2147": " anubhāvāś ca kathyante bhāva-saṃsūcanād amī / 311",
    "GK16simhrs_u:2148": " evaṃ dvairūpyam eteṣāṃ kathitaṃ bhāva-kovidaiḥ //SRs_1.576//",
    "GK16simhrs_u:2149": " anubhāvaika-nidhinā sukhānubhava-śālinā /",
    "GK16simhrs_u:2150": " śrī-siṃha-bhūbhujā sāṅgam anubhāvā nirūpitāḥ //SRs_1.577// 312",
    "GK16simhrs_u:2151": " asmat-kalpa-latā-dalāni gilati tvat-kāma-gaurvāryatāṃ",
    "GK16simhrs_u:2152": " mac-cintāmaṇi-vedibhiḥ pariṇamed dūrān nayoccair gajam /",
    "GK16simhrs_u:2153": " ity ārūḍha-vitardikāḥ pratipathaṃ jalpanti bhūdevatāḥ",
    "GK16simhrs_u:2154": " siṃha-kṣmābhuji kalpa-vṛkṣa-surabhī-hasty-ādi-dānodyate //SRs_1.578// 313",
    "GK16simhrs_u:2155": " rakṣāyāṃ rākṣasāriṃ prabala-vimata-vidrāvaṇe vīrabhadraṃ",
    "GK16simhrs_u:2156": " kāruṇye rāmabhadraṃ bhuja-bala-vibhavārohaṇe rauhiṇeyam /",
    "GK16simhrs_u:2157": " pāñcālaṃ cañcalākṣī-paricaraṇa-vidhau pūrṇa-candraṃ prasāde",
    "GK16simhrs_u:2158": " kandarpa-rūpa-darpe tulayati nitarāṃ siṃha-bhūpāla-candraḥ //SRs_1.579// 314",
    "GK16simhrs_u:2159": " iti śrīmad-āndhra-maṇḍalādhīśvara-pratigaṇḍa-bhairava-śrīmad-anapota-narendra-nandana-bhuja-bala-bhīma-śrī-siṃha-bhūpāla-viracite",
    "GK16simhrs_u:2160": " rasārṇava-sudhākara-nāmni nāṭyālaṅkāra-śāstre rañjakollāso nāma",
    "GK16simhrs_u:2161": " prathamo vilāsaḥ //1// (2)",
    "GK16simhrs_u:2162": " dvitīyo vilāsaḥ",
    "GK16simhrs_u:2163": " rasikollāsaḥ",
    "GK16simhrs_u:2164": " kalyāṇa-dāyi bhavatāṃ bhaved bhavya-guṇākaram /",
    "GK16simhrs_u:2165": " kamalākucakāleya-vyañjitoraḥ-sthalaṃ mahaḥ //SRs_2.1// 1",
    "GK16simhrs_u:2166": " cid-acit-kṣema-kāriṇyai namaḥ śrī-parṇajādibhiḥ /",
    "GK16simhrs_u:2167": " vandyāyai vārdhi-nandinyai karāgrastha-payoruhe //SRs_2.2// 2",
    "GK16simhrs_u:2168": " atha vyabhicāri-bhāvāḥ-",
    "GK16simhrs_u:2169": " vy-abhī ity upasargau dvau viśeṣābhimukhatvayoḥ /",
    "GK16simhrs_u:2170": " viśeṣeṇābhimukhyena caranti sthāyinaṃ prati //SRs_2.3// 3",
    "GK16simhrs_u:2171": " vāg-aṅga-sattva-sūcyā jñeyās te vyabhicāriṇaḥ /",
    "GK16simhrs_u:2172": " taṃ cārayanti bhāvasya gatiṃ sañcāriṇo' pi //SRs_2.4// 4",
    "GK16simhrs_u:2173": " unmajjanto nimajjantaḥ sthāyiny amṛta-vāridhau /",
    "GK16simhrs_u:2174": " ūrmivad vardhayanty enaṃ yānti tad-rūpatāṃ ca te //SRs_2.5// 5",
    "GK16simhrs_u:2175": " nirvedo' tha viṣādo dainyaṃ glāni-śramau ca mada-garvau /",
    "GK16simhrs_u:2176": " śaṅkā-trāsāvegā unmādāpasmṛtī tathā vyādhiḥ //SRs_2.6// 6",
    "GK16simhrs_u:2177": " moho mṛtir ālasyaṃ jāḍyaṃ vrīḍāvahitthā ca /",
    "GK16simhrs_u:2178": " smṛtir atha vitarka-cintā-mati-dhṛtayo harṣa utsukatvaṃ ca //SRs_2.7// 7",
    "GK16simhrs_u:2179": " augryam arṣāsūyāś cāpalyaṃ caiva nidrā ca /",
    "GK16simhrs_u:2180": " suptir bodha itīme bhāvā vyabhicāriṇaḥ samākhyātāḥ //SRs_2.8// 8",
    "GK16simhrs_u:2181": " tatra (1) nirvedaḥ-",
    "GK16simhrs_u:2182": " tattva-jñānāc ca daurgatyāv āpado viprayogataḥ /",
    "GK16simhrs_u:2183": " īrṣyāder api saṃjātaṃ nirvedaḥ svāvamānanam //SRs_2.9// [*9] 9",
    "GK16simhrs_u:2184": " [*9] Another reading in some manuscripts:",
    "GK16simhrs_u:2185": " anubhāvas tu naiṣphalya-matir nirveda ucyate /",
    "GK16simhrs_u:2186": " atra cintāśru-niḥśvasa-vaivarṇyocchvāsa-dīnatā //",
    "GK16simhrs_u:2187": " tattva-jñānād, yathā-",
    "GK16simhrs_u:2188": " prāptāḥ śriyaḥ sakala-kāma-dughās tataḥ kiṃ",
    "GK16simhrs_u:2189": " nyastaṃ padaṃ śirasi vidviṣatāṃ tataḥ kim /",
    "GK16simhrs_u:2190": " saṃmānitāḥ praṇayino vibhavais tataḥ kiṃ",
    "GK16simhrs_u:2191": " kalpaṃ sthitaṃ tanu-bhṛtāṃ tanubhis tataḥ kim //",
    "GK16simhrs_u:2192": " (vairāgya-śataka 67)",
    "GK16simhrs_u:2193": " kiṃ vidyāsu viśāradair api sutaiḥ prāptādhika-praśrayaiḥ",
    "GK16simhrs_u:2194": " kiṃ dārair abhirūpa-rūpa-caritair ātmānukūlair api /",
    "GK16simhrs_u:2195": " kiṃ kāryaṃ cira-jīvitena vigata-vyādhi-pracāreṇa vā",
    "GK16simhrs_u:2196": " dāridryopahataṃ yad etad akhilaṃ duḥkhāya me kevalam //SRs_2.11//",
    "GK16simhrs_u:2197": " āpado, yathā-",
    "GK16simhrs_u:2198": " surata-śrama-sambhṛto mukhe",
    "GK16simhrs_u:2199": " dhriyate sveda-lavodgamo' pi te /",
    "GK16simhrs_u:2200": " atha cāstamitā tvam ātmanā",
    "GK16simhrs_u:2201": " dhig imāṃ deha-bhṛtām asāratām //SRs_2.12// (raghu. 8.57)",
    "GK16simhrs_u:2202": " viprayogād, yathā-",
    "GK16simhrs_u:2203": " yaysāṃ te divasāstayā saha mayā nītā yathā sve gṛhe",
    "GK16simhrs_u:2204": " yat-sambandhi-kathābhir eva satataṃ dīrghābhir asthīyate /",
    "GK16simhrs_u:2205": " ekaḥ samprati nāśita-priyatamas tām eva rāmaḥ kathaṃ",
    "GK16simhrs_u:2206": " pāpaḥ pañcavaṭīṃ vilokayatu vā gacchatv asambhāvya vā //SRs_2.13// (u.rā.ca. 2.29)",
    "GK16simhrs_u:2207": " atra sītā-viprayuktasya rāmasya vāg-ārambha-sūcitenātmāvamānanena nirvedaḥ pratīyate /",
    "GK16simhrs_u:2208": " īrṣyayā, yathā-",
    "GK16simhrs_u:2209": " kuryuḥ śastra-kathām amī yadi manor vaṃśe manuṣyāṅkurāḥ",
    "GK16simhrs_u:2210": " syāc ced brahma-gaṇo' yam ākṛti-gaṇas tatreṣyate ced bhavān /",
    "GK16simhrs_u:2211": " samrājāṃ samidhāṃ ca sādhakatamaṃ dhatte chidākāraṇaṃ",
    "GK16simhrs_u:2212": " dhiṅ maurvī-kuśa-karṣaṇolbaṇa-kiṇa-granthir mamāyaṃ karaḥ //SRs_2.14//",
    "GK16simhrs_u:2213": " (anargha. 4.44)",
    "GK16simhrs_u:2214": " atra rāmacandra-śatānanda-viṣayerṣyā-janitena dhig iti vāg-ārambha-sūcitena svātmāvamānanena jāmadagnyasya nirvedaḥ /",
    "GK16simhrs_u:2215": " atha (2) viṣādaḥ-",
    "GK16simhrs_u:2216": " prārabdha-kāryānirvāhād iṣṭānavāpter vipattitaḥ /",
    "GK16simhrs_u:2217": " aparādha-parijñānād anutāpas tu yo bhavet //SRs_2.15// 10",
    "GK16simhrs_u:2218": " viṣādaḥ sa tridhā jyeṣṭha-madhyamādhama-saṃśrayāt /",
    "GK16simhrs_u:2219": " sahāyānveṣaṇopāya-cintādyā uttame matāḥ //SRs_2.16// 11",
    "GK16simhrs_u:2220": " anutsāhaś ca vaicittyam ity ādyā madhyame matāḥ /",
    "GK16simhrs_u:2221": " adhamasyānubhāvāḥ syur vaicitryam avalokanam / 12",
    "GK16simhrs_u:2222": " rodana-śvāsita-dhyāna-mukha-śoṣādayo' pi ca //SRs_2.17//",
    "GK16simhrs_u:2223": " prārabdha-kāryānirvāhād, yathā-",
    "GK16simhrs_u:2224": " vāraṃ vāraṃ tirayati dṛśāv udgato bāṣpa-pūras",
    "GK16simhrs_u:2225": " tat-saṅkalpopahita-jaḍima stambham abhyeti gātram /",
    "GK16simhrs_u:2226": " sadyaḥ svidyann nayam aviratotkampa-lolāṅgulīkaḥ",
    "GK16simhrs_u:2227": " pāṇir lekhāvidhiṣu nitarāṃ vartate kiṃ karomi //",
    "GK16simhrs_u:2228": " (mālatīmādhava 1.38)",
    "GK16simhrs_u:2229": " atra prastuta-citra-nirmāṇānirvāhān mādhavasya kiṃ karomīti vāg-ārambha-sūcitayā tad-darśanopāya-cintayā viṣādo vyajyate /",
    "GK16simhrs_u:2230": " tatra iṣṭānavāpter, yathā-",
    "GK16simhrs_u:2231": " sañcāriṇī dīpa-śikheva rātrau",
    "GK16simhrs_u:2232": " yaṃ yaṃ vyatīyāya patiṃvarā sā /",
    "GK16simhrs_u:2233": " narendram ārgāṭṭa iva prapede",
    "GK16simhrs_u:2234": " vivarṇa-bhāvaṃ sa sa bhūmi-pālaḥ //SRs_2.19// (ra.vaṃ. 6.67)",
    "GK16simhrs_u:2235": " atrendumatīm ākāṅkṣatāṃ bhūmipatīnāṃ tad-anavāptyā mukha-vaivarṇyena viṣādo vyajyate /",
    "GK16simhrs_u:2236": " vipattitaḥ, yathā-",
    "GK16simhrs_u:2237": " hā hā dhik para-gṛha-vāsa-dūṣaṇaṃ yad",
    "GK16simhrs_u:2238": " vaidehyāḥ praśamitam adbhutair upāyaiḥ /",
    "GK16simhrs_u:2239": " etat tat punar api daiva-durvipākād",
    "GK16simhrs_u:2240": " ālarkaṃ viṣam iva sarvataḥ prasṛptam //SRs_2.20// (u.rā.ca. 1.40)",
    "GK16simhrs_u:2241": " atra sītāpavāda-rūpāyā vipatter hā hā dhig iti vāg-ārambheṇa rāmasya viṣādo gamyate /",
    "GK16simhrs_u:2242": " yathā vā-",
    "GK16simhrs_u:2243": " sā durnimittopagatād viṣādāt",
    "GK16simhrs_u:2244": " sadyaḥ parimlāna-mukhāravindā /",
    "GK16simhrs_u:2245": " rājñaḥ śivaṃ sāvarajasya bhūyād",
    "GK16simhrs_u:2246": " ity āśaśaṃśe karaṇair bāhyaiḥ //SRs_2.21// (raghu. 14.50)",
    "GK16simhrs_u:2247": " atra durnimittānumitāyā vipatter mukha-śoṣaṇenānubhāvena vaidehyā viṣādaḥ /",
    "GK16simhrs_u:2248": " aparādha-parijñānāt, yathā-",
    "GK16simhrs_u:2249": " hā tāteti kranditam ākarṇya viṣaṇṇas",
    "GK16simhrs_u:2250": " tasyānviṣyan vetasa-gūḍhaṃ prabhavaṃ saḥ /",
    "GK16simhrs_u:2251": " śalya-protaṃ prekṣya sakumbhaṃ muni-putraṃ",
    "GK16simhrs_u:2252": " tāpād antaḥ-śalya ivāsīt kṣitipo' pi //SRs_2.22// (raghu. 9.75)",
    "GK16simhrs_u:2253": " atha (3) dainyam-",
    "GK16simhrs_u:2254": " hṛt-tāpa-durgatatvādyair anauddhatyaṃ hi dīnatā / 13",
    "GK16simhrs_u:2255": " tatrānubhāvā mālinya-gātra-stambhādayo matāḥ //SRs_2.23//",
    "GK16simhrs_u:2256": " hṛt-tāpāt, yathā-",
    "GK16simhrs_u:2257": " etat kṛtvā priyam anucita-prārthanā-vartamno me",
    "GK16simhrs_u:2258": " sauhārdād vā vidhura iti vā mayy anukrośa-buddhyā /",
    "GK16simhrs_u:2259": " iṣṭān deśān jalada vihara prāvṛṣā sambhṛta-śrīr",
    "GK16simhrs_u:2260": " mābhūd evaṃ kṣaṇam api ca te vidyutā viprayogaḥ //SRs_2.24// (me.dū. 2.55)",
    "GK16simhrs_u:2261": " daurgandhyād, yathā-",
    "GK16simhrs_u:2262": " dīnā dīna-mukhaiḥ svakīya-śiśukair ākṛṣṭa-jīrṇāmbarā",
    "GK16simhrs_u:2263": " krośadbhiḥ kṣudhitari nirannapiṭharā nekṣyeta ced gehinī /",
    "GK16simhrs_u:2264": " yācñā-dainya-bhayena gadgada-galat-truṭyad-vilīnākṣaraṃ",
    "GK16simhrs_u:2265": " ko dehīti vadet sva-dagdha-jaṭharasyārthe manasvī pumān //SRs_2.25//",
    "GK16simhrs_u:2266": " atha (4) glāniḥ-",
    "GK16simhrs_u:2267": " ādhi-vyādhi-jarā-tṛṣṇā-vyāyāma-suratādibhiḥ / 14",
    "GK16simhrs_u:2268": " niṣprāṇatā glānir atra kṣāmāṅga-vacana-kriyāḥ /",
    "GK16simhrs_u:2269": " kampānutsāha-vaivarṇya-nayana-bhramaṇādayaḥ //SRs_2.26// 15",
    "GK16simhrs_u:2270": " ādhinā, yathā-",
    "GK16simhrs_u:2271": " kisalayam iva mugdhaṃ bandhanād vipralūnaṃ",
    "GK16simhrs_u:2272": " hṛdaya-kusuma-śoṣī dāruṇo dīrgha-śokaḥ /",
    "GK16simhrs_u:2273": " glapayati paripāṇḍu kṣāmam asyāḥ śarīraṃ",
    "GK16simhrs_u:2274": " śaradija iva gharmaḥ ketakī-patra-garbham //",
    "GK16simhrs_u:2275": " (uttara-rāma-carita 3.5)",
    "GK16simhrs_u:2276": " vyādhinā, yathā-",
    "GK16simhrs_u:2277": " tasya pāṇḍu-vadanālpa-bhūṣaṇā",
    "GK16simhrs_u:2278": " sāvalamba-gamanā mṛdu-svanā /",
    "GK16simhrs_u:2279": " rāja-yakṣma-parihāṇir āyayau",
    "GK16simhrs_u:2280": " kāma-yāna-samavasthayā tulām //SRs_2.28// (raghu. 19.50)",
    "GK16simhrs_u:2281": " jarayā, yathā-",
    "GK16simhrs_u:2282": " vivṛddhiṃ kampasya prathayatitarāṃ sādhvasa-vaśād",
    "GK16simhrs_u:2283": " avispaṣṭāṃ dṛṣṭiṃ tirayatitarāṃ bāṣpa-salilaiḥ /",
    "GK16simhrs_u:2284": " skhalad-varṇāṃ vāṇīṃ janayatitarāṃ gadgadatayā",
    "GK16simhrs_u:2285": " jarāyāḥ sāhāyyaṃ mama hi paritoṣo' dya kurute //",
    "GK16simhrs_u:2286": " SRs_2.29// (ratnāvalī 4.13)",
    "GK16simhrs_u:2287": " atra harṣasya jarā-sahakāritva-kathanād ubhayānubhāvair api kampādibhir jarā-glāner eva prādhānyaṃ gamyate /",
    "GK16simhrs_u:2288": " tṛṣṇayā, yathā-",
    "GK16simhrs_u:2289": " vindhyā-dhvānau virala-salilās tarṣiṇī tatra sītā",
    "GK16simhrs_u:2290": " yāvan mūrchāṃ kalayati kila vyākule rāmabhadre /",
    "GK16simhrs_u:2291": " drāk saumitriḥ puṭaka-kalaśīṃ māludhānīdalānāṃ",
    "GK16simhrs_u:2292": " tāvat prāpto dadhad atibhṛtāṃ vāriṇā nairjhareṇa //",
    "GK16simhrs_u:2293": " (bāla-rāmāyaṇa 6.50)",
    "GK16simhrs_u:2294": " vyāyāmena, yathā-",
    "GK16simhrs_u:2295": " atanu-kuca-bharānatena bhūyaḥ",
    "GK16simhrs_u:2296": " śrama-janitānatinā śarīrakeṇa /",
    "GK16simhrs_u:2297": " anucita-gati-sāda-niḥsahatvaṃ",
    "GK16simhrs_u:2298": " kala-bhara-karorubhir ūrubhir dadhānaiḥ //SRs_2.31// (śi.va. 7.66)",
    "GK16simhrs_u:2299": " suratena, yathā-",
    "GK16simhrs_u:2300": " ati-prayatnena ratānta-tāntā",
    "GK16simhrs_u:2301": " kṛṣṇena talpāvaropitā sā /",
    "GK16simhrs_u:2302": " ālambya tasyaiva karaṃ kareṇa",
    "GK16simhrs_u:2303": " jyotsnā-kṛtānandam alindam āpa //SRs_2.32//",
    "GK16simhrs_u:2304": " atha (5) śramaḥ-",
    "GK16simhrs_u:2305": " śramo mānasa-khedaḥ syād adhva-nṛtya-ratādobhiḥ /",
    "GK16simhrs_u:2306": " aṅga-mardana-niḥśvāsau pāda-saṃvāhanaṃ tathā //SRs_2.33// 16",
    "GK16simhrs_u:2307": " jṛmbhaṇaṃ mandayānaṃ ca mukhanetra-vighūrṇanam /",
    "GK16simhrs_u:2308": " sītkṛtiś ceti vijñeyā anubhāvāḥ śramodbhavāḥ //SRs_2.34// 17",
    "GK16simhrs_u:2309": " adhvanā, yathā-",
    "GK16simhrs_u:2310": " sadyaḥ purī-parisare' pi śirīṣa-mṛdvī",
    "GK16simhrs_u:2311": " sītā javāt tricaturāṇi padāni gatvā /",
    "GK16simhrs_u:2312": " gantavyam adya kiyad ity asakṛd bruvāṇā",
    "GK16simhrs_u:2313": " rāmāśuṇaḥ kṛtavatī prathamāvatāram //",
    "GK16simhrs_u:2314": " (bāla-rāmāyaṇa 6.34)",
    "GK16simhrs_u:2315": " nṛtyena, yathā-",
    "GK16simhrs_u:2316": " sveda-kledita-kaṅkaṇāṃ bhuja-latāṃ kṛtvā mṛdaṅgāśrayāṃ",
    "GK16simhrs_u:2317": " ceṭī-hasta-samarpitaika-caraṇā mañjīra-sandhitsayā /",
    "GK16simhrs_u:2318": " sā bhūyaḥ stana-kampa-sūcita-rayaṃ niḥśvāsam āmuñcatī",
    "GK16simhrs_u:2319": " raṅga-sthānam anaṅga-sātkṛtavatī tālāvadhau tasthuṣī //SRs_2.36//",
    "GK16simhrs_u:2320": " ratyā, yathā mamaiva-",
    "GK16simhrs_u:2321": " nitānta-surata-klāntāṃ celānta-kṛta-vījanām /",
    "GK16simhrs_u:2322": " kāntāṃ lulita-netrāntāṃ kalaye kala-bhāṣiṇīm //SRs_2.37//",
    "GK16simhrs_u:2323": " atha (6) madaḥ-",
    "GK16simhrs_u:2324": " madas tv ānanda-saṃmoha-sambhedo madirākṛtaḥ /",
    "GK16simhrs_u:2325": " sa tridhā taruṇo madhyo' pakṛṣṭaś ceti bhedataḥ //SRs_2.38// 18",
    "GK16simhrs_u:2326": " dṛṣṭiḥ smerā mukhe rāgaḥ sasmitākulitaṃ vacaḥ /",
    "GK16simhrs_u:2327": " lalitāviddha-gaty-ādyāś ceṣṭāḥ syus taruṇe made //SRs_2.39// 19",
    "GK16simhrs_u:2328": " yathā-",
    "GK16simhrs_u:2329": " bhāva-hāri hasitaṃ vacanānāṃ",
    "GK16simhrs_u:2330": " kauśalaṃ dṛśi vikāra-viśeṣāḥ /",
    "GK16simhrs_u:2331": " cakrire bhṛśam ṛjor api vadhvāḥ",
    "GK16simhrs_u:2332": " kāmineva taruṇena madena //SRs_2.40// (śi.va. 10.13)",
    "GK16simhrs_u:2333": " atha madhyamaḥ-",
    "GK16simhrs_u:2334": " madhyame tu made vāci skhalanaṃ ghūrṇanaṃ dṛśoḥ /",
    "GK16simhrs_u:2335": " gamane vaktratā bāhvor vikṣepa-srastatādayaḥ //SRs_2.41// 20",
    "GK16simhrs_u:2336": " yathā-",
    "GK16simhrs_u:2337": " rundhatī nayana-vākya-vikāsaṃ",
    "GK16simhrs_u:2338": " sāditobhaya-karā parirambhe /",
    "GK16simhrs_u:2339": " vrīḍitasya lalitaṃ yuvatīnāṃ",
    "GK16simhrs_u:2340": " kṣībatā bahu-guṇair anujahre //SRs_2.42// (bhāraveḥ 9.67)",
    "GK16simhrs_u:2341": " atha nīcaḥ-",
    "GK16simhrs_u:2342": " apakṛṣṭe tu ceṣṭāḥ syur gati-bhaṅgo visaṃjñatā /",
    "GK16simhrs_u:2343": " niṣṭhīvanaṃ muhuḥ śvāso hikkā chardyādayo matāḥ //SRs_2.43// 21",
    "GK16simhrs_u:2344": " yathā-",
    "GK16simhrs_u:2345": " niṣṭhīvantyo mukharita-mukhaṃ gauravāt kandharāyāḥ",
    "GK16simhrs_u:2346": " prāyo hikkā-vikala-vikalaṃ vākyam ardhaṃ gṛṇantyaḥ /",
    "GK16simhrs_u:2347": " naivāpekṣāṃ galita-vasane nāpy upekṣām ayante",
    "GK16simhrs_u:2348": " pāyaṃ pāyaṃ bahu-vidha-madhūny eka-vīthyā kumāryaḥ //SRs_2.44//",
    "GK16simhrs_u:2349": " taruṇas tūttamādīnāṃ madhyamo madhya-nīcayoḥ /",
    "GK16simhrs_u:2350": " apakṛṣṭas tu nīcānāṃ tat-tan-mada-vivardhane //SRs_2.45// 22",
    "GK16simhrs_u:2351": " uttama-prakṛtiḥ śete madhyo hasati gāyati /",
    "GK16simhrs_u:2352": " adhama-prakṛtir grāmyaṃ paruṣaṃ vakti roditi //SRs_2.46// 23",
    "GK16simhrs_u:2353": " uttama-prakṛter mada-vṛddhir, yathā-",
    "GK16simhrs_u:2354": " tat-kṣaṇaṃ viparivartita-hriyor",
    "GK16simhrs_u:2355": " neṣyatoḥ śayanam iddha-rāgayoḥ /",
    "GK16simhrs_u:2356": " sā babhūva vaśa-vartinī tayoḥ",
    "GK16simhrs_u:2357": " preyasaḥ suvadanā madasya ca //SRs_2.47// (ku.saṃ. 8.79)",
    "GK16simhrs_u:2358": " madhyamasya mada-vṛddhir, yathā-",
    "GK16simhrs_u:2359": " vināpi hetuṃ vikaṭaṃ jahāsa",
    "GK16simhrs_u:2360": " padeṣu caskhāla same' pi mārge /",
    "GK16simhrs_u:2361": " vighūrṇamānaḥ sa madātirekād",
    "GK16simhrs_u:2362": " ākāśam ālambanam ālalambe //SRs_2.48//",
    "GK16simhrs_u:2363": " adhamasya mada-vṛddhir, yathā-",
    "GK16simhrs_u:2364": " taha taha gāmīṇa-ghariṇī",
    "GK16simhrs_u:2365": " mada-vivasā kiṃpi kiṃpi bāharai /",
    "GK16simhrs_u:2366": " jaha jaha kula-bahuāo",
    "GK16simhrs_u:2367": " soūṇa sarandi pihia kaṇṇāo //SRs_2.49//",
    "GK16simhrs_u:2368": " (tathā tathā grāmīṇa-gṛhiṇī",
    "GK16simhrs_u:2369": " mada-vivaśā kim api kim api vyāharati /",
    "GK16simhrs_u:2370": " yathā yathā kula-vadhvaḥ",
    "GK16simhrs_u:2371": " śrutvā saranti pihita-karṇāḥ //)",
    "GK16simhrs_u:2372": " aiśvaryādi-kṛtaḥ kaiścit māno mada itīritaḥ /",
    "GK16simhrs_u:2373": " vakṣyamāṇasya garvasya bheda evety udāsmahe //SRs_2.50// 24",
    "GK16simhrs_u:2374": " atha (7) garvaḥ-",
    "GK16simhrs_u:2375": " aiśvarya-rūpa-tāruṇya-kula-vidyā-balair api /",
    "GK16simhrs_u:2376": " iṣṭa-lābhādinānyeṣām avajñā garva īritaḥ //SRs_2.51// 25",
    "GK16simhrs_u:2377": " anubhāvā bhavanty atra gurv-ājñādy-ājñā-vyatikramaḥ /",
    "GK16simhrs_u:2378": " anuttara-praadānaṃ ca vaimukhyaṃ bhāṣaṇe' pi ca //SRs_2.52// 26",
    "GK16simhrs_u:2379": " vibhramāpahnutī vākya-pāruṣyam anavekṣaṇam /",
    "GK16simhrs_u:2380": " avekṣaṇaṃ nijāṅgānām aṅga-bhaṅgādayo' pi ca //SRs_2.53// 27",
    "GK16simhrs_u:2381": " aiśvaryam ājñā-siddhiḥ / tena yathā-",
    "GK16simhrs_u:2382": " rāho tarjaya bhāskaraṃ varuṇa he nirvāpyatāṃ pāvakaḥ",
    "GK16simhrs_u:2383": " sarve vārimucaḥ sametya kuruta grīṣmasya darpa-cchidām /",
    "GK16simhrs_u:2384": " prāleyācala candra dugdha-jaladhe hemanta mandākini",
    "GK16simhrs_u:2385": " drāg devasya gṛhānupeta bhavatāṃ sevā-kṣaṇo vartate //SRs_2.54//",
    "GK16simhrs_u:2386": " (bāla-rāmāyaṇa 5.22)",
    "GK16simhrs_u:2387": " yathā vā-",
    "GK16simhrs_u:2388": " vahne nihnotum arciḥ paricinu purataḥ siñcato vārivāhān",
    "GK16simhrs_u:2389": " hemantasyāntike syāḥ prathayati davathuṃ yena te grīṣma noṣmā /",
    "GK16simhrs_u:2390": " mārtaṇḍāś caṇḍatāpa-praśamana-vidhaye dhatta nāḍīṃ jalārdrāṃ",
    "GK16simhrs_u:2391": " devo nānya-pratāpaṃ tribhuvana-vijayī mṛṣyate śrī-daśāsyaḥ //SRs_2.55//",
    "GK16simhrs_u:2392": " (bāla-rāmāyaṇa 1.31)",
    "GK16simhrs_u:2393": " rūpa-tāruṇyābhyāṃ, yathā-",
    "GK16simhrs_u:2394": " vāṭīṣu vāṭīṣu vilāsinīnāṃ",
    "GK16simhrs_u:2395": " caran yuvā cārutayātidṛptaḥ /",
    "GK16simhrs_u:2396": " tṛṇāya nāmanyata puṣpa-cāpaṃ",
    "GK16simhrs_u:2397": " kareṇa līlā-kalitāravindaḥ //SRs_2.56//",
    "GK16simhrs_u:2398": " kulena, yathā-",
    "GK16simhrs_u:2399": " gauḍaṃ rāṣṭram anuttamaṃ nirupamā tatrāpi rāḍhāpurī",
    "GK16simhrs_u:2400": " bhūri-śreṣṭhika-nāma dhāma paramaṃ tatrottamo naḥ pitā /",
    "GK16simhrs_u:2401": " tat-putrāś ca mahākulā na viditāḥ kasyātra teṣām api",
    "GK16simhrs_u:2402": " prajñā-śīla-viveka-dhairya-vinayācārair ahaṃ cottamaḥ //SRs_2.57//",
    "GK16simhrs_u:2403": " (prabodha-candrodayaḥ, 2.7)",
    "GK16simhrs_u:2404": " vidyayā, yathā-",
    "GK16simhrs_u:2405": " bindu-dvandva-taraṅgitāgra-saraṇiḥ kartā śiro-bindukaṃ",
    "GK16simhrs_u:2406": " karmeti krama-śikṣitānvaya-kalā ye ke' pi tebhyo namaḥ /",
    "GK16simhrs_u:2407": " ye tu grantha-sahasra-śāṇakaṣaṇa-truṭyat-kalaṅkair girām",
    "GK16simhrs_u:2408": " ullekhaiḥ kavayanti bilhaṇa-kavis teṣv eva saṃnahyati //SRs_2.58//",
    "GK16simhrs_u:2409": " (karṇa-sundarī)",
    "GK16simhrs_u:2410": " balena, yathā-",
    "GK16simhrs_u:2411": " rudrādres tulanaṃ sva-kaṇṭha-vipina-cchedo harer vāsanaṃ",
    "GK16simhrs_u:2412": " kārāveśmani puṣpakasya haraṇaṃ yasyorjitāḥ kelayaḥ /",
    "GK16simhrs_u:2413": " so' yaṃ durmada-bāhu-daṇḍa-sacivo laṅkeśvaras tasya me",
    "GK16simhrs_u:2414": " kā ślāghā guṇa-jarjareṇa dhanuṣākṛṣṭena bhagnena vā //SRs_2.59//",
    "GK16simhrs_u:2415": " (bāla-rāmāyaṇa, 1.51)",
    "GK16simhrs_u:2416": " iṣṭa-prāptyā, yathā-",
    "GK16simhrs_u:2417": " āstāṃ tāvad anaṅga-cāpa-vibhavaḥ kā nāma sā kaumudī",
    "GK16simhrs_u:2418": " dūre tiṣṭhatu matta-kokila-rutaṃ saṃvāntu mandānilāḥ /",
    "GK16simhrs_u:2419": " hāsollāsa-taraṅgitair asakalair netrāñcalaiś cañcalaiḥ",
    "GK16simhrs_u:2420": " sākūtair urarīkaroti taruṇī seyaṃ praṇāmāñjalim //SRs_2.60//",
    "GK16simhrs_u:2421": " atha (8) śaṅkā-",
    "GK16simhrs_u:2422": " śaṅkā cauryāparādhādyaiḥ svāniṣṭotprekṣaṇaṃ matam /",
    "GK16simhrs_u:2423": " tatra ceṣṭāmuhuḥ pārśva-darśanaṃ mukha-śoṣaṇam //SRs_2.61// 28",
    "GK16simhrs_u:2424": " avakuṇṭhana-vaivarṇya-kaṇṭha-sādādayo' pi ca /",
    "GK16simhrs_u:2425": " śaṅkā dvidyeyam ātmotthā parotthā ceti bhedataḥ //SRs_2.62// 29",
    "GK16simhrs_u:2426": " svākārya-janitā svotthā prāyo vyaṅgyeyam iṅgitaiḥ /",
    "GK16simhrs_u:2427": " iṅgitāni tu pakṣma-bhrū-tārakā-dṛṣṭi-vikriyāḥ //SRs_2.63// 30",
    "GK16simhrs_u:2428": " aparādhāt svotthā, yathā-",
    "GK16simhrs_u:2429": " tat-sakhyā marutātha vā pracalitā vallīti muhyad-dhiyo",
    "GK16simhrs_u:2430": " dṛṣṭvā vyākulatārayā nigadato mithyā-prasādaṃ mukhe /",
    "GK16simhrs_u:2431": " gaṅgā-nūtana-saṅginaḥ paśupater antaḥpuraṃ gacchato",
    "GK16simhrs_u:2432": " nūtnā saiva daśā svayaṃ piśunatāṃ devī-sakhīnāṃ gatā //SRs_2.64//",
    "GK16simhrs_u:2433": " saiva cauryeṇa, yathā-",
    "GK16simhrs_u:2434": " mṛdnan kṣīrādi-cauryān masṛṇa-surabhiṇī sṛkvaṇī pāṇi-gharṣair",
    "GK16simhrs_u:2435": " āghrāyāghrāya hastaṃ sapadi paruṣayan kiṅkiṇī-mekhalāyām /",
    "GK16simhrs_u:2436": " vāraṃ vāraṃ viśāle diśi diśi vikiran locane lolatāre",
    "GK16simhrs_u:2437": " mandaṃ mandaṃ jananyāḥ parisaram ayate kūṭa-gopāla-bālaḥ //SRs_2.65//",
    "GK16simhrs_u:2438": " parotthā tu nijasyaiva parasyākāryato bhavet /",
    "GK16simhrs_u:2439": " prāyeṇākāra-ceṣṭābhyāṃ tām imām anubhāvayet / 31",
    "GK16simhrs_u:2440": " ākāraḥ sāttvikaś ceṣṭā tv aṅga-pratyaṅgajāḥ kriyāḥ //SRs_2.66// 32ab",
    "GK16simhrs_u:2441": " parotthā, yathā-",
    "GK16simhrs_u:2442": " prīte vidhātari purā paribhūya martyān",
    "GK16simhrs_u:2443": " vavre' nyato yad abhayaṃ sa bhavān ahaṃyuḥ /",
    "GK16simhrs_u:2444": " tan-marmaṇi spṛśati mām atimātram adya",
    "GK16simhrs_u:2445": " hā vatsa śāntam athavā daśakandharo' si //",
    "GK16simhrs_u:2446": " (anargha-rāghava 4.9)",
    "GK16simhrs_u:2447": " atra garvita-rāvaṇa-kṛtena martyetarābhaya-varaṇena jātā mālyavataḥ śaṅkā marmaṇi spṛśatītyādinā vāg-ārambheṇa pratīyate /",
    "GK16simhrs_u:2448": " atha (9) trāsaḥ-",
    "GK16simhrs_u:2449": " trāsas tu citta-cāñcalyaṃ vidyut-kravyāda-garjitaiḥ / 32",
    "GK16simhrs_u:2450": " tathā bhūta-bhujaṅgādyair vijñeyās tatra vikriyāḥ //SRs_2.68//",
    "GK16simhrs_u:2451": " utkampa-gātra-saṅkoca-romāñca-stambha-gadgadāḥ / 33",
    "GK16simhrs_u:2452": " muhur nimeṣa-vibhrānti-pārśvasthālambanādayaḥ //SRs_2.69//",
    "GK16simhrs_u:2453": " vidyuto, yathā-",
    "GK16simhrs_u:2454": " varṣāsu tāsu kṣaṇa-ruk prakāśāt",
    "GK16simhrs_u:2455": " trastā ramā śārṅgiṇam āliliṅga /",
    "GK16simhrs_u:2456": " vidyuc ca sā vīkṣya tad-aṅga-śobhāṃ",
    "GK16simhrs_u:2457": " hrīṇeva tūrṇaṃ jaladaṃ jagāhe //SRs_2.70//",
    "GK16simhrs_u:2458": " kravyādo hiṃsra-sattvam /",
    "GK16simhrs_u:2459": " tasmād, yathā-",
    "GK16simhrs_u:2460": " sva-vikriyādarśita-sādhvasaughāt",
    "GK16simhrs_u:2461": " priyābhir āliṅgita-kandharāṇām /",
    "GK16simhrs_u:2462": " akāri bhallūka-kulena yatra",
    "GK16simhrs_u:2463": " vidyādharāṇām animitta-maitrī //SRs_2.71//",
    "GK16simhrs_u:2464": " garjitena, yathā-",
    "GK16simhrs_u:2465": " praṇaya-kopa-bhūto' pi parāṅmukhāḥ",
    "GK16simhrs_u:2466": " sapadi vāridharārava-bhīravaḥ /",
    "GK16simhrs_u:2467": " praṇayinaḥ parirabdhum anantaraṃ",
    "GK16simhrs_u:2468": " vavalire bali-recita-madhyamāḥ //SRs_2.72// (śi.va., 6.38)",
    "GK16simhrs_u:2469": " garjitaṃ mahāravopalakṣaṇam /",
    "GK16simhrs_u:2470": " tena bheryādi-dhvanir api bhavati /",
    "GK16simhrs_u:2471": " bherī-dhvaninā, yathā-",
    "GK16simhrs_u:2472": " nananda nidrā-rasa-bhañjanair api",
    "GK16simhrs_u:2473": " prayāṇa-tūrya-dhvanibhir dharāpateḥ /",
    "GK16simhrs_u:2474": " atarkitātaṅka-vilola-padmajā-",
    "GK16simhrs_u:2475": " payodhara-dvandva-nipīḍito hariḥ //SRs_2.73//",
    "GK16simhrs_u:2476": " bhūta-darśanād, yathā-",
    "GK16simhrs_u:2477": " sā patyuḥ parivāreṇa piśācair api veṣṭitā /",
    "GK16simhrs_u:2478": " utkampamāna-hṛdayā sakhībhiḥ sambodhyata //SRs_2.74//",
    "GK16simhrs_u:2479": " bhujaṅgamād, yathā-",
    "GK16simhrs_u:2480": " kalyāṇa-dāyi bhavato' stu pināka-pāṇi-",
    "GK16simhrs_u:2481": " pāṇi-grahe bhujaga-kaṅkaṇa-bhīṣatāyāḥ /",
    "GK16simhrs_u:2482": " sambhrānta-dṛṣṭi sahasaiva namaḥ śivāyety",
    "GK16simhrs_u:2483": " ardhokti-sasmita-nataṃ mukham ambikāyāḥ //SRs_2.75//",
    "GK16simhrs_u:2484": " (rasa-kalikāyām apy ullikhitam idam, 23 puṭe)",
    "GK16simhrs_u:2485": " atha (10) āvegaḥ-",
    "GK16simhrs_u:2486": " cittasya sambhramo yaḥ syād āvego' yaṃ sa cāṣṭadhā /",
    "GK16simhrs_u:2487": " 34 utpāta-vāta-varṣāgni-matta-kuñjara-darśanāt //SRs_2.76//",
    "GK16simhrs_u:2488": " priyāpriya-śruteś cāpi śatrava-vyasanād api / 35",
    "GK16simhrs_u:2489": " tatrautpātas tu śailādi-kampa-ketūdayādayaḥ //SRs_2.77//",
    "GK16simhrs_u:2490": " taj-jāḥ sarvāṅga-visraṃso vaimukhyam apasarpaṇam / 36",
    "GK16simhrs_u:2491": " viṣāda-mukha-vaivarṇya-vismayādyās tu vikriyāḥ //SRs_2.78//",
    "GK16simhrs_u:2492": " śaila-prakampanād, yathā-",
    "GK16simhrs_u:2493": " kailāsādrāv udaste paricalita-gaṇeṣūllasat-kautukeṣu",
    "GK16simhrs_u:2494": " kroḍaṃ mātuḥ kumāre viśati viṣamuciprekṣamāṇe saroṣam /",
    "GK16simhrs_u:2495": " pādāvaṣṭambha-sīdad vapuṣi daśamukhe yāti pātāla-mūlaṃ",
    "GK16simhrs_u:2496": " kruddho' py āśliṣṭa-mūrtir ghanataram umayā pātu hṛṣṭaḥ śivo vaḥ //SRs_2.79//",
    "GK16simhrs_u:2497": " atra kailāsa-kampa-janita-pramatha-gaṇa-vismaya-kārtikeyāpasarpaṇa-kātyāyanī-sādhvasādibhir anubhāvais tat-tad-gata-sambhramātiśaya-rūpa āvego vyajyate /",
    "GK16simhrs_u:2498": " ketūdayād, yathā-",
    "GK16simhrs_u:2499": " hantālokya kuṭumbino diviṣadāṃ dhūma-grahaṃ diṅ-mukhe",
    "GK16simhrs_u:2500": " trastāṅgās tvaritaṃ paraspara-gṛhān abhyetya cintā-parāḥ /",
    "GK16simhrs_u:2501": " dhānyānām anativyayāya gṛhiṇīr ājñāpayantyo muhur",
    "GK16simhrs_u:2502": " nidhyāyanti viniḥśvasanti gaṇaśo rathyā-mukheṣv āsate //SRs_2.80//",
    "GK16simhrs_u:2503": " atha vātāvegaḥ-",
    "GK16simhrs_u:2504": " tvarayāgamanaṃ vastra-grahaṇaṃ cāvakuṇṭhanam / 37",
    "GK16simhrs_u:2505": " netrāvamārjanādyāś ca vātāvega-bhavāḥ kriyāḥ //SRs_2.81//",
    "GK16simhrs_u:2506": " yathā-",
    "GK16simhrs_u:2507": " dikṣu vyūḍhāṅghripāṅgas tṛṇa-jaṭita-calat-pāṃsu-daṇḍo' ntarikṣe",
    "GK16simhrs_u:2508": " jhāṅkārī śarkarālaḥ pathiṣu viṭapināṃ skandha-kāṣaiḥ sadhūmaḥ /",
    "GK16simhrs_u:2509": " prāsādānāṃ nikuñjeṣv abhinava-jaladodgāra-gambhīra-dhīraś",
    "GK16simhrs_u:2510": " caṇḍārambhaḥ samīro vahati paridiśaṃ bhīru kiṃ sambhrameṇa //SRs_2.82//",
    "GK16simhrs_u:2511": " (veṇī-saṃhāra 2.19)",
    "GK16simhrs_u:2512": " atra vāta-kṛta-saṃrambho vāg-ārambheṇa pratipādyate /",
    "GK16simhrs_u:2513": " atha varṣāvegaḥ-",
    "GK16simhrs_u:2514": " chatra-graho' ṅga-saṅkoco bāhu-svastika-dhāvane / 38",
    "GK16simhrs_u:2515": " uṣṇāśrayaṇam ity ādyā varṣāvega-bhavāḥ kriyāḥ //SRs_2.83//",
    "GK16simhrs_u:2516": " yathā-",
    "GK16simhrs_u:2517": " āmekhalaṃ cañcaratā ghanānāṃ",
    "GK16simhrs_u:2518": " chāyām adhaḥ sānugatāṃ niṣevya /",
    "GK16simhrs_u:2519": " udvejitā vṛṣṭibhir āśrayante",
    "GK16simhrs_u:2520": " śṛṅgāṇi yasyātapavanti siddhāḥ //SRs_2.84// [ku.saṃ. 7.5]",
    "GK16simhrs_u:2521": " atra siddhānām agra-śikhara-dhāvanena sūcitaḥ /",
    "GK16simhrs_u:2522": " atha agny-āvegaḥ-",
    "GK16simhrs_u:2523": " agny-āvegaḥ-bhavāś ceṣṭā vījanaṃ cāṅga-dhūnanam / 39",
    "GK16simhrs_u:2524": " vyatyasta-pada-vikṣepa-netra-saṅkocanādayaḥ //SRs_2.85//",
    "GK16simhrs_u:2525": " yathā-",
    "GK16simhrs_u:2526": " dūra-protsāryamāṇāmbara-cara-nikarottāla-kīlābhighātaḥ",
    "GK16simhrs_u:2527": " prabhraśyad-vāji-varga-bhramaṇa-niyama-navyākula-bradhna-sūtaḥ /",
    "GK16simhrs_u:2528": " leḍhi prauḍho hutāśaḥ kṛta-laya-samayāśaṅkam ākāśa-vīthīṃ",
    "GK16simhrs_u:2529": " gaṅgā-sūnu-prayukta-prathita-hutavahāstrānubhāva-prasūtaḥ //SRs_2.86//",
    "GK16simhrs_u:2530": " (dhanañjaya-vijaya 67)",
    "GK16simhrs_u:2531": " atha kuñjarāvegaḥ-",
    "GK16simhrs_u:2532": " āvege kuñjarodbhūte satvaraṃ cāpasarpaṇam / 40",
    "GK16simhrs_u:2533": " vilokanaṃ muhuḥ paścāt trāsa-kampādayo matāḥ //SRs_2.87//",
    "GK16simhrs_u:2534": " yathā-",
    "GK16simhrs_u:2535": " nirantarāle' pi vimucyamāne",
    "GK16simhrs_u:2536": " dūraṃ pathi prāṇa-bhṛtāṃ gaṇena /",
    "GK16simhrs_u:2537": " tejo-mahadbhis tamaseva dīpair",
    "GK16simhrs_u:2538": " dvipair asambādhamayām babhūve //SRs_2.88//",
    "GK16simhrs_u:2539": " aśvena, yathā-",
    "GK16simhrs_u:2540": " utkhāya darpa-calitena sahaiva rajjvā",
    "GK16simhrs_u:2541": " kīlaṃ prayatna-paramānavadurgraheṇa /",
    "GK16simhrs_u:2542": " ākulyakāri kaṭakas turageṇa tūrṇam",
    "GK16simhrs_u:2543": " aśveti vidrutam anudravatāśvam anyam //SRs_2.89//",
    "GK16simhrs_u:2544": " priya-śravaṇād, yathā-",
    "GK16simhrs_u:2545": " priya-śravaṇaje hy asmin abhutthānopagūhane / 41",
    "GK16simhrs_u:2546": " prīti-dānaṃ priyaṃ vākyaṃ romaharṣādayo' pi ca //SRs_2.90//",
    "GK16simhrs_u:2547": " yathā-",
    "GK16simhrs_u:2548": " janāya śuddhānta-carāya śaṃsate",
    "GK16simhrs_u:2549": " kumāra-janmāmṛta-saṃmitākṣaram /",
    "GK16simhrs_u:2550": " adeyam āsīt trayam eva bhūpateḥ",
    "GK16simhrs_u:2551": " śaśiprabhaṃ chatram ubhe ca cāmare //SRs_2.91// (ra.vaṃ. 3.16)",
    "GK16simhrs_u:2552": " apriya-śruter, yathā-",
    "GK16simhrs_u:2553": " apriya-śrutije' py asmin vilāpah parivartanam / 42",
    "GK16simhrs_u:2554": " ākranditaṃ ca patanaṃ parito bhramaṇādayaḥ //SRs_2.92//",
    "GK16simhrs_u:2555": " śātravād, yathā-",
    "GK16simhrs_u:2556": " ceṣṭāḥ syuḥ śātravāvege varma-śastrādi-dhāraṇam / 43",
    "GK16simhrs_u:2557": " ratha-vāji-gajāroha-sahasāpakramādayaḥ //SRs_2.93//",
    "GK16simhrs_u:2558": " yathā-",
    "GK16simhrs_u:2559": " rāmo nāma babhūva huṃ tad abalā sīteti huṃ tāṃ pitur",
    "GK16simhrs_u:2560": " vācā pañcavaṭī-vane nivasatas tasyāharad rāvaṇaḥ /",
    "GK16simhrs_u:2561": " kṛṣṇasyeti purātanīṃ nija-kathām ākarṇya mātreritāṃ",
    "GK16simhrs_u:2562": " saumitre kva dhanur dhanur dhanur iti vyagrā giraḥ pāntu vaḥ //SRs_2.94//",
    "GK16simhrs_u:2563": " ete syur uttamādīnām anubhāvā yathocitam //SRs_2.95// 44",
    "GK16simhrs_u:2564": " atha unmādaḥ-",
    "GK16simhrs_u:2565": " unmādaś citta-vibhrāntir viyogād iṣṭa-nāśataḥ /",
    "GK16simhrs_u:2566": " viyogaje tu ceṣṭāḥ syur dhāvanaṃ paridevanam //SRs_2.96// 45",
    "GK16simhrs_u:2567": " asambaddha-pralapanaṃ śayaṇaṃ sahasotthitiḥ /",
    "GK16simhrs_u:2568": " acetanaiḥ sahālāpo nirnimitta-smitādayaḥ //SRs_2.97// 46",
    "GK16simhrs_u:2569": " yathā-",
    "GK16simhrs_u:2570": " āśūtthānaṃ sadṛśa-gaṇanā cetanācetaneṣu",
    "GK16simhrs_u:2571": " prauḍhauṣmābhiśvasitam asakṛn nirgato bāṣpa-pūraḥ /",
    "GK16simhrs_u:2572": " nirlakṣyā vāg gatir aviṣayā nirnimittaṃ smitaṃ ca",
    "GK16simhrs_u:2573": " prāyeṇāsyāḥ prathayatitarāṃ bhrānti-dātrīm avasthām //SRs_2.98//",
    "GK16simhrs_u:2574": " iṣṭa-nāśād, yathā-",
    "GK16simhrs_u:2575": " iṣṭa-nāśa-kṛte tv asmin bhasmādi-parilepanam /",
    "GK16simhrs_u:2576": " nṛtya-gītādi-racanā tṛṇa-nirmālya-dhāraṇam / 47",
    "GK16simhrs_u:2577": " cīvarāvaraṇādīni prāg-uktāś cāpi vikriyāḥ //SRs_2.99//",
    "GK16simhrs_u:2578": " yathā-",
    "GK16simhrs_u:2579": " kīnāśo' pi bibheti yādava-kulād vṛddhasya kā me gatir",
    "GK16simhrs_u:2580": " bhedaḥ syāt svajaneṣu kiṃ nu śatadhā sīdanti gātrāṇi me /",
    "GK16simhrs_u:2581": " so' yaṃ buddhi-viparyayo mama samaṃ sarve hatā bāndhavā",
    "GK16simhrs_u:2582": " na śraddeyam idaṃ hi vākyam ahahā muhyanti marmāṇi me //SRs_2.100//",
    "GK16simhrs_u:2583": " atha (12) apasmṛtiḥ-",
    "GK16simhrs_u:2584": " dhātu-vaiṣamya-doṣeṇa bhūtāveśādinā kṛtaḥ / 48",
    "GK16simhrs_u:2585": " citta-kṣobhas tv apasmāras tatra ceṣṭāḥ prakampanam //SRs_2.101//",
    "GK16simhrs_u:2586": " dhāvanaṃ patanaṃ stambho bhramaṇaṃ netra-vikriyāḥ / 49",
    "GK16simhrs_u:2587": " svoṣṭha-daṃśa-bhujāsphoṭa-lālā-phenādayo' pi ca //SRs_2.102//",
    "GK16simhrs_u:2588": " yathā-",
    "GK16simhrs_u:2589": " lālā-phena-vyatikara-parikledi-bhugnoṣṭha-pārśvaṃ",
    "GK16simhrs_u:2590": " gāyaṃ gāyaṃ kalita-ruditaṃ pronnamantaṃ patantam /",
    "GK16simhrs_u:2591": " stabdhodvṛtta-kṣubhita-nayanaṃ maṇḍalena bhramantaṃ",
    "GK16simhrs_u:2592": " bhūtāviṣṭaṃ kam api puruṣaṃ tatra vīthyām apaśyam //SRs_2.103//",
    "GK16simhrs_u:2593": " doṣa-vaiṣamyajas tv eṣa vyādhir evety udāsmahe //103// 50",
    "GK16simhrs_u:2594": " atha (13) vyādhiḥ-",
    "GK16simhrs_u:2595": " doṣodreka-viyogādyair syād vyādhir atra tu /",
    "GK16simhrs_u:2596": " gātra-stambhaḥ ślathāṅgatvaṃ kūjanaṃ mukha-kūṇanam //SRs_2.104// 51",
    "GK16simhrs_u:2597": " srastāṅgatākṣi-vikṣepa-niḥśvāsādyās tu vikriyāḥ /",
    "GK16simhrs_u:2598": " saśīto dāha-yuktaḥ sa dvividhaḥ parikīrtitaḥ //SRs_2.105// 52[*10]",
    "GK16simhrs_u:2599": " hanu-sañcālanaṃ bāṣpaḥ sarvāṅgotkampa-kūjane /",
    "GK16simhrs_u:2600": " jānu-kuñcana-romāñca-mukha-śoṣādayo' pi ca //SRs_2.106// 53",
    "GK16simhrs_u:2601": " [*10] The following half karika is found in only one edition:",
    "GK16simhrs_u:2602": " (śīta-jvare tu ceṣṭāḥ syuḥ santāpaś cāṅga-sādanam /",
    "GK16simhrs_u:2603": " This does not appear to be serious. (See karika 54)",
    "GK16simhrs_u:2604": " yathā-",
    "GK16simhrs_u:2605": " romāñcam aṅkūrayati prakāmaṃ",
    "GK16simhrs_u:2606": " sparśena sarvāṅgaka-saṅgatena /",
    "GK16simhrs_u:2607": " doḥ-svastikāśliṣṭa-payodharāṇāṃ",
    "GK16simhrs_u:2608": " śīta-jvaraḥ kānta ivāṅganānām //SRs_2.107//",
    "GK16simhrs_u:2609": " dāha-jvare tu ceṣṭāḥ syuḥ śīta-mālyādi-kāṅkṣaṇam /",
    "GK16simhrs_u:2610": " pāṇi-pāda-parikṣepa-mukha-śoṣādayo' pi ca //SRs_2.108// 54",
    "GK16simhrs_u:2611": " yathā-",
    "GK16simhrs_u:2612": " śayyā puṣpamayī parāgamayatām aṅgārpaṇād aśnute",
    "GK16simhrs_u:2613": " tāmyanty antikatālavṛntanalinī-patrāṇi dehoṣmaṇā /",
    "GK16simhrs_u:2614": " nyastaṃ ca stana-maṇḍale malayajaṃ śīrṇāntaraṃ dṛśyate",
    "GK16simhrs_u:2615": " kvāthād āśu bhavanti phenila-mukhā bhūṣāmṛṇālāṅkurāḥ //SRs_2.109//",
    "GK16simhrs_u:2616": " atha (14) mohaḥ-",
    "GK16simhrs_u:2617": " āpad-bhīti-viyogādyair mohaś cittasya mūḍhatā /",
    "GK16simhrs_u:2618": " vikriyās tatra vijñeyā indriyāṇāṃ ca śūnyatā / 55",
    "GK16simhrs_u:2619": " niśceṣṭatāṅga-bhramaṇa-patanāghūrṇanādayaḥ //SRs_2.110//",
    "GK16simhrs_u:2620": " āpado, yathā-",
    "GK16simhrs_u:2621": " tato' bhiṣaṅgānila-vipraviddhā",
    "GK16simhrs_u:2622": " prabhraśyamānābharaṇa-prasūtā /",
    "GK16simhrs_u:2623": " sva-mūrti-lābha-prakṛtiṃ dharitrīṃ",
    "GK16simhrs_u:2624": " lateva sītā sahasā jagāma //SRs_2.111// (ra.vaṃ. 14.54)",
    "GK16simhrs_u:2625": " bhīter, yathā-",
    "GK16simhrs_u:2626": " smaras tathābhūtam ayugma-netraṃ",
    "GK16simhrs_u:2627": " paśyann adūrān manasāpy adhṛṣyam /",
    "GK16simhrs_u:2628": " nālakṣayat sādhvasa-sanna-hastaḥ",
    "GK16simhrs_u:2629": " srastaṃ śaraṃ cāpam api sva-hastāt //SRs_2.112// [ku.saṃ. 3.51]",
    "GK16simhrs_u:2630": " viyogād, yathā-",
    "GK16simhrs_u:2631": " tad-vaktraṃ nayena ca te smita-sudhā-mugdhaṃ ca tad vācikaṃ",
    "GK16simhrs_u:2632": " sā veṇī sa bhuja-kramo' tisaralo līlālasā sā gatiḥ /",
    "GK16simhrs_u:2633": " tanvī seti ca seti seti satataṃ tad-dhyāna-baddhātmano",
    "GK16simhrs_u:2634": " nidrā no na ratir na cāpi viratiḥ śūnyaṃ mano vartate //",
    "GK16simhrs_u:2635": " (rasa-kalikā, 32)",
    "GK16simhrs_u:2636": " atha (15) mṛtiḥ-",
    "GK16simhrs_u:2637": " vāyor dhanañjayākhyasya viprayogo ya ātmanā / 56",
    "GK16simhrs_u:2638": " śarīrāvacchedavatā maraṇaṃ nāma tad bhavet //SRs_2.114//",
    "GK16simhrs_u:2639": " etac ca dvividhaṃ proktaṃ vyādhijaṃ cābhighātajam / 57",
    "GK16simhrs_u:2640": " ādyaṃ tv asādhya-hṛc-chūla-viṣūcy-ādi-samudbhavam //SRs_2.115//",
    "GK16simhrs_u:2641": " amī tatrānubhāvāḥ syur avyaktākṣara-bhāṣaṇam / 58",
    "GK16simhrs_u:2642": " vivarṇa-gātratā manda-śvāsādi stambha-mīlane /",
    "GK16simhrs_u:2643": " hikkā parijanāpekṣā-niśceṣṭendriyatādayaḥ //SRs_2.116// 59",
    "GK16simhrs_u:2644": " yathā-",
    "GK16simhrs_u:2645": " kāye sīdati kaṇṭha-rodhini kaphe kuṇṭhe ca vāṇī-pathe",
    "GK16simhrs_u:2646": " jihmāyāṃ dṛśi jīvite jigamiṣau śvāse śanaiḥ śāmyati /",
    "GK16simhrs_u:2647": " āgatya svayam eva naḥ karuṇayā kātyāyanī-vallabhaḥ",
    "GK16simhrs_u:2648": " karṇe varṇayatād bhavārṇava-bhayād uttārakaṃ tārakam //SRs_2.117//",
    "GK16simhrs_u:2649": " dvitīyaṃ ghāta-patana-dohodbandha-viṣādijam /",
    "GK16simhrs_u:2650": " tatra ghātādije bhūmi-patana-krandanādayaḥ //SRs_2.118// 60",
    "GK16simhrs_u:2651": " yathā abhirāma-rāghave-",
    "GK16simhrs_u:2652": " ārya-śara-pāta-vivarād udbudbuda-phenilāsra-kardamitā /",
    "GK16simhrs_u:2653": " apatan na calati kiṃcid vikṛtākṛtir adya vajra-nihateva //SRs_2.119//",
    "GK16simhrs_u:2654": " viṣaṃ tu vatsanābhādyam aṣṭau vegās tad-udbhavāḥ /",
    "GK16simhrs_u:2655": " kārṣṇyaṃ kampo dāho hikkā phenaś ca kandhara-bhaṅgaḥ / 61",
    "GK16simhrs_u:2656": " jaḍatā mṛtir iti kathitā kramaśaḥ prathamādyā vegajāś ceṣṭāḥ //SRs_2.120//",
    "GK16simhrs_u:2657": " yatha priya-darśikāyāṃ (4.9)-",
    "GK16simhrs_u:2658": " eṣā mlīayatīdam akṣi-yugalaṃ jātā mamāndhā diśaḥ",
    "GK16simhrs_u:2659": " kaṇṭho' syā uparudhyate mama giro niryānti kṛcchrād imāḥ /",
    "GK16simhrs_u:2660": " etasyāḥ śvasitaṃ hṛtaṃ mama tanur niśceṣṭatām āgatā",
    "GK16simhrs_u:2661": " manye' syāḥ viṣa-vega eva hi paraṃ sarvaṃ tu duḥkhaṃ mayi //SRs_2.121//",
    "GK16simhrs_u:2662": " atrākṣi-nimīlana-kaṇṭha-rodhana-niḥśvāsāyāsādibhir āraṇyikāyā viṣa-vega-janitā mṛtir avagamyate /",
    "GK16simhrs_u:2663": " atha (16) ālasyam-",
    "GK16simhrs_u:2664": " svabhāva-śrama-sauhitya-garbha-nirbharatādibhiḥ / 62",
    "GK16simhrs_u:2665": " kṛcchrāt kriyonmukhatvaṃ yat tad ālasyam iha kriyāḥ //SRs_2.122//",
    "GK16simhrs_u:2666": " aṅga-bhaṅgaḥ kriyā-dveṣo jṛmbhaṇākṣi-vimardane / 63",
    "GK16simhrs_u:2667": " śayyāsanaika-priyatā tandrī-nidrādayo' pi ca //SRs_2.123//",
    "GK16simhrs_u:2668": " svabhāva-śramābhyāṃ, yathā-",
    "GK16simhrs_u:2669": " muhur iti vana-vibhramābhiṣaṅgād",
    "GK16simhrs_u:2670": " atami tadā nitarāṃ nitambinībhiḥ /",
    "GK16simhrs_u:2671": " mṛdutara-tanavo' lasāḥ prakṛtyā",
    "GK16simhrs_u:2672": " ciram api tāḥ kim uta prayāsa-bhājaḥ //SRs_2.124// (śi.va. 7.68)",
    "GK16simhrs_u:2673": " sauhityaṃ bhojanādi-tṛptiḥ, tena yathā-",
    "GK16simhrs_u:2674": " trailokyābhaya-lagnakena bhavatā vīreṇa vismāritas",
    "GK16simhrs_u:2675": " taj-jīmūta-muhūrta-maṇḍana-dhanuḥ-pāṇḍityam ākhaṇḍalaḥ /",
    "GK16simhrs_u:2676": " kiṃ cājasra-makhārpitena haviṣā samphulla-māṃsollasat",
    "GK16simhrs_u:2677": " sarvāṅgīṇa-balī-vilupta-nayana-vyūhaḥ kathaṃ vartate //SRs_2.125// (a.rā. 1.28)",
    "GK16simhrs_u:2678": " atra mando-vṛddhyā śakrasya sauhityam /",
    "GK16simhrs_u:2679": " tat-kṛtam ālasyaṃ kathaṃ vartate ity anena vāg-ārambheṇa vyajyate /",
    "GK16simhrs_u:2680": " garbha-nirbharatayā, yathā-",
    "GK16simhrs_u:2681": " āsanaika-priyasyāsyāḥ sakhī-gātrāvalambinaḥ /",
    "GK16simhrs_u:2682": " garbhālasasya vapuṣo bhāro' bhūt svāṅga-dhāraṇam //SRs_2.126//",
    "GK16simhrs_u:2683": " atha (17) jāḍyam-",
    "GK16simhrs_u:2684": " jāḍyam apratipattiḥ syād iṣṭāniṣṭhārthayoḥ śruteḥ / 64",
    "GK16simhrs_u:2685": " dṛṣṭer vā virahādeś ca kriyās tatrānimeṣatā /",
    "GK16simhrs_u:2686": " aśrutiḥ pāravaśyaṃ ca tūṣṇīm-bhāvādayo' pi ca //SRs_2.127// 65",
    "GK16simhrs_u:2687": " iṣṭa-śruter, yathā-",
    "GK16simhrs_u:2688": " priye' parā yacchati vācam unmukhī",
    "GK16simhrs_u:2689": " nibaddha-dṛṣṭiḥ śithilākuloccayā /",
    "GK16simhrs_u:2690": " samādadhe nāṃśukam āhitaṃ vṛthā",
    "GK16simhrs_u:2691": " na veda puṣpeṣu ca pāṇi-pallavam //",
    "GK16simhrs_u:2692": " (kirātārjunīye 8.15)",
    "GK16simhrs_u:2693": " atra priya-vākya-śravaṇa-janita-jāḍyam animeṣatvādinā vyajyate /",
    "GK16simhrs_u:2694": " priya-darśanād, yathā-",
    "GK16simhrs_u:2695": " ehai so bi pauttho ahaṃ a kuppejja so bi aṇuṇejja /",
    "GK16simhrs_u:2696": " ia ciṃteṃtī bahuā daṭṭhūṇa piaṃ ṇa kiṃ pi sammarai //SRs_2.129// [*11]",
    "GK16simhrs_u:2697": " [*11] pūrvārdha-mātraṃ gāthā-saptaśatyāṃ dṛśyate 1.17.",
    "GK16simhrs_u:2698": " (eṣyati so' pi proṣitaḥ ahaṃ ca kupyeyaṃ so' py anuneṣyati /",
    "GK16simhrs_u:2699": " iti cintayantī vadhūr dṛṣṭvā priyaṃ na kim api saṃsmarati //)",
    "GK16simhrs_u:2700": " atra priya-darśana-janitaṃ jāḍyaṃ pūrva-cintita-kriyā-vismaraṇena vyajyate /",
    "GK16simhrs_u:2701": " apriya-śravaṇād, yathā-",
    "GK16simhrs_u:2702": " āpucchantasya bahū gamiduṃ daiassa suṇia addhottim /",
    "GK16simhrs_u:2703": " aṇumaṃṇiduṃ na jāṇai ṇa nivāreduṃ paravasā ubaha //SRs_2.130//",
    "GK16simhrs_u:2704": " (āpṛcchamānasya vadhūr gantuṃ dayitasya śrutvā ardhoktim /",
    "GK16simhrs_u:2705": " anumantuṃ na jānāti na nivārayituṃ para-vaśā paśyata //)",
    "GK16simhrs_u:2706": " aniṣṭa-darśanād, yathā-",
    "GK16simhrs_u:2707": " sasureṇa ḍajjamāṇe gharaṇiaḍabhave ṇiuṃja-puṃjaṃmi /",
    "GK16simhrs_u:2708": " ṇa suṇai suṇhā suṇṇā bahuso kahidaṃ bi sasurāe //SRs_2.131//",
    "GK16simhrs_u:2709": " (śvaśureṇa dahyamāne gṛha-nikaṭa-bhave nikuñja-puñje /",
    "GK16simhrs_u:2710": " na śṛṇoti snuṣā śūnyā bahuśaḥ kathitam api śvaśrvā //)",
    "GK16simhrs_u:2711": " viyogād, yathā-",
    "GK16simhrs_u:2712": " papraccha pṛṣṭam api gadgadikārta-kaṇṭhaḥ",
    "GK16simhrs_u:2713": " śuśrāva noktam api śūnya-manāḥ sa kiñcit /",
    "GK16simhrs_u:2714": " sasmāra na smṛtam api kṣaṇam ātma-kṛtyaṃ",
    "GK16simhrs_u:2715": " śrutvāham ity upagato' pi na saṃviveda //SRs_2.132//",
    "GK16simhrs_u:2716": " (abhinandasya rāma-carite 19.61)",
    "GK16simhrs_u:2717": " atra sītā-viraha-janitaṃ rāvaṇasya jāḍyaṃ punaḥ-praśna-śruty-ādibhir avagamyate /",
    "GK16simhrs_u:2718": " atha (18) vrīḍā-",
    "GK16simhrs_u:2719": " akārya-karaṇāvajñā-stuti-nūtana-saṅgamaiḥ /",
    "GK16simhrs_u:2720": " pratīkārākriyādyaiś ca vrīḍatvanatidhṛṣṭatā //SRs_2.133// 66",
    "GK16simhrs_u:2721": " tatra ceṣṭā nigūḍhoktir ādhomukhya-vicintane /",
    "GK16simhrs_u:2722": " anirgamo bahiḥ kvāpi dūrād evāvaguṇṭhanam / 67",
    "GK16simhrs_u:2723": " nakhānāṃ kṛntanaṃ bhūmi-lekhanaṃ caivam ādayaḥ //SRs_2.134//",
    "GK16simhrs_u:2724": " akārya-karaṇād, yathā-",
    "GK16simhrs_u:2725": " gurv-ādeśād eva nirmīyamāṇo",
    "GK16simhrs_u:2726": " nādharmāya strī-vadho' pi sthito' yam /",
    "GK16simhrs_u:2727": " adya sthitvā śvo gamiṣyadbhir alpair",
    "GK16simhrs_u:2728": " lajjāsmābhir mīlitākṣair jitaiva //SRs_2.135// (a.rā. 2.59)",
    "GK16simhrs_u:2729": " avajñayā, yathā-",
    "GK16simhrs_u:2730": " avadhūyāribhir nītā hariṇais tulya-vṛttitām /",
    "GK16simhrs_u:2731": " anyonyasyāpi jihrīmaḥ kiṃ punaḥ sahavāsinām //SRs_2.136//",
    "GK16simhrs_u:2732": " (kirātārjunīya 11.58)",
    "GK16simhrs_u:2733": " stutyā, yathā-",
    "GK16simhrs_u:2734": " tasya saṃstūyamānasya caritārthais tapasvibhiḥ /",
    "GK16simhrs_u:2735": " śuśubhe vikramodagraṃ vrīḍayāvanataṃ śiraḥ //SRs_2.137// (ra.vaṃ. 15.27)",
    "GK16simhrs_u:2736": " nava-saṅgamena, yathā-",
    "GK16simhrs_u:2737": " paṭā-lagne patyau namayati mukhaṃ jāta-vinayā",
    "GK16simhrs_u:2738": " haṭhāśleṣaṃ vāñchaty apaharati gātrāṇi nibhṛtam /",
    "GK16simhrs_u:2739": " na śaknoty ākhyātuṃ smita-mukha-sakhī-datta-nayanā",
    "GK16simhrs_u:2740": " hriyā tāmyaty antaḥ prathama-parihāse nava-vadhūḥ //SRs_2.138// (amaru. 37)",
    "GK16simhrs_u:2741": " pratīkārākaraṇād, yathā-",
    "GK16simhrs_u:2742": " udvṛttāri-kṛtābhimanyu-nidhana-prodbhūta-tīvra-krudhaḥ",
    "GK16simhrs_u:2743": " pārthasyākṛta-śātrava-pratikṛter antaḥ śucā muhyataḥ /",
    "GK16simhrs_u:2744": " kīrṇā bāṣpa-kaṇaiḥ patanti dhanuṣi vrīḍā-jaḍā dṛṣṭayo",
    "GK16simhrs_u:2745": " hā vatseti giraḥ sphuranti na punar niryānti kaṇṭhād bahiḥ //SRs_2.139//",
    "GK16simhrs_u:2746": " (nārāyaṇasyeti śārṅgadhara-paddhatiḥ)",
    "GK16simhrs_u:2747": " atha (19) avahitthā-",
    "GK16simhrs_u:2748": " avahitthākāra-guptir jaihmya-prābhava-nītibhiḥ / 68",
    "GK16simhrs_u:2749": " lajjā-sādhvasa-dākṣiṇya-prāgalbhyāpajayādibhiḥ //SRs_2.140//",
    "GK16simhrs_u:2750": " anyathā-kathanaṃ mithyā-dhairyam anyatra vīkṣaṇam / 69",
    "GK16simhrs_u:2751": " kathā-bhaṅgādayo' py asyām anubhāvā bhavanty amī //SRs_2.141//",
    "GK16simhrs_u:2752": " jaihmyād, yathā-",
    "GK16simhrs_u:2753": " liṅgair mudaḥ saṃvṛta-vikriyās te",
    "GK16simhrs_u:2754": " hradāḥ prasannā iva gūḍha-nakrāḥ /",
    "GK16simhrs_u:2755": " vaidarbham āmantrya yayus tadīyāṃ",
    "GK16simhrs_u:2756": " pratyarpya pūjām upadācchalena //SRs_2.142// (ra.vaṃ 7.30)",
    "GK16simhrs_u:2757": " prābhavād, yathā-",
    "GK16simhrs_u:2758": " anirbhinno gabhīratvād antargūḍha-ghana-vyathaḥ /",
    "GK16simhrs_u:2759": " puṭa-pāka-pratīkāśo rāmasya karuṇo rasaḥ //SRs_2.143// (u.rā.ca. 3.1)",
    "GK16simhrs_u:2760": " nītyā, yathā-",
    "GK16simhrs_u:2761": " bahiḥ sarvākāra-pravaṇa-ramaṇīyaṃ vyavaharan",
    "GK16simhrs_u:2762": " parābhyūha-sthānāny api tanutarāṇi sthagayati /",
    "GK16simhrs_u:2763": " janaṃ vidvān ekaḥ sakalam atisandhāya kapaṭais",
    "GK16simhrs_u:2764": " taṭasthaḥ svān arthān ghaṭayati ca maunaṃ ca bhajate //SRs_2.144//",
    "GK16simhrs_u:2765": " (mālatī-mādhave 1.17)",
    "GK16simhrs_u:2766": " lajjayā, yathā-",
    "GK16simhrs_u:2767": " cikṣep lakṣmīr niṭilān nakhāgraiḥ",
    "GK16simhrs_u:2768": " prasveda-vāryātapam ākṣipantī /",
    "GK16simhrs_u:2769": " jugopa devo' pi sa romaharṣaṃ",
    "GK16simhrs_u:2770": " jaḍābdhi-vātāhati-kaitavena //",
    "GK16simhrs_u:2771": " (kandarpa-sambhava)",
    "GK16simhrs_u:2772": " sādhvasena, yathā-",
    "GK16simhrs_u:2773": " śrutvā duḥśravam adbhutaṃ ca mithilā-vṛttāntam antaḥ-patac-",
    "GK16simhrs_u:2774": " cintāpahnava-sāvahittha-vadana-tvag-viprakīrṇa-smitaḥ /",
    "GK16simhrs_u:2775": " helākṛṣṭa-surāvarodha-ramaṇī-sīmanta-santānaka-",
    "GK16simhrs_u:2776": " srag-vāsojjvala-pāṇir apy avati māṃ vatso na laṅkeśvaraḥ //SRs_2.146// (a.rā. 4.8)",
    "GK16simhrs_u:2777": " dākṣiṇyād, yathā-",
    "GK16simhrs_u:2778": " tvayy ardhāsana-bhāji kiṃ nara-gaṇodgītair bhavad-vikramair",
    "GK16simhrs_u:2779": " antaḥ-sambhṛta-matsaro' pi bhagavān ākāra-guptau kṛtī /",
    "GK16simhrs_u:2780": " unmīlad-bhavadīya-dakṣiṇa-bhujā-romāñca-viddhoccarad-",
    "GK16simhrs_u:2781": " bāṣpair eva vilocanair abhinayaty ānandam ākhaṇḍalaḥ //SRs_2.147// (a.rā. 1.29)",
    "GK16simhrs_u:2782": " prāgalbhyena, yathā-",
    "GK16simhrs_u:2783": " ekatrāsana-saṅgatiḥ parihṛtā pratyudgamād dūratas",
    "GK16simhrs_u:2784": " tāmbūlānayana-cchalena rabhasāśleṣo' pi saṃvighnitaḥ /",
    "GK16simhrs_u:2785": " ālāpo' pi na miśritaḥ parijanaṃ vyāpārayanty āntike- kāntaṃ pratyupacārataś caturayā kopaḥ kṛtārthīkṛtaḥ //SRs_2.148// (amaru. 18)",
    "GK16simhrs_u:2786": " atha (20) smṛtiḥ-",
    "GK16simhrs_u:2787": " svāsthya-cintā-dṛḍhābhyāsa-sadṛśālokanādibhiḥ / 70",
    "GK16simhrs_u:2788": " smṛtiḥ pūrvānubhūtārtha-pratītis tatra vikriyāḥ /",
    "GK16simhrs_u:2789": " kampanodvahane mūrdhno bhrū-vikṣepādayo' pi ca //SRs_2.149// 71",
    "GK16simhrs_u:2790": " svāsthyena, yathā-",
    "GK16simhrs_u:2791": " ramyāṇi vīkṣya madhurāṃś ca niśamya śabdān",
    "GK16simhrs_u:2792": " paryutsuko bhavati yat sukhito' pi jantuḥ /",
    "GK16simhrs_u:2793": " tac cetasā smarati nūnam abodha-pūrvaṃ",
    "GK16simhrs_u:2794": " bhāva-sthirāṇi jananāntara-sauhṛdāni //SRs_2.150// (śak. 5.2)",
    "GK16simhrs_u:2795": " cintayā, yathā-",
    "GK16simhrs_u:2796": " līneva pratibimbiteva likhitevotkīrṇarūpeva ca",
    "GK16simhrs_u:2797": " pratyupteva ca vajra-lepa-ghaṭitevāntar-nikhāteva ca /",
    "GK16simhrs_u:2798": " sā naś cetasi kīliteva viśikhaiś ceto-bhuvaḥ pañcabhiś",
    "GK16simhrs_u:2799": " cintā-santati-tantu-jāla-niviḍa-syūteva lagnā priyā //SRs_2.151// (mā.mā. 5.10)",
    "GK16simhrs_u:2800": " dṛḍhābhyāsena, yathā-",
    "GK16simhrs_u:2801": " tad vaktraṃ nayane ca te smita-sudhā-mugdhaṃ ca tad vācikaṃ",
    "GK16simhrs_u:2802": " sā veṇī sa bhuja-kramo' tisaralo līlālasā sā gatiḥ /",
    "GK16simhrs_u:2803": " tanvī seti ca seti seti satataṃ tad-dhyāna-baddhātmano",
    "GK16simhrs_u:2804": " nidrā no na ratir na cāpi viratiḥ śūnyaṃ mano vartate //",
    "GK16simhrs_u:2805": " (rasa-kalikā, 32)[*12]",
    "GK16simhrs_u:2806": " [*12] This verse appeared previously after kārikā 2.56a.",
    "GK16simhrs_u:2807": " sadṛśālokanena, yathā-",
    "GK16simhrs_u:2808": " ārakta-rājibhir iyaṃ kusumair nava-kandalī salila-garbhaiḥ /",
    "GK16simhrs_u:2809": " kopād antar-bāṣpe smarayati māṃ locane tasyāḥ //",
    "GK16simhrs_u:2810": " [vikramorvaśīya 4.15]",
    "GK16simhrs_u:2811": " atha (21) vitarkaḥ-",
    "GK16simhrs_u:2812": " ūho vitarkaḥ sandeha-vimarṣa-pratyayādibhiḥ /",
    "GK16simhrs_u:2813": " janito nirṇayāntaḥ syād asatyaḥ satya eva vā / 72",
    "GK16simhrs_u:2814": " tatrānubhāvāḥ syur amī bhrū-śiraḥ- ksepaṇādayaḥ //SRs_2.154//",
    "GK16simhrs_u:2815": " sandeha-pratyayanād, yathā-",
    "GK16simhrs_u:2816": " aṅkaṃ ke' pi śaśaṅkire jala-nidheḥ paṅkaṃ pare menire",
    "GK16simhrs_u:2817": " sāraṅgaṃ katicic ca saṃjagadire bhūmeś ca bimbaṃ pare /",
    "GK16simhrs_u:2818": " indau yad dalitendra-nīla-śakala-śyāmaṃ darīdṛśyate",
    "GK16simhrs_u:2819": " tan manye ravi-bhītam andha-tamasaṃ kukṣi-stham ālakṣyate //SRs_2.155//",
    "GK16simhrs_u:2820": " vimarśo vicāraḥ / tena, yathā-",
    "GK16simhrs_u:2821": " gamanam alasaṃ śūnyā dṛṣṭiḥ śarīram asauṣṭhavaṃ",
    "GK16simhrs_u:2822": " śvasitam adhikaṃ kiṃ nv etat syāt kim anyad ato' tha vā /",
    "GK16simhrs_u:2823": " bhramati bhuvane kandarpājñā vikāri ca yauvanaṃ",
    "GK16simhrs_u:2824": " lalita-madhurās te te bhāvāḥ kṣipanti ca dhīratām //SRs_2.156//",
    "GK16simhrs_u:2825": " atra mādhava-gatāṃ cintām upalabhya kim atra kāraṇam iti vimṛśatā makarandena manmatha-nibandhana evāyaṃ bhāva iti satya-nirṇayānto vitarkaḥ",
    "GK16simhrs_u:2826": " atha (22) cintā-",
    "GK16simhrs_u:2827": " iṣṭa-vastv-apariprāpter aiśvarya-bhraṃśanādibhiḥ / 73",
    "GK16simhrs_u:2828": " cintā dhyānātmikā tasyām anubhāvā bhavanty amī /",
    "GK16simhrs_u:2829": " kārśyādhomukhya-santāpa-niḥśvāsocchrvasanādayaḥ //SRs_2.157// 74",
    "GK16simhrs_u:2830": " iṣṭa-vastv-alābhena, yathā-",
    "GK16simhrs_u:2831": " īsi-baliābaṇaā se kūṇita-pakkhaṃtatāraa tthimiā /",
    "GK16simhrs_u:2832": " diṭṭhī kapola-pālī ṇihiā kara-pallave mano suṇṇaṃ //SRs_2.158//",
    "GK16simhrs_u:2833": " [īṣad-valitāvanatā'syāḥ kūṇita-pakṣmanta-tārakā stimitā /",
    "GK16simhrs_u:2834": " dṛṣṭiḥ kapola-pālī nihitā kara-pallave manaḥ śūnyam //]",
    "GK16simhrs_u:2835": " aiśvarya-nāśena, yathā-",
    "GK16simhrs_u:2836": " yamo' pi vilikhan bhūmiṃ daṇḍenāstamita-tviṣā /",
    "GK16simhrs_u:2837": " kurute' sminn amoghe' pi nirvāṇālāta-lāghavam //SRs_2.159// [ku.saṃ. 2.27]",
    "GK16simhrs_u:2838": " atha (23) matiḥ-",
    "GK16simhrs_u:2839": " nānā-śāstrāratha-mathanād artha-nirdhāraṇaṃ matiḥ /",
    "GK16simhrs_u:2840": " tatra ceṣṭās tu kartavya-karaṇaṃ saṃśaya-chidā / 75",
    "GK16simhrs_u:2841": " śiṣyopadeśa-bhrū-kṣepāv ūhāpohādayo' pi ca //SRs_2.160//",
    "GK16simhrs_u:2842": " yathā-",
    "GK16simhrs_u:2843": " daśaratha-kule sambhūtaṃ mām avāpya dhanurdharaṃ",
    "GK16simhrs_u:2844": " dinakara-kulāskandī ko' yaṃ kalaṅka-navāṅkuraḥ /",
    "GK16simhrs_u:2845": " iti na vanitām etāṃ hantuṃ mano vicikitsate",
    "GK16simhrs_u:2846": " yad adhikaraṇaṃ dharma-sthīyaṃ tavaiva vacāṃsi naḥ //SRs_2.161// (a.rā. 2.62)",
    "GK16simhrs_u:2847": " atha (24) dhṛtiḥ-",
    "GK16simhrs_u:2848": " jñāna-vijñāna-gurvādi-bhakti-nānārtha-siddhibhiḥ / 76",
    "GK16simhrs_u:2849": " lajjādibhiś ca cittasya naispṛhyaṃ dhṛtir ucyate //SRs_2.162//",
    "GK16simhrs_u:2850": " atrānubhāvā vijñeyāḥ prāptārthānubhavas tathā / 77",
    "GK16simhrs_u:2851": " aprāptātīta-naṣṭārthān abhisaṅkṣobhaṇādayaḥ //SRs_2.163//",
    "GK16simhrs_u:2852": " jñānāt, yathā-",
    "GK16simhrs_u:2853": " aśnīmahi vayaṃ bhikṣām āśāvāso vasīmahi /",
    "GK16simhrs_u:2854": " śayīmahi mahī-pṛṣṭhe kurvīmahi kim īśvaraiḥ //SRs_2.164// (vai.śa. 55)",
    "GK16simhrs_u:2855": " vijñānād, yathā-",
    "GK16simhrs_u:2856": " asty adyāpi catuḥ-samudra-parikhā-paryantam urvī-talaṃ",
    "GK16simhrs_u:2857": " vartante' pi ca tatra tatra rasikā goṣṭhīṣu saktā nṛpāḥ /",
    "GK16simhrs_u:2858": " ekas tatra nirādaro bhavati ced anyo bhavet sādaro",
    "GK16simhrs_u:2859": " vāg-devī vadanāmbuje vasati cet ko nāma dīno janaḥ //SRs_2.165//",
    "GK16simhrs_u:2860": " guru-bhaktyā, yathā-",
    "GK16simhrs_u:2861": " tiṣṭhan bhāti pituḥ puro bhuvi yathā siṃhāsane kiṃ tathā",
    "GK16simhrs_u:2862": " yat saṃvāhayataḥ sukhaṃ hi caraṇau tātasya kiṃ rājyataḥ /",
    "GK16simhrs_u:2863": " kiṃ bhukte bhuvana-traye dhṛtir asau bhuktojjhite yā guror",
    "GK16simhrs_u:2864": " āyāsaḥ khalu rājyam ujjhita-guros tatrāsti kaścid guṇaḥ //SRs_2.166//",
    "GK16simhrs_u:2865": " (nāgānanda 1.7)",
    "GK16simhrs_u:2866": " nānārtha-siddhyā, yathā-",
    "GK16simhrs_u:2867": " krodhāndhaiḥ sakalaṃ hataṃ ripu-kulaṃ pañcākṣatās te vayaṃ",
    "GK16simhrs_u:2868": " pāñcālyā mama durnayopajanitas tīrṇo nikārārṇavaḥ /",
    "GK16simhrs_u:2869": " tvaṃ devaḥ puruṣottamaḥ sukṛtinaṃ mām ādṛto bhāṣase",
    "GK16simhrs_u:2870": " kiṃ nāmānyad ataḥ paraṃ bhagavato yāce prasannād aham //SRs_2.167//",
    "GK16simhrs_u:2871": " (veṇī-saṃhāraḥ 6.45)",
    "GK16simhrs_u:2872": " atha (25) harṣaḥ-",
    "GK16simhrs_u:2873": " manorathasya lābhena siddhyā yogyasya vastunaḥ / 78",
    "GK16simhrs_u:2874": " mitra-saṅgama-devādi-prasādādeś ca kalpitaḥ //SRs_2.168//",
    "GK16simhrs_u:2875": " manaḥ-prasādo harṣaḥ syād atra netrāsya-phullatā / 79",
    "GK16simhrs_u:2876": " priyābhāṣaṇam āśleṣaḥ pulakānāṃ prarohaṇam /",
    "GK16simhrs_u:2877": " svedodgamaś ca hastena hasta-sampīḍanādayaḥ //SRs_2.169// 80",
    "GK16simhrs_u:2878": " manorathasya lābhena, yathā-",
    "GK16simhrs_u:2879": " nivāta-padma-stimitena cakṣuṣā",
    "GK16simhrs_u:2880": " nṛpasya kāntaṃ pibataḥ sutānanam /",
    "GK16simhrs_u:2881": " mahodadheḥ pūra ivendu-darśanād",
    "GK16simhrs_u:2882": " guruḥ praharṣaḥ prababhūva nātmani //SRs_2.170// (ra.vaṃ. 3.17)",
    "GK16simhrs_u:2883": " yogya-vastu-siddhyā, yathā-",
    "GK16simhrs_u:2884": " sa rāgavān aruṇa-talena pāṇinā",
    "GK16simhrs_u:2885": " pulomajā-pada-tala-yāvakair iva /",
    "GK16simhrs_u:2886": " hariṃ hariḥ stanita-gabhīra-heṣitaṃ",
    "GK16simhrs_u:2887": " mukhe nirāmiṣa-kaṭhine mamārja tam //SRs_2.171//",
    "GK16simhrs_u:2888": " atra uccaiḥśravaso lābhena devendrasya harṣaḥ /",
    "GK16simhrs_u:2889": " mitra-saṅgamād, yathā-",
    "GK16simhrs_u:2890": " ibha-kumbha-tuṅga-kaṭhinetaretara- stana-bhāra-dūra-vinivāritodarāḥ /",
    "GK16simhrs_u:2891": " pariphulla-gaṇḍa-phalakāḥ parasparaṃ parirebhire kukura-kaurava-striyaḥ //SRs_2.172// (māghe 13.16)",
    "GK16simhrs_u:2892": " mitra-saṅgamaḥ pūjyādi-saṅgamādīnām apy upalakṣaṇam /",
    "GK16simhrs_u:2893": " pūjya-saṅgamena, yathā-",
    "GK16simhrs_u:2894": " yugānta-kāla-pratisaṃhṛtātmano",
    "GK16simhrs_u:2895": " jaganti yasyāṃ savikāsam āsata /",
    "GK16simhrs_u:2896": " tanau mamus tatra na kaṭabha-dviṣas",
    "GK16simhrs_u:2897": " tapadhanābhyāgama-sambhavā mudaḥ //SRs_2.173// (śi.va. 1.23)",
    "GK16simhrs_u:2898": " deva-prasādād, yathā-",
    "GK16simhrs_u:2899": " tasyāḥ prasannendu-mukhaḥ prasādaṃ",
    "GK16simhrs_u:2900": " gurur nṛpāṇāṃ gurave nivedya /",
    "GK16simhrs_u:2901": " praharṣa-cihnānumitaṃ priyāyai",
    "GK16simhrs_u:2902": " śaśaṃsa vācā punaruktayeva //SRs_2.174// (ra.vaṃ. 2.68)",
    "GK16simhrs_u:2903": " ādi-śabdād guru-rāja-prasādādayaḥ /",
    "GK16simhrs_u:2904": " guru-prasādād, yathā-",
    "GK16simhrs_u:2905": " asmad-gotra-mahattaraḥ kratu-bhujām adyāyam ādyo ravir",
    "GK16simhrs_u:2906": " yajvāno vayam adya te bhagavatī bhūr adya rājanvatī /",
    "GK16simhrs_u:2907": " adya svaṃ bahu manyate sahacarair asmābhir ākhaṇḍalo",
    "GK16simhrs_u:2908": " yenaitāvad arundhatī-patir api svenānugṛhṇāti naḥ //SRs_2.175// (a.rā. 1.18)",
    "GK16simhrs_u:2909": " rāja-prasādād, yathā-",
    "GK16simhrs_u:2910": " prītir asya dadato' bhavat tathā",
    "GK16simhrs_u:2911": " yena tat-priya-cikīrṣavo nṛpāḥ /",
    "GK16simhrs_u:2912": " sparśitair adhikam āgaman mudaṃ",
    "GK16simhrs_u:2913": " nādhiveśma-nihitair upāyanaiḥ //SRs_2.176// (śi.va. 14.47)",
    "GK16simhrs_u:2914": " atha (26) autsukyam-",
    "GK16simhrs_u:2915": " kālākṣamatvam autsukyam iṣṭa-vastu-viyogataḥ /",
    "GK16simhrs_u:2916": " tad-darśanād ramya-vastu-didṛkṣādeś ca tat-kriyāḥ //SRs_2.177// 81",
    "GK16simhrs_u:2917": " tvarānavasthitiḥ śayyā-sthitir uttāna-cintane /",
    "GK16simhrs_u:2918": " śarīra-gauravaṃ nidrā-tandrā-niḥśvasitādayaḥ //SRs_2.178// 82",
    "GK16simhrs_u:2919": " tatra iṣṭa-vastu-viyogāt-",
    "GK16simhrs_u:2920": " saṃkṣipyante kṣana iva kathaṃ dīrgha-yāmā triyāmā",
    "GK16simhrs_u:2921": " sarvāvasthāsv ahar api kathaṃ manda-mandātapaṃ syāt /",
    "GK16simhrs_u:2922": " itthaṃ cetaś caṭula-nayane durlabha-prārthanaṃ me",
    "GK16simhrs_u:2923": " gāḍhoṣmābhiḥ kṛtam aśaraṇaṃ tvad-viyoga-vyathābhiḥ //SRs_2.179// [me.dū. 2.48]",
    "GK16simhrs_u:2924": " tatra iṣṭa-vastu-darśanāt-",
    "GK16simhrs_u:2925": " āyāte dayite manoratha-śatair nītvā kathañcid dinaṃ gatvā vāsa-gṛhaṃ jaḍe parijane dīrghāṃ kathāṃ kurvati /",
    "GK16simhrs_u:2926": " daṣṭāsmīty abhidhāya satvara-padaṃ vyādhūya cīnāṃśukaṃ tanvaṅgyā rati-kātareṇa manasā nītaḥ pradīpaḥ śamam //179// [amaru 77]",
    "GK16simhrs_u:2927": " ramya-didṛkṣayā, yathā-",
    "GK16simhrs_u:2928": " kṛtāvaśeṣeṇa savibhrameṇa",
    "GK16simhrs_u:2929": " niṣkīlitenādhvani pūritena /",
    "GK16simhrs_u:2930": " prasādhanenācyuta-darśanāya",
    "GK16simhrs_u:2931": " pura-striyaḥ śiśriyire gavākṣān //SRs_2.180//",
    "GK16simhrs_u:2932": " atha (27) augryam-",
    "GK16simhrs_u:2933": " aparādhāvamānābhyāṃ cauryāābhigrahaṇādibhiḥ /",
    "GK16simhrs_u:2934": " asat-pralāpanādyaiś ca kṛtaṃ caṇḍatvam ugratā //SRs_2.181// 83",
    "GK16simhrs_u:2935": " kriyās tatrāsya-nayana-rāgo bandhana-tāḍane /",
    "GK16simhrs_u:2936": " śirasaḥ kampanaṃ kheda-vadha-nirbhartsanādayaḥ //SRs_2.182// 84",
    "GK16simhrs_u:2937": " aparādhād, yathā-",
    "GK16simhrs_u:2938": " praṇayi-sakhī-salīla-parihāsa-rasādhigatair",
    "GK16simhrs_u:2939": " lalita-śirīṣa-puṣpa-hananair api tāmyati yat /",
    "GK16simhrs_u:2940": " vapuṣi vadhāya tatra tava śastram upakṣipataḥ",
    "GK16simhrs_u:2941": " patatu śarasy akāṇḍayam adaṇḍaṃ ivaiṣa bhujaḥ //SRs_2.183// (mā.mā. 5.31)",
    "GK16simhrs_u:2942": " atra mālatī-nikāra-rūpāparādhād mādhavasyaugryam /",
    "GK16simhrs_u:2943": " avamānāḍ, yathā-",
    "GK16simhrs_u:2944": " ajñāta-pūrvā dviṣatām avajñāṃ",
    "GK16simhrs_u:2945": " vijñāpayantaṃ pratiruṣṭa-cetāḥ /",
    "GK16simhrs_u:2946": " ājñā-haraṃ prājña-vinindya-karmā",
    "GK16simhrs_u:2947": " yajñāśi-vairī gadayā jaghāna //SRs_2.184//",
    "GK16simhrs_u:2948": " cauryābhigrahaṇād, yathā-",
    "GK16simhrs_u:2949": " bhuja-viṭapa-madena vyartham andhambhaviṣṇur",
    "GK16simhrs_u:2950": " dhig apasarasi cauraṃkāram ākruśyamānaḥ /",
    "GK16simhrs_u:2951": " tvad-urasi vidadhātu svām avaskāra-keliṃ",
    "GK16simhrs_u:2952": " kuṭila-karaja-koṭi-krūra-karmā jaṭāyuḥ //SRs_2.185// (a.rā. 5.11)",
    "GK16simhrs_u:2953": " asat-pralāpād, yathā-",
    "GK16simhrs_u:2954": " katham api na niṣiddho duḥkhinā bhīruṇā vā drupada-tanaya-pāṇis tena pitrā mamādya /",
    "GK16simhrs_u:2955": " tava bhuja-bala-darpādhyāyamānasya vāmaḥ śirasi caraṇa eṣa nyasyate vārayainam //",
    "GK16simhrs_u:2956": " (veṇī-saṃhāra 3.40)",
    "GK16simhrs_u:2957": " atha (28) amarṣaḥ-",
    "GK16simhrs_u:2958": " adhikṣepāvamānādyaiḥ krodho' marṣa itīryate /",
    "GK16simhrs_u:2959": " tatra sveda-śiraḥ-kampāv ādhomukhya-vicintane / 85",
    "GK16simhrs_u:2960": " upāyānveṣaṇotsāha-vyavasādayaḥ kriyāḥ //SRs_2.187//",
    "GK16simhrs_u:2961": " tatra adhikṣepād, yathā-",
    "GK16simhrs_u:2962": " iti bhīṣma-bhāṣita-vaco' rtham",
    "GK16simhrs_u:2963": " adhigatavatām iva kṣaṇāt /",
    "GK16simhrs_u:2964": " kṣobham agamad atimātram",
    "GK16simhrs_u:2965": " atho śiśupāla-pakṣa-pṛthivī-bhṛtāṃ gaṇaḥ //SRs_2.188// (śi.va. 15.47)",
    "GK16simhrs_u:2966": " avamānād, yathā-",
    "GK16simhrs_u:2967": " dhvaṃsena hṛdayaṃ sadyaḥ paribhūtasya me paraiḥ /",
    "GK16simhrs_u:2968": " yady amarṣaḥ pratīkāraṃ bhujālambaṃ na lambhayet //SRs_2.189// (ki.a. 11.57)",
    "GK16simhrs_u:2969": " atha (29) asūyā-",
    "GK16simhrs_u:2970": " para-saubhāgya-sampatti-vidyā-śauryādi-hetubhiḥ / 86",
    "GK16simhrs_u:2971": " guṇe' pi doṣāropaḥ syād asūyā tatra vikriyāḥ /",
    "GK16simhrs_u:2972": " mukhāpavartanaṃ garhā bhrū-bhedānādarādayaḥ //SRs_2.190// 87",
    "GK16simhrs_u:2973": " para-saubhāgyena, yathā-",
    "GK16simhrs_u:2974": " mā garvam udvaha kapola-tale cakāsti",
    "GK16simhrs_u:2975": " kānta-svahasta-likhitā mama mañjarīti /",
    "GK16simhrs_u:2976": " anyāpi kiṃ na sakhi bhājanam īdṛśīnāṃ",
    "GK16simhrs_u:2977": " vairī na ced bhavati vepathur antarāyaḥ //SRs_2.191//",
    "GK16simhrs_u:2978": " (keśaṭasyeti subhāṣita-ratna-kośe)",
    "GK16simhrs_u:2979": " para-sampattyā, yathā-",
    "GK16simhrs_u:2980": " lokopakāriṇī lakṣmīḥ satāṃ vimala-cetasām /",
    "GK16simhrs_u:2981": " tathāpi tāṃ vilokyaiva dūyante duṣṭa-cetasaḥ //SRs_2.192//",
    "GK16simhrs_u:2982": " para-vidyayā, yathā-",
    "GK16simhrs_u:2983": " pratyakṣādi-prabhā-siddha-viruddhārthābhidhāyinaḥ /",
    "GK16simhrs_u:2984": " vedāntā yadi śāstrāṇi bauddhaiḥ kim aparāddhyate //SRs_2.193// (pra.ca. 2.4)",
    "GK16simhrs_u:2985": " yathā vā-",
    "GK16simhrs_u:2986": " guṇādhāre gaure yaśasi paripūrṇe vilasati",
    "GK16simhrs_u:2987": " pratāpe cāmitrān dahati tava siṃha-kṣitipate /",
    "GK16simhrs_u:2988": " navaiva dravāṇīty akathayad aho mūḍhatama-dhīś",
    "GK16simhrs_u:2989": " caturdhā tejo' pi vyabhajata kaṇādo munir api //SRs_2.194//",
    "GK16simhrs_u:2990": " atra prauḍha-kavi-samaya-prasiddha-mārgānusāriṇo vaktuḥ parimita-dravya-vādini kaṇāde mahaty asūyā mūḍhatama-dhīr iti vāg-ārambheṇa vyajyate",
    "GK16simhrs_u:2991": " para-śauryeṇa, yathā-",
    "GK16simhrs_u:2992": " strī-mātraṃ nanu tāṭakā bhṛgu-suto rāmas tu vipraḥ śucir",
    "GK16simhrs_u:2993": " mārīco mṛga eva bhīti-bhavanaṃ vālī punar vānaraḥ /",
    "GK16simhrs_u:2994": " bhoḥ kākutstha vikatthase kim atha vā vīro jitaḥ kas tvayā",
    "GK16simhrs_u:2995": " dor-darpas tu tathāpi te yadi samaṃ ko-daṇḍam āropaya //SRs_2.195//",
    "GK16simhrs_u:2996": " (hanuman-nāṭaka 14.21)",
    "GK16simhrs_u:2997": " atha (30) cāpalyam-",
    "GK16simhrs_u:2998": " rāga-dveṣādibhiś citta-lāghavaṃ cāpalaṃ bhavet /",
    "GK16simhrs_u:2999": " ceṣṭās tatrāvicāreṇa parirambhāvalambane / 88",
    "GK16simhrs_u:3000": " niṣkāsanokti-pāruṣye tāḍanājñāpanādayaḥ //SRs_2.196//",
    "GK16simhrs_u:3001": " rāgeṇa, yathā-",
    "GK16simhrs_u:3002": " vijanam iti balād amuṃ gṛhītvā",
    "GK16simhrs_u:3003": " kṣaṇam atha vīkṣya vipakṣam antike' nyā /",
    "GK16simhrs_u:3004": " abhipatitu-manā laghutva-bhīter",
    "GK16simhrs_u:3005": " abhavad amuñcati vallabhe' tigurvī //SRs_2.197// (śi.va., 7.57)",
    "GK16simhrs_u:3006": " dveṣeṇa, yathā-",
    "GK16simhrs_u:3007": " pādāghātaiḥ surabhir abhitaḥ satvaraṃ tāḍanīyo",
    "GK16simhrs_u:3008": " gāḍhāmodaṃ malaya-marutaḥ śṛṅkhalādāma datta /",
    "GK16simhrs_u:3009": " kārāgāre kṣipata tarasā pañcamaṃ rāga-rājaṃ",
    "GK16simhrs_u:3010": " candraṃ cūrṇīkuruta ca śilāpaṭṭake piṣṭa-bimbam //",
    "GK16simhrs_u:3011": " (bāla-rāmāyaṇa 5.49)",
    "GK16simhrs_u:3012": " atra sītā-viraheṇa rāvaṇasya vasantādi-viṣaya-dveṣeṇa tat-tad-adhidevatānāṃ tāḍanā-jñāpanādibhir anubhāvaiś cāpalyaṃ dyotyate /",
    "GK16simhrs_u:3013": " atha (31) nidrā-",
    "GK16simhrs_u:3014": " mada-svabhāva-vyāyāma-niścintatva-śramādibhiḥ / 89",
    "GK16simhrs_u:3015": " mano-nimīlanaṃ nidrā ceṣṭās tatrāsya-gauravam //SRs_2.199//",
    "GK16simhrs_u:3016": " āghūrṇamāna-netratvam aṅgānāṃ parimardanam / 90",
    "GK16simhrs_u:3017": " niḥśvāsocchvāsane sanna-gātratvaṃ netra-mīlanam /",
    "GK16simhrs_u:3018": " śarīrasya ca saṅkoco jāḍyaṃ cety evam ādayaḥ //SRs_2.200// 91",
    "GK16simhrs_u:3019": " madād, yathā-",
    "GK16simhrs_u:3020": " yasmin mahīṃ śaṃsati vāṇinīnāṃ",
    "GK16simhrs_u:3021": " nidrāṃ vihārārdha-pathe gatānām /",
    "GK16simhrs_u:3022": " vāto' pi nāsraṃsayad aṃśukāni",
    "GK16simhrs_u:3023": " ko lambayed āharaṇāya hastam //SRs_2.201// (ra.vaṃ. 6.75)",
    "GK16simhrs_u:3024": " svabhāvād, yathā-",
    "GK16simhrs_u:3025": " uttānām upadhāya bāhulatikām ekām apāṅgāśrayām",
    "GK16simhrs_u:3026": " anyām apy alasāṃ nidhāya vipulābhoge nitamba-sthale /",
    "GK16simhrs_u:3027": " nīvīṃ kiñcid iva ślathāṃ vidadhatī niḥśvāsam unmuñcatī",
    "GK16simhrs_u:3028": " talpotpīḍana-tiryag-unnata-kucā nidrāti śātodarī //SRs_2.202//",
    "GK16simhrs_u:3029": " vyāyāmād, yathā-",
    "GK16simhrs_u:3030": " alasa-lulita-mugdhānyadhva-sañjāta-khedād",
    "GK16simhrs_u:3031": " aśithila-parirambhair datta-saṃvāhanāni /",
    "GK16simhrs_u:3032": " parimṛdita-mṛṇālī-durbalāny aṅgakāni",
    "GK16simhrs_u:3033": " tvam urasi mama kṛtvā yatra nidrām avāptā //SRs_2.203// (u.rā.ca. 1.24)",
    "GK16simhrs_u:3034": " naiścintyād, yathā-",
    "GK16simhrs_u:3035": " dattendrābhaya-vibhramādbhuta-bhujāsambhāra-gambhīrayā",
    "GK16simhrs_u:3036": " tvad-vṛttyā śithilīkṛtas tribhuvana-trāṇāya nārāyaṇaḥ /",
    "GK16simhrs_u:3037": " antas toṣa-tuṣāra-saurabha-maya-śvāsānilāpūraṇa-",
    "GK16simhrs_u:3038": " prāṇottuṅga-bhujaṅga-talpam adhunā bhadreṇa nidrāyate //SRs_2.204// (a.rā. 1.27)",
    "GK16simhrs_u:3039": " śramād, yathā-",
    "GK16simhrs_u:3040": " kevalaṃ priyatamā-dayālunā",
    "GK16simhrs_u:3041": " jyotiṣām avanatāsu paṅktiṣu /",
    "GK16simhrs_u:3042": " tena tat-parigṛhīta-vakṣasā",
    "GK16simhrs_u:3043": " netra-mīlana-kutūhalaṃ kṛtam //SRs_2.205// (ku.saṃ. 8.84)",
    "GK16simhrs_u:3044": " atha (32) suptiḥ-",
    "GK16simhrs_u:3045": " udreka eva nidrāyāḥ suptiḥ syāt tatra vikriyāḥ /",
    "GK16simhrs_u:3046": " indriyoparatir netra-mīlanaṃ srasta-gātratā / 92",
    "GK16simhrs_u:3047": " utsvapnāyitanaiś calya-śvāsocchvāsādayo' pi ca //SRs_2.206//",
    "GK16simhrs_u:3048": " yathā-",
    "GK16simhrs_u:3049": " avyāsurantaḥ-karuṇārasārdrā",
    "GK16simhrs_u:3050": " nisarga-niryan-nigamānta-gandhā /",
    "GK16simhrs_u:3051": " śvāsānilās tvāṃ svapato murāreḥ",
    "GK16simhrs_u:3052": " śayyā-bhujaṅgendra-nipīta-śeṣāḥ //SRs_2.207//",
    "GK16simhrs_u:3053": " atha (33) bodhaḥ-",
    "GK16simhrs_u:3054": " svapna-sparśana-nidhvāna-nidrā-sampūrṇatādibhiḥ / 93",
    "GK16simhrs_u:3055": " prabodhaś cetanāvāptiś ceṣṭās tatrākṣi-mardanam //SRs_2.208//",
    "GK16simhrs_u:3056": " śayyāyā mokṣaṇaṃ bāhu-vikṣepo' ṅguli-moṭanam / 94",
    "GK16simhrs_u:3057": " śiraḥ-kaṇḍūyanaṃ cāṅga-valanaṃ caivam ādayaḥ //SRs_2.209//",
    "GK16simhrs_u:3058": " svapnād, yathā-",
    "GK16simhrs_u:3059": " tribhāga-śeṣāsu niśāsu ca kṣaṇaṃ",
    "GK16simhrs_u:3060": " nimīlya netre sahasā vyabudhyata /",
    "GK16simhrs_u:3061": " kva nīlakaṇṭha vrajasīty alakṣya-vāg",
    "GK16simhrs_u:3062": " asatya-kaṇṭhārpita-bāhu-bandhanā //SRs_2.210// (ku.saṃ. 5.57)",
    "GK16simhrs_u:3063": " sparśanād, yathā-",
    "GK16simhrs_u:3064": " āghrāya cānanam adhistanam āyatākṣyāḥ",
    "GK16simhrs_u:3065": " suptaṃ tadā tvarita-keli-bhuvā śrameṇa /",
    "GK16simhrs_u:3066": " prābhātikaḥ pavana eṣa saroja-gandhī",
    "GK16simhrs_u:3067": " prābodhayan maṇi-gavākṣa-samāgato mām //SRs_2.211//",
    "GK16simhrs_u:3068": " śabdād, yathā-",
    "GK16simhrs_u:3069": " uṣasi sa gaja-yūtha-karṇa-tālaiḥ",
    "GK16simhrs_u:3070": " paṭu-paṭaha-dhvnaibhir vinīta-nidraḥ /",
    "GK16simhrs_u:3071": " aramata madhurāṇi tatra śṛṇvan",
    "GK16simhrs_u:3072": " vihaga-vikūjita-vandi-maṅgalāni //SRs_2.212// (ra.vaṃ. 9.71)",
    "GK16simhrs_u:3073": " nidrā-sampūrtyā, yathā-",
    "GK16simhrs_u:3074": " te ca prāpur udanvantaṃ bubudhe cādi-pūruṣaḥ /",
    "GK16simhrs_u:3075": " avyākṣepo bhaviṣyantyāḥ kārya-siddher hi lakṣaṇam //SRs_2.213// (ra.vaṃ. 10.6)",
    "GK16simhrs_u:3076": " uttamādhama-madhyeṣu sāttvikā vyabhicāriṇaḥ / 95",
    "GK16simhrs_u:3077": " vibhāvair anubhāvaiś ca varṇanīyā yathocitam //SRs_2.214// [*13]",
    "GK16simhrs_u:3078": " udvega-sneha-dambherṣyā-pramukhāś citta-vṛttayaḥ / 96",
    "GK16simhrs_u:3079": " ukteṣv antarbhavantīti na pṛthaktvena darśitāḥ //SRs_2.215//",
    "GK16simhrs_u:3080": " [*13] Ed. adds: anukta-citta-vṛttīnām uktāntarbhāvaḥ /",
    "GK16simhrs_u:3081": " tathā hi-para-pratāraṇa-rūpa-dambhasya jihmatāvahitthāyām antar-bhāvaḥ /",
    "GK16simhrs_u:3082": " citta-dravatā-lakṣaṇasya snehasya harṣe' ntarbhāvaḥ /",
    "GK16simhrs_u:3083": " sva-viṣaya-dāna-mānādy-amarṣaṇa-rūpāyā īrṣyāyā amarṣe' ntarbhāvaḥ /",
    "GK16simhrs_u:3084": " para-viṣayāyās tv asūyāyām /",
    "GK16simhrs_u:3085": " udvegasya tu nirveda-viṣādādiṣu yathocitam antarbhāva ity ādi draṣṭavyam /",
    "GK16simhrs_u:3086": " tathā ca bhāva-prakāśikā-kāraḥ-",
    "GK16simhrs_u:3087": " anye' pi yadi bhāvāḥ syuś citta-vṛtti-viśeṣataḥ /",
    "GK16simhrs_u:3088": " antarbhāvas tu sarveṣāṃ draṣṭavyo vyabhicāriṣu //SRs_2.216// iti /",
    "GK16simhrs_u:3089": " vibhāvāś cānubhāvāś ca te bhavanti parasparam / 97",
    "GK16simhrs_u:3090": " kārya-kāraṇa-bhāvas tu jñeyaḥ prāyeṇa lokataḥ //SRs_2.217//",
    "GK16simhrs_u:3091": " tathā hi-santāpasya dainyaṃ prati vibhāvatvaṃ glāniṃ pratyanubhāvatvaṃ ca /",
    "GK16simhrs_u:3092": " prahārasya pralaya-mohau prati vibhāvatvam augryaṃ pratyanubhāvatvaṃ ca /",
    "GK16simhrs_u:3093": " viṣādasya utpātāvegaṃ pratyanubhāvatṃ stambhaṃ prati vibhāvatvam /",
    "GK16simhrs_u:3094": " vyādher glāni-stambha-pralayādīn prati vibhāvatvam /",
    "GK16simhrs_u:3095": " svātantryāt pāratantryāc ca te dvidhā vyabhicāriṇaḥ / 98",
    "GK16simhrs_u:3096": " para-poṣakatāṃ prāptāḥ paratantrā itīritāḥ /",
    "GK16simhrs_u:3097": " tad-abhāve svatantrāḥ syur bhāvā iti ca te smṛtāḥ //SRs_2.218// 99",
    "GK16simhrs_u:3098": " tatra pāratantryeṇa nirvedo, yathā-",
    "GK16simhrs_u:3099": " kuryuḥ śastra-kathām amī yadi manor vaṃśe manuṣyāṅkurāḥ",
    "GK16simhrs_u:3100": " syāc ced brahma-gaṇo' yam ākṛti-gaṇas tatreṣyate ced bhavān /",
    "GK16simhrs_u:3101": " samrājāṃ samidhāṃ ca sādhakatamaṃ dhatte chidākāraṇaṃ",
    "GK16simhrs_u:3102": " dhiṅ maurvī-kuśa-karṣaṇolbaṇa-kiṇa-granthir mamāyaṃ karaḥ //SRs_2.219// (a.rā. 4.44)",
    "GK16simhrs_u:3103": " ity atra nirvedasya krodhāṅgatvam /",
    "GK16simhrs_u:3104": " nirvedasya svatantratvaṃ, yathā-",
    "GK16simhrs_u:3105": " prāptāḥ śriyaḥ sakala-kāma-dudhās tataḥ kiṃ",
    "GK16simhrs_u:3106": " nyastaṃ padaṃ śirasi vidviṣatāṃ tataḥ kim /",
    "GK16simhrs_u:3107": " sampāditāḥ praṇayino vibhavais tataḥ kiṃ",
    "GK16simhrs_u:3108": " kalpaṃ sthitās tanubhṛtāṃ tanavas tataḥ kim //SRs_2.220// [vai.śa. 67]",
    "GK16simhrs_u:3109": " ityādi / atra nirvedasyānanyāṅgatvāt svatantratvam /",
    "GK16simhrs_u:3110": " nanu nirvedasya śānta-rasa-sthāyitvaṃ kaiścid uktam /",
    "GK16simhrs_u:3111": " tat katham asya anya-rasopakaraṇatvam iti ced, ucyate /",
    "GK16simhrs_u:3112": " sati khalu grāme sīmā-sambhāvanā /",
    "GK16simhrs_u:3113": " sthāyitvaṃ nāma saṃskāra-pāṭavena bhāvasya (vāsanā-rūpeṇa sthitasya kāraṇa-vaśād udbodhitasya)",
    "GK16simhrs_u:3114": " muhur muhur navībhāvaḥ /",
    "GK16simhrs_u:3115": " tena nirveda-vāsanā-vāsitaṃ bhāvaka-cetasi naiṣphalyābhimateṣu vibhāvādiṣu (bhāvakānāṃ prathamaṃ pravṛtter evāsambhavāt)",
    "GK16simhrs_u:3116": " tat-sāmagrī-phala-bhūtasya nirvedasyotpattir eva na saṅgacchate /",
    "GK16simhrs_u:3117": " kiṃ punaḥ sthāyitvam /",
    "GK16simhrs_u:3118": " kiṃ ca asati nirveda-sthāyini śānta-rūpo bhāvakānām āsvādaś citra-gata-kadalī-phala-rasāsvāda-lampaṭānāṃ rāja-śukānāṃ viveka-sahodaro bhaved iti kṛtaṃ saṃrambheṇa /",
    "GK16simhrs_u:3119": " viṣādasya paratantratvaṃ, yathā-",
    "GK16simhrs_u:3120": " vāraṃ vāraṃ tirayati dṛ;",
    "GK16simhrs_u:3121": " cām udgato bāṣpa-pūras",
    "GK16simhrs_u:3122": " tat-saṅkalpopahita-jaḍima-stambham abhyeti gātram /",
    "GK16simhrs_u:3123": " sadyaḥ svidyann ayam aviratotkampa-lolāṅgulīkaḥ",
    "GK16simhrs_u:3124": " pāṇir lekhā-vidhiṣu nitarāṃ vartate kiṃ karomi //SRs_2.221// (mā.mā. 1.38)",
    "GK16simhrs_u:3125": " atra viṣādasya śṛṅgārāṅgatvam /",
    "GK16simhrs_u:3126": " svatantratvaṃ, yathā-",
    "GK16simhrs_u:3127": " sañcāriṇī dīpa-śikheva rātrau",
    "GK16simhrs_u:3128": " yaṃ yaṃ vyatīyāya patiṃvarā sā /",
    "GK16simhrs_u:3129": " narendra-mārgāṭṭa iva prapede",
    "GK16simhrs_u:3130": " vivarṇa-bhāvaṃ sa sa bhūmi-pālaḥ //SRs_2.222// (ra.vaṃ. 6.67)",
    "GK16simhrs_u:3131": " ity atra viṣādasyānanyāṅgatvam /",
    "GK16simhrs_u:3132": " evam anyeṣām api svatantratva-paratantratve tatra tatrohanīye /",
    "GK16simhrs_u:3133": " ābhāsatā bhaved eṣām anaucitya-pravartitām /",
    "GK16simhrs_u:3134": " asatyatvād ayogyatvād anaucityaṃ dvidhā bhavet / 100",
    "GK16simhrs_u:3135": " asatyatva-kṛtaṃ tat syād acetana-gataṃ tu yat //SRs_2.223//",
    "GK16simhrs_u:3136": " yathā-",
    "GK16simhrs_u:3137": " kas tvaṃ bhoḥ,",
    "GK16simhrs_u:3138": " kathayāmi daiva-hatakaṃ māṃ viddhi śākhoṭakaṃ vairāgyād iva vakṣi,",
    "GK16simhrs_u:3139": " sādhu viditaṃ,",
    "GK16simhrs_u:3140": " kasmād idaṃ, kathyate /",
    "GK16simhrs_u:3141": " vāmenātra vaṭas tam adhvaga-janaḥ sarvātmanā sevate na cchāyāpi paropakāra-karaṇe mārga-sthitasyāpi me //SRs_2.224//",
    "GK16simhrs_u:3142": " atra vṛkṣa-viśeṣatvād acetane śākhoṭake citta-vikārasyāsambhavānucito nirvedo' yam ābhāsatvam āpadyate /",
    "GK16simhrs_u:3143": " ayogyatva-kṛtaṃ proktaṃ nīca-tiryaṅ-narāśrayam //SRs_2.225// 101",
    "GK16simhrs_u:3144": " tatra nīca-tiryag-gataṃ, yathā-",
    "GK16simhrs_u:3145": " velā-taṭe prasūyethā mā bhūḥ śaṅkita-mānasā /",
    "GK16simhrs_u:3146": " māṃ jānāti samudro' yaṃ ṭiṭṭibhaṃ sāhasa-priyam //SRs_2.226//",
    "GK16simhrs_u:3147": " atra yadi samudra-velāyāṃ prasūye tarhi udvela-kallola-mālābhir mamāpatyāni hṛtāni bhaveyur iti śaṅkitāyāṃ nija-gṛhiṇyāṃ kaścit ṭiṭṭibhaḥ pakṣi-viśeṣo garvāyate /",
    "GK16simhrs_u:3148": " tad ayaṃ garvo nīca-tiryag-gatatvād ābhāso nātīva svadate /",
    "GK16simhrs_u:3149": " nīca-narāśrayo, yathā-",
    "GK16simhrs_u:3150": " atyuttāna-śayālunā kara-yuga-prāptopadhāna-śriyā",
    "GK16simhrs_u:3151": " gandhūrasya taros tale ghuṭa-puṭa-dhvānānusandhāyibhiḥ /",
    "GK16simhrs_u:3152": " dīrghaiḥ śvāsa-bharaiḥ saphūtkṛti-śatair āsphoṭitoṣṭha-dvayaṃ",
    "GK16simhrs_u:3153": " tat-pūrvaṃ kṛṣi-karmaṇi śramavatā kṣudreṇa nidrāyate //SRs_2.227//",
    "GK16simhrs_u:3154": " utpatti-sandhi-śāvalya-śāntayo vyabhicāriṇām /",
    "GK16simhrs_u:3155": " daśāś catasras tatra utpattir bhāva-sambhavaḥ //SRs_2.228// 102",
    "GK16simhrs_u:3156": " yathā-",
    "GK16simhrs_u:3157": " evaṃ vādini devarṣau pārśve pitur adhomukhī /",
    "GK16simhrs_u:3158": " līlā-kamala-patrāṇi gaṇayāmāsa pārvatī //SRs_2.229// (ku.saṃ. 6.84)",
    "GK16simhrs_u:3159": " atra lajjāyāḥ harṣasya vā samutpattiḥ /",
    "GK16simhrs_u:3160": " sarūpam asarūpaṃ vā bhinna-kāraṇa-kalpitam /",
    "GK16simhrs_u:3161": " bhāva-dvayaṃ milati cet sa sandhir iti gīyate //SRs_2.230// 103",
    "GK16simhrs_u:3162": " svarūpayoḥ sandhir, yathā-",
    "GK16simhrs_u:3163": " ari-vrajānām anapota-siṃha-",
    "GK16simhrs_u:3164": " khaḍga-prahārair avani gatānām /",
    "GK16simhrs_u:3165": " priyā-janāṅka-prahitāṅgakānāṃ",
    "GK16simhrs_u:3166": " bhavanti netrānta-nimīlanāni //SRs_2.231//",
    "GK16simhrs_u:3167": " atra nāyaka-khaḍga-prahāra-priyā-janāṅga-sparśābhyāṃ kalpitayoḥ pratināyakeṣu mohayoḥ sandhir netrānta-nimīlanena vyajyate /",
    "GK16simhrs_u:3168": " asarūpayoḥ sandhir, yathā-",
    "GK16simhrs_u:3169": " śrī-siṃha-bhūpa-pratināyakānāṃ",
    "GK16simhrs_u:3170": " svidyanti gātrāny ativepitāni /",
    "GK16simhrs_u:3171": " tat tūrya-saṃvādiṣu garjiteṣu",
    "GK16simhrs_u:3172": " priyābhir ālambita-kandharāṇām //SRs_2.232//",
    "GK16simhrs_u:3173": " atra garjiteṣu nāyaka-saṃnāha-niḥsāṇa-śaṅkayāṅkuritasya pratināyakānāṃ trāsasya priyāliṅgana-taraṅgitasya ca harṣasya sveda-vepathu-sādṛśya-kalpita-saṃśleṣaḥ sandhiḥ /",
    "GK16simhrs_u:3174": " atyārūḍhasya bhāvasya vilayaḥ śāntir ucyate //SRs_2.233// 104ab",
    "GK16simhrs_u:3175": " yathā-",
    "GK16simhrs_u:3176": " śuddhāntasya nivārito' py anunayair niḥśaṅkam aṅkūrito",
    "GK16simhrs_u:3177": " vṛddhāmātya-hitopadeśa-vacanai ruddho' pi vṛddhiṃ gataḥ /",
    "GK16simhrs_u:3178": " mānodreka-taruḥ pratikṣiti-bhujām āmūlam unmūlyate",
    "GK16simhrs_u:3179": " vāhinyām anapota-siṃha-nṛpater ālokitāyām api //SRs_2.234//",
    "GK16simhrs_u:3180": " atra hitopadeśānādarādhirūḍhasya pratināyaka-gatasya garvasya śāntir āmūlam unmūlyata iti vāg-ārambheṇa vyajyate /",
    "GK16simhrs_u:3181": " śavalatvaṃ tu bhāvānāṃ saṃmardaḥ syāt parasparam //SRs_2.235// 104",
    "GK16simhrs_u:3182": " yathā-",
    "GK16simhrs_u:3183": " ko vā jeṣyati soma-vaṃśa-tilakān asmān raṇa-prāṅgaṇe",
    "GK16simhrs_u:3184": " hantāsmāsu parāṅmukho hata-vidhiḥ kiṃ durgam adhyāsmahe /",
    "GK16simhrs_u:3185": " asmat-pūrva-nṛpān asau nihatavān dīrghān dhig asmad-bhujān",
    "GK16simhrs_u:3186": " kiṃ vākyair anapota-siṃha-nṛpateḥ sevaiva kṛtyaṃ param //SRs_2.236//",
    "GK16simhrs_u:3187": " atra garva-viṣādāsūyā-cintā-smṛty-amarṣa-nirveda-matīnāṃ saṃmardo bhāva-śāvalyam ity ucyate /",
    "GK16simhrs_u:3188": " dig-antarāla-sañcāra-kīrtinā siṃha-bhūbhujā /",
    "GK16simhrs_u:3189": " evaṃ sañcāriṇaḥ sarve sa-prapañcaṃ nirūpitāḥ //SRs_2.237// 105",
    "GK16simhrs_u:3190": " iti sañcāri-bhāvāḥ /",
    "GK16simhrs_u:3191": " atha sthāyinaḥ-",
    "GK16simhrs_u:3192": " sajātīyair vijātīyair bhāvair ye tv atiraskṛtāḥ /",
    "GK16simhrs_u:3193": " kṣrābdhivan nayanty anyān svātmatvaṃ sthāyino hi te //SRs_2.238// 106",
    "GK16simhrs_u:3194": " bharatena ca te kathitā rati-hāsotsāha-vismaya-krodhāḥ /",
    "GK16simhrs_u:3195": " śoko' tha jugupsā bhayam ity aṣṭau lakṣma vakṣyate teṣām //SRs_2.239// 107",
    "GK16simhrs_u:3196": " tatra ratiḥ-",
    "GK16simhrs_u:3197": " yūnor anyonya-viṣayā sthāyinīcchā ratir bhavet /",
    "GK16simhrs_u:3198": " nisargeṇābhiyogena saṃsargeṇābhimānataḥ //SRs_2.240// 108",
    "GK16simhrs_u:3199": " upamādhyātma-viṣayair eṣā syāt tatra vikriyāḥ /",
    "GK16simhrs_u:3200": " kaṭākṣa-pāta-bhrū-kṣepa-priya-vāg-ādayo matāḥ //SRs_2.241// 109",
    "GK16simhrs_u:3201": " tatra nisargeṇa ratir, yathā-",
    "GK16simhrs_u:3202": " alaṃ vivādena yathā śrutas tvayā",
    "GK16simhrs_u:3203": " tathāvidhas tāvad aśeṣam astu saḥ /",
    "GK16simhrs_u:3204": " mamātra bhāvaika-rasaṃ manaḥ sthitaṃ",
    "GK16simhrs_u:3205": " na kāma-vṛttir vacanīyam īkṣate //SRs_2.242// (ku.saṃ. 5.82)",
    "GK16simhrs_u:3206": " atra rūpādi-dṛṣṭa-kāraṇa-nirapekṣā pārvatyāḥ ratir janmāntara-vāsanā-rūpā nisargād eva bhavati /",
    "GK16simhrs_u:3207": " abhiyogo' bhiniveśaḥ /",
    "GK16simhrs_u:3208": " tad-eka-paratvam iti yāvat /",
    "GK16simhrs_u:3209": " tena, yathā-",
    "GK16simhrs_u:3210": " tan me manaḥ kṣipati yat sarasa-prahāram",
    "GK16simhrs_u:3211": " ālokya mām agaṇita-skhalad-uttarīyā /",
    "GK16simhrs_u:3212": " trastaika-hāyana-kuraṅga-vilola-dṛṣṭiḥ",
    "GK16simhrs_u:3213": " sāśliṣṭavaty amṛta-saṃvalitair ivāṅgaiḥ //SRs_2.243// (mā.mā. 4.8)",
    "GK16simhrs_u:3214": " atrottarīya-skhalanādi-sūcitena madayantikā-premābhiyogena makarandasya tatra ratir utpadyate /",
    "GK16simhrs_u:3215": " saṃsargeṇa, yathā-",
    "GK16simhrs_u:3216": " utpattir deva-yajanād brahma-vādī nṛpaḥ pitā /",
    "GK16simhrs_u:3217": " suprasannojjvalā mūrtir asyāṃ snehaṃ karoti me //SRs_2.244// (ma.vī.ca. 1.21)",
    "GK16simhrs_u:3218": " atra deva-yajana-janakādi-sambandha-gauraveṇa sītāyāṃ rāmasya ratiḥ /",
    "GK16simhrs_u:3219": " atha abhimāṇaḥ /",
    "GK16simhrs_u:3220": " idam eva mama priyaṃ nānyad ity abhiprāyo' bhimānaḥ / tena, yathā-",
    "GK16simhrs_u:3221": " jagati jayinas te te bhāvā navendu-kalādayaḥ",
    "GK16simhrs_u:3222": " prakṛti-madhurāḥ santy evānye mano madayanti ye /",
    "GK16simhrs_u:3223": " mama tu yad iyaṃ yātā loke vilocana-candrikā",
    "GK16simhrs_u:3224": " nayana-viṣayaṃ janmany ekaḥ sa eva mahotsavaḥ //SRs_2.245// (mā.mā. 1.39)",
    "GK16simhrs_u:3225": " atra mādhavasya vilcana-candrikā-nayana-mahotsavādy-abhimānena itara-ramaṇīya-vastu-naiḥspṛhyeṇa ca mālatyāṃ ratiḥ /",
    "GK16simhrs_u:3226": " upamayā, yathā-",
    "GK16simhrs_u:3227": " api turaga-samīpād utpatantaṃ mayūraṃ",
    "GK16simhrs_u:3228": " na sa rucira-kalāpaṃ bāṇa-lakṣyīcakāra /",
    "GK16simhrs_u:3229": " sapadi gata-manaskaś citra-mālyānukīrṇe",
    "GK16simhrs_u:3230": " rati-vigalita-bandhe keśa-pāśe priyāyāḥ //SRs_2.246// (ra.vaṃ. 9.67)",
    "GK16simhrs_u:3231": " atra mṛgayāntaritāpi daśarathasya priyā-viṣayā ratis tadīya-keśa-kalāpa-sadṛśa-keki-kalāpa-darśanenotpadyate /",
    "GK16simhrs_u:3232": " adhyātmaṃ svātma-prāmāṇya-mātram / tena, yathā-",
    "GK16simhrs_u:3233": " kāmaṃ pratyādiṣṭāṃ smarāmi na parigrahaṃ munes tanayān /",
    "GK16simhrs_u:3234": " balavat tu dūyamānaṃ pratyāyayatīva me hṛdayam //SRs_2.247// (śaku. 5.31)",
    "GK16simhrs_u:3235": " atra duṣyantasya nija-citta-santāpa-pratyayena śāpa-vismṛtāyām api śakuntalāyāṃ ratiḥ /",
    "GK16simhrs_u:3236": " viṣayāḥ śabdādayaḥ /",
    "GK16simhrs_u:3237": " tatra śabdena,",
    "GK16simhrs_u:3238": " yathā mamaiva-",
    "GK16simhrs_u:3239": " sakhi me niyati-hatāyās",
    "GK16simhrs_u:3240": " tad-darśanam astu vā mā vā /",
    "GK16simhrs_u:3241": " punar api sa veṇu-nādo",
    "GK16simhrs_u:3242": " yadi karṇa-pathe patet tad evālam //SRs_2.248//",
    "GK16simhrs_u:3243": " atra prāg-adṛṣṭe' pi kṛṣṇe veṇu-nādena kāmavallyā ratiḥ /",
    "GK16simhrs_u:3244": " sparśena, yathā-",
    "GK16simhrs_u:3245": " yad ayaṃ ratha-saṅkṣobhād aṃsenāṃso rathāṅga-suśroṇyāḥ /",
    "GK16simhrs_u:3246": " spṛṣṭaḥ saroma-vikriyam aṅkuritaṃ manobhaveneva //SRs_2.249// (vi.u. 1.11)",
    "GK16simhrs_u:3247": " rūpeṇa, yathā-",
    "GK16simhrs_u:3248": " ayaṃ rāmo nāyaṃ sa tu janaka-dharmaṃ dalitavān",
    "GK16simhrs_u:3249": " ayaṃ kāmo nāyaṃ sa tu madhumadāmodita-manāḥ /",
    "GK16simhrs_u:3250": " sakhi jñātaṃ so' yaṃ yuvati-nayanotpādana-phalaṃ",
    "GK16simhrs_u:3251": " nidānaṃ bhāgyānāṃ jayati khalu siṃha-kṣitipatiḥ //SRs_2.250//",
    "GK16simhrs_u:3252": " atra rāmādi-smaraṇa-hetunā nāyaka-rūpātiśayena kasyāścid ratiḥ /",
    "GK16simhrs_u:3253": " rasena, yathā-",
    "GK16simhrs_u:3254": " haras tu kiñcit parilupta-dhairyaś",
    "GK16simhrs_u:3255": " candrodayārambha ivāmburāśiḥ /",
    "GK16simhrs_u:3256": " umā-mukhe bimba-phalādharoṣṭhe",
    "GK16simhrs_u:3257": " vyāpārayāmāsa vilocanāni //SRs_2.251// (ku.saṃ. 3.67)",
    "GK16simhrs_u:3258": " atra yadyapi sambhogāt prāg-ajñātasyādhara-rasasya rasaṃ prati vibhāvatā na saṅgacchate,",
    "GK16simhrs_u:3259": " tathāpi prasiddehḥ sambhāvitasya rasasyaiva vibhāvatvaṃ bimba-phalādharoṣṭha iti padena vyajyate /",
    "GK16simhrs_u:3260": " athavā samāsvādita-dākṣāyaṇī-bimbādharasya parameśvarasya tad-rasenaiva jananāntara-saṅgatāyām api tasyāṃ ratiḥ /",
    "GK16simhrs_u:3261": " gandhena, yathā mamaiva-",
    "GK16simhrs_u:3262": " unmīlan-nava-mālatī-parimala-nyakkāra-baddha-vratair",
    "GK16simhrs_u:3263": " ālolair ali-maṇḍalaiḥ pratipadaṃ pratyāśam āsevitaḥ /",
    "GK16simhrs_u:3264": " aṅgānām abhijāta-campaka-rucām asyā mṛgākṣyā sphuran-",
    "GK16simhrs_u:3265": " nāmodo' yam adṛṣṭa-pūrva-mahimā badhnāti me mānasam //SRs_2.252//",
    "GK16simhrs_u:3266": " atra parāśara-muni-prasādena labdhena divyena satyavatī-śarīra-saurabheṇa śantanos tasyāṃ ratiḥ /",
    "GK16simhrs_u:3267": " bhojas tu samprayogeṇa ratim anyām udāharat //SRs_2.253// 110a",
    "GK16simhrs_u:3268": " yathā-",
    "GK16simhrs_u:3269": " unnamayya sakaca-graham oṣṭhaṃ",
    "GK16simhrs_u:3270": " cumbati priyatame haṭha-vṛttyā /",
    "GK16simhrs_u:3271": " huṃ huṃ muñca ma ma meti ca mandaṃ",
    "GK16simhrs_u:3272": " jalpitaṃ jayati bāla-vadhūnām //",
    "GK16simhrs_u:3273": " (vijjikāyā idam iti subhāṣitāvaliḥ)",
    "GK16simhrs_u:3274": " vākṛtaṃ ca tenaiva /",
    "GK16simhrs_u:3275": " atra tarjanārthamokṣaṇārtha-vāraṇārthāṇāṃ mandaṃ maṇdaṃ prayogān mānavatyāḥ samprayoge raty-utpattiḥ pratīyata iti /",
    "GK16simhrs_u:3276": " samprayogasya śabdādiṣv antarbhāvān na tan-matam //SRs_2.255// 110",
    "GK16simhrs_u:3277": " tathā hi-uktodāharaṇe mānavatī-jalpitasya śabda-rūpatvam eva / tathā ca-",
    "GK16simhrs_u:3278": " āarapasārioṭṭhaṃ aghaḍiaṇāsaṃ acuṃbiaṇiḍākaṃ /",
    "GK16simhrs_u:3279": " baṇṇaghialippamuhie tīe paricumbaṇaṃ bharimo //SRs_2.256// (gāthā 1.22)",
    "GK16simhrs_u:3280": " [ādara-prasāritoṣṭham aghaṭita-nāsam acumbita-niṭilam /",
    "GK16simhrs_u:3281": " varṇa-ghṛta-lipta-mukhyās tasyāḥ paricumbanaṃ smarāmaḥ //]",
    "GK16simhrs_u:3282": " ity ādiṣu cumbanādīnām api sparśeṣv antar-bhāvaḥ /",
    "GK16simhrs_u:3283": " [atha raty-avasthāḥ]",
    "GK16simhrs_u:3284": " aṅkura-pallava-kalikā-praspunaphalabhoga-bhāg iyaṃ kramaśaḥ /",
    "GK16simhrs_u:3285": " premā mānaḥ praṇayaḥ sneho rāgo' nurāgaś ca //SRs_2.257// 111",
    "GK16simhrs_u:3286": " atha premā-",
    "GK16simhrs_u:3287": " sa premā bheda-rahitaṃ yūnor yad bhāva-bandhanaṃ //SRs_2.258// 112a",
    "GK16simhrs_u:3288": " yathā-",
    "GK16simhrs_u:3289": " rathāṅga-nāmnor iva bhāva-bandhanaṃ",
    "GK16simhrs_u:3290": " babhūva yat prema parasparāśrayam /",
    "GK16simhrs_u:3291": " vibhaktam apy eka-sutena tat tayoḥ",
    "GK16simhrs_u:3292": " parasparasyopari paryacīyata //SRs_2.259// (raghu. 3.24)",
    "GK16simhrs_u:3293": " atra bheda-kāraṇe suta-snehe saty api sudakṣiṇā-dilīpayo rater aparihāṇena bheda-rahitatvam /",
    "GK16simhrs_u:3294": " [keṣucit lipiṣu idam udāharaṇam atra dṛśyate-",
    "GK16simhrs_u:3295": " cira-virahiṇor utkaṇṭhārti-ślathīkṛta-gātrayor",
    "GK16simhrs_u:3296": " navam iva jagaj jātaṃ bhūyaś cirād abhinandatoḥ /",
    "GK16simhrs_u:3297": " katham api dine dīrghe yāte niśām adhirūḍhayoḥ",
    "GK16simhrs_u:3298": " prasarati kathā bahvī yūnor yathā na tathā ratiḥ // (amaru. 39)]",
    "GK16simhrs_u:3299": " atha mānaḥ-",
    "GK16simhrs_u:3300": " yat tu premānubandhena svātantryād dhṛdayaṅgamam / 112",
    "GK16simhrs_u:3301": " bahnāti bhāva-kauṭilyaṃ so' yaṃ māna itīryate //SRs_2.260//",
    "GK16simhrs_u:3302": " yathā-",
    "GK16simhrs_u:3303": " vyapohituṃ locanato mukhānilair",
    "GK16simhrs_u:3304": " apārayantaṃ kila puṣpajaṃ rajaḥ /",
    "GK16simhrs_u:3305": " payodhareṇorasi kācid unmanāḥ",
    "GK16simhrs_u:3306": " priyaṃ jaghānonnata-pīvara-stanī //SRs_2.261// (kirāṭa 8.19)",
    "GK16simhrs_u:3307": " atrāparādha-sambhāvanāyām api prema-kalpita-svātantryeṇa avajñā-rūpaṃ citta-kauṭilyam /",
    "GK16simhrs_u:3308": " [keṣucit lipiṣu idam udāharaṇam atra dṛśyate-",
    "GK16simhrs_u:3309": " muñca kopam animitta-locane",
    "GK16simhrs_u:3310": " sandhyayā praṇamito' smi nānyathā /",
    "GK16simhrs_u:3311": " kiṃ na vetsi sahadharma-cāriṇaṃ",
    "GK16simhrs_u:3312": " cakravāka-sama-vṛttim ātmanaḥ // (ku.saṃ. 8.57)]",
    "GK16simhrs_u:3313": " atha praṇayaḥ-",
    "GK16simhrs_u:3314": " bāhyāntaropacārair yat prema-mānopakalpitaiḥ / 113",
    "GK16simhrs_u:3315": " badhnāti bhāva-viśrambhaṃ so' yaṃ praṇaya ucyate //SRs_2.262//",
    "GK16simhrs_u:3316": " yathā-",
    "GK16simhrs_u:3317": " pratiśrutaṃ dyūta-paṇaṃ sakhībhyo",
    "GK16simhrs_u:3318": " vivakṣati preyasi kuñcita-bhrūḥ /",
    "GK16simhrs_u:3319": " kaṇṭhaṃ karābhyām avalambya tasya",
    "GK16simhrs_u:3320": " mukhaṃ pidhatte svakapolakena //SRs_2.263//",
    "GK16simhrs_u:3321": " atra bhāva-bandhanāparādha-kauṭilyayor anuvṛttau kaṇṭhālambanādinopacāreṇa visrambhaḥ /",
    "GK16simhrs_u:3322": " [keṣucit lipiṣu idam udāharaṇam atra dṛśyate-",
    "GK16simhrs_u:3323": " kāñcyā gāḍhatarāvaruddha-vasana-prāntā kim-arthaṃ punar",
    "GK16simhrs_u:3324": " mugdhākṣī svapitīti tat-parijanaṃ svairaṃ priye pṛcchati /",
    "GK16simhrs_u:3325": " mātaḥ svaptum apīha vārayati mām ity āhita-krodhayā",
    "GK16simhrs_u:3326": " paryasya svapana-cchalena śayane datto' vakāśas tayā // (amaru. 18)]",
    "GK16simhrs_u:3327": " atha snehaḥ-",
    "GK16simhrs_u:3328": " viśrambhe paramāṃ kāṣṭhām ārūḍhe darśanādibhiḥ / 114",
    "GK16simhrs_u:3329": " yatra dravaty antaraṅgaṃ sa sneha iti kathyate //SRs_2.264//",
    "GK16simhrs_u:3330": " darśanena, yathā kandarpa-sambhave-",
    "GK16simhrs_u:3331": " ubhe tadānīm ubhayos tu citte",
    "GK16simhrs_u:3332": " kaduṣṇa-niḥśvāsa-cariṣṇukena /",
    "GK16simhrs_u:3333": " ekīkariṣyann anurāga-śilpī",
    "GK16simhrs_u:3334": " rāgoṣmaṇaiva dravatām anaiṣīt //SRs_2.265//",
    "GK16simhrs_u:3335": " atra lakṣmī-nārāyaṇayor anyonya-darśanenāntaḥ-karaṇa-dravībhāvaḥ /",
    "GK16simhrs_u:3336": " sparśanena, yathā-",
    "GK16simhrs_u:3337": " gāḍhāliṅgana-vāmanīkṛta-kuca-prodbhinna-romodgamā",
    "GK16simhrs_u:3338": " sāndra-sneha-rasātireka-vigalat-śrīman-nitambāmbarā /",
    "GK16simhrs_u:3339": " mā mā mānada māti mām alam iti kṣāmākṣarollāpinī",
    "GK16simhrs_u:3340": " suptā kiṃ nu mṛtā nu kiṃ manasi me līnā vilīnā nu kim //SRs_2.266// (amaru 36)",
    "GK16simhrs_u:3341": " sa tredhā kathyate prauḍha-madhya-manda-vibhedataḥ / 115",
    "GK16simhrs_u:3342": " pravāsādibhir ajñāta-citta-vṛttau priye jane /",
    "GK16simhrs_u:3343": " itara-kleśa-kārī yaḥ sa prauḍhaḥ sneha ucyate //SRs_2.267// 116",
    "GK16simhrs_u:3344": " yathā-",
    "GK16simhrs_u:3345": " etasmān māṃ kuśalinam abhijñāna-dānād viditvā",
    "GK16simhrs_u:3346": " mā kaulīnād asita-nayane mayy aviśvāsinī bhūḥ /",
    "GK16simhrs_u:3347": " snehān āhuḥ kim api virahe dhvaṃsinas te tv abhogād",
    "GK16simhrs_u:3348": " iṣṭe vastuny upacita-rasāḥ prema-rāśī bhavanti //SRs_2.268// [me.dū. 2.52]",
    "GK16simhrs_u:3349": " atra proṣite yakṣe sneha-janitayā tad-anyāsaṅga-śaṅkayā janitaḥ priyā-kleśaḥ mayy aviśvāsinī mā bhūr iti pratyāśvāsanena vyajyate /",
    "GK16simhrs_u:3350": " atha madhyamaḥ-",
    "GK16simhrs_u:3351": " itarānubhavāpekṣāṃ sahate yaḥ sa madhyamaḥ //SRs_2.269// 117a",
    "GK16simhrs_u:3352": " yathā-",
    "GK16simhrs_u:3353": " kiṃ devyāḥ kṛta-dīrgha-roṣa-muṣita-snigdha-smitaṃ tan-mukhaṃ",
    "GK16simhrs_u:3354": " kiṃ vā sāgarikāṃ kramoddhata-ruṣā santarjyamānāṃ tathā /",
    "GK16simhrs_u:3355": " baddhvā nītam ito vasantakam ahaṃ kiṃ cintayāmy adya bhoḥ",
    "GK16simhrs_u:3356": " sarvākāra-kṛta-vyathaḥ kṣaṇam api prāpnomi no nirvṛtim //SRs_2.270// (ratnā. 3.19)",
    "GK16simhrs_u:3357": " atra sāgarikānubhavāpekṣayā rāja-sneho vāsavadattāyāṃ madhyamaḥ /",
    "GK16simhrs_u:3358": " atha mandaḥ-",
    "GK16simhrs_u:3359": " dvayor ekasya mānādau tad anyasya karoti yaḥ / 117",
    "GK16simhrs_u:3360": " naivopekṣāṃ na cāpekṣāṃ sa sneho manda ucyate //270//",
    "GK16simhrs_u:3361": " yathā-",
    "GK16simhrs_u:3362": " manye priyāhṛtamanās tasyāḥ praṇipāta-laṅghanaṃ sevām /",
    "GK16simhrs_u:3363": " evaṃ hi praṇayavatī sā śakyam upekṣituṃ kupitā //SRs_2.271// (mā.a.mi. 3.23)",
    "GK16simhrs_u:3364": " atra kupitāyām irāvatyām upekṣāpekṣābhāvasya kathanena rājñaḥ snehas tad-viṣayo mandaḥ /",
    "GK16simhrs_u:3365": " ādi-śabdād atiparicayādayaḥ / yathā-",
    "GK16simhrs_u:3366": " yaḥ kaumāra-haraḥ sa eva hi varas tā eva caitra-kṣapās",
    "GK16simhrs_u:3367": " te conmīlita-mālatī-surabhayaḥ prauḍhāḥ kadambānilāḥ",
    "GK16simhrs_u:3368": " sā caivāsmi tathāpi tatra surata-vyāpāra-līlā-vidhau",
    "GK16simhrs_u:3369": " revā-rodhasi vetasī-taru-tale cetaḥ samutkaṇṭhate //SRs_2.272//",
    "GK16simhrs_u:3370": " atra kasyāścit svairiṇyā gṛhiṇītva-paricayena pati-daśāṃ prāpte' pi jāre upekṣāpekṣayor abhāva-kathanān mandaḥ snehaḥ /",
    "GK16simhrs_u:3371": " atha rāgaḥ-",
    "GK16simhrs_u:3372": " duḥkham apy adhikaṃ citte sukhatvenaiva rajyate / 118",
    "GK16simhrs_u:3373": " yena sneha-prakarṣeṇa sa rāga iti gīyate //SRs_2.273//",
    "GK16simhrs_u:3374": " kusumbha-nīlī-mañjiṣṭha-rāga-bhedena sa tridhā / 119",
    "GK16simhrs_u:3375": " kusumbha-rāgaḥ sa jñeyo yaś citte rajyati kṣaṇāt /",
    "GK16simhrs_u:3376": " atiprakāśamāno' pi kṣaṇād eva vinaśyati //SRs_2.274// 120",
    "GK16simhrs_u:3377": " yathā-",
    "GK16simhrs_u:3378": " bahu-ballahassa jā hoi ballahā kahabi pañjadi ahāiṃ /",
    "GK16simhrs_u:3379": " sā kiṃ chaṭṭhaṃ maggaī katto miṭṭhaṃ a bahuaṃ a //SRs_2.275// (gāthā 1.72)",
    "GK16simhrs_u:3380": " [bahu-vallabhasya yā bhavati vallabhā katham api pañca-divasāni /",
    "GK16simhrs_u:3381": " sā kiṃ ṣaṣṭhaṃ mṛgayate kuto mṛṣṭaṃ ca bahukaṃ ca //]",
    "GK16simhrs_u:3382": " nīlī-rāgas tu yaḥ sakto nāpaiti na ca dīpyate //SRs_2.276// 121a",
    "GK16simhrs_u:3383": " yathā-",
    "GK16simhrs_u:3384": " yadaiva pūrve janane śarīraṃ",
    "GK16simhrs_u:3385": " sā dakṣa-roṣāt sudatī sasarja /",
    "GK16simhrs_u:3386": " tadā-prabhṛty eva vimukta-saṅgaḥ",
    "GK16simhrs_u:3387": " patiḥ paśūnām aparigraho' bhūt //SRs_2.277// (ku.saṃ. 3.53)",
    "GK16simhrs_u:3388": " atra paśupati-citta-rāgaḥ satī-saṅgamābhāva-niścayenāpi nāpaiti /",
    "GK16simhrs_u:3389": " viṣayābhāvān na prakāśate ca /",
    "GK16simhrs_u:3390": " acireṇaiva saṃsaktaś cirād api na naśyati / 121",
    "GK16simhrs_u:3391": " atīva śobhate yo' sau māñjiṣṭho rāga ucyate //SRs_2.278//",
    "GK16simhrs_u:3392": " yathā-",
    "GK16simhrs_u:3393": " advaitaṃ sukha-duḥkhayor anugataṃ sarvāsv avasthāsu yad",
    "GK16simhrs_u:3394": " viśrāmo hṛdayasya yatra jarasā yasminn ahāryo rasaḥ /",
    "GK16simhrs_u:3395": " kālenāvaraṇātyayāt pariṇate yat sneha-sāre sthitaṃ",
    "GK16simhrs_u:3396": " bhadraṃ tasya sumānuṣasya katham apy ekaṃ hi tat prāpyate //SRs_2.279// (u.rā.ca. 1.38)",
    "GK16simhrs_u:3397": " rāga eva svayaṃ vedya-daśā-prāptyā prakāśitaḥ / 122",
    "GK16simhrs_u:3398": " yāvad-āśraya-vṛttiś ced anurāga itīritaḥ //279//",
    "GK16simhrs_u:3399": " yathā mamaiva-",
    "GK16simhrs_u:3400": " aśrānta-kaṇṭhakodgamam anavarata-svedam aviratotkampam /",
    "GK16simhrs_u:3401": " aniśa-mukulitāpāṅgaṃ mithunaṃ kalayāmi tad-avinābhūtam //SRs_2.280//",
    "GK16simhrs_u:3402": " atra pārvatī-parameśvarayo ratiḥ śarīraikya-sambandhena yāvad-āśraya-vṛttiḥ anubhūta-sarva-rāgopaplavatayā",
    "GK16simhrs_u:3403": " sva-saṃvedya-daśā-prakāśita-nitya-bhoga-rūpā aśrānta-romāñcādibhir anubhāvair vyajyate /",
    "GK16simhrs_u:3404": " anye prītiṃ rater bhedm āmananti na tan-matam / 123",
    "GK16simhrs_u:3405": " asamprayoga-viṣayā seyaṃ harṣān na bhidyate //280//",
    "GK16simhrs_u:3406": " atha hāsaḥ-",
    "GK16simhrs_u:3407": " bhāṣaṇākṛti-veṣāṇaṃ kriyāyāś ca vikārataḥ / 124",
    "GK16simhrs_u:3408": " laulyādeś ca parasthānām eṣām anukṛter api //SRs_2.281//",
    "GK16simhrs_u:3409": " vikāraś cetaso hāsas tatra ceṣṭāḥ samīritāḥ / 125",
    "GK16simhrs_u:3410": " dṛṣṭer vikāro nāmauṣṭha-kapola-spandanādayaḥ //SRs_2.282//",
    "GK16simhrs_u:3411": " bhāṣā-vikāro bhāṣaṇāsambaddhatvādiḥ /",
    "GK16simhrs_u:3412": " ākṛti-vikṛtir ativāmana-danturatvādiḥ /",
    "GK16simhrs_u:3413": " veṣa-vikāro viruddhālaṅkāra-kalpanā /",
    "GK16simhrs_u:3414": " kriyā-vikāro vikaṭa-gatitvādiḥ /",
    "GK16simhrs_u:3415": " eṣām udāharaṇāni kaiśikyāṃ śuddha-hāsyaje narmaṇi nirūpitāni draṣṭavyāni /",
    "GK16simhrs_u:3416": " laulyād, yathā-",
    "GK16simhrs_u:3417": " bāleya-taṇḍula-vilopa-kadarthitābhir",
    "GK16simhrs_u:3418": " etābhir agni-śaraṇeṣu sadharmiṇībhiḥ /",
    "GK16simhrs_u:3419": " utrāsahetum api daṇḍam udasyamānam",
    "GK16simhrs_u:3420": " āghrātum icchati mṛge munayo hasanti //SRs_2.283// (a.rā. 2.20)",
    "GK16simhrs_u:3421": " atra mṛgāṇāṃ santrāsana-yaṣṭi-samāghrāṇa-laulyena munīnāṃ hāsaḥ /",
    "GK16simhrs_u:3422": " purānukaraṇena, yathā-",
    "GK16simhrs_u:3423": " pi pi priya sa sa svayaṃ mu mu mukhāsavaṃ dehi me",
    "GK16simhrs_u:3424": " ta ta tyaja du du drutaṃ bha bha bha bhājanaṃ kāñcanam /",
    "GK16simhrs_u:3425": " iti skhalita-jalpitaṃ mada-vaśāt kuraṅgīdṛśaḥ",
    "GK16simhrs_u:3426": " prage hasita-hetave sahacarībhir adhyaiyata //SRs_2.284// (sa.ka.ā.)",
    "GK16simhrs_u:3427": " atha utsāhaḥ-",
    "GK16simhrs_u:3428": " śaktir dhariya-sahāyādyaiḥ phala-ślāghyeṣu karmasu / 126",
    "GK16simhrs_u:3429": " satvarā mānasī vṛttir utsāhas tatra vikriyāḥ //SRs_2.285//",
    "GK16simhrs_u:3430": " kālādyavekṣaṇaṃ dhairyaṃ vāg-ārambhādayo' pi ca / 127",
    "GK16simhrs_u:3431": " sahajāhārya-bhedena sa dvidhā paribhāṣyate //SRs_2.286//",
    "GK16simhrs_u:3432": " śaktyā sahajotsāho, yathā-",
    "GK16simhrs_u:3433": " atho mahendraṃ girim āruroha",
    "GK16simhrs_u:3434": " vārāṃ nidhiṃ laṅghayituṃ hanūmān /",
    "GK16simhrs_u:3435": " vāmetarākṣi-sphuraṇena jāna",
    "GK16simhrs_u:3436": " kara-sthitāṃ rāghava-kārya-siddhim //SRs_2.287//",
    "GK16simhrs_u:3437": " sa eva dhairyeṇa, yathā-",
    "GK16simhrs_u:3438": " śaktyā vakṣasi magnayā saha mayā mūḍhe plavaṅgādhipe",
    "GK16simhrs_u:3439": " nidrāṇeṣu ca vidravatsu kapiṣu prāptāvakāśe dviṣi /",
    "GK16simhrs_u:3440": " mā bhaiṣteti nirundhataḥ kapi-bhaṭānasyorjitātma-sthiteḥ",
    "GK16simhrs_u:3441": " saumitrer adhiyuddha-bhūmi gaditā vācas tvayā na śrutāḥ //SRs_2.288//",
    "GK16simhrs_u:3442": " atra rāvaṇa-śakti-prahāreṇa kṣīṇa-śakter api lakṣmaṇasya dhairya-janitotsāhaḥ kapi-bhaṭāśvāsanādibhir vyajyate /",
    "GK16simhrs_u:3443": " sahāyena sahajotsāho, yathā-",
    "GK16simhrs_u:3444": " sa gupta-mūla-prayatnaḥ śuddha-pārṣṇir ayānvitaḥ /",
    "GK16simhrs_u:3445": " ṣaḍ-vidhaṃ balam ādāya pratasthe vijigīṣayā //SRs_2.289// (ra.vaṃ. 4.26)",
    "GK16simhrs_u:3446": " śaktyāhāryotsāho, yathā-",
    "GK16simhrs_u:3447": " hastālambitam akṣa-sūtra-valayaṃ karṇāvataṃsīkṛtaṃ",
    "GK16simhrs_u:3448": " srastaṃ bhrū-yugam unnamayya racitaṃ yajñopavītena ca /",
    "GK16simhrs_u:3449": " saṃnaddhā jaghane ca valkala-paṭī pāṇiś ca dhatte dhanur",
    "GK16simhrs_u:3450": " dṛṣṭaṃ bho janakasya yogina idaṃ dāntaṃ viraktaṃ manaḥ //SRs_2.290// (bā.rā. 1.53)",
    "GK16simhrs_u:3451": " dhairya-sahāyābhyām āhāryo, yathā-",
    "GK16simhrs_u:3452": " tava prasādāt kusumāyudho' pi",
    "GK16simhrs_u:3453": " sahāyam ekaṃ madhum eva labdhvā /",
    "GK16simhrs_u:3454": " kuryāṃ harasyāpi pināka-pāṇer",
    "GK16simhrs_u:3455": " dhairya-cyutiṃ ke mama dhanvino' nye //SRs_2.291// (ku.saṃ. 3.10)",
    "GK16simhrs_u:3456": " atra svabhāva-śakti-rahitasya manmathasya indra-protsāhana-janitena dhairyeṇa vasanta-sahāyena cāhṛtotsāho dhairya-cyuti-cikīrṣā-kathanād abhivyajyate",
    "GK16simhrs_u:3457": " atha vismayaḥ-",
    "GK16simhrs_u:3458": " lokottara-padārthānāṃ tat-pūrva-lokanādibhiḥ / 128",
    "GK16simhrs_u:3459": " vistāraś cetaso yas tu vismayaḥ sa nigadyate /",
    "GK16simhrs_u:3460": " kriyās tatrākṣi-vistāra-sādhūkti-pulakādayaḥ //SRs_2.292// 129",
    "GK16simhrs_u:3461": " yathā-",
    "GK16simhrs_u:3462": " śilā kampaṃ dhatte śiva śiva viyuṅkte kaṭhinatām",
    "GK16simhrs_u:3463": " aho nārīcchāyām ayati vanitābhūyam ayate /",
    "GK16simhrs_u:3464": " vadaty evaṃ rāme vivalita-mukhī balkalam uraḥ-",
    "GK16simhrs_u:3465": " sthale kṛtvā baddhvā kaca-bharam udasthād ṛṣi-vadhūḥ //SRs_2.293//",
    "GK16simhrs_u:3466": " atha krodhaḥ-",
    "GK16simhrs_u:3467": " vadhāvajñādibhiś citta-jvalanaṃ krodha īritaḥ /",
    "GK16simhrs_u:3468": " eṣa tridhā bhavet kordha-kopa-roṣa-prabhedataḥ //SRs_2.294// 130",
    "GK16simhrs_u:3469": " vadha-cchedādi-paryantaḥ krodhaḥ krūra-janāśrayaḥ /",
    "GK16simhrs_u:3470": " abhyarthanāvadhiḥ prāyaḥ kopo vīra-janāśrayaḥ //SRs_2.295// 131",
    "GK16simhrs_u:3471": " śatru-bhṛtya-suhṛt-pūjyāś catvāro viṣayās tayoḥ /",
    "GK16simhrs_u:3472": " muhur daṣṭoṣṭhatā bhugna-bhrukuṭī-danta-ghaṭṭanam //SRs_2.296// 132",
    "GK16simhrs_u:3473": " hasta-niṣpīḍanaṃ gātra-kampaḥ śastra-pratīkṣaṇam /",
    "GK16simhrs_u:3474": " sva-bhujāvekṣaṇaṃ kaṇṭha-garjādyāḥ śātrava-krudhi //SRs_2.297// 133",
    "GK16simhrs_u:3475": " vadhena śatru-viṣaya-krodho, yathā-",
    "GK16simhrs_u:3476": " kṛtam anumataṃ dṛṣṭaṃ vā yair idaṃ guru-pātakaṃ",
    "GK16simhrs_u:3477": " manuja-paśubhir nirmaryādair bhavadbhir udāyudhaiḥ /",
    "GK16simhrs_u:3478": " naraka-ripuṇā sārdhaṃ teṣāṃ sabhīm akirīṭinām",
    "GK16simhrs_u:3479": " ayam aham asṛṅ-medo-māṃsaiḥ karomi diśāṃ balim //SRs_2.298// (ve.saṃ. 3.24)",
    "GK16simhrs_u:3480": " avajñayā śatru-viṣaya-krodho, yathā-",
    "GK16simhrs_u:3481": " śruti-śikhara-niṣadyāvadya-māna-prabhāvaṃ",
    "GK16simhrs_u:3482": " paśupatim avamantuṃ ceṣṭate yasya buddhiḥ /",
    "GK16simhrs_u:3483": " pralaya-śamana-daṇḍoccaṇḍam etasya so' haṃ",
    "GK16simhrs_u:3484": " śirasi caraṇam enaṃ pātayāmi tri-vāram //SRs_2.299//",
    "GK16simhrs_u:3485": " atra parameśvarāvajñayā janito dakṣa-viṣayo dadhīci-krodhaḥ paruṣa-vāg-ārambheṇa vyajyate /",
    "GK16simhrs_u:3486": " bhṛtya-krodhe tu ceṣṭāḥ syus tarjanaṃ mūrdha-dhananam /",
    "GK16simhrs_u:3487": " nirbhartsanaṃ ca bahudhā muhur nirvarṇanādayaḥ //SRs_2.300// 134",
    "GK16simhrs_u:3488": " yathā vīrānande-",
    "GK16simhrs_u:3489": " ādhūta-mūrdha-daśakaṃ taralāṅulīkaṃ",
    "GK16simhrs_u:3490": " rūkṣekṣaṇaṃ paruṣa-huṅkṛti-garbha-kaṇṭham /",
    "GK16simhrs_u:3491": " paśyan niśācara-mukhāni tato' vatīrṇaḥ",
    "GK16simhrs_u:3492": " saudhāt plavaṅga-pati-muṣṭi-hato daśāsyaḥ //SRs_2.301//",
    "GK16simhrs_u:3493": " atra sugrīva-sampāte palāyiteṣu bhṛtyeṣu rāvaṇasya krodho mūrdha-dhūnanādibhir anubhāvair vyajyate /",
    "GK16simhrs_u:3494": " mitra-krodhe vikārāḥ syur netrāntaḥ-patad-aśrutā /",
    "GK16simhrs_u:3495": " tūṣṇīṃ dhyānaṃ ca naiścalyaṃ śvasitāni muhur muhuḥ / 135",
    "GK16simhrs_u:3496": " maunaṃ vinamra-mukhatā bhugna-dṛṣṭyādayo' pi ca //SRs_2.302//",
    "GK16simhrs_u:3497": " yathā mamaiva-",
    "GK16simhrs_u:3498": " subhadrāyāḥ śrutvā tad-anumatimat tena haraṇaṃ",
    "GK16simhrs_u:3499": " kṛtaṃ kaunteyena kṣubhita-manasaḥ stabdha-vapuṣaḥ /",
    "GK16simhrs_u:3500": " namad-vaktrāḥ svānte kim api vilikhanto' tikuṭilair",
    "GK16simhrs_u:3501": " apaśyann udbāṣpair yadu-patim apāṅgair yadu-bhaṭāḥ //SRs_2.303//",
    "GK16simhrs_u:3502": " atra subhadrā-haraṇānumatyā janitaḥ kṛṣṇa-viṣayo yadūnāṃ krodhaḥ kuṭila-vīkṣaṇādibhir vyajyate /",
    "GK16simhrs_u:3503": " pūjya-krodhe tu ceṣṭāḥ syuḥ sva-nindā namra-vaktratā / 136",
    "GK16simhrs_u:3504": " anuttara-pradānāṅga-sveda-gadgadikādayaḥ //SRs_2.304//",
    "GK16simhrs_u:3505": " yathā vīrānande-",
    "GK16simhrs_u:3506": " rāma-pravāsa-jananīṃ jananīṃ vilokya",
    "GK16simhrs_u:3507": " rūkṣaṃ vivakṣur api gadgadikāṃ dadhānaḥ /",
    "GK16simhrs_u:3508": " namrānanaḥ kuṭila-rajyad-apāṅga-dṛṣṭir",
    "GK16simhrs_u:3509": " jajvāla cetasi paraṃ bharato mahātmā //SRs_2.305//",
    "GK16simhrs_u:3510": " śatru-krodhe tu ceṣṭāḥ syur bhāva-garbhita-bhāṣaṇam / 137",
    "GK16simhrs_u:3511": " bhrūbheda-niṭila-sveda-kaṭākṣaāruṇimādayaḥ //SRs_2.306//",
    "GK16simhrs_u:3512": " yathā-",
    "GK16simhrs_u:3513": " kopena pravidhūta-kuntala-bharaḥ sarvāṅgajo vepathuḥ",
    "GK16simhrs_u:3514": " kiñcit kokanada-cchadena sadṛśe netre svayaṃ rajyataḥ /",
    "GK16simhrs_u:3515": " dhatte kāntim idaṃ ca vaktram anayor bhaṅgena bhīma-bhruvoś",
    "GK16simhrs_u:3516": " candrasyodbhaṭa-lāñchanasya kamalasyodbhrānta-bhṛṅgasya ca //SRs_2.307//",
    "GK16simhrs_u:3517": " (u.rā.ca. 5.36)",
    "GK16simhrs_u:3518": " atra lavasya candraketoś ca paraspara-viṣayaḥ kopo bhrū-bhedādibhir vyajyate /",
    "GK16simhrs_u:3519": " bhṛtyādi-kopa-tritaye tat-tat-krodhāditāḥ kriyāḥ //SRs_2.308// 138",
    "GK16simhrs_u:3520": " atha roṣaḥ-",
    "GK16simhrs_u:3521": " mithaḥ strī-puṃsayor eva roṣah strī-gocaraḥ punaḥ /",
    "GK16simhrs_u:3522": " pratyayāvadhir atra syur vikārāḥ kuṭilekṣaṇam / 139",
    "GK16simhrs_u:3523": " adhara-sphuraṇāpāṅga-rāga-niḥśvasitādayaḥ //SRs_2.309//",
    "GK16simhrs_u:3524": " yathā vīrānande-",
    "GK16simhrs_u:3525": " bhrū-bhaṅga-bhinnam uparañjita-locanāntam",
    "GK16simhrs_u:3526": " ākampitādharam atiśvasitānubandham /",
    "GK16simhrs_u:3527": " patyur mukhaṃ kṣiti-sutā parilokayantī",
    "GK16simhrs_u:3528": " kārā-vimuktir api kaṣṭatareti mene //SRs_2.310//",
    "GK16simhrs_u:3529": " atra rāvaṇa-kārāgāra-śaṅkayā janitaḥ sītā-viṣayo rāmasya roṣo bhrū-bhaṅgādibhir anubhāvair vyajyate /",
    "GK16simhrs_u:3530": " pratyayāvadhitvaṃ, yathā-",
    "GK16simhrs_u:3531": " diṣṭyārdha-śruta-vipralambha-janita-krodhād ahaṃ no gato",
    "GK16simhrs_u:3532": " diṣṭyā no paruṣaṃ ruṣārdha-kathite kiñcin mayā vyāhṛtam /",
    "GK16simhrs_u:3533": " māṃ pratyāyayituṃ vimūḍha-hṛdayaṃ diṣṭyā kathāntaṃ gatā",
    "GK16simhrs_u:3534": " mithyā-dūṣita-yānayā virahitaṃ diṣṭyā na jātaṃ jagat //SRs_2.311// (ve.saṃ. 2.13)",
    "GK16simhrs_u:3535": " atra svapna-vṛttānta-śravaṇa-bhrānti-janitasya bhānumatī-viṣayakasya suyodhana-roṣasya svapna-śeṣa-śravaṇa-janita-pratyaya-kṛtā śāntiḥ diṣṭyety-ādi-vāg-ārambheṇa vyajyate /",
    "GK16simhrs_u:3536": " dvedhā nigaditaḥ strīṇāṃ roṣaḥ puruṣa-gocaraḥ / 140",
    "GK16simhrs_u:3537": " sapatnī-hetur ādyaḥ syād anyaḥ syād anya-hetukaḥ //SRs_2.312//",
    "GK16simhrs_u:3538": " sapatnī-hetuko roṣo vipralambhe prapañcyate / 141",
    "GK16simhrs_u:3539": " anya-hetu-kṛte tv atra kriyāḥ puruṣa-roṣavat //SRs_2.313//",
    "GK16simhrs_u:3540": " yathā-",
    "GK16simhrs_u:3541": " mayy eva vismaraṇa-dāruṇa-citta-vṛttau",
    "GK16simhrs_u:3542": " vṛttaṃ rahaḥ-praṇayam apratipadyamāne /",
    "GK16simhrs_u:3543": " bhedād bhruvoḥ kuṭilayor atilohitākṣyā",
    "GK16simhrs_u:3544": " bhagnaṃ śarāsanam ivātiruṣā smarasya //SRs_2.314// (śaku. 5.23)",
    "GK16simhrs_u:3545": " atra prāktana-vṛttāntāpahnava-janito duṣyanta-viṣayakaḥ śakuntalā-roṣo bhrū-bhaṅgādibhir anubhāvair vyajyate /",
    "GK16simhrs_u:3546": " atha śokaḥ-",
    "GK16simhrs_u:3547": " bandhu-vyāpatti-daurgaty-adhana-nāśādibhiḥ kṛtaḥ / 142",
    "GK16simhrs_u:3548": " citta-kleśa-bharaḥ śokas tatra ceṣṭā vivarṇatā //SRs_2.315//",
    "GK16simhrs_u:3549": " bāṣpodgamo mukhe śoṣaḥ stambha-niḥśvasitādayaḥ / 143",
    "GK16simhrs_u:3550": " uttamānam ayaṃ prauḍho vibhāvair anya-saṃśritaiḥ //SRs_2.316//",
    "GK16simhrs_u:3551": " ātma-sthair atirūḍho' pi prāyaḥ śauryeṇa śāmyati / 144",
    "GK16simhrs_u:3552": " tatra ceṣṭā guṇākhyāna-nigūḍha-ruditādayaḥ //SRs_2.317//",
    "GK16simhrs_u:3553": " para-gata-vibhāvair, yathā-",
    "GK16simhrs_u:3554": " devo rakṣatu vaḥ kilānana-parivyākīrṇa-cūḍā-bharāṃ",
    "GK16simhrs_u:3555": " bhartur bhasmani petuṣīṃ karatala-vyāmṛṣṭa-pārśva-kṣitim /",
    "GK16simhrs_u:3556": " hā prāṇeśvara hā smareti rudatīṃ bāspākulākṣīṃ ratiṃ",
    "GK16simhrs_u:3557": " dṛṣṭvā yasya lalāṭa-locanam api vyāptāśru nirvāpitam //SRs_2.318//",
    "GK16simhrs_u:3558": " atra rati-gata-śocya-daśā-vilokanena devasya śoko bāṣpodgamena vyajyate /",
    "GK16simhrs_u:3559": " ātma-gatair, yathā-",
    "GK16simhrs_u:3560": " ayi karṇa karṇa-subhagāṃ prayaccha me",
    "GK16simhrs_u:3561": " giram udvamann iva mudaṃ mayi sthirām /",
    "GK16simhrs_u:3562": " satatāviyuktam akṛtāpriyaṃ kathaṃ",
    "GK16simhrs_u:3563": " vṛṣasena-vatsala vihāya yāsi mām //SRs_2.319// (ve.saṃ. 5.14)",
    "GK16simhrs_u:3564": " syād eṣa mṛti-paryantaḥ sva-parasthais tu madhyame / 145",
    "GK16simhrs_u:3565": " anativyakta-rudita-pramukhās tatra vikriyāḥ //SRs_2.320//",
    "GK16simhrs_u:3566": " svagatair madhyamasya,",
    "GK16simhrs_u:3567": " yathā karuṇā-kandale-",
    "GK16simhrs_u:3568": " nyāyopādhir ayaṃ yad aśru-kaṇikā muñcanti bandhu-vyaye",
    "GK16simhrs_u:3569": " rāgopādhir ayaṃ tyajanti viṣayān yaj jñātayo dustyajān /",
    "GK16simhrs_u:3570": " prāṇānāṃ punar utkramaḥ kim upadhis tat kena vijñāyate",
    "GK16simhrs_u:3571": " devaṃ cānakadundubhiṃ daśarathaṃ cekṣvāku-vaṃśyaṃ vinā //SRs_2.321//",
    "GK16simhrs_u:3572": " atra vasudevasya bandhu-vipattijaḥ śokaḥ prāṇotkramaṇena vyajyate /",
    "GK16simhrs_u:3573": " para-gatair, yathā-",
    "GK16simhrs_u:3574": " nirbhidyanta ivāṅgakānya-suharair ākranda-saṃstambhanaiḥ",
    "GK16simhrs_u:3575": " kaṇṭhe garva-niruddha-bāṣpa-vigame vācāṃ gatir gadgadā /",
    "GK16simhrs_u:3576": " dhāvaty antara-saṃstutān api janān kaṇṭhe grahītuṃ manaḥ",
    "GK16simhrs_u:3577": " kāṣṭhā tasya mamedṛśī yadukule kulyaḥ kathaṃ jīvati //SRs_2.322// [*14]",
    "GK16simhrs_u:3578": " [*14] karuṇā-kandalād iti bhāti /",
    "GK16simhrs_u:3579": " atra yadu-kula-dhvaṃsanena nāradasya śokaḥ /",
    "GK16simhrs_u:3580": " hetubhiḥ svagatair eva prāyaḥ strī-nīcayor ayam / 146",
    "GK16simhrs_u:3581": " maraṇa-vyavasāyāntas tatra bhū-pariveṣṭanam /",
    "GK16simhrs_u:3582": " urastāḍana-nirbheda-pātoccai rodanādayaḥ //SRs_2.323// 147",
    "GK16simhrs_u:3583": " atha nīca-gato,",
    "GK16simhrs_u:3584": " yathā karuṇā-kandale-",
    "GK16simhrs_u:3585": " kacair ardha-cchinnaiḥ kara-nihita-raktaiḥ kuca-taṭair",
    "GK16simhrs_u:3586": " nakhotkṛttair gaṇḍair upala-hati-śīrṇaiś ca niṭilaiḥ /",
    "GK16simhrs_u:3587": " vidīrṇair ākrandād vikala-gaditaiḥ kaṇṭha-vivarair",
    "GK16simhrs_u:3588": " manas takṣṇotyantaḥ-pura-parijanānāṃ sthitir iyam //SRs_2.324//",
    "GK16simhrs_u:3589": " strī-gato, yathā-",
    "GK16simhrs_u:3590": " atha sā punar eva vihvalā",
    "GK16simhrs_u:3591": " vasudhāliṅgana-dhūsara-stanī /",
    "GK16simhrs_u:3592": " vilalāpa vikīrṇa-mūrdhajā",
    "GK16simhrs_u:3593": " sama-duḥkhām iva kurvatī sthalīm //SRs_2.325// [ku.saṃ. 4.4]",
    "GK16simhrs_u:3594": " atha jugupsā-",
    "GK16simhrs_u:3595": " ahṛdyānāṃ padārthānāṃ darśana-śravaṇādibhiḥ /",
    "GK16simhrs_u:3596": " saṅkocanaṃ yan manasah sā jugupsātra vikriyāḥ //SRs_2.326// 148",
    "GK16simhrs_u:3597": " nāsāpidhānaṃ tvaritā gatir āsya-vikūṇanam /",
    "GK16simhrs_u:3598": " sarvāṅga-dhūnanaṃ kutsā muhur niṣṭhīvanādayaḥ //SRs_2.327// 149",
    "GK16simhrs_u:3599": " ahṛdya-darśanād, yathā-",
    "GK16simhrs_u:3600": " niṣṭāpa-svidyad-asthnaḥ kvathana-pariṇaman medasaḥ pretakāyān",
    "GK16simhrs_u:3601": " ākṛṣyāsakta-dhūpān api kuṇapa-bhujo bhūyasībhyaś citābhyaḥ /",
    "GK16simhrs_u:3602": " utpakva-sraṃsi māṃsa-pracalad-ubhayataḥ sandhi-nirmukta-mārād",
    "GK16simhrs_u:3603": " ete niścūṣya jaṅghān alakam udayinīr majja-dhārāḥ pibanti //SRs_2.328//",
    "GK16simhrs_u:3604": " (mā.mā. 5.17)",
    "GK16simhrs_u:3605": " atra jaṅghā-niścūṣaṇa-majja-dhārā-pānādi-janitā piśāca-viṣayā mādhavasya jugupsā garhaṇena ete kuṇapa-bhuja ity anena vyajyate /",
    "GK16simhrs_u:3606": " śravaṇād, yathā-",
    "GK16simhrs_u:3607": " medo-majjā-śoṇitaiḥ picchile' ntas",
    "GK16simhrs_u:3608": " tvak-pracchanne snāyu-baddhāsthi-sandhau /",
    "GK16simhrs_u:3609": " sādhur dehe karma-caṇḍāla-gehe",
    "GK16simhrs_u:3610": " badhnāty udyat-pūti-gandhe ratiṃ kaḥ //SRs_2.329//",
    "GK16simhrs_u:3611": " atra kasyacid vastu-tattva-vicārāgama-śravaṇa-janitā dehe jugupsā-rūpā nindā vyajyate /",
    "GK16simhrs_u:3612": " ghṛṇā śuddhā jugupsānyā daśa-rūpe nirūpitā /",
    "GK16simhrs_u:3613": " sā heya-śravaṇotpanna-jugupsāyā na bhidyate //SRs_2.330// 150",
    "GK16simhrs_u:3614": " atha bhayam-",
    "GK16simhrs_u:3615": " bhayaṃ tu mantunā ghora-darśana-śravaṇādibhiḥ /",
    "GK16simhrs_u:3616": " cittasyātīva cāñcalyaṃ tat prāyo nīca-madhyayoḥ //SRs_2.331// 151",
    "GK16simhrs_u:3617": " uttamasya tu jāyeta kāraṇair atilaukikaiḥ /",
    "GK16simhrs_u:3618": " bhaye tu ceṣṭā vaivarṇyaṃ stabdhatvaṃ gātra-kampanam //SRs_2.332// 152",
    "GK16simhrs_u:3619": " palāyanaṃ parāvṛtya vīkṣaṇaṃ svātma-gopanam /",
    "GK16simhrs_u:3620": " āsya-śoṣaṇam utkrośa-śaraṇānveṣaṇādayaḥ //SRs_2.333// 153",
    "GK16simhrs_u:3621": " mantur aparādhaḥ /",
    "GK16simhrs_u:3622": " tasmād, yathā-",
    "GK16simhrs_u:3623": " vibhūṣaṇa-pratyupahāra-hastam",
    "GK16simhrs_u:3624": " upasthitaṃ vīkṣya viśāmpatis tam /",
    "GK16simhrs_u:3625": " sauparṇam astraṃ pratisañjahāra",
    "GK16simhrs_u:3626": " prahveṣv anirbandha-ruṣo hi santaḥ //SRs_2.334// (ra.vaṃ. 16.80)",
    "GK16simhrs_u:3627": " ghora-darśanād, yathā-",
    "GK16simhrs_u:3628": " parājitaś cola-bhayena pāṇḍyaḥ",
    "GK16simhrs_u:3629": " palāyamāno diśi dakṣiṇasyām /",
    "GK16simhrs_u:3630": " samākulo vārinidhiṃ vigāhya",
    "GK16simhrs_u:3631": " setu-cchidaṃ dāśarathiṃ nininda //SRs_2.335//",
    "GK16simhrs_u:3632": " atra yuddha-saṃrambha-bhīmasya colasya darśanāt pāṇḍyasya bhayaṃ palāyanādibhir vyajyate /",
    "GK16simhrs_u:3633": " ghora-śravaṇād, yathā-",
    "GK16simhrs_u:3634": " śrutvā niḥsāṇa-rāṇaṃ raṇa-bhuvi bhavato mādhava-kṣmādhavendra",
    "GK16simhrs_u:3635": " prāpya pratyarthi-vīrāḥ kula-śikhari-guhāṃ gūḍha-gāḍhāndhakārām /",
    "GK16simhrs_u:3636": " līnā lūna-pratāpā nija-kaṭaka-maṇi-śreṇikānti-prakarṣa-",
    "GK16simhrs_u:3637": " sraṣṭāraṃ naṣṭa-dhairyāḥ kamala-bhuvam aho hanta nindanti mandam //SRs_2.336//",
    "GK16simhrs_u:3638": " atilaukikāt kāraṇād uttamasya, yathā-",
    "GK16simhrs_u:3639": " aśaknuvan soḍhum adhīra-locanaḥ",
    "GK16simhrs_u:3640": " sahasra-raśmer iva yasya darśanam /",
    "GK16simhrs_u:3641": " praviśya hemādri-guhā-gṛhāntaraṃ",
    "GK16simhrs_u:3642": " nināya bibhyad divasāni kauśikaḥ //SRs_2.337// [māgha 1.53]",
    "GK16simhrs_u:3643": " atra varṇanīyatayā uttama-rāvaṇaṃ prati devendrasya (bhītatva-varṇanāt)",
    "GK16simhrs_u:3644": " madhyamatvaṃ (eveti tasya uttamatvaṃ katham iti)",
    "GK16simhrs_u:3645": " nāśaṅkanīyam /",
    "GK16simhrs_u:3646": " yataḥ prakṛtir eva kāraṇaṃ puṃsām uttamatve /",
    "GK16simhrs_u:3647": " na tu varṇanā /",
    "GK16simhrs_u:3648": " varṇanāyāḥ kāraṇatve priyeṇa tasyānaparādha-bādhitāḥ (māghe 1.61)",
    "GK16simhrs_u:3649": " ity ādibhiḥ augryādi-bhāva-kathanam (varṇanīyatayā)",
    "GK16simhrs_u:3650": " uttamasya rāvaṇasya nocitaṃ syāt /",
    "GK16simhrs_u:3651": " tasmād uttama-prakṛter api devendrasya lokātirikta-vara-prabhāva-bhīṣaṇād rāvaṇād bhayam upapadyate /",
    "GK16simhrs_u:3652": " uttamasyāpi hetuja-bhayānaṅgīkāre-",
    "GK16simhrs_u:3653": " vidrāṇe dravya-nāthe savitari tarale jāta-śaṅke śaśāṅke",
    "GK16simhrs_u:3654": " vaikuṇṭhe kuṇṭha-garve dravati maghavati klānta-kāntau kṛtānte /",
    "GK16simhrs_u:3655": " abrahmṇyaṃ bruvāṇe viyati śata-dhṛtāv uddhṛtaikāgra-haste",
    "GK16simhrs_u:3656": " pāyād vaḥ kāla-kūṭaṃ jhaṭiti kavalayan līlayā nīla-kaṇṭhaḥ //SRs_2.338//",
    "GK16simhrs_u:3657": " ity atra vidrāva-tāralyādibhir udghoṣitasya dravya-nātha-savitrādi-gata-bhayasya apalāpaḥ katham abhidheyaḥ /",
    "GK16simhrs_u:3658": " tad-apalāpe ca kāla-kūṭa-bhakṣaṇasya sukaratvāt tat-kārya-nirvahaṇaika-prāṇasya nīlakaṇṭha-prabhāvotkarṣasya kathaṃ mastakonnamanaṃ syāt /",
    "GK16simhrs_u:3659": " hetujād itare prokte bhaye soḍhala-sūnunā /",
    "GK16simhrs_u:3660": " kṛtrimaṃ tūttama-gataṃ gurv-ādīn pratyavāstavam //SRs_2.339// 154",
    "GK16simhrs_u:3661": " vibhīṣikotthaṃ bālāder vitrāsitakam ity ubhe /",
    "GK16simhrs_u:3662": " tatrāntyam antarbhūtaṃ syād ghora-śravaṇaje bhaye //SRs_2.340// 155",
    "GK16simhrs_u:3663": " bhikṣu-bhallūka-corādi-sūcanā-kalpitatvataḥ /",
    "GK16simhrs_u:3664": " ādyaṃ tu yukti-kākṣyāyāṃ bhaya-kakṣyāṃ na gāhate //SRs_2.341// 156",
    "GK16simhrs_u:3665": " gurv-ādi-saṃnidhau yasmān nīcaiḥ sthity-ādi-sūcitam /",
    "GK16simhrs_u:3666": " bhāvo vinaya eva syād atha syān nāṭake yadi //SRs_2.342// 157",
    "GK16simhrs_u:3667": " avahitthatayā tasya bhayatvaṃ dūrato gatam /",
    "GK16simhrs_u:3668": " ato hetujam evaikaṃ bhayaṃ syād iti niścayaḥ //SRs_2.343// 158",
    "GK16simhrs_u:3669": " tathā ca bhāratīye-",
    "GK16simhrs_u:3670": " etat svabhāvajaṃ syāt",
    "GK16simhrs_u:3671": " sattva-samutthaṃ tathaiva kartavyam /",
    "GK16simhrs_u:3672": " punar ebhir eva bhāvaiḥ",
    "GK16simhrs_u:3673": " kṛtakaṃ mṛdu-ceṣṭitaiḥ kāryam //",
    "GK16simhrs_u:3674": " SRs_2.344// iti / (nā.śā. 6.71)",
    "GK16simhrs_u:3675": " nanu cātra svabhāvajaṃ kṛtakaṃ ceti dvividhaṃ bhayaṃ pratīyate /",
    "GK16simhrs_u:3676": " tasmāt tad-virodha iti cet, maivam /",
    "GK16simhrs_u:3677": " bharatādy-abhiprāyam ajānatāṃ pelavokti-mātra-tātparyeṇa na śaṅkitavyam /",
    "GK16simhrs_u:3678": " tathā hi-yathā loke mañjiṣṭhādi-dravyaṃ sahajo raktimā gāḍhataraṃ vyāpnoti /",
    "GK16simhrs_u:3679": " evaṃ madhya-nīcayor bhayaṃ svalpa-kāraṇa-mātre' pi sahajavad dṛśyata iti sahajam ity upacaryate /",
    "GK16simhrs_u:3680": " yathā kṛtako lākṣā-rasaḥ prayatna-sajjito' pi kāṣṭhādikam antar na vyāpnoti,",
    "GK16simhrs_u:3681": " evam uttama-gataṃ bhayam iti alaukika-kāraṇa-prakarṣeṇāpi kṛtakavad eva pratīyata iti kṛtakam ity upacaryate /",
    "GK16simhrs_u:3682": " anyathā (tasya vāstavatve)",
    "GK16simhrs_u:3683": " svābhāvikasya bhayasya dāma-darśane' pi samutpatti-prasaṅgāt /",
    "GK16simhrs_u:3684": " nanu yadi svābhāvikaṃ bhayaṃ (uttamasya)",
    "GK16simhrs_u:3685": " na vidyate (tarhi)-",
    "GK16simhrs_u:3686": " dvāre niyukta-puruṣānumata-praveśaḥ",
    "GK16simhrs_u:3687": " siṃhāsanāntika-careṇa sahopasarpan /",
    "GK16simhrs_u:3688": " tejobhir asya vinivārita-dṛṣṭi-pātair",
    "GK16simhrs_u:3689": " vākyād ṛte punar iva prativārito' smi //SRs_2.345// (mā.a.mi. 1.12)",
    "GK16simhrs_u:3690": " ity ādiṣu kathaṃ bhayotpattir iti ced ucyate /",
    "GK16simhrs_u:3691": " bhīṣaṇās trividhāḥ-ākṛti-bhīṣaṇāḥ kriyā-bhīṣaṇāḥ māhātmya-bhīṣaṇāś ceti /",
    "GK16simhrs_u:3692": " tatrākṛti-bhīṣaṇāḥ rakṣaḥ-piśācādayaḥ /",
    "GK16simhrs_u:3693": " kriyā-bhīṣaṇāḥ vīrabhadra-paraśurāma-śārdūla-vṛkādayaḥ /",
    "GK16simhrs_u:3694": " māhātmya-bhīṣaṇā deva-naradevādayaḥ /",
    "GK16simhrs_u:3695": " tato' tra māhātmya-bhīṣaṇa-rāja-darśanād bhayaṃ nāṭyācāryasya (hara-dattasya) jāyate /",
    "GK16simhrs_u:3696": " na punaḥ svabhāvāt /",
    "GK16simhrs_u:3697": " tad etan niḥśaṃśayaṃ kṛtam aho durāsado rāja-mahimā iti pūrva-vākyaṃ grathnatā tenaiva kālidāseneti sarvaṃ kalyāṇam /",
    "GK16simhrs_u:3698": " bhojenoktāḥ sthāyino' nye garvaḥ sneho dhṛtir matiḥ /",
    "GK16simhrs_u:3699": " sthāsnur evoddhata-preyaḥ śāntodātta-raseṣv api / 159",
    "GK16simhrs_u:3700": " tatra sneho rater bhedas tridhā cecchātma-tat-kṛtaḥ //SRs_2.346//",
    "GK16simhrs_u:3701": " tathā hi-idaṃ khalu tenaiva preyo-rasa-vādinā mahārājenodāhṛtam-",
    "GK16simhrs_u:3702": " yad eva rocate mahyaṃ tad eva kurute priyā /",
    "GK16simhrs_u:3703": " iti vetti na jānāti tat priyaṃ yat karoti sā //SRs_2.347// iti /",
    "GK16simhrs_u:3704": " tenaiva vyākṛtaṃ ca-vatsala-prakṛter dhīra-lalita-nāyakasya priyālambana-vibhāvād",
    "GK16simhrs_u:3705": " utpannaḥ snehaḥ sthāyi-bhāvo viṣaya-saundaryādibhir uddīpana-vibhāvair uddīpyamānaḥ",
    "GK16simhrs_u:3706": " samupajāyamānair mati-dhṛti-smṛty-ādibhir vyabhicāri-bhāvair anubhāvaiś ca praśaṃsādibhiḥ",
    "GK16simhrs_u:3707": " saṃsṛjyamāno niṣpannaḥ preyo-rasa iti pratīyate /",
    "GK16simhrs_u:3708": " rati-prītyor api cāyam eva mūla-prakṛtir iṣyate /",
    "GK16simhrs_u:3709": " na tāvad asya snehasya ratiṃ prati mūla-prakṛtitvam /",
    "GK16simhrs_u:3710": " raty-aṅkura-daśāyām asyāsambhavāt /",
    "GK16simhrs_u:3711": " sambhogecchā-mātraṃ hi ratiḥ /",
    "GK16simhrs_u:3712": " saiva prema-māna-praṇayākhyābhis tisṛbhiḥ pūrva-daśābhir utkaṭībhūtā caturtha-daśāyāṃ citta-dravī-bhāva-lakṣaṇa-sneha-rūpatām āpnoti /",
    "GK16simhrs_u:3713": " tathā ca bhāva-prakāśikāyām-",
    "GK16simhrs_u:3714": " iyam aṅkuritā premṇā mānāt pallavitā bhavet /",
    "GK16simhrs_u:3715": " sakorakā praṇayataḥ snehāt kusumitā bhavet //SRs_2.348// iti /",
    "GK16simhrs_u:3716": " ato' sminn udāharaṇe snehasya rati-rūpeṇaivāsvādyatvaṃ na pṛthak sthāyitvena /",
    "GK16simhrs_u:3717": " evaṃ ca snehasya rati-bhedatva-kathanāt preyo-rasasyāpi śṛṅgārād apṛthaktvam artha-siddham /",
    "GK16simhrs_u:3718": " anye poṣā-sahiṣṇutvān naiva sthāyi-padocitāḥ //SRs_2.349// 160",
    "GK16simhrs_u:3719": " tathāpi garva-sthāyitvam udāhṛtam-",
    "GK16simhrs_u:3720": " apakartāham asmīti mā te manasi bhūd bhayam /",
    "GK16simhrs_u:3721": " vimukheṣu na me khaḍgaḥ prahartuṃ jātu vāñchati //SRs_2.350//",
    "GK16simhrs_u:3722": " (sa.ka.ā., kāvyādarśa 2.293)",
    "GK16simhrs_u:3723": " vyākṛtaṃ ca-atra mayāpakāraḥ kṛta iti yat te cetasi bhayaṃ tan mā bhūt /",
    "GK16simhrs_u:3724": " mama khaḍgaḥ parāṅmukheṣu na kadācid api parahartum utsahata iti sarvathaiva rūḍho' haṅkāraḥ pratīyate /",
    "GK16simhrs_u:3725": " so' yaṃ garva-prakṛtir uddhato nāma raso niṣpadyate iti /",
    "GK16simhrs_u:3726": " na tāvad atra garvaḥ /",
    "GK16simhrs_u:3727": " kiṃ tu pūrvam apakartāraṃ paścād bhītaṃ dviṣantam avalokya jātayā sama-ravi-mukhaṃ",
    "GK16simhrs_u:3728": " na hanmi mā bhaiṣīr iti vāk-sūcitayā nīce dayayā kasyacid vīra-sārvabhaumasya śobhā",
    "GK16simhrs_u:3729": " nāma pauruṣa-sāttvika-bhāvaḥ pratīyate /",
    "GK16simhrs_u:3730": " yadi vā abhītam api śatruṃ bhīto yadi tarhi palāyasvety adhikṣipatīti garva iti ced astu vā garvaḥ /",
    "GK16simhrs_u:3731": " tathāpy asatyabhītikalpanā-rūpa-cittādhyavasāya-prakāśana-dvāreṇa śatru-gata-krodham eva puṣṇāti /",
    "GK16simhrs_u:3732": " kiṃ ca vimukhāprahāra-rūpātma-sambhāvanā-rūpa-garvasya asatya-bhīti-kalpanopabṛṃhaṇāt poṣo bhāvakānāṃ vairasyāya,",
    "GK16simhrs_u:3733": " na kevalaṃ svādābhāvāyeti nāsminn udāharaṇe garvasya sthāyitvam upapadyate /",
    "GK16simhrs_u:3734": " dhṛteḥ sthāyitvam api tenaivodāhṛtam, tathā hi-",
    "GK16simhrs_u:3735": " sarvāḥ sampattayas tasya santuṣṭaṃ yasya mānasam /",
    "GK16simhrs_u:3736": " upānad-gūḍha-pādasya nanu carmāstṛtaiva bhūḥ //SRs_2.351// (sa.ka.ā.) iti /",
    "GK16simhrs_u:3737": " vyākṛtaṃ ca /",
    "GK16simhrs_u:3738": " atra kasyacid upaśānta-prakṛter dhīra-śānta-nāyakasya arthopagamana-mano' nukūla-dārādi-sampatter",
    "GK16simhrs_u:3739": " ālambana-vibhāva-bhūtāyāḥ samutpanno dhṛti-sthāyi-bhāvo vastu-tattvālocanādibhir",
    "GK16simhrs_u:3740": " uddīpana-vibhāvair uddīpyamānaḥ samupajāyamāna-smṛti-maty-ādibhir vyabhicāri-bhāvair",
    "GK16simhrs_u:3741": " vāg-ārambhādibhiś cānubhāvair anuṣajyamāno niṣpannaḥ śānto rasa iti gīyate /",
    "GK16simhrs_u:3742": " anye punar asya śamaṃ prakṛtim āmananti /",
    "GK16simhrs_u:3743": " sa tu dhṛter eva viśeṣo bhaviṣyatīti /",
    "GK16simhrs_u:3744": " atra tāvad anukūla-dāra-siddhi-janitāyāḥ dhṛtes tu rati-paratantratvam ābāla-gopāla-prasiddham /",
    "GK16simhrs_u:3745": " nanu, vastutattvālocanādibhir asyāḥ sthāyitvaṃ kalpyate iti cet, na /",
    "GK16simhrs_u:3746": " naiḥspṛhya-vāsanā-vāsite bhāvaka-citte vibhāvādiṣv api naiḥsvpṛhyonmeṣād dhṛter mūla-ccheda-prasaṅgāt /",
    "GK16simhrs_u:3747": " artha-sampatti-janitā dhṛtis tu agṛdhnu-lakṣaṇa-lokottaratva-prāpti-vyavasāya-rūpam utsāham anusarantī vīropakaraṇatām āpnotīti nātra dhṛteḥ sthāyitvam /",
    "GK16simhrs_u:3748": " dhṛti-sthāyitva-nirākaraṇa-saṃrambheṇaiva naṣṭas tad-viṣayaḥ śama-sthāyī kutra vā līno na jñāyate /",
    "GK16simhrs_u:3749": " mateḥ sthāyitvaṃ tenaivodāhṛtam / tathā hi-",
    "GK16simhrs_u:3750": " sādhāraṇyān nirātaṅkaḥ kanyām anyo' pi yācate /",
    "GK16simhrs_u:3751": " kiṃ punar jagatāṃ jetā prapautraḥ parameṣṭhinaḥ //",
    "GK16simhrs_u:3752": " SRs_2.352// [ma.vī.ca. 1.31] iti /",
    "GK16simhrs_u:3753": " vyākṛtaṃ ca-rāmasya udātta-prakṛter nisargata eva tattvābhiniveśinī matir nānya-viṣaye pravartate /",
    "GK16simhrs_u:3754": " na ca pravṛttā uparamati /",
    "GK16simhrs_u:3755": " sā ca sīteyaṃ mama svīkāra-yogyety evaṃ-rūpeṇa pravṛttā rāvaṇa-prārthanā-lakṣmaṇa-protsāhanābhyām",
    "GK16simhrs_u:3756": " uddīpyamānā samupajāyamāna-cintā-vitarka-vrīḍāvahittha-smṛty-ādibhiḥ kālocitottarānu-mīyamānair",
    "GK16simhrs_u:3757": " viveka-cāturya-dhairyaudāryādibhiḥ saṃsṛjyamānā udātta-rasa-rūpeṇa niṣpadyate iti /",
    "GK16simhrs_u:3758": " atra tāvat sītā-viṣayā ātma-svīkāra-yogyatva-niścaya-rūpā rāmasya matis tu rater utpatti-mātra-kāraṇam eva /",
    "GK16simhrs_u:3759": " tad-aniścaye rater anaucityāt /",
    "GK16simhrs_u:3760": " atra kanyāyāḥ sādhāraṇya-niścayo matiḥ /",
    "GK16simhrs_u:3761": " tasyāḥ sthāyitvam icchāma iti cet, na /",
    "GK16simhrs_u:3762": " sā hi rāvaṇa-viṣaya-lajjāsūyā-doṣa-nivāraṇa-dvāreṇa kārya-karaṇāparāṅmukhībhāva-lakṣaṇa-lokottara-tat-prāpti-vyavasāya-rūpā rāmotsāhaṃ bhāvakāsvāda-yogyatayā protsāhayati /",
    "GK16simhrs_u:3763": " tad aṣṭāv eva vijñeyāḥ sthāyino muni-saṃmatāḥ /",
    "GK16simhrs_u:3764": " sthāyino' ṣṭau trayastriṃśac cāriṇo' ṣṭau ca sāttvikāḥ //SRs_2.353// 161",
    "GK16simhrs_u:3765": " evam ekonapañcāśad bhāvāḥ syur militā ime /",
    "GK16simhrs_u:3766": " evaṃ hi sthāyino bhāvān siṃha-bhūpatir abhyadhāt //SRs_2.354// 162",
    "GK16simhrs_u:3767": " athaiṣāṃ rasa-rūpatvam ucyate siṃha-bhūbhujā /",
    "GK16simhrs_u:3768": " vidvan-mānasa-haṃsena rasa-bhāva-vivekinā //SRs_2.355// 163",
    "GK16simhrs_u:3769": " ete ca sthāyinaḥ svaiḥ svair vibhāvair vyabhicāribhiḥ /",
    "GK16simhrs_u:3770": " sāttvikaiś cānubhāvaiś ca naṭābhinaya-yogataḥ //SRs_2.356// 164",
    "GK16simhrs_u:3771": " sākṣātkāram ivānītāḥ prāpitāḥ svādu-rūpatām /",
    "GK16simhrs_u:3772": " sāmājikānāṃ manasi prayānti rasa-rūpatām //SRs_2.357// 165",
    "GK16simhrs_u:3773": " dadhyādi-vyañjana-dravyaiś ciñcādibhir athauṣadhaiḥ /",
    "GK16simhrs_u:3774": " guḍādi-madhura-dravyair yathā-yogaṃ samanvitaiḥ //SRs_2.358// 166",
    "GK16simhrs_u:3775": " yadvat pāka-viśeṣeṇa ṣāḍavākhyo rasaḥ paraḥ /",
    "GK16simhrs_u:3776": " niṣpadyate vibhāvādyaiḥ prayogeṇa tathā rasaḥ / 167",
    "GK16simhrs_u:3777": " so' yam ānanda-sambhedo bhāvakair anubhūyate //SRs_2.359//",
    "GK16simhrs_u:3778": " nanu nāyaka-niṣṭhasya sthāyi-prakarṣa-lakṣaṇasya rasasya sāmājikānubhava-yogyatā nopapadyate /",
    "GK16simhrs_u:3779": " anya-bhavasya tasyānyānubhavāyogāt iti cet satyam /",
    "GK16simhrs_u:3780": " ko vā nāyaka-gataṃ rasam ācaṣṭe /",
    "GK16simhrs_u:3781": " tathā hi-sa ca nāyako dṛṣṭaḥ śruto' nukṛto vā rasasyāśrayatām ālambate /",
    "GK16simhrs_u:3782": " nādyaḥ /",
    "GK16simhrs_u:3783": " sākṣād dṛṣṭa-nāyaka-ratyāder vrīḍā-jugupsādi-pratīpa-phalatvena svādābhāvāt /",
    "GK16simhrs_u:3784": " na dvitīya-tṛtīyau /",
    "GK16simhrs_u:3785": " tayor avidyamānatvāt /",
    "GK16simhrs_u:3786": " na hy asati āśraye tad-āśritasyāvasthānam upapadyate /",
    "GK16simhrs_u:3787": " nanu bhavatu nāmaivam /",
    "GK16simhrs_u:3788": " tathāpi rasasya naṭa-gatatve na sāmājikānubhavānupapattir iti cet, na /",
    "GK16simhrs_u:3789": " naṭe rasa-sambhavaḥ kim anubhāvādi-sad-bhāvena vibhāvādi-sambhavena vā /",
    "GK16simhrs_u:3790": " nādyaḥ, abhyāsa-pāṭavādināpi tat-siddheḥ /",
    "GK16simhrs_u:3791": " kiṃ ca sāmājikeṣu yathocitam anubhāva-sadbhāve' pi tvayā teṣāṃ rasāśrayatānaṅgīkārāt /",
    "GK16simhrs_u:3792": " yadi vibhāvena tatrāpi kim anukārya-mālavikādinā (uta)",
    "GK16simhrs_u:3793": " anukāriṇā svakāntādinā vā /",
    "GK16simhrs_u:3794": " nādyaḥ, anaucityāt /",
    "GK16simhrs_u:3795": " nāpi dvitīyaḥ,",
    "GK16simhrs_u:3796": " naṭe sākṣād-dṛṣṭa-nāyakavad aślīlatā-pratīteḥ /",
    "GK16simhrs_u:3797": " nanu, mālāvikādi-vibhāva-viśeṣasyānaucityāt (sva-vi-)",
    "GK16simhrs_u:3798": " bhāvasyāsaṃnihitatvāt (sannihitatve' pi sākṣād-dṛṣṭa-nāyakavad aślīlatā-pratīteḥ)",
    "GK16simhrs_u:3799": " ca sāmājikānām api naṭavad eva rasān āśrayatvaṃ prasajyate iti cet,",
    "GK16simhrs_u:3800": " atra kecana samādadhate-",
    "GK16simhrs_u:3801": " vibhāvādi-bhāvānām anapekṣita-bāhya-sattvānāṃ śabdopadhānād evāsādita-sad-bhāvānām",
    "GK16simhrs_u:3802": " anukāryāpekṣayā niḥsādhāraṇānām api kāvye nāṭye ca abhidhā-paryāyeṇa sādhāraṇīkaraṇātmanā",
    "GK16simhrs_u:3803": " bhāvanā-vyāpāreṇa sva-sambandhitayā vibhāvitānāṃ sākṣād bhāvaka-cetasi viparivartamānānām",
    "GK16simhrs_u:3804": " ālambanatvādy-avirodhād anaucityādi-viplava-rahitaḥ sthāyī nirbharānanda-viśrānti-svabhāvena",
    "GK16simhrs_u:3805": " bhogena bhāvakair bhujyate iti /",
    "GK16simhrs_u:3806": " anye tv anyathā samādhānam āhuḥ /",
    "GK16simhrs_u:3807": " loke pramadādi-kāraṇādibhiḥ sthāyy-anumāne abhyāsa-pāṭavavatāṃ sahṛdayānāṃ kāvye",
    "GK16simhrs_u:3808": " nāṭye ca vibhāvādi-pada-vyapadeśyaiḥ (mamaivaite śatror evaite taṭasthasyaivaite",
    "GK16simhrs_u:3809": " na mamaivaite na śatror evaite na taṭasthasyaivaite iti sambandha-viśeṣa-svīkāra-parihāra-niyamān adhyavasāyāt)",
    "GK16simhrs_u:3810": " sva-sambandhitvena anya-sambandhitvena ca sādhāraṇyāt pratītair abhivyaktībhūto vāsanātmatayā",
    "GK16simhrs_u:3811": " sthitaḥ sthāyī ratyādiḥ pānaka-rasa-nyāyena carvyamāṇo lokottara-camatkāra-kārī paramānandam",
    "GK16simhrs_u:3812": " iva kandalayan rasa-rūpatām āpnotīti /",
    "GK16simhrs_u:3813": " evaṃ ca bhukti-vyakti-pakṣayor ubhayor api sāmājikānāṃ rasāśrayatvopapatter anyatara-pakṣa-parigrahāgrahād udāsmahe /",
    "GK16simhrs_u:3814": " prāyeṇa bhāratīya-matānusāriṇāṃ prakriyā tu (ittham)",
    "GK16simhrs_u:3815": " -loke kāraṇa-kārya-sahakāritām upagataiḥ kāvye nāṭye vā sarasa-sūkti-sudhā-mādhurī-dhurīṇair",
    "GK16simhrs_u:3816": " yathoktābhinaya-sametair vā padārthatvena vibhāvānubhāva-sañcāri-vyapadeśaṃ prāpitaiḥ",
    "GK16simhrs_u:3817": " nāyikā-nāyaka-candra-candrikā-malayānilādi-bhrū-vikṣepa-kaṭākṣa-pāta-sveda-romāñcādi-nirveda-harṣādi-rūpair",
    "GK16simhrs_u:3818": " vāsanātmakair ātma-sambandhitvenābhi-matair bhāvaiḥ dharma-kīrti-ratānāṃ ṣaḍ-aṅga-nāṭya-samaya-jñānāṃ",
    "GK16simhrs_u:3819": " nānā-deśa-veṣa-bhāṣā-vicakṣaṇānāṃ nikhila-kalā-kalāpa-kovidānāṃ santyakta-matsarāṇāṃ",
    "GK16simhrs_u:3820": " sakala-siddhānta-vedināṃ rasa-bhāva-vivecakānāṃ kāvyārtha-nihita-cetasāṃ sāmājikānāṃ",
    "GK16simhrs_u:3821": " manasi mudrā-muditra-nyāyena viparitvartitāḥ vāsitāś cābhivardhitāḥ sthāyino bhāvāḥ",
    "GK16simhrs_u:3822": " (vākyārtha-sthānīyāḥ)",
    "GK16simhrs_u:3823": " kāvyārthatvenābhimatāḥ bāhyārthāvalambanātmakāḥ santo vikāsa-vistara-kṣobha-vikṣepātmakatayā vibhinnāḥ tat-tad-rūpeṇa (raty-utsāhādi-rūpeṇa",
    "GK16simhrs_u:3824": " āsvādyamānāḥ paramānanda-rūpatām āpnuvantīti sakala-sahṛdaya-saṃvedana-siddhasya rasasya pramāṇāntareṇa saṃsādhana-pariśramaḥ śrotṛ-jana-citta-kṣobhāya na kevalaṃ,",
    "GK16simhrs_u:3825": " pratyuta nopayogāyeti prakṛtam anusarāmaḥ //",
    "GK16simhrs_u:3826": " aṣṭadhā sa ca śṛṅgāra-hāsya-vīrādbhutā api / 168",
    "GK16simhrs_u:3827": " raudraḥ karuṇa-bībhatsau bhayānaka itīritaḥ //SRs_2.360//",
    "GK16simhrs_u:3828": " eṣūttaras tu pūrvasmāt sambhūto viṣamāt samaḥ / 169",
    "GK16simhrs_u:3829": " bahu-vaktavyatā-hetoḥ sakalāhlādanād api //SRs_2.361//",
    "GK16simhrs_u:3830": " raseṣu tatra śṛṅgāraḥ prathamaṃ lakṣyate sphuṭam / 170",
    "GK16simhrs_u:3831": " vibhāvair anubhāvaiś ca sāttvikair vyabhicāribhiḥ //SRs_2.362//",
    "GK16simhrs_u:3832": " nītā sadasya-rasyatvaṃ ratiḥ śṛṅgāra ucyate / 171",
    "GK16simhrs_u:3833": " sa vipralambhaḥ sambhoga iti dvedhā nigadyate //SRs_2.363//",
    "GK16simhrs_u:3834": " ayuktayos taruṇayor yo' nurāgaḥ parasparam / 172",
    "GK16simhrs_u:3835": " abhīṣṭāliṅganādīnām anavāptau prakṛṣyate //SRs_2.364//",
    "GK16simhrs_u:3836": " sa vipralambho vijñeyaḥ sa caturdhā nigadyate / 173",
    "GK16simhrs_u:3837": " pūrvānurāga-mānau ca pravāsa-karuṇāv iti //SRs_2.365//",
    "GK16simhrs_u:3838": " atrāyam arthaḥ-nāyikā-nāyakayoḥ prāg-asaṅgatayoḥ saṅgata-viyuktayor vā (parasparam anuraktayoḥ)",
    "GK16simhrs_u:3839": " svocita-vibhāvair anubhāviś copajāyamānaḥ parasparānurāgo' nyatarānurāgo vā svābhilaṣitāliṅganādīnām",
    "GK16simhrs_u:3840": " anavāptau satyām utpadyamānair vyabhicāribhir anubhāvaiś ca prakṛṣyamāṇo vipralambha-śṛṅgāra ity ākhyāyate /",
    "GK16simhrs_u:3841": " sa ca pūrvānurāgādi-bhedena cāturvidhyam āpadyate /",
    "GK16simhrs_u:3842": " tatra pūrvānurāgaḥ-",
    "GK16simhrs_u:3843": " yat prema saṅgamāt pūrvaṃ darśana-śravaṇādibhiḥ / 174",
    "GK16simhrs_u:3844": " pūrvānurāgaḥ sa jñeyaḥ śravaṇaṃ tad-guṇa-śrutiḥ //SRs_2.366//",
    "GK16simhrs_u:3845": " śravaṇena pūrvānurāgo, yathā-",
    "GK16simhrs_u:3846": " sādhu tvayā tarkitam etad eva",
    "GK16simhrs_u:3847": " svenānalaṃ yat kila saṃśrayiṣye /",
    "GK16simhrs_u:3848": " vināmunā svātmani tu prahartuṃ",
    "GK16simhrs_u:3849": " mṛṣā-giraṃ tvāṃ nṛpatau na kuryām //",
    "GK16simhrs_u:3850": " (naiṣadhīye 3.77)",
    "GK16simhrs_u:3851": " atra haṃsa-mukhān nala-guṇa-śravaṇena damayantyāḥ pūrvānurāgaḥ /",
    "GK16simhrs_u:3852": " pratyakṣa-citra-svapnādau darśanaṃ darśanaṃ matam //367// 175",
    "GK16simhrs_u:3853": " pratyakṣa-darśanād, yathā-",
    "GK16simhrs_u:3854": " taṃ vīkṣya sarvāvayavānavadyaṃ",
    "GK16simhrs_u:3855": " nyavartanānyopagamāt kumārī /",
    "GK16simhrs_u:3856": " na hi praphullaṃ sahakāram etya",
    "GK16simhrs_u:3857": " vṛkṣāntaraṃ kāṅkṣati ṣaṭ-padālī //SRs_2.368// (ra.vaṃ. 6.69)",
    "GK16simhrs_u:3858": " citra-darśanena, yathā-",
    "GK16simhrs_u:3859": " līlāvadhūta-kamalā kalayantī pakṣapātam adhikaṃ naḥ /",
    "GK16simhrs_u:3860": " mānasam upaiti keyaṃ citra-gatā rājahaṃsīva //",
    "GK16simhrs_u:3861": " SRs_2.369// (ratnāvalī 2.8)",
    "GK16simhrs_u:3862": " atra citragata-ratnāvalī-darśanād vatsa-rājasya pūrvānurāgaḥ /",
    "GK16simhrs_u:3863": " svapna-darśanena, yathā-",
    "GK16simhrs_u:3864": " svapne dṛṣṭākārā tam api samādāya gatavatī bhavatī /",
    "GK16simhrs_u:3865": " anyam upāyaṃ na labhe prasīda rambhoru dāsāya //SRs_2.370//",
    "GK16simhrs_u:3866": " atra kām api svapne dṛṣṭavataḥ kasyacin nāyakasya pūrvānurāgaḥ /",
    "GK16simhrs_u:3867": " yataḥ pūrvānurāgo' yaṃ saṅkalpātmā pravartate /",
    "GK16simhrs_u:3868": " so' yaṃ pūrvānurāgākhyo vipralambha itīritaḥ //SRs_2.371// 176",
    "GK16simhrs_u:3869": " pāratantryād ayaṃ dvedhā daiva-mānuṣa-kalpanāt /",
    "GK16simhrs_u:3870": " tatra sañcāriṇo glāniḥ śaṅkāsūye śramo bhayam //SRs_2.372// 177",
    "GK16simhrs_u:3871": " nirvedautsukya-dainyāni cintā-nidre prabodhatā /",
    "GK16simhrs_u:3872": " viṣādo jaḍatonmādo moho maraṇam eva ca //SRs_2.373// 178",
    "GK16simhrs_u:3873": " tatra daiva-pāratantryeṇa, yathā-",
    "GK16simhrs_u:3874": " śailātmajāpi pitur ucchiraso' bhilāṣaṃ",
    "GK16simhrs_u:3875": " vyarthaṃ samarthya lalitaṃ vapur ātmanaś ca /",
    "GK16simhrs_u:3876": " sakhyoḥ samakṣam iti cādhika-jāta-lajjā",
    "GK16simhrs_u:3877": " śūnyā jagāma bhavanābhimukhī kathaṃcit //SRs_2.374// (ku.saṃ. 3.75)",
    "GK16simhrs_u:3878": " atra janakādy-ānukūlye' pi daiva-pāratantryeṇa pārvatyāḥ pūrvānurāgaḥ /",
    "GK16simhrs_u:3879": " mānuṣa-pāratantryeṇa, yathā-",
    "GK16simhrs_u:3880": " dullaho pio me tasmiṃ bhava hiaa ṇirāsaṃ",
    "GK16simhrs_u:3881": " ammo apaṃgo me paripphurai kiṃ bi vāmo /",
    "GK16simhrs_u:3882": " eso so cira-diṭṭho kahaṃ uṇa dakkhidabbo",
    "GK16simhrs_u:3883": " ṇāha maṃ parāhīṇaṃ tui parigaṇaa satiṇhaṃ //SRs_2.375// (mā.a.mi. 2.4)",
    "GK16simhrs_u:3884": " [durlabhaḥ priyo me tasmin bhava hṛdaya-nirāsaṃ",
    "GK16simhrs_u:3885": " amho apāṅgo me parisphurati kim api vāmaḥ /",
    "GK16simhrs_u:3886": " eṣa sa cira-dṛṣṭaḥ kathaṃ punar draṣṭavyaḥ",
    "GK16simhrs_u:3887": " nātha māṃ parādhīnāṃ tvayi parigaṇaya satṛṣṇām //]",
    "GK16simhrs_u:3888": " atra (catuṣpada-vastuke gīte)",
    "GK16simhrs_u:3889": " devayānī-pāratantryeṇa śarmiṣṭhāyāḥ yayāti-viṣayaḥ pūrvānurāgaḥ /",
    "GK16simhrs_u:3890": " etasminn abhilāṣādi maraṇāntam anekadhā /",
    "GK16simhrs_u:3891": " tat-tat-sañcāri-bhāvānām utkaṭatvād daśā bhavet //SRs_2.376// 179",
    "GK16simhrs_u:3892": " tathāpi prāktanair asyā daśāvasthāḥ samāsataḥ /",
    "GK16simhrs_u:3893": " proktās tad-anurodhena tāsāṃ lakṣaṇam ucyate //SRs_2.377// 180",
    "GK16simhrs_u:3894": " abhilāṣaś cintānusmṛti-guṇa-saṅkīrtanodvegāḥ /",
    "GK16simhrs_u:3895": " savilāpā unmāda-vyādhī jaḍatā mṛtiś ca tāḥ kramaśaḥ //SRs_2.378// 181",
    "GK16simhrs_u:3896": " tatra abhilāṣaḥ-",
    "GK16simhrs_u:3897": " saṅgamopāya-racita-prārabdha-vyavasāyataḥ /",
    "GK16simhrs_u:3898": " saṅkalpecchā-samudbhūtir abhilāṣo' tra vikriyāḥ //SRs_2.379// 182",
    "GK16simhrs_u:3899": " praveśa-nirgamau tūṣṇīṃ tad-dṛṣṭi-patha-gāminau /",
    "GK16simhrs_u:3900": " rāga-prakāśana-parāś ceṣṭāḥ svātma-prasādhanam / 183",
    "GK16simhrs_u:3901": " vyājoktayaś ca vijane sthitir ity evam ādayaḥ //SRs_2.380//",
    "GK16simhrs_u:3902": " yathā-",
    "GK16simhrs_u:3903": " alolaiś ca śvāsa-pravidalita-lajjā-parimalaiḥ",
    "GK16simhrs_u:3904": " pramodād udvelaiś cakita-hariṇī-vīkṣaṇa-sakhaiḥ /",
    "GK16simhrs_u:3905": " amandair autsukyāt praṇaya-laharī-marma-piśunair",
    "GK16simhrs_u:3906": " apāṅgaiḥ siṃha-kṣmā-ramaṇam abalā vīkṣitavatī //SRs_2.381//",
    "GK16simhrs_u:3907": " atra rāga-prakāśana-parair dṛṣṭi-viśeṣair nāyake kasyāścid abhilāṣo vyajyate /",
    "GK16simhrs_u:3908": " atha cintā-",
    "GK16simhrs_u:3909": " kenopāyena saṃsiddhiḥ kadā tasya samāgamaḥ / 184",
    "GK16simhrs_u:3910": " dūtī-mukhena kiṃ vācyam ity ādy ūhas tu cintanam //SRs_2.382//",
    "GK16simhrs_u:3911": " atra nīvyādi-saṃsparśaḥ śayyāyāṃ parivartanam / 185",
    "GK16simhrs_u:3912": " sa-bāṣpākekarā dṛṣṭir mudrikādi-vivartanam /",
    "GK16simhrs_u:3913": " nirlakṣya-vīkṣaṇaṃ caivam ādyā vikṛtayo matāḥ //SRs_2.383// 186",
    "GK16simhrs_u:3914": " yathā-",
    "GK16simhrs_u:3915": " udyānaṃ kim upāgatāsmi sukṛtī devo na kiṃ darśitaḥ",
    "GK16simhrs_u:3916": " śrī-siṃhaḥ sva-sakhī-mukhena sa kathaṃ neyaḥ sa kiṃ vakṣyati /",
    "GK16simhrs_u:3917": " siddhyet tena kadā samāgama iti dhyānena savyākulā",
    "GK16simhrs_u:3918": " śayyāyāṃ parivartane śvasiti ca kṣiptvā kapolaṃ kare //SRs_2.384//",
    "GK16simhrs_u:3919": " atha anusmṛtiḥ-",
    "GK16simhrs_u:3920": " arthānām anubhūtānāṃ deśa-kālānuvartinām /",
    "GK16simhrs_u:3921": " sāntatyena parāmarśo mānasaḥ syād anusmṛtiḥ //SRs_2.385// 187",
    "GK16simhrs_u:3922": " tatrānubhāvā niḥśvāso dhyāṇaṃ kṛtya-vihastatā /",
    "GK16simhrs_u:3923": " śayyāsanādi-vidveṣa ity ādyāḥ smara-kalpitāḥ //SRs_2.386// 188",
    "GK16simhrs_u:3924": " yathā-",
    "GK16simhrs_u:3925": " ārāme ratirāja-pūjana-vidhāvāsanna-sañcāriṇo",
    "GK16simhrs_u:3926": " vyāpārānanapota-siṃha-nṛpate rāgānusandhāyakān /",
    "GK16simhrs_u:3927": " smāraṃ smāram amuṃ kṣaṇaṃ śaśimukhī śvāsair vivarṇādharā",
    "GK16simhrs_u:3928": " nānyat kāṅkṣati karma kartum ucitaṃ nāste na śete kvacit //SRs_2.387//",
    "GK16simhrs_u:3929": " atah guṇa-kīrtanam-",
    "GK16simhrs_u:3930": " saundaryādi-guṇa-ślāghā guṇa-kīrtanam atra tu /",
    "GK16simhrs_u:3931": " romāñco gadgadā vāṇī bhāva-manthara-vīkṣaṇam / 189",
    "GK16simhrs_u:3932": " tat-saṅga-cintanaṃ sakhyā gaṇḍa-svedādayo' pi ca //SRs_2.388//",
    "GK16simhrs_u:3933": " yathā-",
    "GK16simhrs_u:3934": " kiṃ kāmena kim indunā surabhiṇā kiṃ vā jayantena kiṃ",
    "GK16simhrs_u:3935": " mad-bhāgyaād anapota-siṃha-nṛpate rūpaṃ mayā vīkṣitam /",
    "GK16simhrs_u:3936": " anyās tat-paricaryayeva sudṛśo hanteti romāñcitā",
    "GK16simhrs_u:3937": " svidyad-gaṇḍa-talaṃ sagadgada-padaṃ sākhyāti sakhyāḥ puraḥ //SRs_2.389//",
    "GK16simhrs_u:3938": " atha udvegaḥ-",
    "GK16simhrs_u:3939": " manasaḥ kampa udvegaḥ kathitas tatra vikriyāḥ / 190",
    "GK16simhrs_u:3940": " cintā santāpa-niḥśvāsau dveṣaḥ śayyāsanādiṣu /",
    "GK16simhrs_u:3941": " stambha-cintāśru-vaivarṇya-dīnatvādaya īritāḥ //SRs_2.390// 191",
    "GK16simhrs_u:3942": " yathā-",
    "GK16simhrs_u:3943": " sevāyā anapota-siṃha-nṛpater yāteṣu rājasv atho",
    "GK16simhrs_u:3944": " tat-strībhiś cirayat suteṣu vilasac-cetaḥ-samudbhrāntibhiḥ /",
    "GK16simhrs_u:3945": " niḥśvāsa-glapitādharaṃ paripatat-saṃruddha-bāṣpodayaṃ",
    "GK16simhrs_u:3946": " kāmaṃ snigdha-sakhī-jane viracitā dīnā dṛśor vṛttayaḥ //SRs_2.391//",
    "GK16simhrs_u:3947": " atha vilāpaḥ-",
    "GK16simhrs_u:3948": " iha me dṛk-pathaṃ prāpad ihātiṣṭhad ihāsta ca /",
    "GK16simhrs_u:3949": " ihālapad ihāvātsīd ihaiva nyavṛtat tathā //SRs_2.392// 192",
    "GK16simhrs_u:3950": " ity ādi-vākya-vinyāso vilāpa iti kīrtitaḥ /",
    "GK16simhrs_u:3951": " tatra ceṣṭās tu kutrāpi gamanaṃ kvacid īkṣaṇam / 193",
    "GK16simhrs_u:3952": " kvacit kvacid avasthānaṃ kvacic ca bhramaṇādayaḥ //SRs_2.393//",
    "GK16simhrs_u:3953": " yathā-",
    "GK16simhrs_u:3954": " atrābhūd anapota-siṃha-nṛpatis tatrāham asmin latā-",
    "GK16simhrs_u:3955": " kuñje sādaram īkṣitāham iha mam ānandayan sa smitaiḥ /",
    "GK16simhrs_u:3956": " ity ālāpavatī vilokitam api vyālokate sambhramād",
    "GK16simhrs_u:3957": " yātaṃ yāti ca satvarā taru-talaṃ līlāta ekākinī //SRs_2.394//",
    "GK16simhrs_u:3958": " atha unmādaḥ-",
    "GK16simhrs_u:3959": " sarvāvasthāsu sarvatra tan-manaskatayā sadā / 194",
    "GK16simhrs_u:3960": " atasmiṃs tad iti bhrāntir unmādo virahodbhavaḥ //SRs_2.395//",
    "GK16simhrs_u:3961": " tatra ceṣṭās tu vijñeyā dveṣaḥ sveṣṭe' pi vastuni / 195",
    "GK16simhrs_u:3962": " dīrghaṃ muhuś ca niḥśvāso nirnimeṣatayā sthitiḥ /",
    "GK16simhrs_u:3963": " nirnimitta-smita-dhyāna-gāna-maunādayo' pi ca //SRs_2.396// 196",
    "GK16simhrs_u:3964": " autsukyād anapota-siṃha-nṛpater ākāram ālikhya sā",
    "GK16simhrs_u:3965": " nirvarṇyāyam asau mama priya iti premābhiyoga-bhramāt /",
    "GK16simhrs_u:3966": " āśūtthāya tato' pasṛtya tarasā kiṃcid vivṛttānanā",
    "GK16simhrs_u:3967": " sāsūyaṃ sadara-smitaṃ sa-cakitaṃ sākāṅkṣam ālokate //SRs_2.397//",
    "GK16simhrs_u:3968": " atha vyādhiḥ-",
    "GK16simhrs_u:3969": " abhīṣṭa-saṅgamābhāvād vyādhiḥ santāpa-lakṣaṇaḥ /",
    "GK16simhrs_u:3970": " atra santāpa-niḥśvāsau śīta-vastu-niṣevaṇam //SRs_2.398// 197",
    "GK16simhrs_u:3971": " jīvitopekṣaṇaṃ moho mumūrṣā dhṛti-varjanam /",
    "GK16simhrs_u:3972": " yatra kvacic ca patanaṃ srastākṣatvādayo' pi ca //SRs_2.399// 198",
    "GK16simhrs_u:3973": " yathā-",
    "GK16simhrs_u:3974": " saṅgatyām anapota-siṃha-nṛpater āsakta-ceto-gataiḥ",
    "GK16simhrs_u:3975": " kandarpānala-dīpitāni sutanor aṅgāni paryākulāḥ /",
    "GK16simhrs_u:3976": " vyālimpan hima-bālukā-paricitaiḥ śrī-gandha-sāra-dravaiḥ",
    "GK16simhrs_u:3977": " sakhyaḥ pāṇi-talāni patra-marutā nirvāpayantyo muhuḥ //SRs_2.400//",
    "GK16simhrs_u:3978": " atha jaḍatā-",
    "GK16simhrs_u:3979": " idam iṣṭam aniṣṭaṃ tad iti vetti na kiñcana /",
    "GK16simhrs_u:3980": " nottaraṃ bhāṣate praśne nekṣate na śṛṇoti ca //SRs_2.401// 199",
    "GK16simhrs_u:3981": " yatra dhyāyati niḥsaṃjñaṃ jaḍatā sā prakīrtitā /",
    "GK16simhrs_u:3982": " atra sparśānabhijñatvaṃ vaivarṇyaṃ śithilāṅgatā / 200",
    "GK16simhrs_u:3983": " akāṇḍa-huṅkṛtiḥ stambho niḥśvāsa-kṛśatādayaḥ //SRs_2.402//",
    "GK16simhrs_u:3984": " yathā-",
    "GK16simhrs_u:3985": " saṅkalpair anapota-siṃha-nṛpatau saṃrūḍha-mūlāṅkurair",
    "GK16simhrs_u:3986": " ākrāntā tanutāṃ gatā smara-śaraiḥ śāteva śātodarī /",
    "GK16simhrs_u:3987": " asman-mūlam idaṃ tanutvam iti kiṃ lajjālase locane",
    "GK16simhrs_u:3988": " prāpte pakṣma-puṭāvṛtiṃ ratipates tat-ketanaṃ jṛmbhatām //SRs_2.403//",
    "GK16simhrs_u:3989": " atha maraṇaṃ-",
    "GK16simhrs_u:3990": " tais taiḥ kṛtaiḥ pratīkārair yadi na syāt samāgamaḥ / 201",
    "GK16simhrs_u:3991": " tataḥ syān maraṇodyogah kāmāgnes tatra vikriyāḥ //SRs_2.404//",
    "GK16simhrs_u:3992": " līlā-śuka-cakorādi-nyāsaḥ snigdha-sakhī-kare / 202",
    "GK16simhrs_u:3993": " kala-kaṇṭha-kalālāpa-śrutir mandānilādaraḥ /",
    "GK16simhrs_u:3994": " jyotsnā-praveśa-mākanda-mañjarī-vīkṣaṇādayaḥ //SRs_2.405// 203",
    "GK16simhrs_u:3995": " yathā-",
    "GK16simhrs_u:3996": " tanvī darśana-saṃjñayaiva laitkām āpṛcchya saṃvardhitāṃ",
    "GK16simhrs_u:3997": " nyāsīkṛtya ca śārikāṃ parijane snigdhe samaṃ vīṇayā /",
    "GK16simhrs_u:3998": " jyotsnām āviśatī viśārada-sakhī-vargeṇa karṇāntike",
    "GK16simhrs_u:3999": " siktena hy anapota-siṃha-nṛpater nāmnā punar jīvitā //SRs_2.406//",
    "GK16simhrs_u:4000": " atra kecid abhilāṣāt pūrvam icchotkaṇṭhā-lakṣaṇam avasthā-dvayam aṅgīkṛtya dvādaśāvasthā iti varṇayanti /",
    "GK16simhrs_u:4001": " tatrecchā punar abhilāṣān na bhidyate /",
    "GK16simhrs_u:4002": " tat-prāpti-tvarālakṣaṇā utkaṇṭhā tu cintanān nātiricyate ity udāsitam /",
    "GK16simhrs_u:4003": " atha māna-vipralambhaḥ-",
    "GK16simhrs_u:4004": " muhuḥ-kṛto meti neti pratiṣedhārtha-vīpsayā /",
    "GK16simhrs_u:4005": " īpsitāliṅganādīnāṃ nirodho māna ucyate //SRs_2.407// 204",
    "GK16simhrs_u:4006": " so' yaṃ sahetu-nirhetu-bhedād dvedhātra hetujaḥ /",
    "GK16simhrs_u:4007": " īrṣyayā sambhaved īrṣyā tv anyāsaṅgini vallabhe //SRs_2.408// 205",
    "GK16simhrs_u:4008": " asahiṣṇutvam eva syād dṛṣṭer anumiteḥ śruteḥ /",
    "GK16simhrs_u:4009": " īrṣyā-māne tu nirvedāvahittha-glāni-dīnatāḥ / 206",
    "GK16simhrs_u:4010": " cintā-cāpalya-jaḍatā-mohādyā vyabhicāriṇaḥ //SRs_2.409//",
    "GK16simhrs_u:4011": " tatra darśanerṣyā-māno, yathā-",
    "GK16simhrs_u:4012": " paccakkha-maṃtu-kāraa ja{i} cumbasi maha ime hada-kapole /",
    "GK16simhrs_u:4013": " tā majjha pia-sahīe bisesao kīsa biṇṇao //SRs_2.410//",
    "GK16simhrs_u:4014": " [pratyakṣa-mantu-kāraka yadi cumbasi mamaimau hata-kapolau /",
    "GK16simhrs_u:4015": " tato mama priya-sakhyā viśeṣakaḥ kasmād vijñātaḥ //]",
    "GK16simhrs_u:4016": " atra nāyikā-kapola-cumbana-vyājena tat-pratibimbitāṃ sakhīṃ cumbati nāyake tad-īrṣyayā janito nāyikā-mānaḥ pratyakṣa-mantukārakety anayā sambuddhyā vyajyate /",
    "GK16simhrs_u:4017": " bhogāṅka-gotra-skhalanotsvapnair anumitis tridhā //SRs_2.411// 207",
    "GK16simhrs_u:4018": " bhogāṅkānumiti-janiterṣyamāno,",
    "GK16simhrs_u:4019": " yathā mamaiva-",
    "GK16simhrs_u:4020": " ko doṣo maṇi-mālikā yadi bhavet kaṇṭhe na kiṃ śaṅkaro",
    "GK16simhrs_u:4021": " dhatte bhūṣaṇam ardha-candram amalaṃ candre na kiṃ kālimā /",
    "GK16simhrs_u:4022": " tat sādhv eva kṛtaṃ kṛtaṃ bhaṇitibhir naivāparāddhaṃ tvayā",
    "GK16simhrs_u:4023": " bhāgyaṃ draṣṭum anīśayaiva bhavataḥ kāntāparāddhaṃ mayā //SRs_2.412// [*15]",
    "GK16simhrs_u:4024": " [*15] This verse appeared previously in 1.125.",
    "GK16simhrs_u:4025": " atra maṇi-mālikādi-lakṣaṇa-madana-mudrānumiti-priyāparādha-janiterṣyā-sambhūto mānaḥ tat sādhv eva kṛtam ity ādibhir viparīta-lakṣaṇoktibhir vyajyate /",
    "GK16simhrs_u:4026": " gotra-skhalanena yathā mamaiva-",
    "GK16simhrs_u:4027": " nāma-vyatikrama-nimitta-ruṣāruṇena",
    "GK16simhrs_u:4028": " netrāñcalena mayi tāḍanam ācarantyāḥ /",
    "GK16simhrs_u:4029": " mā mā spṛśeti paruṣākṣara-vāda-ramyaṃ",
    "GK16simhrs_u:4030": " manye tad eva mukha-paṅkajam āyatākṣyāḥ //SRs_2.413//",
    "GK16simhrs_u:4031": " utsvapnerṣyayā, yathā-",
    "GK16simhrs_u:4032": " svapna-kīrtita-vipakṣam aṅganāḥ",
    "GK16simhrs_u:4033": " pratyabhitsur avadantya eva tam /",
    "GK16simhrs_u:4034": " pracchadānta-galitāśru-bindubhiḥ",
    "GK16simhrs_u:4035": " krodha-bhinna-valayair vivartanaiḥ //SRs_2.414// (ra.vaṃ. 19.22)",
    "GK16simhrs_u:4036": " śrutiḥ priyāparādhasya śrutir āpta-sakhī-mukhāt //SRs_2.415// 208ab",
    "GK16simhrs_u:4037": " śruti-janiterṣyayā māno, yathā-",
    "GK16simhrs_u:4038": " aṅguly-agra-nakhena bāṣya-salilaṃ vikṣipya vikṣipya",
    "GK16simhrs_u:4039": " kiṃ tūṣṇīṃ rodiṣi kopane bahutaraṃ phūtkṛtya rodiṣyasi /",
    "GK16simhrs_u:4040": " yasyāste piśunopadeśa-vacanair māne' tibhūmiṃ gate",
    "GK16simhrs_u:4041": " nirviṇṇo' nunayaṃ prati priyatamo madhyasthatām eṣyati //SRs_2.416// (amaru. 5)",
    "GK16simhrs_u:4042": " atra piśuna-sakhī-janopadeśa-janito māno bāṣpādibhir vyajyate /",
    "GK16simhrs_u:4043": " kāraṇābhāsa-sambhūto nirhetuḥ syād dvayor api / 208",
    "GK16simhrs_u:4044": " avahitthādayas tatra vijñeyā vyabhicāriṇaḥ //SRs_2.417//",
    "GK16simhrs_u:4045": " tatra puruṣasya, yathā-",
    "GK16simhrs_u:4046": " likhann āste bhūmiṃ bahir avanataḥ prāṇa-dayito",
    "GK16simhrs_u:4047": " nirāhārāḥ sakhyaḥ satata-ruditocchūṇa-nayanāḥ /",
    "GK16simhrs_u:4048": " parityaktaṃ sarvaṃ hasita-paṭhitaṃ pañjara-śukais",
    "GK16simhrs_u:4049": " tavāvasthā ceyaṃ visṛja kaṭhine mānam adhunā //SRs_2.418// (amaru. 7)",
    "GK16simhrs_u:4050": " yathā vā-",
    "GK16simhrs_u:4051": " alia-pasuttaa viṇimīliaccha dehi suhaa majjha oāsaṃ /",
    "GK16simhrs_u:4052": " gaṇḍa-paricuṃbaṇāpulaiaṅga ṇa puṇo cirāissaṃ //SRs_2.419// (gā.sa. 1.20)",
    "GK16simhrs_u:4053": " (alīka-prasupta vinimīlitākṣa dehi subhaga mamāvakāśam /",
    "GK16simhrs_u:4054": " gaṇḍa-paricumbanā-pulakitāṅga na punaś cirayiṣyāmi //)",
    "GK16simhrs_u:4055": " atrālīka-svāpākṣi-nimīlanādi-sūcita-puruṣa-māna-kāraṇasya prasādhana-gṛha-vyāpāra-nimittaṃ vilambanasyābhāsatvam /",
    "GK16simhrs_u:4056": " striyā, yathā-",
    "GK16simhrs_u:4057": " muñca kopam animitta-locane",
    "GK16simhrs_u:4058": " sandhyayā praṇamito' smi nānyathā /",
    "GK16simhrs_u:4059": " kiṃ na vetsi sahadharma-cāriṇaṃ",
    "GK16simhrs_u:4060": " cakravāka-sama-vṛttim ātmanaḥ //SRs_2.420// (ku.saṃ. 8.57)",
    "GK16simhrs_u:4061": " atra pārvatī-māna-kāraṇasya parameśvara-kṛta-sandhyā-praṇāmasyābhāsatvam /",
    "GK16simhrs_u:4062": " nanu aliapasuttety atra gaṇḍa-paricumbanasya niṣedho nāsti /",
    "GK16simhrs_u:4063": " evaṃ muñca kopam ity atra ca niṣedho na śrūyate /",
    "GK16simhrs_u:4064": " tat katham asya nirhetukasya (meti vā neti vā niṣedhābhāve' pi)",
    "GK16simhrs_u:4065": " mānatvam iti cet /",
    "GK16simhrs_u:4066": " meti neti vācika-niṣedhasya upalaksaṇatvāt (aliapasutteti)",
    "GK16simhrs_u:4067": " pūrvasminn udāharaṇe apratikriyayā cumbanānaṅgīkāra-lakṣaṇo niṣedho vidyata eva /",
    "GK16simhrs_u:4068": " aparatra (muñca kopam ity atra)",
    "GK16simhrs_u:4069": " punar anuttara-dānādinā anaṅgīkāra-lakṣaṇo niṣedho vaktavya eva /",
    "GK16simhrs_u:4070": " nanu nirhetukasya mānasya bhāva-kauṭilya-rūpa-mānasya ca ko bheda iti ced ucyate /",
    "GK16simhrs_u:4071": " nirhetuka-māne tu kopa-vyājena cumbanādi-vilambanāt prema-parīkṣaṇaṃ phalam /",
    "GK16simhrs_u:4072": " bhāva-kauṭilya-māne tu cumbanādy-avilambaḥ phalam iti spaṣṭa eva tayor bhedaḥ /",
    "GK16simhrs_u:4073": " nirhetukaḥ svayaṃ śāmyet svayaṃ grāhasmitādibhiḥ //SRs_2.421// 209",
    "GK16simhrs_u:4074": " yathā-",
    "GK16simhrs_u:4075": " idaṃ kim āryeṇa kṛtaṃ mamāṅge",
    "GK16simhrs_u:4076": " mugdhe kim etad racitaṃ tvayeti /",
    "GK16simhrs_u:4077": " tayoḥ kriyānteṣv anubhoga-cihnaiḥ",
    "GK16simhrs_u:4078": " smitottaro' bhūt kuhanāvirodhaḥ //SRs_2.422//",
    "GK16simhrs_u:4079": " atra lakṣmī-nārāyaṇayor anyonya-mānasya paraspara-kṛta-bhoga-cihna-lakṣaṇa-kāraṇābhāsa-janitasya smitottaratayā svayaṃ śāntir avagamyate /",
    "GK16simhrs_u:4080": " hetujas tu śamaṃ yāti yathāyogyaṃ prakalpitaiḥ /",
    "GK16simhrs_u:4081": " sāmnā bhedena dānena naty-upekṣā-rasāntaraiḥ / 210",
    "GK16simhrs_u:4082": " tatra priyokti-kathanaṃ yat tu tat sāma gīyate //SRs_2.423//",
    "GK16simhrs_u:4083": " tatra yathā mamaiva-",
    "GK16simhrs_u:4084": " ananya-sādhāraṇa eṣa dāsaḥ",
    "GK16simhrs_u:4085": " kim anyathā cetasi śaṅkayeti /",
    "GK16simhrs_u:4086": " priye vadaty ādṛtayā kayācin",
    "GK16simhrs_u:4087": " nājñāyi māno' pi sakhī-jano' pi //SRs_2.424//",
    "GK16simhrs_u:4088": " atra priya-sāmokti-janitā kasyāścid māna-śāntiḥ sakhī-jana-mānādy-ajñāna-sūcitair āliṅganādibhir vyajyate /",
    "GK16simhrs_u:4089": " sakhyādibhir upālambha-prayogo bheda ucyate //SRs_2.425// 211",
    "GK16simhrs_u:4090": " yathā-",
    "GK16simhrs_u:4091": " vihāyaitan māna-vyasanam anayos tanvi kucayor",
    "GK16simhrs_u:4092": " vidheyas te preyān yadi vayam anullaṅghya-vacasaḥ /",
    "GK16simhrs_u:4093": " sakhībhyaḥ snigdhābhyo giram iti niśamyaiṇa-nayanā",
    "GK16simhrs_u:4094": " nivāpāmbho datte nayana-salilair māna-suhṛde //SRs_2.426//",
    "GK16simhrs_u:4095": " vyājena bhūṣaṇādīnāṃ pradānaṃ dānam ucyate //SRs_2.427// 212ab",
    "GK16simhrs_u:4096": " yathā-",
    "GK16simhrs_u:4097": " muhur upahasitām ivāli-nādair",
    "GK16simhrs_u:4098": " vitarasi naḥ kalikāṃ kim-artham enām /",
    "GK16simhrs_u:4099": " adhirajani gatena dhāmni tasyāḥ",
    "GK16simhrs_u:4100": " śaṭhaḥ kalir eva mahāṃs tvayādya dattaḥ //SRs_2.428// (śi.va. 7.55)",
    "GK16simhrs_u:4101": " natiḥ pāda-praṇāmaḥ syāt //SRs_2.429// 212c",
    "GK16simhrs_u:4102": " tayā, yathā-",
    "GK16simhrs_u:4103": " piśuna-vacana-roṣāt kiṃcid ākuñcita-bhrūḥ",
    "GK16simhrs_u:4104": " praṇamati nija-nāthe pāda-paryanta-pīṭham /",
    "GK16simhrs_u:4105": " yuvatir alam apāṅga-syandino bāṣpa-bindūn",
    "GK16simhrs_u:4106": " anayata kuca-yugme nirguṇāṃ hāra-vallīm //SRs_2.430//",
    "GK16simhrs_u:4107": " tūṣṇīṃ sthitir upekṣaṇam //SRs_2.431// 212d",
    "GK16simhrs_u:4108": " yathā-",
    "GK16simhrs_u:4109": " caraṇoāsaṇisaṇṇassa tassa bharimo aṇālabantassa /",
    "GK16simhrs_u:4110": " pāaṅguṭṭhābeṭṭhia kesa-diḍhāaḍḍhaṇa-suhaṃ //SRs_2.432// (gāthā 2.8)",
    "GK16simhrs_u:4111": " [caraṇāvakāśa-niṣaṇṇasya tasya smarāmo' nālapataḥ /",
    "GK16simhrs_u:4112": " pādāṅguṣṭhāveṣṭhita keśa-dṛḍhākarṣaṇa-sukham //]",
    "GK16simhrs_u:4113": " atra śayyāyāṃ caraṇāvakāśa-sthiti-maunādibhir upekṣā /",
    "GK16simhrs_u:4114": " tayā janitā mānasya śāntiś caraṇāṅguṣṭha-veṣṭita-keśa-dṛḍhākarṣaṇena vyajyate /",
    "GK16simhrs_u:4115": " ākasmika-bhayādīnāṃ kalpanā syad rasāntaram /",
    "GK16simhrs_u:4116": " yādṛcchikaṃ buddhi-pūrvam iti dvedhā nigadyate / 213",
    "GK16simhrs_u:4117": " anukūlena daivena kṛtaṃ yādṛcchikaṃ bhavet //SRs_2.433//",
    "GK16simhrs_u:4118": " tena māna-śāntir, yathā-",
    "GK16simhrs_u:4119": " mānam asyā nirākartuṃ pādayor me patiṣyataḥ /",
    "GK16simhrs_u:4120": " upakārāya diṣṭyaitad udīṇaṃ ghana-garjitam //SRs_2.434// (kā.ā. 2.290)",
    "GK16simhrs_u:4121": " atra māna-praṇodana-ghana-garjita-santrāsasya priya-prayatnair vinā daiva-vaśena sambhūtatvād yādṛcchikatvam /",
    "GK16simhrs_u:4122": " pratyutpanna-dhiyā puṃsā kalpitaṃ buddhi-pūrvakam //SRs_2.435// 214",
    "GK16simhrs_u:4123": " yathā-",
    "GK16simhrs_u:4124": " līlā-tāmarasāhato' nya-vanitā-niḥśaṅka-daṣṭādharaḥ",
    "GK16simhrs_u:4125": " kaścit kesara-dūṣitekṣaṇa iva vyāmīlya netre sthitaḥ /",
    "GK16simhrs_u:4126": " mugdhā kuḍmalitānanena dadatī vāyuṃ sthitā tasya sā",
    "GK16simhrs_u:4127": " bhrāntyā dhūrtatayātha sā natim ṛte tenāniśaṃ cumbitā //SRs_2.436// (amaru 72)",
    "GK16simhrs_u:4128": " atra mānāpanodanasya priya-trāsasya netra-vyāvṛtti-naṭana-lakṣaṇatayā nāyakasya pratyutpanna-matyā kalpitatvād buddhi-pūrvakatvam /",
    "GK16simhrs_u:4129": " atha pravāsaḥ-",
    "GK16simhrs_u:4130": " pūrva-saṅgatayor yūnor bhaved deśāntarādibhiḥ /",
    "GK16simhrs_u:4131": " caraṇa-vyavadhānaṃ yat sa pravāsa itīryate //SRs_2.437// 215",
    "GK16simhrs_u:4132": " taj-janyo vipralambho' pi pravāsatvena saṃmataḥ /",
    "GK16simhrs_u:4133": " harṣa-garva-mada-vrīḍā varjayitvā samīritāḥ //SRs_2.438// 216",
    "GK16simhrs_u:4134": " śṛṅgāra-yogyāḥ sarve' pi pravāsa-vyabhicāriṇaḥ /",
    "GK16simhrs_u:4135": " kāryataḥ sambhramāc chāpāt sa tridhā tatra kāryajaḥ //SRs_2.439// 217",
    "GK16simhrs_u:4136": " buddhi-pūrvatayā yūnoḥ saṃvidhāna-vyapekṣayā /",
    "GK16simhrs_u:4137": " vṛtto vartiṣyamāṇaś ca vartamāna iti tridhā //SRs_2.440// 218",
    "GK16simhrs_u:4138": " dharmārtha-saṅgrahāya buddhi-pūrvo vyāpāraḥ kāryam /",
    "GK16simhrs_u:4139": " tena vṛtto, yathā-",
    "GK16simhrs_u:4140": " kriyā-prabandhād ayam adhvarāṇām",
    "GK16simhrs_u:4141": " ajasram āhūta-sahasra-netraḥ /",
    "GK16simhrs_u:4142": " śacyāś ciraṃ pāṇḍu-kapola-lambān",
    "GK16simhrs_u:4143": " mandāra-śūnyān alakāṃś cakāra //SRs_2.441// (ra.vaṃ. 6.23)",
    "GK16simhrs_u:4144": " atra purandarasya pūrvaṃ śacīm āmantrya paścād adhvara-pradeśa-gamanena tayoḥ saṃvidhān avyapekṣayā (kāryato)",
    "GK16simhrs_u:4145": " vipralambhasya bhūta-pūrvatvam /",
    "GK16simhrs_u:4146": " vartiṣyamāṇo, yathā-",
    "GK16simhrs_u:4147": " bhavatu viditaṃ chadmālāpair alaṃ priya gamyatāṃ",
    "GK16simhrs_u:4148": " tanur api na te doṣo' smākaṃ vidhis tu parāṅmukhaḥ /",
    "GK16simhrs_u:4149": " tava yathā tathābhūtaṃ prema prapannam imāṃ daśāṃ",
    "GK16simhrs_u:4150": " prakṛti-capale kā naḥ pīḍā gate hata-jīvite //SRs_2.442// (amaru 30)",
    "GK16simhrs_u:4151": " vartamāno, yathā-",
    "GK16simhrs_u:4152": " yāmīti priya-puṣṭāyāḥ priyāyāḥ kaṇṭha-lagnayoḥ /",
    "GK16simhrs_u:4153": " vaco-jīvitayor āsīt puro niḥsaraṇe raṇaḥ //SRs_2.443//",
    "GK16simhrs_u:4154": " atha sambhramāt-",
    "GK16simhrs_u:4155": " āvegaḥ sambhramaḥ so' pi naiko divyādibhedataḥ //SRs_2.444// 219a",
    "GK16simhrs_u:4156": " tatra divyo, yathā-",
    "GK16simhrs_u:4157": " tiṣṭhet kopa-vaśāt prabhāva-pihitā dīrghaṃ na sā kupyati",
    "GK16simhrs_u:4158": " svargāyotpatitā bhaven mayi punar-bhāvārdram asyā manaḥ /",
    "GK16simhrs_u:4159": " tāṃ hartuṃ vibudha-dviṣo' pi na ca me śaktāḥ puro-vartinīṃ",
    "GK16simhrs_u:4160": " sā cātyantam agocaraṃ nayanayor yāteti ko' yaṃ vidhiḥ //SRs_2.445// (vi.u. 4.9)",
    "GK16simhrs_u:4161": " atra vipralambhasya kāraṇāntara-nirāsena ko' yaṃ vidhir iti vidheḥ kāraṇatvābhiprāyeṇa divya-sambhrama-janitatvaṃ pratīyate /",
    "GK16simhrs_u:4162": " atha śāpaḥ-",
    "GK16simhrs_u:4163": " śāpo vairūpyatād rūpya-pravṛtter dvividho bhavet / 219",
    "GK16simhrs_u:4164": " pravāsaḥ śāpa-vairūpyād ahalyā-gautamādiṣu //SRs_2.446//",
    "GK16simhrs_u:4165": " tādrūpyeṇa, yathā-",
    "GK16simhrs_u:4166": " kaścit kāntā-viraha-guruṇā svādhikārāt pramattaḥ",
    "GK16simhrs_u:4167": " śāpenāstaṃgamita-mahimā varṣa-bhogyeṇa bhartuḥ /",
    "GK16simhrs_u:4168": " yakṣaś cakre janaka-tanayā-snāna-puṇyodakeṣu",
    "GK16simhrs_u:4169": " snigdha-cchāyā-taruṣu vasatiṃ rāma-giry-āśrameṣu //SRs_2.447// [me.dū. 1.1]",
    "GK16simhrs_u:4170": " atha karuṇa-vipralambhaḥ-",
    "GK16simhrs_u:4171": " dvayor ekasya maraṇe punar ujjīvanāvadhau / 220",
    "GK16simhrs_u:4172": " virahaḥ karuṇo' nyasya saṅgamāśānuvartanāt //SRs_2.448//",
    "GK16simhrs_u:4173": " karuṇa-bhrama-kāritvāt so' yaṃ karuṇa ucyate / 221",
    "GK16simhrs_u:4174": " sañcāriṇo' nubhāvāś ca karuṇe' pi pravāsavat //SRs_2.449//",
    "GK16simhrs_u:4175": " yathā-",
    "GK16simhrs_u:4176": " atha madana-vadhūr upaplavāntaṃ",
    "GK16simhrs_u:4177": " vyasana-kṛśo pratipālayāṃ babhūva /",
    "GK16simhrs_u:4178": " śaśina iva divātanasya rekhā",
    "GK16simhrs_u:4179": " kiraṇa-parikṣaya-dhūsarā pradoṣam //SRs_2.450// (ku.saṃ. 4.46)",
    "GK16simhrs_u:4180": " atrākāśa-sarasvatī-pratyayena rater vipralambhaḥ kṛśatvādy-anumitair glāny-ādibhiḥ vyabhicāri-bhāvaiḥ poṣitaḥ samaya-paripālanādibhir anubhāvair vyajyate /",
    "GK16simhrs_u:4181": " atra kecid āhuḥ-karuṇo nāma vipralambha-śṛṅgāro nāsti /",
    "GK16simhrs_u:4182": " ubhayālambanasya tasya ekatraivāsambhavāt /",
    "GK16simhrs_u:4183": " yatra tv ekasyāpāye sati tad-itara-gatāḥ pralāpādayo bhavanti sa śokān na bhidyate iti /",
    "GK16simhrs_u:4184": " tad ayuktam /",
    "GK16simhrs_u:4185": " yatra punar-ujjīvanena sambhogo nāsti,",
    "GK16simhrs_u:4186": " tatra satyaṃ śoka eva /",
    "GK16simhrs_u:4187": " yatra so' sti tatra vipralambha eva /",
    "GK16simhrs_u:4188": " anyathā sambhoga-śiraske anyatarāpāya-lakṣaṇe vairūpya-śāpa-pravāse' pi śoka-rūpatvāpatteḥ /",
    "GK16simhrs_u:4189": " nanv evaṃ pravāsa-karuṇayoḥ ko bheda iti ced ucyate-śarīreṇa deśāntara-gamane pravāsaḥ /",
    "GK16simhrs_u:4190": " prāṇair deśāntara-gamane karuṇa iti /",
    "GK16simhrs_u:4191": " atra kecid ayoga-śabdasya pūrvānurāga-vācakatvaṃ viprayoga-śabdasya mānādi-vācakatvaṃ cābhipretya ayogo viprayogaś ceti sambhogād anyasya śṛṅgārasya vibhāgam āhuḥ /",
    "GK16simhrs_u:4192": " vipralambha-padasyāprayoge ca kāraṇaṃ bruvate-(saṅketa-sthānam āgamiṣyāmīti)",
    "GK16simhrs_u:4193": " uktvā saṅketam aprāptau tad-vyatikrame (tato)",
    "GK16simhrs_u:4194": " nāyikāntarānusaraṇe ca vipralambha-śabdasya (mukhyaḥ) prayogaḥ /",
    "GK16simhrs_u:4195": " vañcanārthatvāt tasya /",
    "GK16simhrs_u:4196": " (ayoga-viprayoga-viśeṣatvād vipralambhasya tādṛśa-viśeṣābhidhāyakasya vipralambha-śabdasya)",
    "GK16simhrs_u:4197": " tat-sāmānyābhidhāyitve tu vipralambha-śabdasya upacaritatvāpatter iti /",
    "GK16simhrs_u:4198": " tad ayuktam /",
    "GK16simhrs_u:4199": " caturvidhe' pi vipralambhe vañcana-rūpasyārthasya mukhyata eva siddheḥ /",
    "GK16simhrs_u:4200": " tathā ca śrī-bhojaḥ-",
    "GK16simhrs_u:4201": " vipralambhasya yadi vā vañcanāmātra-vācinaḥ /",
    "GK16simhrs_u:4202": " vinā samāse caturāś caturo' rthān niyuñjate //SRs_2.451//",
    "GK16simhrs_u:4203": " pūrvānurāge vividhaṃ vañcanaṃ vrīḍitādibhiḥ /",
    "GK16simhrs_u:4204": " māne viruddhaṃ tat prāhuḥ punar īrṣyāyitādibhiḥ //SRs_2.452//",
    "GK16simhrs_u:4205": " nyāviddhaṃ dīrgha-kālatvāt pravāse tat pratīyate /",
    "GK16simhrs_u:4206": " viniṣiddhaṃ tu karuṇe karuṇatvena gīyate //SRs_2.453// (sa.ka.ā. 5.63,65-6)",
    "GK16simhrs_u:4207": " atha sambhogaḥ-",
    "GK16simhrs_u:4208": " sparśanāliṅganādīnām ānukūlyān niṣevaṇam / 222",
    "GK16simhrs_u:4209": " ghaṭate yatra yūnor yat sa sambhogaś caturvidhaḥ //SRs_2.454//",
    "GK16simhrs_u:4210": " atrāyam arthaḥ-prāg-asaṅgatayoḥ saṅgata-viyuktayor vā nāyikā-nāyakayoḥ paraspara-samāgame",
    "GK16simhrs_u:4211": " prāg-utpannā tadānīntanī vā ratiḥ prepsitāliṅganādīnāṃ prāptau satyāṃ upajāyamānair",
    "GK16simhrs_u:4212": " harṣādibhiḥ saṃsṛjyamānā candrodayādibhir uddīpitā smitādibhir vyajyamānā prāpta-prakarṣā",
    "GK16simhrs_u:4213": " sambhoga-śṛṅgāra ity ākhyāyate /",
    "GK16simhrs_u:4214": " sa ca vakṣyamāṇa-krameṇa caturvidhaḥ /",
    "GK16simhrs_u:4215": " saṅkṣiptaḥ saṅkīrṇaḥ sampannataraḥ samṛddhimān iti te / 223",
    "GK16simhrs_u:4216": " pūrvānurāga-māna-pravāsa-karuṇānusambhavāḥ kramataḥ //SRs_2.455//",
    "GK16simhrs_u:4217": " tatra saṅkṣiptaḥ-",
    "GK16simhrs_u:4218": " yuvānau yatra saṃkṣiptān sādhvasa-vrīḍitādibhiḥ / 224",
    "GK16simhrs_u:4219": " upacārān niṣevete sa saṃkṣipta itīritaḥ //SRs_2.456//",
    "GK16simhrs_u:4220": " puruṣa-gata-sādhvasena saṅkṣipto, yathā-",
    "GK16simhrs_u:4221": " līlā-hitulia-selo rakkhadu vo rāhiāi tthaṇa-paṭṭhe /",
    "GK16simhrs_u:4222": " hariṇo puḍhama-samāama-saddhasa-basa-bebilo hattho //SRs_2.457//",
    "GK16simhrs_u:4223": " (līlābhitulita-śailo rakṣatu vo rādhikā-stana-sparśe /",
    "GK16simhrs_u:4224": " hareḥ prathama-samāgama-sādhvasa-vaśa-vepana-śīlo hastaḥ //)",
    "GK16simhrs_u:4225": " strī-sādhvasāt saṅkṣipto, yathā-",
    "GK16simhrs_u:4226": " cumbaneṣv adhara-dāna-varjitaṃ",
    "GK16simhrs_u:4227": " sanna-hasta-madayopagūhane /",
    "GK16simhrs_u:4228": " kliṣṭa-manmatham api priyaṃ prabhor",
    "GK16simhrs_u:4229": " durlabha-pratikṛtaṃ vadhūratam //SRs_2.458// (ku.saṃ. 8.8)",
    "GK16simhrs_u:4230": " atha saṅkīrṇaḥ-",
    "GK16simhrs_u:4231": " saṅkīrṇas tu parādhīna vyalīka-maraṇādibhiḥ / 225",
    "GK16simhrs_u:4232": " saṅkīryamāṇaḥ sambhogaḥ kiñcit puṣpeṣu-peśalaḥ //SRs_2.459//",
    "GK16simhrs_u:4233": " yathā-",
    "GK16simhrs_u:4234": " vimarda-ramyāṇi samatsarāṇi",
    "GK16simhrs_u:4235": " vibhejire tair mithunai ratāni /",
    "GK16simhrs_u:4236": " vaiyātya-visrambha-vikalpitāni",
    "GK16simhrs_u:4237": " mānāvasādād viśadīkṛtāni //SRs_2.460//",
    "GK16simhrs_u:4238": " atha sampannaḥ-",
    "GK16simhrs_u:4239": " bhaya-vyalīka-smaraṇādy-abhāvāt prāpta-vaibhavaḥ / 226",
    "GK16simhrs_u:4240": " proṣitāgatayor yūnor bhogaḥ sampanna īritaḥ //SRs_2.461//",
    "GK16simhrs_u:4241": " yathā-",
    "GK16simhrs_u:4242": " daṃta-kkhaaṃ kabole kaaggahubbellio a dhammillo /",
    "GK16simhrs_u:4243": " parighummirāa diṭṭhī piāgamaṃ sāhai bahūe //SRs_2.462//",
    "GK16simhrs_u:4244": " (danta-kṣataṃ kapole kaca-grahodveellitaś ca dhammillaḥ /",
    "GK16simhrs_u:4245": " parighūrṇana-śīlā ca dṛṣṭiḥ priyāgamaṃ sādhayati vadhvāḥ //)",
    "GK16simhrs_u:4246": " atra aprathama-sambhogatvād bhayābhāvaḥ /",
    "GK16simhrs_u:4247": " danta-kṣatādiṣv aṅgārpaṇānukūlyena vyalīka-smaraṇādy-abhāvaḥ /",
    "GK16simhrs_u:4248": " tābhyām upārūḍha-vaibhavaḥ sampadyate sambhogaḥ /",
    "GK16simhrs_u:4249": " atha samṛddhimān-",
    "GK16simhrs_u:4250": " punar ujjīvane bhoga-samṛddhiḥ kiyatī bhavet / 227",
    "GK16simhrs_u:4251": " śivābhyām eva vijñeyam ity ayaṃ hi samṛddhimān //SRs_2.463//",
    "GK16simhrs_u:4252": " yathā-",
    "GK16simhrs_u:4253": " candrāpīḍaṃ sā ca jagrāha kaṇṭhe",
    "GK16simhrs_u:4254": " kaṇṭha-sthānaṃ jīvitaṃ ca prapede /",
    "GK16simhrs_u:4255": " tenāpūrvā sā samullāsa-lakṣmīm",
    "GK16simhrs_u:4256": " indu-spṛṣṭāṃ sindhu-lekheva bheje //SRs_2.464//",
    "GK16simhrs_u:4257": " (abhinandasya kādambarī-kathā-sāre, 8.80)",
    "GK16simhrs_u:4258": " yathā vā-",
    "GK16simhrs_u:4259": " akalia-parirambha-bibbhamāi",
    "GK16simhrs_u:4260": " ajaṇia-cumbaṇa-ḍambarāi dūraṃ /",
    "GK16simhrs_u:4261": " aghaḍia-ghaṇa-tāḍaṇāi ṇiccaṃ",
    "GK16simhrs_u:4262": " ṇamaha aṇaṃga-rahīṇa mohaṇāiṃ //SRs_2.465//",
    "GK16simhrs_u:4263": " (akalita-parirambha-vibhramāṇi",
    "GK16simhrs_u:4264": " ajanita-cumbana-ḍambarāṇi dūram /",
    "GK16simhrs_u:4265": " aghaṭita-ghana-tāḍanāni nityaṃ",
    "GK16simhrs_u:4266": " namatānaṅga-ratyor mohanāni //)",
    "GK16simhrs_u:4267": " atra punar-ujjīvitenaa kāmena saha ratyā rater bāhyopacārānapekṣayaiva tat-phala-rūpa-sukha-prāpti-kathanāt sambhogaḥ samṛddhyati /",
    "GK16simhrs_u:4268": " atha hāsyaḥ-",
    "GK16simhrs_u:4269": " vibhāvair anubhāvaiś ca svocitair vyabhicāribhiḥ / 228",
    "GK16simhrs_u:4270": " hāsaḥ sadasya-rasyatvaṃ nīto hāsya itīryate //SRs_2.466//",
    "GK16simhrs_u:4271": " tatrālasya-glāni-nidrā-vyādhy-ādyā vyabhicāriṇaḥ / 229",
    "GK16simhrs_u:4272": " eṣa dvedhā bhaved ātma-para-sthiti-vibhāgataḥ //SRs_2.467//",
    "GK16simhrs_u:4273": " ātmasthas tu yadā svasya vikārair hasati svayam / 230",
    "GK16simhrs_u:4274": " yathā bāla-rāmāyaṇe-bhṛṅgiriṭiḥ (ātmānaṃ nirvarṇya sopahāsam)",
    "GK16simhrs_u:4275": " -aho tribhuvanādhipater asya anucarasya mahārha-veṣatā /",
    "GK16simhrs_u:4276": " kaupīnācchādane valkam akṣa-sūtraṃ jaṭā-cchaṭāḥ /",
    "GK16simhrs_u:4277": " rudrāṅkuśas tripuṇḍraṃ ca veṣo bhṛṅgiriṭer ayam //SRs_2.468// (bā.rā. 2.2)",
    "GK16simhrs_u:4278": " atra bhṛṅgiriṭiḥ sva-veṣa-vaikṛtenaiva svayam ātmānaṃ hasati /",
    "GK16simhrs_u:4279": " parasthas tu para-prāptair etair hasati cet param //SRs_2.468// 231a",
    "GK16simhrs_u:4280": " yathā-",
    "GK16simhrs_u:4281": " trastaḥ samasta-jana-hāsa-karaḥ kareṇos",
    "GK16simhrs_u:4282": " tāvat kharaḥ prakharam ullalayāṃcakāra /",
    "GK16simhrs_u:4283": " yāvac calāsana-vilola-nitamba-bimba-",
    "GK16simhrs_u:4284": " visrasta-vastram avarodha-vadhūḥ papāta //SRs_2.469// (śi.va. 5.7)",
    "GK16simhrs_u:4285": " prakṛti-vaśāt sa ca ṣoḍhā smita-hasite vihasitāvahasite ca / 231",
    "GK16simhrs_u:4286": " apahasitātihasitake jyeṣṭhādīnāṃ kramād dve dve //469//",
    "GK16simhrs_u:4287": " tatra smitam -",
    "GK16simhrs_u:4288": " smitaṃ cālakṣya-daśanaṃ dṛk-kapola-vikāśa-kṛt //SRs_2.470// 232",
    "GK16simhrs_u:4289": " yathā-",
    "GK16simhrs_u:4290": " utphulla-gaṇḍa-maṇḍalam ullasita-dṛg-anta-sūcitākūtam /",
    "GK16simhrs_u:4291": " namayantyāpi mukhāmbujam unnamitaṃ rāga-sāmrājyam //SRs_2.471// (ku.ā. 2.15)",
    "GK16simhrs_u:4292": " atra gaṇḍa-maṇḍala-vikāsa-dṛg-antollāsābhyāṃ nāyikāyāḥ smitaṃ vyajyate /",
    "GK16simhrs_u:4293": " hasitaṃ, yathā-",
    "GK16simhrs_u:4294": " tad eva lakṣya-daśana-śikharaṃ hasitaṃ bhavet //SRs_2.472// 233a",
    "GK16simhrs_u:4295": " smayamānam āyatākṣyāḥ",
    "GK16simhrs_u:4296": " kiṃcid abhivyakta-daśana-śobhi mukham /",
    "GK16simhrs_u:4297": " asamagra-lakṣya-kesaram",
    "GK16simhrs_u:4298": " ucchvasad iva paṅkajaṃ dṛṣṭam //SRs_2.473// (mā.a.mi. 2.11)",
    "GK16simhrs_u:4299": " atra kiñcid abhivyakta-daśanatvād idaṃ hasitam /",
    "GK16simhrs_u:4300": " vihasitaṃ, yathā-",
    "GK16simhrs_u:4301": " tad eva kuñcitāpāṅga-gaṇḍaṃ madhura-niḥsvanam / 233",
    "GK16simhrs_u:4302": " kālocitaṃ sānurāgam uktaṃ vihasitaṃ bhavet //SRs_2.474//",
    "GK16simhrs_u:4303": " yathā-",
    "GK16simhrs_u:4304": " savidhe' pi mayy apaśyati śiśujana-ceṣṭā-vilokana-vyājāt /",
    "GK16simhrs_u:4305": " hasitaṃ smarāmi tasyāḥ sa-svanam ākuñcitāpāṅgam //SRs_2.475//",
    "GK16simhrs_u:4306": " avahasitam, yathā-",
    "GK16simhrs_u:4307": " phulla-nāsā-puṭaṃ yat syān nikuñcita-śiro' ṃsakam / 234",
    "GK16simhrs_u:4308": " jihmāvaloka-nayanaṃ tac cāvahasitaṃ matam //SRs_2.476//",
    "GK16simhrs_u:4309": " yathā-",
    "GK16simhrs_u:4310": " kharvāṭa-dhammilla-bharaṃ kareṇa",
    "GK16simhrs_u:4311": " saṃspṛṣṭa-mātraṃ patitaṃ vilokya /",
    "GK16simhrs_u:4312": " nikuñcitāṃsaṃ kuṭilekṣaṇāntaṃ",
    "GK16simhrs_u:4313": " phullāgra-nāsaṃ hasitaṃ sakhībhiḥ //",
    "GK16simhrs_u:4314": " kampitāṅgaṃ sāśru-netraṃ tac cāpahasitaṃ bhavet //SRs_2.477// 235",
    "GK16simhrs_u:4315": " yathā-",
    "GK16simhrs_u:4316": " samaṃ putra-premṇā karaṭa-yugalaṃ cumbitu-mano",
    "GK16simhrs_u:4317": " gajāsye kṛṣṭāsye niviḍa-milad-anyonya-vadanam /",
    "GK16simhrs_u:4318": " apāyāt pāyād vaḥ pramatha-mithunaṃ vīkṣya tad idaṃ",
    "GK16simhrs_u:4319": " hasan krīḍānṛtta-ślatha-calita-tundaḥ sa ca śiśuḥ //SRs_2.478//",
    "GK16simhrs_u:4320": " atihasitam, yathā-",
    "GK16simhrs_u:4321": " karopagūḍha-pārśvaṃ yad uddhatāyata-niḥsvanam /",
    "GK16simhrs_u:4322": " bāṣpākulākṣa-yugalaṃ tac cātihasitaṃ bhavet //SRs_2.479// 236",
    "GK16simhrs_u:4323": " yathā-",
    "GK16simhrs_u:4324": " iti vācam uddhatam udīrya",
    "GK16simhrs_u:4325": " sapadi saha veṇu-dāriṇā /",
    "GK16simhrs_u:4326": " soḍha-ripu-bala-bharo' sahanaḥ",
    "GK16simhrs_u:4327": " sa jahāsa datta-kara-tālam uccakaiḥ //SRs_2.480// (śi.va. 15.39)",
    "GK16simhrs_u:4328": " atha vīraḥ-",
    "GK16simhrs_u:4329": " vibhāvair anubhāvaiś ca svocitair vyabhicāribhiḥ /",
    "GK16simhrs_u:4330": " nītaḥ sadasya-rasyatvam utsāho vīra ucyate //SRs_2.481// 237",
    "GK16simhrs_u:4331": " eṣa tridhā samāsena dāna-yuddha-dayodbhavāḥ /",
    "GK16simhrs_u:4332": " dāna-vīro dhṛtir harṣo matyādyā vyabhicāriṇaḥ //SRs_2.482// 238",
    "GK16simhrs_u:4333": " smita-pūrvābhibhāṣitvaṃ smita-pūrvaṃ ca vīkṣitam /",
    "GK16simhrs_u:4334": " prasāde bahu-dātṛtvaṃ tadvad vācānumoditam / 239",
    "GK16simhrs_u:4335": " guṇāguṇa-vicārādyās tv anubhāvāḥ samīritāḥ //SRs_2.483//",
    "GK16simhrs_u:4336": " yathā-",
    "GK16simhrs_u:4337": " amuṣmai caurāya pratinihata-mṛtyu-pratibhiye",
    "GK16simhrs_u:4338": " prabhuḥ prītaḥ prādād uparitana-pāda-dvaya-kṛte /",
    "GK16simhrs_u:4339": " suvarṇānāṃ koṭīr daśa daśana-koṭi-kṣata-girīn",
    "GK16simhrs_u:4340": " gajendrānapy aṣṭau mada-mudita-kūjan madhulihaḥ //SRs_2.484//",
    "GK16simhrs_u:4341": " yuddha-vīre harṣa-garvāmarṣādayā vyabhicāriṇā / 240",
    "GK16simhrs_u:4342": " asāhāyye' pi yuddhecchā samarād apalāyanam /",
    "GK16simhrs_u:4343": " bhītābhaya-pradānādyā vikārās tatra kīrtitāḥ //SRs_2.485// 241",
    "GK16simhrs_u:4344": " yathā-",
    "GK16simhrs_u:4345": " rathī niṣaṅgī kavacī dhanuṣmān",
    "GK16simhrs_u:4346": " dṛptah sa rājanyakam eka-vīraḥ /",
    "GK16simhrs_u:4347": " vilolayāmāsa mahā-varāhaḥ",
    "GK16simhrs_u:4348": " kalpa-kṣayodvṛttam ivārṇavāmbhaḥ //SRs_2.486// (ra.vaṃ. 7.56)",
    "GK16simhrs_u:4349": " dayā-vīre dhṛti-mati-pramukhā vyabhicāriṇaḥ /",
    "GK16simhrs_u:4350": " svārtha-prāṇa-vyayenāpi vipanna-trāṇa-śīlatā / 242",
    "GK16simhrs_u:4351": " āśvāsanoktayaḥ sthairyam ity ādyās tatra vikriyāḥ //SRs_2.487//",
    "GK16simhrs_u:4352": " yathā-",
    "GK16simhrs_u:4353": " ārtaṃ kaṇṭha-gata-prāṇaṃ parityaktaṃ sva-bāndhavaiḥ /",
    "GK16simhrs_u:4354": " trāye nainaṃ yadi tataḥ kaḥ śarīreṇa me guṇaḥ //",
    "GK16simhrs_u:4355": " SRs_2.488// (nāgānanda 4.11)",
    "GK16simhrs_u:4356": " atha adbhutaḥ-",
    "GK16simhrs_u:4357": " vibhāvair anubhāvaiś ca svocitair vyabhicāribhiḥ / 243",
    "GK16simhrs_u:4358": " nītaḥ sadasya-rasyatvaṃ vismayo' dbhutatāṃ vrajet //SRs_2.489//",
    "GK16simhrs_u:4359": " atra dhṛtyāvega-jāḍya-harṣādyā vyabhicāriṇaḥ / 244",
    "GK16simhrs_u:4360": " ceṣṭās tu netra-vistāra-svedāśru-pulakādayaḥ //SRs_2.490//",
    "GK16simhrs_u:4361": " yathā-",
    "GK16simhrs_u:4362": " soḍhāhe namateti dūta-mukhataḥ kāryopadeśāntaraṃ",
    "GK16simhrs_u:4363": " tat tādṛk samarāṅgaṇeṣu bhujayor vikrāntam avyāhatam /",
    "GK16simhrs_u:4364": " bhītānāṃ parirakṣaṇaṃ punar api sve sve pade sthāpanaṃ",
    "GK16simhrs_u:4365": " smāraṃ smāram arātayaḥ pulakitā recarla-siṃha-prabhoḥ //SRs_2.491//",
    "GK16simhrs_u:4366": " atra nāyaka-guṇātiśaya-janito virodhināṃ vismayaḥ smṛti-harṣādibhiḥ vyabhicāribhir upacitaḥ pulakādibhir anubhāvair vyajyamāno' dbhutatvam āpadyate",
    "GK16simhrs_u:4367": " atha raudraḥ-",
    "GK16simhrs_u:4368": " vibhāvair anubhāvaiś ca svocitair vyabhicāribhiḥ / 245",
    "GK16simhrs_u:4369": " krodhaḥ sadasya-rasyatvaṃ nīto raudra itīryate //SRs_2.492//",
    "GK16simhrs_u:4370": " āvega-garvaugryāmarṣa-mohādyā vyabhicāriṇaḥ / 246",
    "GK16simhrs_u:4371": " prasveda-bhrukuṭī-netra-rāgādyās tatra vikriyāḥ //SRs_2.493//",
    "GK16simhrs_u:4372": " yathā karuṇākandale-",
    "GK16simhrs_u:4373": " ātmākṣepa-kṣobhitaiḥ pīḍitoṣṭhaiḥ",
    "GK16simhrs_u:4374": " prāptodyogair yaugapadyād abhedyaiḥ /",
    "GK16simhrs_u:4375": " bhindhi-cchindhi-dhvānibhir bhilla-vargair",
    "GK16simhrs_u:4376": " darpād andhair āniruddhir niruddhaḥ //SRs_2.494//",
    "GK16simhrs_u:4377": " atra vajra-viṣayo bhilla-varga-krodhaḥ svātmākṣepādibhir uddīpitā darpāndha-paruṣa-vāg-ārambhādy-anumitair",
    "GK16simhrs_u:4378": " garvāsūyādibhiḥ paripoṣitaḥ svoṣṭha-pīḍana-śatru-nirodhādibhir anubhāvair abhivyakto",
    "GK16simhrs_u:4379": " raudratayā niṣpadyate /",
    "GK16simhrs_u:4380": " atha karuṇaḥ-",
    "GK16simhrs_u:4381": " vibhāvair anubhāvaiś ca svocitair vyabhicāribhiḥ / 247",
    "GK16simhrs_u:4382": " nītaḥ sadasya-rasyatvaṃ śokaḥ karuṇa ucyate //SRs_2.495//",
    "GK16simhrs_u:4383": " atrāṣṭau sāttvikā jāḍya-nirveda-glāni-dīnatāḥ / 248",
    "GK16simhrs_u:4384": " ālasyāpasmṛti-vyādhi-mohādyā vyabhicāriṇaḥ //SRs_2.496//",
    "GK16simhrs_u:4385": " yathā karuṇākandale-",
    "GK16simhrs_u:4386": " kulasya vyāpattyā sapadi śatadhoddīpita-tanur",
    "GK16simhrs_u:4387": " muhur bāṣpaṃ śvāsān malinam api rāgaṃ prakaṭayan /",
    "GK16simhrs_u:4388": " ślathair aṅgaiḥ śūnyair asakṛd uparuddhaiś ca karaṇair",
    "GK16simhrs_u:4389": " yuto dhatte glāniṃ karuṇa iva mūrto yadupatiḥ //SRs_2.497//",
    "GK16simhrs_u:4390": " atra bandhu-vyāpatti-janito vasudevasya śoko bandhu-guṇa-smaraṇādibhir uddīpito mlānatvendriya-śūnyatvādi-sūcitair",
    "GK16simhrs_u:4391": " dainya-moha-glānyādi-sañcāribhiḥ prapañcito muhur bāṣpa-śvāsa-malina-mukha-rāgādibhir",
    "GK16simhrs_u:4392": " anubhāvair abhivyaktaḥ karuṇatvam āpadyate /",
    "GK16simhrs_u:4393": " atha bībhatsaḥ-",
    "GK16simhrs_u:4394": " vibhāvair anubhāvaiś ca svocitair vyabhicāribhiḥ / 249",
    "GK16simhrs_u:4395": " jugupsā poṣam āpannā bībhatsatvena rasyate //SRs_2.498//",
    "GK16simhrs_u:4396": " atra glāni-śramonmāda-mohāpasmāra-dīnatāḥ / 250",
    "GK16simhrs_u:4397": " viṣāda-cāpalāvega-jāḍyādyā vyabhicāriṇaḥ /",
    "GK16simhrs_u:4398": " sveda-romāñca-nāmāgra-cchādanādyāś ca vikriyāḥ //SRs_2.499// 251",
    "GK16simhrs_u:4399": " yathā-",
    "GK16simhrs_u:4400": " aṃhaḥ-śeṣair iva parivṛto makṣikāmaṇḍalībhiḥ",
    "GK16simhrs_u:4401": " pūya-klinnaṃ vraṇam abhimṛśan vāsasaḥ khaṇḍakena /",
    "GK16simhrs_u:4402": " rathopānte drutam apasṛtaṃ saṅkucan netra-koṇaṃ",
    "GK16simhrs_u:4403": " channa-ghrāṇaṃ racayati janaṃ dadru-rogī daridraḥ //SRs_2.500//",
    "GK16simhrs_u:4404": " atra dardu-rogi-viṣayā rathyā-jana-jugupsā makṣikā-pūyādibhir uddīpitā tvarāpasaraṇānumitair viṣādādibhiḥ poṣitā netra-saṅkocanādibhir abhivyaktā bībhatsatām āpnoti /",
    "GK16simhrs_u:4405": " atha bhayānakaḥ-",
    "GK16simhrs_u:4406": " vibhāvair anubhāvaiś ca svocitair vyabhicāribhiḥ /",
    "GK16simhrs_u:4407": " bhayaṃ sadasya-rasyatvaṃ nītaṃ proktaṃ bhayānakaḥ //SRs_2.501// 252",
    "GK16simhrs_u:4408": " tatra santrāsa-maraṇa-cāpalāvega-dīnatāḥ /",
    "GK16simhrs_u:4409": " viṣāda-mohāpasmāra-śaṅkādyā vyabhicāriṇaḥ / 253",
    "GK16simhrs_u:4410": " vikriyās tv āsya-śoṣādyāḥ sāttvikāś cāśru-varjitāḥ //SRs_2.502//",
    "GK16simhrs_u:4411": " yathā-",
    "GK16simhrs_u:4412": " śrī-siṃha-kṣiti-nāyakasya ripavo dhāṭī-śruter ākulāḥ",
    "GK16simhrs_u:4413": " śuṣyat-tālu-puṭaṃ skhalat-pada-talaṃ vyālokayanto diśaḥ /",
    "GK16simhrs_u:4414": " dhāvitvā katham apy upetya tamasā gāḍhopagūḍhāṃ guhām",
    "GK16simhrs_u:4415": " anviṣyanti tad-antare' pi kara-saṃsparśena gartāntaram //SRs_2.503//",
    "GK16simhrs_u:4416": " atra nāyaka-pratibhūpatināṃ bhayaṃ tad-dhāṭī-śravaṇādinoddīpitaṃ vyākulatva-tālu-śoṣa-pada-skhalanādy-anumitair",
    "GK16simhrs_u:4417": " āvega-śaṅkātrāsādibhir vyabhicāribhir upacitaṃ palāyana-guhā-praveśa-gartāntarānveṣaṇādibhir",
    "GK16simhrs_u:4418": " anubhāvair anubhūyamānaṃ bhayānakatvena niṣpadyate /",
    "GK16simhrs_u:4419": " kecit samāna-balayo rasayoḥ saṅkaraṃ viduḥ / 254",
    "GK16simhrs_u:4420": " na parīkṣākṣamam idaṃ mataṃ prekṣāvatāṃ bhavet //SRs_2.504//",
    "GK16simhrs_u:4421": " tuṣyatve pūrva āsvādaḥ katarasyety aniścayāt / 255",
    "GK16simhrs_u:4422": " spardhāparatvād ubhayor anāsvāda-prasaṅgataḥ //SRs_2.505//",
    "GK16simhrs_u:4423": " tayor anyatarasyaiva prāyeṇāsvādanād api / 256",
    "GK16simhrs_u:4424": " yugapad rasanīyatvaṃ nobhayor upapadyate /",
    "GK16simhrs_u:4425": " eṣām aṅgāṅgi-bhāvena saṅkaro mama saṃmataḥ //SRs_2.506// 257",
    "GK16simhrs_u:4426": " tathā ca bhāratīye-",
    "GK16simhrs_u:4427": " bhāvo vāpi raso vāpi pravṛttir vṛttir eva vā /",
    "GK16simhrs_u:4428": " sarveṣāṃ samavetānāṃ rūpaṃ yasya bhaved bahu //",
    "GK16simhrs_u:4429": " sa mantavyo rasaḥ sthāyī śeṣāḥ sañcāriṇo matāḥ //SRs_2.507// (nā.śā. 7.119) iti /",
    "GK16simhrs_u:4430": " tulādhṛtatvam anayor na syāt prakaraṇādinā /",
    "GK16simhrs_u:4431": " kavi-tātparya-viśrānter ekatraivāvalokanāt //SRs_2.508// 258",
    "GK16simhrs_u:4432": " atha paraspara-viruddha-rasa-pratipādanam-",
    "GK16simhrs_u:4433": " ubhau śṛṅgāra-bībhatsāv ubhau vīra-bhayānakau /",
    "GK16simhrs_u:4434": " raudrādbhutāv ubhau hāsya-karuṇau prakṛti-dviṣau //SRs_2.509// 259",
    "GK16simhrs_u:4435": " svabhāva-vairiṇor aṅgāṅgi-bhāvenāpi miśraṇam /",
    "GK16simhrs_u:4436": " vivekibhyo na svadate gandha-gandhakayor iva //SRs_2.510// 260",
    "GK16simhrs_u:4437": " virodhino' pi sāṃnidhyād atiraskāra-lakṣaṇam /",
    "GK16simhrs_u:4438": " poṣaṇaṃ prakṛtasyeti ced aṅgatvaṃ na tāvatā //SRs_2.511// 261",
    "GK16simhrs_u:4439": " yat kiñcid upakāritvād aṅgasyāṅgitvam aṅgini /",
    "GK16simhrs_u:4440": " na tat-saṃnidhi-mātreṇa carvaṇānupakārataḥ //SRs_2.512// 262",
    "GK16simhrs_u:4441": " anyathā pānakādyeṣu śarkarāder ivāpatet /",
    "GK16simhrs_u:4442": " antarā patitasyāpi tṛṇāder upakāritā / 263",
    "GK16simhrs_u:4443": " tac carvaṇābhimāne syāt satṛṇābhyavahāritā //SRs_2.513//",
    "GK16simhrs_u:4444": " nisarga-vairiṇor aṅgāṅgi-bhāvāt svādābhāvo, yathā-",
    "GK16simhrs_u:4445": " lālā-jalaṃ sravatu vā daśanāsthi-pūrṇam",
    "GK16simhrs_u:4446": " apy astu vā rudhira-bandhuritādharaṃ vā /",
    "GK16simhrs_u:4447": " susnigdha-māṃsa-kalitojjvala-locanaṃ vā",
    "GK16simhrs_u:4448": " saṃsāra-sāram idam eva mukhaṃ bhavatyāḥ //SRs_2.514//",
    "GK16simhrs_u:4449": " atra śṛṅgāra-rasāṅgatām aṅgīkṛtavatā bībhatsena aṅgino' pi vicchedāya mūle kuṭhāro vyāpāritaḥ /",
    "GK16simhrs_u:4450": " evam anyeṣām api virodhinām aṅgāṅgi-bhāvenāsvādābhāvas tatra tatrodāharaṇe draṣṭavyaḥ /",
    "GK16simhrs_u:4451": " bhṛtyor nāyakasyeva nisarga-dveṣiṇor api / 264",
    "GK16simhrs_u:4452": " aṅgayor aṅgino vṛddhau bhaved ekatra saṅgatiḥ //SRs_2.515//",
    "GK16simhrs_u:4453": " yathā-",
    "GK16simhrs_u:4454": " kastūryā tat-kapola-dvaya-bhuvi makarī-nirmitau prastutāyāṃ",
    "GK16simhrs_u:4455": " nirmitsūnāṃ sva-vakṣasy atiparicayanāt tvat-praśastīr upāṃśu /",
    "GK16simhrs_u:4456": " vīra śrī-siṃha-bhūpa tvad-ahita-kubhujāṃ rājya-lakṣmī-sapatnīm",
    "GK16simhrs_u:4457": " ānavyājena lajjāṃ sapadi vidadhate svāvarodhe pragalbhāḥ //SRs_2.516//",
    "GK16simhrs_u:4458": " atra pratināyaka-gatayoḥ śṛṅgāra-bībhatsayoḥ nāyaka-gata-vīra-rasāṅgatvād ekatra samāveśo na doṣāya /",
    "GK16simhrs_u:4459": " nanv atra śatrūṇāṃ sva-vakṣasi nāyaka-viruda-vilekhanena jīvitānta-nirmita-sthānīyena",
    "GK16simhrs_u:4460": " janitā nija-jīvita-jugupsā svāvarodha-sāṃnidhyādibhir uddīpitā lajjānumitair nirveda-dainya-viṣādādibhir",
    "GK16simhrs_u:4461": " upacitā tad-anumitair eva mānasika-kutsādibhiḥ abhivyaktā satī nāyaka-gataṃ śaraṇāgata-rakṣā-lakṣaṇaṃ",
    "GK16simhrs_u:4462": " vīraṃ puṣṇātīti pratīyate /",
    "GK16simhrs_u:4463": " na punaḥ pratināyaka-gatasya śṛṅgārasya nāyaka-vīropakaraṇatvam (iti ced)",
    "GK16simhrs_u:4464": " , ucyate-nāyaka-kṛpā-kaṭākṣa-sthirīkṛta-rājyānāṃ pratināyakānāṃ tādṛśāḥ (śṛṅgāra-)",
    "GK16simhrs_u:4465": " vinodāḥ sambhaveyuḥ /",
    "GK16simhrs_u:4466": " nānyatheti tasya śṛṅgārasya nāyaka-vīropakaraṇatva-viruda-dhāraṇādi-paricayena rājya-lakṣmī-sapatnī-pada-prayogeṇa cābhivyajyate /",
    "GK16simhrs_u:4467": " atha rasābhāsaḥ-",
    "GK16simhrs_u:4468": " aṅgenāṅgī rasaḥ svecchā-vṛtti-vardhita-sampadā / 265",
    "GK16simhrs_u:4469": " amātyenāvinītena svāmīvābhāsatāṃ vrajet //SRs_2.517//",
    "GK16simhrs_u:4470": " tathā ca bhāva-prakāśikāyām-",
    "GK16simhrs_u:4471": " śṛṅgāro hāsya-bhūyiṣṭhaḥ śṛṅgārābhāsa īritaḥ /",
    "GK16simhrs_u:4472": " hāsyo bībhatsa-bhūyiṣṭho hāsyābhāsa itīritaḥ //SRs_2.518//",
    "GK16simhrs_u:4473": " vīro bhayānaka-prāyo vīrābhāsa itīritaḥ /",
    "GK16simhrs_u:4474": " adbhutaḥ karuṇāśleṣād adbhutābhāsa ucyate //SRs_2.519//",
    "GK16simhrs_u:4475": " raudraḥ śoka-bhayāśleṣād raudrābhāsa itīritaḥ /",
    "GK16simhrs_u:4476": " karuṇo hāsya-bhūyiṣṭhaḥ karuṇābhāsa ucyate //SRs_2.520//",
    "GK16simhrs_u:4477": " bībhatso' dbhuta-śṛṅgārī bībhatsābhāsa ucyate /",
    "GK16simhrs_u:4478": " sa syād bhayānakābhāso raudra-vīropasaṅgamāt //SRs_2.521// iti /",
    "GK16simhrs_u:4479": " atra śṛṅgāra-rasasya arāgād aneka-rāgāt tiryag-rāgāt mleccha-rāgāc ceti caturvidham ābhāsa-bhūyastvam /",
    "GK16simhrs_u:4480": " tatra arāgas tv ekatra rāgābhāvaḥ /",
    "GK16simhrs_u:4481": " tena rasasyābhāsatvaṃ, yathā-",
    "GK16simhrs_u:4482": " sa rāmo naḥ sthātā na yudhi purato lakṣmaṇa-sakho",
    "GK16simhrs_u:4483": " bhavitrī rambhoru tridaśa-vadana-glānir adhunā /",
    "GK16simhrs_u:4484": " prayāsyaty evoccair vipadam acirād vānara-camūr",
    "GK16simhrs_u:4485": " laghiṣṭhedaṃ ṣaṣṭhākṣara-para-vilopāt paṭha punaḥ //SRs_2.522// (ha.nā. 10.12)",
    "GK16simhrs_u:4486": " atra sītāyāṃ rāvaṇa-viṣaya-rāgātyantābhāvād ābhāsatvam /",
    "GK16simhrs_u:4487": " nanv ekatra rāgābhāvād rasasyābhāsatvaṃ na yujyate /",
    "GK16simhrs_u:4488": " prathamam ajātānurāge vatsa-rāje jātānurāgāyāḥ ratnāvalyāḥ-",
    "GK16simhrs_u:4489": " dullaha-jaṇāṇurāo lajjā guruī parabbaso appā /",
    "GK16simhrs_u:4490": " pia-sahi visamaṃ pemmaṃ maraṇaṃ saraṇaṃ nu varam ekkaṃ //SRs_2.523// (ra.ā. 2.1)",
    "GK16simhrs_u:4491": " [durlabha-janānurāgo lajjā gurvī para-vaśa ātmā /",
    "GK16simhrs_u:4492": " priya-sakhi viṣamaṃ prema maraṇaṃ śaraṇaṃ nu varam ekam //]",
    "GK16simhrs_u:4493": " ity atra pūrvānurāgasyābhāsatva-prasaṅga iti ced ucyate /",
    "GK16simhrs_u:4494": " abhāvo hi trividhaḥ prāg-abhāvo' tyantābhāvaḥ pradhvaṃsābhāvaś ceti /",
    "GK16simhrs_u:4495": " tatra prāg-abhāve darśanādi-kāraṇeṣu sambhāviteṣu rāgotpatti-sambhāvanayā nābhāsatvam /",
    "GK16simhrs_u:4496": " itarayos tu kāraṇa-sad-bhāve' pi rāgānutpatter ābhāsatvam eva /",
    "GK16simhrs_u:4497": " anye tu striyā eva rāgābhāve rasasyābhāsatvaṃ pratijānate /",
    "GK16simhrs_u:4498": " na tad upapadyate /",
    "GK16simhrs_u:4499": " puruṣe' pi rāgābhāve rasasyānāsvādanīyatvāt / yathā-",
    "GK16simhrs_u:4500": " gate premāveśe praṇaya-bahu-māne' pi galite",
    "GK16simhrs_u:4501": " nivṛtte sad-bhāve jana iva jane gacchati puraḥ /",
    "GK16simhrs_u:4502": " tad utprekṣyotprekṣya priya-sakhi gatāṃs tāṃś ca divasān",
    "GK16simhrs_u:4503": " na jāne ko hetur dalati śatadhā yan na hṛdayam //SRs_2.524// (amaru 43)",
    "GK16simhrs_u:4504": " atra hṛdaya-dalanābhāva-pūrva-gata-divasotprekṣādy-anumitair nirveda-smṛty-ādibhir",
    "GK16simhrs_u:4505": " abhivyakto' pi striyā anurāgaḥ premāveśa-ślathanādi-kathitena puruṣa-gata-rāga-dhvaṃsanena cārutāṃ nāpnoti /",
    "GK16simhrs_u:4506": " puruṣa-rāgātyantābhāvena rasābhāsatvaṃ, yathā-",
    "GK16simhrs_u:4507": " dhyāna-vyājam upetya cintayasi kām unmīlya cakṣuḥ kṣaṇaṃ",
    "GK16simhrs_u:4508": " paśyānaṅga-śarāturaṃ janam imaṃ trātāpi no rakṣasi /",
    "GK16simhrs_u:4509": " mithyā-kāruṇiko' si nirghūṇataras tvattaḥ kuto' nyaḥ pumān",
    "GK16simhrs_u:4510": " serṣyaṃ māra-vadhūbhir ity abhihito buddho jinaḥ pātu vaḥ //SRs_2.525// (nāgā. 1.1)",
    "GK16simhrs_u:4511": " atra jinasya rāgātyantābhāvena rasābhāsatvam /",
    "GK16simhrs_u:4512": " anekatra yoṣito rāgābhāsatvaṃ, yathā-",
    "GK16simhrs_u:4513": " paraspareṇa kṣatayoḥ prahartror",
    "GK16simhrs_u:4514": " utkrāntavāyvoḥ samakālam eva /",
    "GK16simhrs_u:4515": " amartya-bhāve' pi kayościd āsīd",
    "GK16simhrs_u:4516": " ekāpsaraḥ-prārthanayor vivādaḥ //SRs_2.526// (ra.vaṃ. 7.53)",
    "GK16simhrs_u:4517": " atra kasyāścid divya-vanitāyā vīra-dvaye raṇānivṛtti-maraṇa-prāpta-devatābhāve anurāgasya nirupamānaśūra-guṇopādher avaiṣamyeṇa pratibhāsanādābhāsatvam",
    "GK16simhrs_u:4518": " anekatra puṃso rāgād, yathā-",
    "GK16simhrs_u:4519": " ramyaṃ gāyati menakā kṛta-rucir vīṇā-svanair urvaśī",
    "GK16simhrs_u:4520": " citraṃ vakti tilottamā paricayaṃ nānāṅga-hāra-krame /",
    "GK16simhrs_u:4521": " āsāṃ rūpam idaṃ tad uttamam iti premānavasthā dviṣā",
    "GK16simhrs_u:4522": " bheje śrī-yanapota-siṃha-nṛpate tvat-khaḍga-bhinnātmanā //SRs_2.527//",
    "GK16simhrs_u:4523": " atra nāyaka-khaḍga-dhārā-galitātmanaḥ kasyacit svarga-pratināyaka-vīrasya menakādi-svarloka-gaṇikāsu avaiṣamyeṇa rāgād ābhāsatvam /",
    "GK16simhrs_u:4524": " nanv evaṃ dakṣiṇādīnām api rāgasyābhāsatvam iti cet, na /",
    "GK16simhrs_u:4525": " dakṣiṇasya nāyakasya nāyikāsu anekāsu vṛtti-mātreṇaiva sādhāraṇyam /",
    "GK16simhrs_u:4526": " na rāgeṇa /",
    "GK16simhrs_u:4527": " tad ekasyām eva rāgasya prauḍhatvam /",
    "GK16simhrs_u:4528": " itarāsu tu madhyamatvaṃ mandatvaṃ ceti tad-anurāgasya nābhāsatā /",
    "GK16simhrs_u:4529": " atra tu avaiṣamyeṇa anekatra pravṛtter ābhāsatvam upapadyate /",
    "GK16simhrs_u:4530": " tiryag-rāgād, yathā-",
    "GK16simhrs_u:4531": " madhu dvirephaḥ kusumaika-pātre",
    "GK16simhrs_u:4532": " papau priyāṃ svām anuvartamānaḥ /",
    "GK16simhrs_u:4533": " śṛṅgeṇa ca sparśa-nimīlitākṣīṃ",
    "GK16simhrs_u:4534": " mṛgīm akaṇḍūyata kṛṣṇa-sāraḥ //SRs_2.528// (ku.saṃ. 3.36)",
    "GK16simhrs_u:4535": " mleccha-rāgād, yathā-",
    "GK16simhrs_u:4536": " ajjaṃ mohaṇa-suhiaṃ muatti mottū palāie halie /",
    "GK16simhrs_u:4537": " dara-phuḍia-beṇṭa-bhāroṇaāi hasiaṃ ba phalahīe //SRs_2.529// (gāthā 4.60)",
    "GK16simhrs_u:4538": " [āryāṃ mohana-sukhitāṃ mṛteti muktvā palāyite halike /",
    "GK16simhrs_u:4539": " dara-sphuṭita-vṛnta-bhārāvanatayā hasitam iva kārpāsyā //]",
    "GK16simhrs_u:4540": " atra surata-mohana-supti-maraṇa-daśayor vivekābhāvena hālikasya mlecchatvaṃ gamyate /",
    "GK16simhrs_u:4541": " nanu tiryaṅ-mleccha-gatayor ābhāsatvaṃ na yujyate /",
    "GK16simhrs_u:4542": " tayor vibhāvādi-sambhavāt /",
    "GK16simhrs_u:4543": " āsvāda-yogyatā-pratīter iti cet, na /",
    "GK16simhrs_u:4544": " bho mleccha-rasa-vādin /",
    "GK16simhrs_u:4545": " uktalādhipateḥ śṛṅgāra-rasābhimānino narasiṃhadevasya cittam anuvartamānena vidyādhareṇa kavinā bāḍham abhyantarī-kṛto' si /",
    "GK16simhrs_u:4546": " evaṃ khalu samarthitam ekāvalyām anena-",
    "GK16simhrs_u:4547": " apare tu rasābhāsaṃ tiryakṣu pracakṣate /",
    "GK16simhrs_u:4548": " tan na parīkṣā-kṣamam /",
    "GK16simhrs_u:4549": " teṣv api vibhāvādi-sambhavāt /",
    "GK16simhrs_u:4550": " vibhāvādi-jñāna-śūnyās tiryañco na bhājanaṃ bhavitum arhanti rasasyeti cet, na /",
    "GK16simhrs_u:4551": " manuṣyeṣv api keṣucit tathā-bhūteṣu rasa-viṣaya-bhāvābhāva-prasaṅgāt /",
    "GK16simhrs_u:4552": " vibhāvādi-sambhavo hi rasaṃ prati prayojakaḥ /",
    "GK16simhrs_u:4553": " na vibhāvādi-jñānam /",
    "GK16simhrs_u:4554": " tataś ca tiraścām apy asty eva rasaḥ iti / (ekāvalyām 106)",
    "GK16simhrs_u:4555": " na tāvat tiraścāṃ vibhāvatam upapadyate /",
    "GK16simhrs_u:4556": " śṛṅgāre hi samujjvalasya śucino darśanīyasyaiva vastuno muninā vibhāvatvenāmnātam /",
    "GK16simhrs_u:4557": " tiraścam udvartana-majjanākalpa-racanādy-abhāvād ujjvala-śuci-darśanīyatvānām asambhāvanā prasiddhaiva /",
    "GK16simhrs_u:4558": " atha sva-jāti-yogyair dharmaiḥ kāriṇāṃ kariṇīṃ prati (dadau saraḥ paṅkaja ity ādi (ku.saṃ. 3.37)",
    "GK16simhrs_u:4559": " padye iva)",
    "GK16simhrs_u:4560": " vibhāvatvam iti cen, na /",
    "GK16simhrs_u:4561": " tasyāṃ kakṣyāyāṃ kariṇāṃ kariṇī-rāgaṃ prati kāraṇatvaṃ na punar vibhāvatvam /",
    "GK16simhrs_u:4562": " kiṃ ca, jāti-yogyair dharmair vastuno na vibhāvatvam /",
    "GK16simhrs_u:4563": " api tu bhāvaka-cittollāsa-hetubhiḥ rati-viśiṣṭair eva /",
    "GK16simhrs_u:4564": " kiṃ ca, vibhāvādi-jñānaṃ nāma aucitya-vivekaḥ /",
    "GK16simhrs_u:4565": " tena śūnyās tiryañco na vibhāvatām arhanti /",
    "GK16simhrs_u:4566": " tarhi vibhāvādi-jñāna-rahiteṣu manuṣyeṣu rasābhāsa-prasaṅga iti cet,",
    "GK16simhrs_u:4567": " naiṣa doṣaḥ /",
    "GK16simhrs_u:4568": " viveka-rahita-janopalakṣaṇa-mleccha-gatasya rasasyābhāsatve sveṣṭāvāpteḥ /",
    "GK16simhrs_u:4569": " kiṃ ca vibhāvādi-sambhavo hi rasaṃ prati prayojako na vibhāvādi-jñānam ity etan na yujyate /",
    "GK16simhrs_u:4570": " tathā hi-vibhāvāder viśiṣṭasya vastu-mātrasya vā sambhavo rasaṃ prati prayojakaḥ /",
    "GK16simhrs_u:4571": " viśiṣṭa-prayojakatvāṅgīkāre vivekādi-praveśo' ṅgīkṛta iti asmad-anusaraṇam eva śaraṇaṃ gato' si /",
    "GK16simhrs_u:4572": " atra vivekaṃ vinā tad-itara-viśeṣavattvaṃ vaiśiṣṭyam iti cen, na /",
    "GK16simhrs_u:4573": " viśeṣāṇāṃ dharmiṇi paramotkarṣānusandhāna-tat-parāṇām anyonya-sahiṣṇūnām iyattayā niyamāsambhavāt /",
    "GK16simhrs_u:4574": " atha yadi vastu-mātrasya tarhi anvāsitam arundhatyā svāhayeva havir bhujam (ra.vaṃ. 1.56)",
    "GK16simhrs_u:4575": " ity ādāv api strī-puṃsa-vyakti-mātra-vibhāva-sad-bhāvād anvāsanālakṣaṇānubhāva-sambhavāc ca śṛṅgāraḥ svadanīyaḥ prasajyeta / kiṃ ca-",
    "GK16simhrs_u:4576": " ajjaṃ mohaṇa-suhiaṃ muatti mottū palāie halie /",
    "GK16simhrs_u:4577": " dara-phuḍia-beṇṭa-bhāroṇaāi hasiaṃ ba phalahīe //[*16]",
    "GK16simhrs_u:4578": " [*16] 529 saṅkhyaka-padyaṃ draṣṭavyam /",
    "GK16simhrs_u:4579": " ity ādiṣu strī-puṃsa-vyakti-mātra-vibhāva-sadbhāvaḥ sphuṭa eva /",
    "GK16simhrs_u:4580": " tad-aviveka-janita-hāsya-paṅka-nirmagnaṃ śṛṅgāra-gandha-gajam uddhartuṃ tvaratām ity alaṃ rasābhāsāpalāpa-saṃrambheṇa /",
    "GK16simhrs_u:4581": " nanu sītādi-vibhāvair vastu-mātrair eva yoṣin-mātra-pratītau sāmājikānāṃ rasodayaḥ /",
    "GK16simhrs_u:4582": " na punar viśiṣṭaiḥ /",
    "GK16simhrs_u:4583": " tat katham iti ced, ucyate /",
    "GK16simhrs_u:4584": " atra janaka-tanayatva-rāma-parigrahatvādi-viruddha-dharma-parihāreṇa lalitojjvala-śuci-darśanīyatvādi-viśiṣṭa eva śabdataḥ /",
    "GK16simhrs_u:4585": " (pratipadyamāno)",
    "GK16simhrs_u:4586": " sītādi-vibhāvo yoṣit-sāmānyaṃ tādṛśam eva jñāpayati /",
    "GK16simhrs_u:4587": " na punaḥ strī-jāti-mātram iti sakalam api kalyāṇam /",
    "GK16simhrs_u:4588": " hariścandro rakṣākaraṇa-ruci-satyeṣu vacasāṃ",
    "GK16simhrs_u:4589": " vilāse vāgīśo mahati niyame nīti-nigame /",
    "GK16simhrs_u:4590": " vijetā gāṅgeyaṃ jana-bharaṇa-saṃmohana-kalā-",
    "GK16simhrs_u:4591": " vrateṣu śrī-siṃha-kṣitipatir udāro viharate //SRs_2.530// 267",
    "GK16simhrs_u:4592": " nitya śrīyannapota-kṣitipati-januṣaḥ siṃha-bhūpāla-mauleḥ",
    "GK16simhrs_u:4593": " saundaryaṃ sundarīṇāṃ hariṇa-vijayināṃ vāgurā locanānām /",
    "GK16simhrs_u:4594": " dānaṃ mandāra-cintāmaṇi-sura-surabhī-garva-nirvāpaṇāṅkaṃ",
    "GK16simhrs_u:4595": " vijñānaṃ sarva-vidyā-nidhi-budha-pariṣac-chemuṣī-bhāgya-rekhā //SRs_2.531// 268",
    "GK16simhrs_u:4596": " iti śrīmad-āndhra-maṇḍalādhīśvara-pratigaṇḍa-bhairava-śrīmad-anapota-narendra-nandana-bhuja-bala-bhīma-śrī-siṃha-bhūpāla-viracite",
    "GK16simhrs_u:4597": " rasārṇava-sudhākara-nāmni nāṭyālaṅkāra-śāstre rasikollāso nāma",
    "GK16simhrs_u:4598": " dvitīyo vilāsaḥ //2// (3)",
    "GK16simhrs_u:4599": " tṛtīyo vilāsaḥ",
    "GK16simhrs_u:4600": " bhāvakollāsaḥ",
    "GK16simhrs_u:4601": " sa kṣemadāyī kamalānukūlaḥ",
    "GK16simhrs_u:4602": " kaṭhora-pārāvata-kaṇṭha-nīlaḥ /",
    "GK16simhrs_u:4603": " kṛpā-nidhir bhavya-guṇābhirāmaḥ",
    "GK16simhrs_u:4604": " paraḥ pumān raja-mahīdhra-vāsī //SRs_3.1// 1",
    "GK16simhrs_u:4605": " bhavatv iti sambandhaḥ smaraṇīyaḥ /",
    "GK16simhrs_u:4606": " tad īdṛśa-rasādhāraṃ nāṭyaṃ rūpakam ity api /",
    "GK16simhrs_u:4607": " naṭasyātipravīṇasya karmatvān nāṭyam ucyate //SRs_3.2// 2",
    "GK16simhrs_u:4608": " yathā mukhādau padmāder ārope rūpaka-prathā /",
    "GK16simhrs_u:4609": " tathaiva nāyakāropo naṭe rūpakam ucyate / 3",
    "GK16simhrs_u:4610": " tac ca nāṭyaṃ daśa-vidhaṃ vākyārthābhinayātmakam //SRs_3.3// 4a",
    "GK16simhrs_u:4611": " tathā ca bhāratīye (18.2-3)-",
    "GK16simhrs_u:4612": " nāṭakaṃ saprakaraṇam aṅko vyāyoga eva ca /",
    "GK16simhrs_u:4613": " bhāṇaḥ samavakāraś ca vīthī prahasanaṃ ḍimaḥ /",
    "GK16simhrs_u:4614": " īhāmṛgaś ca vijñeyo daśadhā nāṭya-lakṣaṇam ///SRs_3.4//",
    "GK16simhrs_u:4615": " rasetivṛtta-netāras tat-tad-rūpaka-bhedakāḥ / 4",
    "GK16simhrs_u:4616": " lakṣitau rasanetārāv itivṛttaṃ tu kathyate //SRs_3.5//",
    "GK16simhrs_u:4617": " itivṛtta-kathā-vastu-śabdāḥ paryāya-vācinaḥ / 5",
    "GK16simhrs_u:4618": " itivṛttaṃ prabandhasya śarīraṃ trividhaṃ hi tat //SRs_3.6//",
    "GK16simhrs_u:4619": " khyātaṃ kalpyaṃ ca saṅkīrṇaṃ khyātaṃ rāma-kathādikam / 6",
    "GK16simhrs_u:4620": " kavi-buddhi-kṛtaṃ kalpyaṃ mālatī-mādhavādikam //SRs_3.7//",
    "GK16simhrs_u:4621": " saṅkīrṇam ubhayāyattaṃ lava-rāghava-ceṣṭitam / 7",
    "GK16simhrs_u:4622": " lakṣyeṣv etat tu bahudhā divya-martyādi-bhedataḥ //SRs_3.8//",
    "GK16simhrs_u:4623": " tac cetivṛttaṃ vidvadbhiḥ pañcadhā parikīrtitam / 8",
    "GK16simhrs_u:4624": " bījaṃ binduḥ patākā ca prakarī kāryam ity api //SRs_3.9//",
    "GK16simhrs_u:4625": " atha bījaḥ-",
    "GK16simhrs_u:4626": " yat tu svalpam upakṣiptaṃ bahudhā vistṛtiṃ gatam / 9",
    "GK16simhrs_u:4627": " kāryasya kāraṇaṃ prājñais tad bījam iti kathyate /",
    "GK16simhrs_u:4628": " uptaṃ bījaṃ taror yadvad aṅkurādi-prabhedataḥ //SRs_3.10// 10",
    "GK16simhrs_u:4629": " phalāya kalpate tadvan nāyakādi-vibhedataḥ /",
    "GK16simhrs_u:4630": " phalāyaitad bhaved yasmād bījam ity abhidhīyate //SRs_3.11// 11",
    "GK16simhrs_u:4631": " yathā bāla-rāmāyaṇe prathama-dvitīyāṅkayoḥ kalpite mukha-sandhau svalpo rāmotsāho bījam ity ucyate /",
    "GK16simhrs_u:4632": " atha binduḥ-",
    "GK16simhrs_u:4633": " phale pradhāne bījasya prasaṅgoktaiḥ phalāntaraiḥ /",
    "GK16simhrs_u:4634": " vicchinne yad aviccheda-kāraṇaṃ bindur ucyate //SRs_3.12// 12",
    "GK16simhrs_u:4635": " jala-bindur yathā siñcaṃs taru-mūlaṃ phalāya hi /",
    "GK16simhrs_u:4636": " tathaivāyam upakṣipto bindur ity abhidhīyate //SRs_3.13// 13",
    "GK16simhrs_u:4637": " yathā tatraiva [bāla-rāmāyaṇe] tṛtīya-caturthāṅkayoḥ kalpite pratimukha-sandhau nikṣipto rāvaṇa-virodha-mūlaṃ sītā-parigraho bindur ucyate /",
    "GK16simhrs_u:4638": " atha patākā--",
    "GK16simhrs_u:4639": " yat pradhānopakaraṇa-prasaṅgāt svārtham ṛcchati /",
    "GK16simhrs_u:4640": " sā syāt patākā sugrīva-makarandādi-vṛttavat //SRs_3.14// 14",
    "GK16simhrs_u:4641": " atha prakarī-",
    "GK16simhrs_u:4642": " yat kevalaṃ parārthasya sādhakaṃ ca pradeśa-bhāk /",
    "GK16simhrs_u:4643": " prakarī sā samuddiṣṭā nava-vṛndādi-vṛttavat //SRs_3.15// 15",
    "GK16simhrs_u:4644": " patākā-prakarī-vyapadeśo bhāva-prakāśikā-kāreṇoktaḥ, yathā-",
    "GK16simhrs_u:4645": " yathā patākā kasyāpi śobhākṛc cihna-rūpataḥ /",
    "GK16simhrs_u:4646": " svasyopanāyakādīnāṃ vṛttāntas tadvad ucyate //SRs_3.16//",
    "GK16simhrs_u:4647": " śobhāyai vedikādīnāṃ yathā puṣpākṣatādayaḥ /",
    "GK16simhrs_u:4648": " tatha rtu-varṇanādis tu prasaṅge prakarī bhavet //",
    "GK16simhrs_u:4649": " iti (bhāva-prakāśe) /",
    "GK16simhrs_u:4650": " atha patākā-sthānakāni-",
    "GK16simhrs_u:4651": " aṅgasya ca pradhānasya bhāvyavasthasya sūcakam /",
    "GK16simhrs_u:4652": " yad āgantuka-bhāvena patākā-sthānakaṃ hi tat //SRs_3.18// 16",
    "GK16simhrs_u:4653": " etad dvidhā tulya-saṃvidhānaṃ tulya-viśeṣaṇam /",
    "GK16simhrs_u:4654": " tatrādyaṃ tri-prakāraṃ syād dvitīyaṃ tv ekam eva hi /17",
    "GK16simhrs_u:4655": " evaṃ caturvidhaṃ jñeyaṃ patākā-sthānakaṃ budhaiḥ //SRs_3.19// 18a",
    "GK16simhrs_u:4656": " tathā ca bharataḥ (19.31)-",
    "GK16simhrs_u:4657": " sahasaivārtha-sampattir guṇavaty upacārataḥ /",
    "GK16simhrs_u:4658": " patākā-sthānakam idaṃ prathamaṃ parikīrtitam //SRs_3.20// iti /",
    "GK16simhrs_u:4659": " yathā ratnāvalyām-",
    "GK16simhrs_u:4660": " vidūṣakaḥ- bhoḥ /",
    "GK16simhrs_u:4661": " esā kkhu abarā debī bāsabadattā /",
    "GK16simhrs_u:4662": " (bhoḥ /",
    "GK16simhrs_u:4663": " eṣā khalu aparā devī vāsavadattā /)",
    "GK16simhrs_u:4664": " rājā (saśaṅkaṃ ratnāvalī-hastaṃ visṛjati /)",
    "GK16simhrs_u:4665": " ity atra iyaṃ vāsavattety anenopacāra-prayogeṇa bhāvino vāsavadattā-kopasya sūcanāt sahasārtha-sampatti-rūpam idam ekaṃ patākā-sthānakam /",
    "GK16simhrs_u:4666": " tathā ca (19.32)-",
    "GK16simhrs_u:4667": " vacaḥ sātiśayaṃ śliṣṭaṃ kāvya-bandha-samāśrayam /",
    "GK16simhrs_u:4668": " patākā-sthānakam idaṃ dvitīyaṃ parikīrtitam //SRs_3.21// iti /",
    "GK16simhrs_u:4669": " yathā uttara-rāma-carite (1.38)-",
    "GK16simhrs_u:4670": " iyaṃ gehe lakṣmīr iyam amṛta-vartir nayanayor",
    "GK16simhrs_u:4671": " asāv asyāḥ sparśo vapuṣi bahalaś candana-rasaḥ /",
    "GK16simhrs_u:4672": " ayaṃ kaṇṭhe bāhuḥ śiśira-masṛṇo mauktika-saraḥ",
    "GK16simhrs_u:4673": " kim asyā na preyo yadi param asahyas tu virahaḥ //SRs_3.22//",
    "GK16simhrs_u:4674": " (praviśya) pratīhārī-deva upasthitaḥ /",
    "GK16simhrs_u:4675": " rāmaḥ-aye kaḥ ?",
    "GK16simhrs_u:4676": " ity atra bhaviṣyataḥ sītā-virahasya sūcanād idaṃ śliṣṭaṃ nāma dvitīyaṃ patākā-sthānakam /",
    "GK16simhrs_u:4677": " tathā ca (19.33)-",
    "GK16simhrs_u:4678": " arthopakṣepaṇaṃ yatra līnaṃ sa-vinayaṃ bhavet /",
    "GK16simhrs_u:4679": " śliṣṭa-pratyuttaropetaṃ tṛtīyam idam iṣyate //SRs_3.23//",
    "GK16simhrs_u:4680": " yathā veṇī-saṃhāre (2.23), rājā-",
    "GK16simhrs_u:4681": " lolāṃśukasya pavanākulitāṃśukāntaṃ",
    "GK16simhrs_u:4682": " tvad-dṛṣṭi-hāri mama locana-bāndhavasya /",
    "GK16simhrs_u:4683": " adhyāsituṃ tava ciraṃ jaghana-sthalasya",
    "GK16simhrs_u:4684": " paryāptam eva karabhoru maoru-yugmam //SRs_3.24//",
    "GK16simhrs_u:4685": " (praviśya sambhrāntaḥ)",
    "GK16simhrs_u:4686": " kañcukī-deva bhagnam /",
    "GK16simhrs_u:4687": " deva bhagnam /",
    "GK16simhrs_u:4688": " rājā-kena ?",
    "GK16simhrs_u:4689": " kañcukī-deva bhīmena /",
    "GK16simhrs_u:4690": " rājā-āḥ kiṃ pralapasi ?",
    "GK16simhrs_u:4691": " ity atra śliṣṭa-pratyuttareṇa kañcuki-vākyena bhāvino duryodhanoru-bhaṅgasya sūcanena śliṣṭottaraṃ nāma tṛtīyam idaṃ patākā-sthānakam /",
    "GK16simhrs_u:4692": " tathā ca (19.34) -",
    "GK16simhrs_u:4693": " dvy-artho vacana-vinyāsaḥ suśliṣṭaḥ kāvya-yojitaḥ /",
    "GK16simhrs_u:4694": " upanyāsa-suyuktaś ca tac caturtham udāhṛtam //SRs_3.25// iti /",
    "GK16simhrs_u:4695": " yathā-",
    "GK16simhrs_u:4696": " uddāmotkalikāṃ vipāṇḍur arucaṃ prārabdha-jṛmbhāṃ kṣaṇād",
    "GK16simhrs_u:4697": " āyāsaṃ śvasanodgamair aviralair ātanvatīm ātmanaḥ /",
    "GK16simhrs_u:4698": " adyodyāna-latām imāṃ samadanāṃ nārīm ivānyāṃ dhruvaṃ",
    "GK16simhrs_u:4699": " paśyan kopa-vipāṭala-dyuti mukhaṃ devyāḥ kariṣyāmy aham //SRs_3.26//",
    "GK16simhrs_u:4700": " (ratnāvalyāṃ 2.4)",
    "GK16simhrs_u:4701": " ity atra viśeṣaṇa-śleṣeṇa bhāvino ratnāvalī-sandarśanasya sūcanāt tulya-viśeṣaṇaṃ nāma caturthaṃ patākā-sthānakam idam /",
    "GK16simhrs_u:4702": " atha kāryam-",
    "GK16simhrs_u:4703": " vastunas tu samastasya dharma-kāmārtha-lakṣaṇam / 18",
    "GK16simhrs_u:4704": " phalaṃ kāryam iti śuddhaṃ miśraṃ vā kalpayet sudhīḥ //SRs_3.27// 19a",
    "GK16simhrs_u:4705": " śuddhaṃ, yathā mālatī-mādhave (10.23), kāmandakī-",
    "GK16simhrs_u:4706": " yat prāg eva manorathair vṛtam abhūt kalyāṇam āyuṣmatos",
    "GK16simhrs_u:4707": " tat puṇyair mad-upakramaiś ca phalitaṃ kleśo' pi mac-chiṣyayoḥ /",
    "GK16simhrs_u:4708": " niṣṇātaś ca samāgamo' bhivihitas tvat-preyasaḥ kāntayā",
    "GK16simhrs_u:4709": " samprītau nṛpa-nandanau yad aparaṃ preyas tad apy ucyatām //SRs_3.28//",
    "GK16simhrs_u:4710": " ity atra kāvyopasaṃhāra-ślokena tṛtīya-puruṣārthasyaiva phala-kathanāt śuddhaṃ kāryam idam /",
    "GK16simhrs_u:4711": " miśraṃ, yathā bāla-rāmāyaṇe (10.104)-",
    "GK16simhrs_u:4712": " rugṇaṃ cājagavaṃ na cātikupito bhargaḥ sura-grāmaṇīḥ",
    "GK16simhrs_u:4713": " setuś ca grathitaḥ prasanna-madhuro dṛṣṭaś ca vārāṃ nidhiḥ /",
    "GK16simhrs_u:4714": " paulastyaś carama-sthitaś ca bhagavān prītaḥ śrutīnāṃ kaviḥ",
    "GK16simhrs_u:4715": " prāptaṃ yānam idaṃ ca yācitavate dattaṃ kuberāya ca //SRs_3.29//",
    "GK16simhrs_u:4716": " ity anenopasaṃhāra-ślokena miśrasya trivarga-phalasya kathanān miśram idam /",
    "GK16simhrs_u:4717": " pradhānam aṅgam iti ca tad vastu dvividhaṃ punaḥ / 19",
    "GK16simhrs_u:4718": " pradhānaṃ netṛ-caritaṃ pradhāna-phala-bandhi ca //SRs_3.30//",
    "GK16simhrs_u:4719": " kāvye vyāpi pradhānaṃ tad yathā rāmādi-ceṣṭitam / 20",
    "GK16simhrs_u:4720": " nāyakārtha-kṛd-aṅgaṃ syān nāyaketara-ceṣṭitam //SRs_3.31//",
    "GK16simhrs_u:4721": " nityaṃ patākā prakarī cāṅgaṃ bījādayaḥ kvacit / 21",
    "GK16simhrs_u:4722": " bījatvād bījam ādau syāt phalatvāt kāryam antataḥ //SRs_3.32//",
    "GK16simhrs_u:4723": " tayoḥ sandhān a-hetutvān madhye binduṃ prakalpayet / 22",
    "GK16simhrs_u:4724": " yathāyogaṃ patākāyāḥ prakaryāś ca niyojanam //SRs_3.33//",
    "GK16simhrs_u:4725": " atha kāryasya pañcāvasthāḥ-",
    "GK16simhrs_u:4726": " kāryasya pañcadhāvasthā nāyakādi-kriyā-vaśāt / 23",
    "GK16simhrs_u:4727": " ārambha-yatna-prāpty-āśā-niyatāpti-phalāgamāḥ /",
    "GK16simhrs_u:4728": " tatra mukhya-phalodyoga-mātram ārambha iṣyate //SRs_3.34// 24",
    "GK16simhrs_u:4729": " yathā bāla-rāmāyaṇe mukha-sandhau rāmasya lokottarotkarṣa-prāptaye vyavasāya-mātram ārambhaḥ /",
    "GK16simhrs_u:4730": " atha yatnaḥ-",
    "GK16simhrs_u:4731": " yatnas tu tat-phala-prāptyām autsukyena tu vartanam //SRs_3.35// 25a",
    "GK16simhrs_u:4732": " yathā tatraiva pratimukha-sandhau tāṭaka-pātana-bhūta-pati-dhanur-dalanādiṣu rāmasya yatnaḥ /",
    "GK16simhrs_u:4733": " atha prāpty-āśā-",
    "GK16simhrs_u:4734": " prāpty-āśā tu mahārthasya siddhi-sadbhāva-bhāvanā[*17] //SRs_3.36// 25b",
    "GK16simhrs_u:4735": " [*17] siddha-sad-bhāvanā matā.",
    "GK16simhrs_u:4736": " yathā tatraiva garbha-sandhau mālavan māyā-prayoga-vana-pravāsa-sītāpaharaṇādibhir",
    "GK16simhrs_u:4737": " antaritāyāḥ rāmasya paramotkarṣa-prāpter dhanur-bhaṅgādi-sugrīva-sandhi-setu-bandhanādibhiḥ",
    "GK16simhrs_u:4738": " siddhi-sad-bhāva-bhāvanā-kathanāt prāpty-āśā /",
    "GK16simhrs_u:4739": " atha niyatāptiḥ-",
    "GK16simhrs_u:4740": " niyatāptir avighnena kārya-saṃsiddhi-niścayaḥ //SRs_3.37// 26a",
    "GK16simhrs_u:4741": " yathā tatraiva [bāla-rāmāyaṇe] vimarśa-sandhau nikhila-rakṣaḥ-kula-nibarhaṇād avighnena rāmasya phala-saṃsiddhi-niścayo niyatāptiḥ /",
    "GK16simhrs_u:4742": " atha phalāgamaḥ-",
    "GK16simhrs_u:4743": " samagreṣṭa-phalāvāptir bhaved eva phalāgamaḥ //SRs_3.38// 26b",
    "GK16simhrs_u:4744": " yathā tatraiva [bāla-rāmāyaṇe] nirvahaṇa-sandhau rāmasya tātājñā-nirbahaṇa-vaira-praśamana-rājyopabhogair lokottara-trivarga-phalasyāvāptiḥ phalāgamaḥ /",
    "GK16simhrs_u:4745": " atha sandhiḥ-",
    "GK16simhrs_u:4746": " ekaikasyās tv avasthāyāḥ prakṛtyā caikayaikayā /",
    "GK16simhrs_u:4747": " yogaḥ sandhir iti jñeyo nāṭya-vidyā-viśāradaiḥ //SRs_3.39// 27",
    "GK16simhrs_u:4748": " patākāyās tv avasthānaṃ kvacid asti na vā kvacit /",
    "GK16simhrs_u:4749": " patākā-virahe bījaṃ binduṃ vā kalpayet sudhīḥ //SRs_3.40// 28",
    "GK16simhrs_u:4750": " mukhya-prayojana-vaśāt kathāṅgānāṃ samanvaye /",
    "GK16simhrs_u:4751": " avāntarārtha-sambandhaḥ sandhiḥ sandhāna-rūpataḥ //SRs_3.41// 29",
    "GK16simhrs_u:4752": " (tatra pañca-sandhayo bhavanti-)",
    "GK16simhrs_u:4753": " mukha-pratimukhe garbha-vimarśāv upasaṃhṛtiḥ /",
    "GK16simhrs_u:4754": " pañcaite sandhayaḥ",
    "GK16simhrs_u:4755": " (mukha-sandhis tad-aṅgāni cettham-)",
    "GK16simhrs_u:4756": " teṣu yatra bīja-samudbhavaḥ //SRs_3.42// 30",
    "GK16simhrs_u:4757": " nānā-vidhānām arthānāṃ rasānām api kāraṇam /",
    "GK16simhrs_u:4758": " tan mukhaṃ tatra cāṅgāni bījārambhānurodhataḥ //SRs_3.43// 31",
    "GK16simhrs_u:4759": " upakṣepaḥ parikaraḥ parinyāso vilobhanam /",
    "GK16simhrs_u:4760": " yuktiḥ prāptiḥ samādhānaṃ vidhānaṃ paribhāvanā / 32",
    "GK16simhrs_u:4761": " udbheda-bhedau karaṇam iti dvādaśa yojayet //SRs_3.44// 33a",
    "GK16simhrs_u:4762": " tatropakṣepaḥ-",
    "GK16simhrs_u:4763": " upakṣepas tu bījasya sūcanā kathyate budhaiḥ //SRs_3.45// 33b",
    "GK16simhrs_u:4764": " yathā bāla-rāmāyaṇe pratijñāta-paulastya-nāmani prathae' ṅke-",
    "GK16simhrs_u:4765": " (tataḥ praviśati viśvāmitra-śiṣyaḥ)",
    "GK16simhrs_u:4766": " śunaḥśepaḥ-prātaḥsavana eva yajamānaṃ draṣṭum icchāmiity upakramyaà rākṣasa-rakṣauṣadhaṃ",
    "GK16simhrs_u:4767": " rāmam ānetuṃ siddhāśramād ayodhyāṃ gatavatā tāta-viśvāmitreṇa yajñopanimantritasya",
    "GK16simhrs_u:4768": " parama-suhṛdaḥ śrotriya-kṣatriyasya sīradhvajasya sva-pratinidhiḥ preṣito' smi ity",
    "GK16simhrs_u:4769": " antena (1.23 padyāt pūrvam] rāvaṇādi-duṣṭa-rākṣasa-śikṣā-lakṣaṇa-rāmotsāhopabṛṃhaka-viśvāmitrārambha-rūpasya",
    "GK16simhrs_u:4770": " bījasya sūcanād upakṣepaḥ /",
    "GK16simhrs_u:4771": " atha parikaraḥ-",
    "GK16simhrs_u:4772": " parikriyā tu bījasya bahulīkaraṇaṃ matam //SRs_3.46// 34a",
    "GK16simhrs_u:4773": " yathā tatraiva [bāla-rāmāyaṇe] (praviśya tāpasa-cchamanā) rākṣasaḥ-",
    "GK16simhrs_u:4774": " sampreṣito mālyavatām aham adya",
    "GK16simhrs_u:4775": " jñātuṃ pravṛttiṃ kuśikātmajasya /",
    "GK16simhrs_u:4776": " purīṃ nimīnāṃ mithilāṃ ca gantuṃ",
    "GK16simhrs_u:4777": " tāṃ cāpy ayodhyāṃ raghu-rājadhānīm //SRs_3.47// (1.23)",
    "GK16simhrs_u:4778": " kula-putraketi saprasāmad āśliṣṭo' smi ity upakramyaà sa hi naktaṃ-carāṇāṃ nisargāmitro viśvāmitro vrata-caryayā,",
    "GK16simhrs_u:4779": " vīra-vrata-caryayā samartho daśaratho' pi tathāvidha eva eva (1.25 padyād anantaraṃ] ity antena viśvāmitrārambhasya mālyavadādi-vitarka-gocaratvena bahulīkaraṇāt parikaraḥ /",
    "GK16simhrs_u:4780": " atha parinyāsaḥ-",
    "GK16simhrs_u:4781": " bīja-niṣpatti-kathanaṃ parinyāsa itīryate //SRs_3.48// 34b",
    "GK16simhrs_u:4782": " yathā tatraiva [bāla-rāmāyaṇe] rākṣasaḥ (puro' valokya)",
    "GK16simhrs_u:4783": " -kathaṃ tāpasaḥ /",
    "GK16simhrs_u:4784": " (pratyabhijñāya)",
    "GK16simhrs_u:4785": " tatrāpi viśvāmitra-dharma-putraḥ śunaḥśepaḥ ity upakramyaà sampraty eva rākṣasa-bhayāt satre dīkṣiṣyamāṇaḥ sa bhagavān goptāraṃ rāmabhadraṃ varītum ayodhyāṃ gataḥ /",
    "GK16simhrs_u:4786": " rākṣasaḥ (sa-trāsaṃ svagatam)",
    "GK16simhrs_u:4787": " -hanta katham etad api niṣpannam /",
    "GK16simhrs_u:4788": " (prakāśam) bhagavan mā kopīḥ ity ādinā (svagatam)",
    "GK16simhrs_u:4789": " kṛtaṃ yat kartavyam /",
    "GK16simhrs_u:4790": " samprati cāra-sañcārasyāyam avasaraḥ (1.27 padyād anantaram] ity antena viśvāmitrānubhāva-kathanāt sarākṣatrāsa-kathanāc ca bīja-niṣpatteḥ parinyāsaḥ",
    "GK16simhrs_u:4791": " atha vilobhanam-",
    "GK16simhrs_u:4792": " nāyakādi-guṇānāṃ yad varṇanaṃ tad vilobhanam //SRs_3.49// 35a",
    "GK16simhrs_u:4793": " yathā tatraiva [bāla-rāmāyaṇe] rāvaṇaḥ-",
    "GK16simhrs_u:4794": " yasyāropaṇa-karmaṇāpi bahavo vīra-vrataṃ tyājitāḥ //SRs_3.50//",
    "GK16simhrs_u:4795": " ity upakramya,",
    "GK16simhrs_u:4796": " rāvaṇaḥ (sapratyāśam)-",
    "GK16simhrs_u:4797": " nirmālyaṃ nayana-śriyaḥ kuvalayaṃ vaktrasya dāsaḥ śaśī",
    "GK16simhrs_u:4798": " kāntiḥ prāvaraṇaṃ tanor madhumuco yasyāś ca vācaḥ kila /",
    "GK16simhrs_u:4799": " viṃśatyā racitāñjaliḥ kara-puṭais tvāṃ yācate rāvaṇas",
    "GK16simhrs_u:4800": " tāṃ draṣṭuṃ janakātmajāṃ hṛdaya he netrāṇi mitrīkuru //SRs_3.51// (1.40)",
    "GK16simhrs_u:4801": " ity antena tad-guṇa-varṇanād vilobhanam /",
    "GK16simhrs_u:4802": " atha yuktiḥ-",
    "GK16simhrs_u:4803": " samyak prayojanānāṃ hi nirṇayo yuktir iṣyate //SRs_3.52// 35b",
    "GK16simhrs_u:4804": " yathā tatraiva [bāla-rāmāyaṇe] paraśurāma-rāvaṇīya-nāmani dvitīyāṅke-",
    "GK16simhrs_u:4805": " (tataḥ praviśati)",
    "GK16simhrs_u:4806": " bhṛṅgiriṭiḥ (parikrāmann ātmānaṃ nirvarṇya)",
    "GK16simhrs_u:4807": " -aye nirūpatāpi kvacin mahate' bhuyadayāya ity upakramya,",
    "GK16simhrs_u:4808": " bhṛṅgiriṭiḥ-ām,",
    "GK16simhrs_u:4809": " nārada yathā samarthayase / tathā hi-",
    "GK16simhrs_u:4810": " ekaṃ kailāsam adriṃ kara-gatam akaroc cicchade krauñcam anyo",
    "GK16simhrs_u:4811": " laṅkām ekaḥ kuberād ahṛta vasataye koṅkaṇānabdhito' nyaḥ /",
    "GK16simhrs_u:4812": " ekaḥ śakrasya jetā samiti bhagavataḥ kārtikeyasya cānyas",
    "GK16simhrs_u:4813": " tat kāmaṃ karma-sāmyāt kim aparam anayor madhyagā vīra-lakṣmīḥ //SRs_3.53// (2.15)",
    "GK16simhrs_u:4814": " ity antena rāghava-pratināyakayor bhārgava-rāvaṇayoḥ karma-sāmya-nirṇaya-kathanād yuktiḥ /",
    "GK16simhrs_u:4815": " atha prāptiḥ-",
    "GK16simhrs_u:4816": " prājñaiḥ sukhasya samprāptiḥ prāptir ity abhidhīyate //SRs_3.54// 36a",
    "GK16simhrs_u:4817": " yathā tatraiva [bāla-rāmāyaṇe] nāradaḥ (saharṣaṃ hastam udyamya)-",
    "GK16simhrs_u:4818": " citraṃ netra-rasāyanaṃ tridaśatāsiddher mahā-maṅgalaṃ",
    "GK16simhrs_u:4819": " mokṣa-dvāram apāvṛtaṃ mama manaḥ-prahlādanā-bheṣajam /",
    "GK16simhrs_u:4820": " sākaṃ nāka-purandhirbhir nava-pati-prāpty-utsukābhiḥ surāḥ",
    "GK16simhrs_u:4821": " sarve paśyata rāma-rāvaṇa-raṇaṃ vakty eṣa vo nāradaḥ //SRs_3.55// (2.16)",
    "GK16simhrs_u:4822": " ity atra nāradasya yuddhāvalokana-harṣa-prāpteḥ prāptiḥ /",
    "GK16simhrs_u:4823": " atha samādhānaṃ-",
    "GK16simhrs_u:4824": " bījasya punar ādhānaṃ samādhānam ihocyate //SRs_3.56// 36b",
    "GK16simhrs_u:4825": " yathā tatraiva [bāla-rāmāyaṇe] bhṛṅgiriṭiḥ-yuddha-ruce mā nirbharaṃ saṃrambhasva /",
    "GK16simhrs_u:4826": " ity upakramya /",
    "GK16simhrs_u:4827": " ayodhyāṃ gatvā paraṃ rāma-rāvaṇīyaṃ yojayiṣyāmi (2.16 padyād anantaram] ity antena rāghavotsāha-bījasya nāradena punar ādhānāt samādhānam /",
    "GK16simhrs_u:4828": " atha vidhānaṃ-",
    "GK16simhrs_u:4829": " sukha-duḥkha-karaṃ yat tu tad vidhānaṃ budhā viduḥ //SRs_3.57// 37a",
    "GK16simhrs_u:4830": " yathā tatraiva [bāla-rāmāyaṇe] prathamāṅke,",
    "GK16simhrs_u:4831": " sītā (sa-sādhvasautsukyam)",
    "GK16simhrs_u:4832": " -ammo rakkhaso tti suṇia saccaṃ sajjhasa-kodahalāṇaṃ majjhe baṭṭāmi /",
    "GK16simhrs_u:4833": " (aṃho rākṣasa iti śrutvā satyaṃ sādhvasa-kautūhalayor antare varte /",
    "GK16simhrs_u:4834": " ) ity upakramya sītā-tādasadānaṃdamissāṇaṃ antare ubabisissaṃ (tāta-śatānanda-miśrāṇām antare upavekṣyāmi) /",
    "GK16simhrs_u:4835": " (1.42 padyāt pūrvam] ity antena sītāyāḥ adṛṣṭa-pūrva-rākṣasa-darśanena sukha-duḥkha-vyatikarākhyānād vidhānam /",
    "GK16simhrs_u:4836": " atha paribhāvanā-",
    "GK16simhrs_u:4837": " ślāghyaiś citta-camatkāro guṇādyaiḥ paribhāvanā //SRs_3.58// 37b",
    "GK16simhrs_u:4838": " yathā tatraiva [bāla-rāmāyaṇe],",
    "GK16simhrs_u:4839": " rāvaṇaḥ (sautsukyaṃ vilokya svagatam)",
    "GK16simhrs_u:4840": " -aho tribhuvanātiśāyi makaradhvaja-sañjīvanaṃ rāmaṇīyakam asyāḥ / tathā hi-",
    "GK16simhrs_u:4841": " indur lipta ivāñjanena jaḍitā dṛṣṭir mṛgīṇām iva",
    "GK16simhrs_u:4842": " pramlānāruṇimeva vidrumalatā śyāmeva hema-prabhā /",
    "GK16simhrs_u:4843": " pāruṣyaṃ kalayā ca kokila-vadhū-kaṇṭheṣv iva prastutaṃ",
    "GK16simhrs_u:4844": " sītāyāḥ purataś ca hanta śikhināṃ barhāḥ sagarhā iva //SRs_3.59// (1.42)",
    "GK16simhrs_u:4845": " ity upakramya,",
    "GK16simhrs_u:4846": " śatānandaḥ (apavarya)",
    "GK16simhrs_u:4847": " -aho laṅkādhipater apūrva-garva-garimā /",
    "GK16simhrs_u:4848": " yan mamāpi śatānandasya na niścinute cetaḥ /",
    "GK16simhrs_u:4849": " kiṃ bhaviṣyati (1.46 padyād anantaram] ity antena rāvaṇasya sītā-rāmaṇīyaka-darśanena śatānandasya rāvaṇotsāha-darśanena ca tayoś citta-camatkāra-kathanāt paribhāvanā /",
    "GK16simhrs_u:4850": " athodbhedaḥ-",
    "GK16simhrs_u:4851": " udghātanaṃ yad bījasya sa udbhedaḥ prakīrtitaḥ //SRs_3.60// 38a",
    "GK16simhrs_u:4852": " yathā tatraiva [bāla-rāmāyaṇe] dvitīyāṅke,",
    "GK16simhrs_u:4853": " rāvaṇaḥ-traiyāmbakaḥ paraśur eṣa nisarga-caṇḍa (2.36)",
    "GK16simhrs_u:4854": " ity ādi paṭhati /",
    "GK16simhrs_u:4855": " jāmadagnyaḥ-apakurvatāpi bhavatā param upakṛtam /",
    "GK16simhrs_u:4856": " yad eṣa smārito' smīty upakramya (2.44 padyāt pūrvam]-",
    "GK16simhrs_u:4857": " lokottaraṃ caritam arpayati pratiṣṭhāṃ",
    "GK16simhrs_u:4858": " puṃsāṃ kulaṃ na hi nimittam udāratāyāḥ /",
    "GK16simhrs_u:4859": " vātāpitāpana-muneḥ kalaśāt prasūtir",
    "GK16simhrs_u:4860": " līlāyitaṃ punar amuṣya samudra-pānam //SRs_3.61// (2.51)",
    "GK16simhrs_u:4861": " ity antena gūḍha-śaṅkara-dhanur adhikṣepodghāṭanād vā lokottara-carita-sāmānya-varṇanena tirohita-rāmacandrotsāhodghāṭanād vā udbhedaḥ /",
    "GK16simhrs_u:4862": " atha bhedaḥ-",
    "GK16simhrs_u:4863": " bījasyottejanaṃ bhedo yad vā saṅghāta-bhedanam //SRs_3.62// 38b",
    "GK16simhrs_u:4864": " yathā tatraiva [bāla-rāmāyaṇe] rāvaṇaḥ (vilokya)",
    "GK16simhrs_u:4865": " -atha yācita-paraśunā paraśurāmeṇa kim abhihitam āsīt /",
    "GK16simhrs_u:4866": " māyāmayaḥ-trailokya-māṇikya rāmodantam ākarṇayatu svāmī /",
    "GK16simhrs_u:4867": " paulastyaḥ praṇayena yācata iti śrtuvā mano modate",
    "GK16simhrs_u:4868": " deyo naiṣa hara-prasāda-paraśus tenādhikaṃ tāmyati /",
    "GK16simhrs_u:4869": " tad vācyaḥ sa daśānano mama girā dattā dvijebhyo mahī",
    "GK16simhrs_u:4870": " tubhyaṃ brūhi rasātala-tridivayor nirjitya kiṃ dīyatām //SRs_3.63// (2.20)",
    "GK16simhrs_u:4871": " rāvaṇaḥ-kadā nu khalu paraśurāmo rasātala-tridivayor jetā dātā ca saṃvṛttaḥ /",
    "GK16simhrs_u:4872": " rāvaṇaḥ punaḥ pratigrahītā ca /",
    "GK16simhrs_u:4873": " tatas tvayā kim asau pratyuktaḥ /",
    "GK16simhrs_u:4874": " ity upakramya",
    "GK16simhrs_u:4875": " māyāmayaḥ-deva prakṛti-roṣaṇo reṇukāputraḥ /",
    "GK16simhrs_u:4876": " tat tam evāgatam aham utprekṣe /",
    "GK16simhrs_u:4877": " rāvaṇaḥ-priyaṃ naḥ (2.24 padyāt pūrvam] ity antena pratināyaka-rūpa-bhārgava-rāvaṇayor uttejanād bhedaḥ /",
    "GK16simhrs_u:4878": " atha karaṇam-",
    "GK16simhrs_u:4879": " prastutārtha-samārambhaṃ karaṇaṃ paricakṣate //SRs_3.64// 39a",
    "GK16simhrs_u:4880": " yathā tatraiva [bāla-rāmāyaṇe] (2.25 padyād anantaram] ubhāv api cāpāropaṇaṃ nāṭayataḥ",
    "GK16simhrs_u:4881": " ity upakramya ā aṅka-parisamāpteḥ jāmadagnya-rāvaṇayoḥ prastuta-yuddhārambha-kathanāt karaṇam /",
    "GK16simhrs_u:4882": " atha pratimukha-sandhiḥ-",
    "GK16simhrs_u:4883": " bīja-prakāśanaṃ yatra dṛśyādṛśyatayā bhavet / 39",
    "GK16simhrs_u:4884": " tat syāt pratimukhaṃ bindoḥ prayatnasyānurodhataḥ //SRs_3.65//",
    "GK16simhrs_u:4885": " iha trayodaśāṅgāni prayojyāni manīṣibhiḥ / 40",
    "GK16simhrs_u:4886": " vilāsa-parisarpau ca vidhutaṃ śama-narmaṇī //SRs_3.66//",
    "GK16simhrs_u:4887": " narma-dyutiḥ pragamanaṃ nirodhaḥ paryupāsanam / 41",
    "GK16simhrs_u:4888": " puṣpaṃ vajram upanyāso varṇa-saṅgrahanaṃ tathā //SRs_3.67//",
    "GK16simhrs_u:4889": " tatra vilāsaḥ-",
    "GK16simhrs_u:4890": " vilāsaḥ saṅgamārthas tu vyāpāraḥ parikīrtitaḥ //SRs_3.68// 42",
    "GK16simhrs_u:4891": " yathā tatraiva [bāla-rāmāyaṇe] vilakṣa-laṅkeśvara-nāmani tṛtīyāṅke (3.21 padyāt pūrvam] rāmaḥ-aye iyam asau sā sītā,",
    "GK16simhrs_u:4892": " yasyāḥ svayaṃ vasumatī mātā yāga-bhūr janma-mandiraṃ indu-śekhara-kārmukāropaṇaṃ ca paṇaḥ /",
    "GK16simhrs_u:4893": " (sa-spṛhaṃ nirvarṇya)",
    "GK16simhrs_u:4894": " ity ārabhya,",
    "GK16simhrs_u:4895": " pratīhāraḥ-",
    "GK16simhrs_u:4896": " etenoccair vihasitam asau kākalī-garbha-kaṇṭho",
    "GK16simhrs_u:4897": " laulyāc cakṣuḥ prahitam amunā sāṅga-bhaṅgaḥ sthito' yam /",
    "GK16simhrs_u:4898": " hārasyāgraṃ kalayati kareṇaiṣa harṣāc ca kiṃcit",
    "GK16simhrs_u:4899": " straiṇaḥ puṃsāṃ nava-parigamaḥ kāmam unmāda-hetuḥ //SRs_3.69// (3.26)",
    "GK16simhrs_u:4900": " ity antena rāmādīnāṃ sītālambanābhilāṣa-kathanād vilāsaḥ /",
    "GK16simhrs_u:4901": " atha parisarpaḥ-",
    "GK16simhrs_u:4902": " pūrva-dṛṣṭasya bījasya tv aṅka-cchedādinā tathā /",
    "GK16simhrs_u:4903": " naṣṭasyānusmṛtiḥ śaśvat parisarpa iti smṛtaḥ //SRs_3.70// 43",
    "GK16simhrs_u:4904": " yathā tatraiva [bāla-rāmāyaṇe] pratīhāraḥ (svagatam)",
    "GK16simhrs_u:4905": " -katham ete kṣatriya-jana-samucite' pi cāpāropaṇa-karmaṇi nikhilāḥ kṣatriyāḥ vitatha-sāmarthyāḥ vartante /",
    "GK16simhrs_u:4906": " tad eṣa param anākalita-sāro vikartana-kula-kumāra āste /",
    "GK16simhrs_u:4907": " yad vā, kim anenāpi-",
    "GK16simhrs_u:4908": " yasya vajra-maṇer bhede bhidyante loha-sūcayaḥ /",
    "GK16simhrs_u:4909": " karotu tatra kiṃ nāma nārī-nakha-viḍambanam //SRs_3.71// (3.66)",
    "GK16simhrs_u:4910": " (vicintya) bhavatu /",
    "GK16simhrs_u:4911": " tathāpi saṅkīrtayāmy enam /",
    "GK16simhrs_u:4912": " anākalita-sāro hi vīra-prakāṇḍa-sambhūtiḥ ity upakramya /",
    "GK16simhrs_u:4913": " hemaprabhā-saṃpaṇṇaṃ ca pia-sahīe pāṇi-ggahaṇam (3.79 padyād anantaram] (sampannaṃ ca priya-sakhyā pāṇi-grahaṇam)",
    "GK16simhrs_u:4914": " ity antena pūrvaṃ tāṭakādi-vadha-dṛṣṭasya paścān nikhila-kṣatriya-durāropa-dhūrjaṭi-cāpāropaṇa-prabhāva-varṇanād",
    "GK16simhrs_u:4915": " naṣṭasya rāmabhadrotsāhasya tad-dhanur-bhaṅga-kriyā-rūpeṇa smaraṇāt parisarpaḥ /",
    "GK16simhrs_u:4916": " atha vidhutam-",
    "GK16simhrs_u:4917": " nāyakāder īpsitānām arthānām anavāptitaḥ /",
    "GK16simhrs_u:4918": " aratir yad bhaved tad dhi vidvadbhir vidhutaṃ matam / 44",
    "GK16simhrs_u:4919": " athavānunayotkarṣaṃ vidhutaṃ syān nirākṛtiḥ //SRs_3.72// 45a",
    "GK16simhrs_u:4920": " yathā tatraiva [bāla-rāmāyaṇe] bhārgava-bhaṅga-nāmani caturthe' ṅke,",
    "GK16simhrs_u:4921": " śatānandaḥ-",
    "GK16simhrs_u:4922": " yasyāste jananī svayaṃ kṣitir ayaṃ yogīśvaras te pitā //SRs_3.73// (4.42)",
    "GK16simhrs_u:4923": " ity ārabhya,",
    "GK16simhrs_u:4924": " rāmaḥ (vicintya svagatam)",
    "GK16simhrs_u:4925": " -rudaty api kamanīyā jānakī-ity antena (4.47 padyād anantaraṃ] sītāyāḥ bandhu-viraha-janitārati-kathanād vidhutam /",
    "GK16simhrs_u:4926": " atha vā matāntareṇa tatraiva,",
    "GK16simhrs_u:4927": " rāmaḥ (samupasṛtya)",
    "GK16simhrs_u:4928": " -bhagavan bhārgava sadayaṃ prasīda ity ārabhya,",
    "GK16simhrs_u:4929": " jāmadagnyaḥ-nābhivādana-prasādyo reṇukā-sūnuḥ (4.58 padyāt pūrvam] ity atra rāmānunayasya bhārgaveṇāsvīkārād vidhūtam /",
    "GK16simhrs_u:4930": " atha śamaḥ-",
    "GK16simhrs_u:4931": " arateḥ śamanaṃ taj-jñāḥ śamam āhur manīṣiṇaḥ //SRs_3.74// 45b",
    "GK16simhrs_u:4932": " yathā tatraiva [bāla-rāmāyaṇe] (4.57 padyāt pūrvaṃ)",
    "GK16simhrs_u:4933": " hemaprabhā-jujjai paphulla-kodūhala-ttaṇaṃ /",
    "GK16simhrs_u:4934": " parasurāma-daṃsaṇeṇa uṇa sasajjha-sattaṇaṃ bhagga-dhana-ddaṇḍa-caṇḍa-caritassa purado rāmacaṃdassa /",
    "GK16simhrs_u:4935": " (yujyate praphulla-kautūhalatvaṃ paraśurāma-daṃśanena punaḥ sa-sādhvasatvaṃ bhagna-dhanur-daṇḍa-caṇḍa-caritasya purato rāmacandrasya)",
    "GK16simhrs_u:4936": " ity atra rāmacandra-parākrama-kathanāt sītāyāḥ arati-śamanāt śamaḥ /",
    "GK16simhrs_u:4937": " atha narma-",
    "GK16simhrs_u:4938": " parihāsa-pradhānaṃ yad vacanaṃ narma tad viduḥ //SRs_3.75// 46",
    "GK16simhrs_u:4939": " yathā tatraiva [bāla-rāmāyaṇe] tṛtīye' ṅke,",
    "GK16simhrs_u:4940": " rāmaḥ (sakaṇṭha-rodham)-",
    "GK16simhrs_u:4941": " vācā kārmukam asya kauśika-pater āropaṇāyārpitaṃ",
    "GK16simhrs_u:4942": " mad-dor-daṇḍa-haṭhāñcanena tad idaṃ bhagnaṃ kṛta-nyak-kṛti /",
    "GK16simhrs_u:4943": " no jāne janakas tad atra bhagavān vrīḍā-vaśād uttaraṃ",
    "GK16simhrs_u:4944": " nikṣeptre nata-kandharo bhagavate rudrāya kiṃ dāsyati //SRs_3.76// (3.71)",
    "GK16simhrs_u:4945": " ity atra janakādhipāpalāpena hāsa-pradhānaṃ narma /",
    "GK16simhrs_u:4946": " atha narma-dyutiḥ-",
    "GK16simhrs_u:4947": " kopasyāpahnavārthaṃ yad dhāsyaṃ narma-dyutir matā //SRs_3.77// 46",
    "GK16simhrs_u:4948": " yathā tatraiva [bāla-rāmāyaṇe] caturthāṅke viśvāmitro jāmadagnyaṃ prati-",
    "GK16simhrs_u:4949": " rāmaḥ śiṣyo bhṛgubhava bhavān bhāgineyī-suto me",
    "GK16simhrs_u:4950": " vāme bāhāv uta tad-itare kāryataḥ ko viśeṣaḥ /",
    "GK16simhrs_u:4951": " divyāstrāṇāṃ tava paśupater asya lābhas tu mattas",
    "GK16simhrs_u:4952": " tat tvāṃ yāce virama kalahād āryakarmārabhasva //SRs_3.78// (4.69)",
    "GK16simhrs_u:4953": " jāmadagnyaḥ (vihasya)",
    "GK16simhrs_u:4954": " : mātur mātula na kiṃcid antaraṃ bhavato bhavānīvallabhasya ca /",
    "GK16simhrs_u:4955": " (ity upakramya)",
    "GK16simhrs_u:4956": " rāmaḥ (vihasya)",
    "GK16simhrs_u:4957": " : jāmadagnya /",
    "GK16simhrs_u:4958": " ekaḥ punar ayaṃ śastra-grahaṇādhikāro yad guruṣv api tiraskāraḥ (tatraiva kiñcit parastāt)",
    "GK16simhrs_u:4959": " ity antena bhārgava-rāghavayoḥ pūjya-viṣaya-krodhāpahnavārthaṃ hāsya-kathanān narma-dyutiḥ /",
    "GK16simhrs_u:4960": " atha pragamaṇam-",
    "GK16simhrs_u:4961": " tat tu pragamanaṃ yat syād uttarottara-bhāṣaṇam //SRs_3.79// 47a",
    "GK16simhrs_u:4962": " yathā tatraiva [bāla-rāmāyaṇe], rāmaḥ-",
    "GK16simhrs_u:4963": " kiṃ punar imāḥ sarvaṅkaṣā roṣa-vācaḥ /",
    "GK16simhrs_u:4964": " sarvatyāgī pariṇata-vayāḥ saptamaḥ padma-yoneḥ //SRs_3.80// (4.71)",
    "GK16simhrs_u:4965": " iti ślokānte jāmadagnyaḥ: tat kim ?",
    "GK16simhrs_u:4966": " rāmaḥ (sa-khedam) :",
    "GK16simhrs_u:4967": " yasyācāryakam indu-maulir akarot sa-brahmacārī ciraṃ",
    "GK16simhrs_u:4968": " jāto yatra guhaś cakāra ca bhuvaṃ yad gīta-vīra-vratām /",
    "GK16simhrs_u:4969": " tat kodaṇḍa-rahasyam adya bhagavan draṣṭaiṣa rāmaḥ sa te",
    "GK16simhrs_u:4970": " helojjṛmbhita-jṛmbhakeṇa dhanuṣā kṣatraṃ ca nālaṃ vayam //SRs_3.81// (4.72)",
    "GK16simhrs_u:4971": " jāmadagnyaḥ :",
    "GK16simhrs_u:4972": " sādhu re kṣatriya-ḍimbha, sādhu /",
    "GK16simhrs_u:4973": " ity antena bhārgava-rāghavayor ukti-pratyukti-kathanāt pragamanam /",
    "GK16simhrs_u:4974": " atha nirodhaḥ-",
    "GK16simhrs_u:4975": " yatra vyasanam āyāti nirodhaḥ sa nigadyate //SRs_3.82// 47b",
    "GK16simhrs_u:4976": " yathā tatraiva [bāla-rāmāyaṇe] jāmadagnyaḥ-",
    "GK16simhrs_u:4977": " pakva-karpūra-niṣpeṣam ayaṃ nirapiṣat trayam /",
    "GK16simhrs_u:4978": " mama vrīḍāṃ ca caṇḍīśa-cāpaṃ ca svaṃ ca jīvitam //SRs_3.83// (4.65)",
    "GK16simhrs_u:4979": " janakaḥ-kathaṃ sannyasta-śastrasyāpi punar astra-grahaṇa-kṣaṇo vartate ity upakramya,",
    "GK16simhrs_u:4980": " prahiṇu tad iha bāṇān vārdhakaṃ māṃ dunoti //SRs_3.84// (4.67)",
    "GK16simhrs_u:4981": " daśarathaḥ-bhoḥ sambandhin kṛtaṃ kārmuka-parigraha-vyasanena-ity antena janakasya bhārgava-nimittasya jarā-nimittasya vā vyasanasya kathanād nirodhaḥ /",
    "GK16simhrs_u:4982": " atha paryupāsanam-",
    "GK16simhrs_u:4983": " ruṣṭasyānunayo yaḥ syāt paryupāsanam īritam //SRs_3.85// 48a",
    "GK16simhrs_u:4984": " yathā tatraiva [bāla-rāmāyaṇe] viśvāmitraḥ (jāmadagnyaṃ prati)-",
    "GK16simhrs_u:4985": " rāmaḥ śiṣyo bhṛgu-suta bhavān bhāgineyī-suto me //SRs_3.86// (4.69)",
    "GK16simhrs_u:4986": " ity atra śloke roṣāndhasya bhārgavasyānunayo viśvāmitreṇa kṛta iti paryupāsanam /",
    "GK16simhrs_u:4987": " atha puṣpam-",
    "GK16simhrs_u:4988": " sa-viśeṣābhidhānaṃ yat puṣpaṃ tad iti saṃjñitam //SRs_3.87// 48b",
    "GK16simhrs_u:4989": " yathā tatraiva [bāla-rāmāyaṇe] tṛtīyāṅke (praviśya) kohalaḥ-",
    "GK16simhrs_u:4990": " karpūra iva dagdho' pi śaktimān yo jane jane //",
    "GK16simhrs_u:4991": " [bā.rā. 3.11] ity upakramya,",
    "GK16simhrs_u:4992": " prakaṭita-rāmāmbhojaḥ kauśikavā sapadi lakṣmaṇānandī /",
    "GK16simhrs_u:4993": " sura-cāpa-namana-hetor ayam avatīrṇaḥ śarat-samayaḥ //SRs_3.89// [bā.rā. 3.16]",
    "GK16simhrs_u:4994": " ity ante rāmacandra-lakṣaṇārtha-viśeṣābhidhānāt puṣpam /",
    "GK16simhrs_u:4995": " atha vajram-",
    "GK16simhrs_u:4996": " vajraṃ tad iti vijñeyaṃ sākṣān niṣṭhura-bhāṣaṇam //SRs_3.90// 49a",
    "GK16simhrs_u:4997": " yathā tatraiva [bāla-rāmāyaṇe] caturthāṅke,",
    "GK16simhrs_u:4998": " jāmadagnyaḥ-nidarśita-lāghava rāghava tad ākarṇaya yat te karomi-",
    "GK16simhrs_u:4999": " truṭita-niviḍa-nāḍī-cakravāla-praṇālī-",
    "GK16simhrs_u:5000": " prasṛta-rudhira-dhārā-carcitoccaṇḍa-ruṇḍam /",
    "GK16simhrs_u:5001": " maḍamaḍita-mṛḍānī-kānta-cāpasya bhaṅktuḥ",
    "GK16simhrs_u:5002": " paraśur amara-vandyaḥ khaṇḍayaty adya muṇḍam //SRs_3.91// [bā.rā. 4.61]",
    "GK16simhrs_u:5003": " ity upakramya,",
    "GK16simhrs_u:5004": " yaḥ preta-nāthasyātithyam anubhavitu-kāma ity antena vajra-niṣṭhura-bhāṣaṇād vajram /",
    "GK16simhrs_u:5005": " athopanyāsaḥ-",
    "GK16simhrs_u:5006": " yuktibhiḥ sahito yo' rthaḥ upanyāsaḥ sa iṣyate //SRs_3.92// 49b",
    "GK16simhrs_u:5007": " yathā tatraiva [bāla-rāmāyaṇe] mātaliḥ-ayaṃ hi pitṛ-bhakty-atiśayaḥ paraśurāmasya yad uta reṇukā-śiraś-chedaḥ [4.29 padyād anantaram] ity upakramya-",
    "GK16simhrs_u:5008": " yad vā te guravo' vicintya-caritās tebhyo' yam astv añjaliḥ //SRs_3.93// [bā.rā. 4.33]",
    "GK16simhrs_u:5009": " ity antena upapattibhiḥ pitur nideśa-karaṇād api mātṛ-vadha-karaṇasyaiva pratipādanād vā gurūṇām avicintya-caritatvopanyāsena sarvopapannatva-pratipādanād vā upanyāsaḥ /",
    "GK16simhrs_u:5010": " atha varṇa-saṃhāraḥ-",
    "GK16simhrs_u:5011": " sarva-varṇopagamanaṃ varṇa-saṃhāra ucyate //SRs_3.94// 50a",
    "GK16simhrs_u:5012": " yathā tatraiva [bāla-rāmāyaṇe] jāmadagnyaḥ (karṇaṃ dattvā ākāśe)",
    "GK16simhrs_u:5013": " -kiṃ brūtha ? kena na varṇitaṃ dāśaratheḥ śaṅkara-kārmukāropaṇam ?",
    "GK16simhrs_u:5014": " ko na vismitas tad-bhaṅgena ? (sākṣepam)",
    "GK16simhrs_u:5015": " (kena na varṇitam ity ādi paṭhati)",
    "GK16simhrs_u:5016": " śṛṇuta bhoḥ /",
    "GK16simhrs_u:5017": " yaḥ kartā hara-cāpa-daṇḍa-dalane yaś cānumantā nanu",
    "GK16simhrs_u:5018": " draṣṭā yaś ca parīkṣitā ca ya iha stotā ca vaktā ca yaḥ //SRs_3.95// [bā.rā. 4.56]",
    "GK16simhrs_u:5019": " ity upakramya-",
    "GK16simhrs_u:5020": " rāmo rāma-mayaṃ svayaṃ guha-sahādhyāyī samanviṣyati //SRs_3.96// [bā.rā. 4.57]",
    "GK16simhrs_u:5021": " ity antena hara-cāpa-dalanasya niṣiddhayā kartṛtayā anumantṛtayā stotṛtayā ca rāghava-viśvāmitra-pīrādi-parāmarśena brāhmaṇa-kṣatriyādi-varṇānāṃ saṅgrahaṇād varṇa-saṃhāraḥ /",
    "GK16simhrs_u:5022": " atha garbha-sandhiḥ-",
    "GK16simhrs_u:5023": " dṛṣṭādṛṣṭasya bījasya garbhas tv anveṣaṇaṃ muhuḥ / 50b",
    "GK16simhrs_u:5024": " atrāpy ācāpatākānurodhād aṅgāni kalpayet //SRs_3.97//",
    "GK16simhrs_u:5025": " abhūtāharaṇaṃ mārgo rūpodāharaṇe kramaḥ / 51",
    "GK16simhrs_u:5026": " saṅgrahaś cānumānaṃ ca toṭakādhibale tathā /",
    "GK16simhrs_u:5027": " udvegaḥ sambhramāksepau dvādaśaiṣāṃ tu lakṣaṇam //SRs_3.98// 52",
    "GK16simhrs_u:5028": " tatrābhūtāharaṇam-",
    "GK16simhrs_u:5029": " abhūtāharaṇam tat syād vākyaṃ yat kapaṭāśrayam //SRs_3.99// 53a",
    "GK16simhrs_u:5030": " yayā tatraiva [bāla-rāmāyaṇe] unmatta-daśānana-nāmani pañcamāṅke mālyavān (hasitvā)",
    "GK16simhrs_u:5031": " -vṛddha-buddhir hi prathamaṃ paśyati caramaṃ kāryam /",
    "GK16simhrs_u:5032": " yan mayā dhūrjaṭi-dhanur-adhikṣepataḥ prabhṛti mati-cakṣuṣā dṛṣṭam eva yad uta daśakandharo' nusandhāsyati sītā-haraṇam /",
    "GK16simhrs_u:5033": " māyā-mayaḥ : tatas tataḥ ?",
    "GK16simhrs_u:5034": " mālyavān: tataś ca mayā mandodarī-pitur māyā-guror mayasya prathama-śiṣyo viśārada-nāmā yantra-kāraḥ sa-bahumānaṃ niyuktaḥ sītā-pratikṛti-karaṇāya",
    "GK16simhrs_u:5035": " viracitā ca sā rāvaṇopacchandanārtham /",
    "GK16simhrs_u:5036": " abhihitaṃ ca-",
    "GK16simhrs_u:5037": " sūtra-dhāra-calad-dāru-gātreyaṃ yantra-jānakī /",
    "GK16simhrs_u:5038": " vaktrastha-śārikālāpa laṅkendraṃ vañcayiṣyati //SRs_3.100// [bā.rā. 5.5]",
    "GK16simhrs_u:5039": " ity upakramya,",
    "GK16simhrs_u:5040": " rāvaṇaḥ (punar nirūpya śārikādhiṣṭhita-vaktraṃ sītā-pratikṛti-yantraṃ)",
    "GK16simhrs_u:5041": " : aho matimān māyāmayaḥ /",
    "GK16simhrs_u:5042": " chālito' si janaka-rāja-putryāḥ pratikṛti-samarpaṇena (5.20 padyād anantaram] ity antena mālyavat kapaṭa-vākya-saṃvidhānād abhūtāharaṇam /",
    "GK16simhrs_u:5043": " atha mārgaḥ-",
    "GK16simhrs_u:5044": " mārgas tattvārtha-kathanam //SRs_3.101// 53b",
    "GK16simhrs_u:5045": " yathā tatraiva [bāla-rāmāyaṇe] nirdoṣa-daśaratha-nāmani ṣaṣṭhāṅke māyā-mayaḥ-ārya kim api dviṣatām apy āvarjakam udātta-jana-caritam / paśya-",
    "GK16simhrs_u:5046": " krūra-kramā kim api rākṣasa-jātir ekā",
    "GK16simhrs_u:5047": " tatrāpi kārya-parateti mayi prakarṣaḥ /",
    "GK16simhrs_u:5048": " rāmeṇa tu pravasatā pitur ājñayaiva",
    "GK16simhrs_u:5049": " bāṣpāmbhasām aham apīha kṛto rasajñaḥ //SRs_3.102// [bā.rā. 6.9]",
    "GK16simhrs_u:5050": " ity upakramya,",
    "GK16simhrs_u:5051": " māyāmayaḥ-tataś ca vāmadeva-prabhṛtibhir mantribhir yathā-vṛttam abhidhāya sapādopagrahaṃ nivārito' pi tad idam abhidhāya prasthitaḥ-",
    "GK16simhrs_u:5052": " mayā mūrdhni prahve pitur iti dhṛtaṃ śāsanam idaṃ",
    "GK16simhrs_u:5053": " sa yakṣo rakṣo vā bhavatu bhagavān vā raghupatiḥ /",
    "GK16simhrs_u:5054": " nivartiṣye so' haṃ bharata-kṛta-rakṣāṃ raghupurīṃ",
    "GK16simhrs_u:5055": " samāḥ samyaṅ nītvā vana-bhuvi catasraś ca daśa ca //SRs_3.103// [bā.rā. 6.11]",
    "GK16simhrs_u:5056": " ity antena rāma-pravāsa-viṣayasya māyamaya-duḥkhasya satyasyaiva vyaktatvād vā māyāmayādeḥ kapaṭatva-jñāne' pi rāmacandreṇa satyatayāṅgīkārād vā mārgaḥ /",
    "GK16simhrs_u:5057": " atha rūpam-",
    "GK16simhrs_u:5058": " rūpaṃ sandeha-kṛd vacaḥ //SRs_3.104// 53b",
    "GK16simhrs_u:5059": " yathā tatraiva [bāla-rāmāyaṇe] ṣaṣṭhāṅke kaikeyī (sodvegam)",
    "GK16simhrs_u:5060": " -paṇamāmi bhaavadiṃ saraūṃ jā pubbaṃ dīsamāṇā ṇayaṇa-pīūsa-gaṇḍūsa-kabalaṃ kareṃti asi /",
    "GK16simhrs_u:5061": " sā saṃpadaṃ hālāhala-kabaḍa-paḍirūbā paḍihāadi /",
    "GK16simhrs_u:5062": " kiṃ puṇa me aojjhā-daṃsaṇe bi akāraṇa-pajjāulaṃ hiaaṃ /",
    "GK16simhrs_u:5063": " [praṇamāmi bhagavatīṃ sarayūṃ yā pūrvaṃ dṛśyamānā nayaṇa-pīyūṣa-gaṇḍūṣa-kavalaṃ kurvatī āsīt,",
    "GK16simhrs_u:5064": " sā samprataṃ hālāhala-kavala-pratirūpā pratibhāti /",
    "GK16simhrs_u:5065": " kiṃ punar me ayodhyā-darśane' pi akāraṇa-paryākulaṃ hṛdayam /]",
    "GK16simhrs_u:5066": " ity upakramya,",
    "GK16simhrs_u:5067": " daśarathaḥ (akarṇitakena)-",
    "GK16simhrs_u:5068": " etac chrānta-vicitra-catvara-pathaṃ viśrānta-vaitālika-",
    "GK16simhrs_u:5069": " ślāghā-ślokam aguñji-mañju-murajaṃ vidhvasta-gīta-dhvani /",
    "GK16simhrs_u:5070": " vyāvṛttādhyayanaṃ nivṛtta-sukavi-krīḍā-samasyaṃ namad-",
    "GK16simhrs_u:5071": " vidvadvad vāda-kathaṃ kathaṃ puram idaṃ mauna-vrate vartate //SRs_3.105// [bā.rā. 6.12]",
    "GK16simhrs_u:5072": " ity antena kaikeyī-daśarathayor ayodhyā-viṣaya-viṣāda-vitarka-vinyāsād rūpam /",
    "GK16simhrs_u:5073": " athodāharaṇam-",
    "GK16simhrs_u:5074": " sotkarṣa-vacanaṃ yat tu tad udāharaṇaṃ matam //SRs_3.106// 54a",
    "GK16simhrs_u:5075": " yathā tatraiva [bāla-rāmāyaṇe] asama-parākrama-nāmani saptamāṅke vibhīṣaṇaḥ-sakhe sugrīva /",
    "GK16simhrs_u:5076": " atiśaśāṅka-śekharam idam āceṣṭitaṃ rāmadevasya yad anena-",
    "GK16simhrs_u:5077": " nirvāṇaṃ jala-pāna-pīḍana-balair yasmin yugāntānalair",
    "GK16simhrs_u:5078": " yasyābhāti kukūla-murmura-mṛduḥ kroḍe śikhī bāḍavaḥ /",
    "GK16simhrs_u:5079": " tasyāpy asya kṛśānu-saṅkrama-kṛta-jyotiḥ-śikhaṇḍaiḥ śarair",
    "GK16simhrs_u:5080": " dattaś caṇḍa-davāgni-ambara-vidhir devasya vārāṃ-nidheḥ //SRs_3.107// (7.32)",
    "GK16simhrs_u:5081": " ity upakramya,",
    "GK16simhrs_u:5082": " samudraḥ-tarhi bāla-nārāyaṇaṃ rāmam evopasarpāmaḥ /",
    "GK16simhrs_u:5083": " na hi rākāmṛgāṅkam antareṇa candra-maṇer ānanda-jala-niṣyandaḥ (7.36 padyād pūrvam] ity antena samudra-kṣobhaka-rāmacandrotsāhotkarṣa-kathanād udāharaṇam /",
    "GK16simhrs_u:5084": " atha kramaḥ-",
    "GK16simhrs_u:5085": " bhāva-jñānaṃ kramo yad vā cintyamānārtha-saṅgatiḥ //SRs_3.108// 54b",
    "GK16simhrs_u:5086": " yathā tatraiva [bāla-rāmāyaṇe] ṣaṣṭhāṅke [6.4 padyād anantaram] mālyavān (smṛti-nāṭikena)",
    "GK16simhrs_u:5087": " -na jāne kiṃ hi vṛttaṃ kaikeyī-daśarathayoḥ /",
    "GK16simhrs_u:5088": " (upasarpitakena)",
    "GK16simhrs_u:5089": " māyamayaḥ-jayatv āryaḥ /",
    "GK16simhrs_u:5090": " śūrpaṇakhā-jedu jedu kaṇiṭṭhamādām aho /",
    "GK16simhrs_u:5091": " [jayatu jayatu kaniṣṭha-mātāmahaḥ /]",
    "GK16simhrs_u:5092": " mālyavān-atha kiṃ vṛttaṃ tatra ?",
    "GK16simhrs_u:5093": " māyamayaḥ-yathādiṣṭam āryeṇa /",
    "GK16simhrs_u:5094": " ity upakramya /",
    "GK16simhrs_u:5095": " mālyavān (saharṣam)",
    "GK16simhrs_u:5096": " -tarhi vistarataḥ kathyatām /",
    "GK16simhrs_u:5097": " ity antena mālyavac cintā-samakālam eva śūrpaṇakhā-māyāmayayor upagamanād vā mālyavato",
    "GK16simhrs_u:5098": " vilambāsahābhiprāya-parijñānavatā māyāmayena niṣpannasya kāryasya saṅkṣepa-kathanād vā kramaḥ /",
    "GK16simhrs_u:5099": " atha saṅgrahaḥ-",
    "GK16simhrs_u:5100": " saṅgrahaḥ sāmadānārtha-saṃyogaḥ parikīrtitaḥ //SRs_3.109// 55a",
    "GK16simhrs_u:5101": " yathā tatraiva [bāla-rāmāyaṇe] saptamāṅke,",
    "GK16simhrs_u:5102": " samudraḥ (sābhyarthanam)-",
    "GK16simhrs_u:5103": " indur lakṣmīr amṛta-madire kaustubhaḥ pārijātaḥ",
    "GK16simhrs_u:5104": " svar-mātaṅgaḥ sura-yuvatayo deva dhanvantariś ca /",
    "GK16simhrs_u:5105": " manthāmreḍaiḥ smarasi tad idaṃ pūrvam eva tvayātta",
    "GK16simhrs_u:5106": " sampraty abdhiḥ śṛṇu jala-dhanas tvāṃ prapannaḥ praśādhi //SRs_3.110// [bā.rā. 7.36]",
    "GK16simhrs_u:5107": " rāmaḥ (sagauravam)",
    "GK16simhrs_u:5108": " -bhagavan ratnākara /",
    "GK16simhrs_u:5109": " namas te /",
    "GK16simhrs_u:5110": " ity upakramya,",
    "GK16simhrs_u:5111": " samudraḥ-yathā saptamo vaikuṇṭhāvatāraḥ [7.44 padyāt pūrvam] ity antena samudra-rāmacandrayoḥ paraspara-priya-vacana-saṅgrahaṇāt saṅgrahaḥ /",
    "GK16simhrs_u:5112": " atha anumānam-",
    "GK16simhrs_u:5113": " arthasyābhyūhanaṃ liṅgād anumānaṃ pracakṣate //SRs_3.111// 55b",
    "GK16simhrs_u:5114": " yathā tatraiva [bāla-rāmāyaṇe,",
    "GK16simhrs_u:5115": " 7.21 padyāt pūrvam] pratīhārī (samantād avalokya)",
    "GK16simhrs_u:5116": " -katham ayam anyādṛśa iva lakṣyate' mburāśiḥ /",
    "GK16simhrs_u:5117": " vandī (yathopalakṣita-mārgeṇa sa-camatkāraṃ puro' valokya)-paśya /",
    "GK16simhrs_u:5118": " vilīyamāna-jala-mānuṣa-mithunam atyartha-kadarthyamāna-śaṅkhinī-yūtham ity upakramya,",
    "GK16simhrs_u:5119": " pratīhārī-",
    "GK16simhrs_u:5120": " āṃ jñātaṃ dhāmni vārāṃ raghupatir",
    "GK16simhrs_u:5121": " viśikhāḥ prajvalantaḥ patanti //SRs_3.112// [bā.rā. 7.30]",
    "GK16simhrs_u:5122": " ity antena samudra-kṣobha-liṅgānumita-rāmotsāhārtha-kathanād anumānam /",
    "GK16simhrs_u:5123": " atha toṭakam-",
    "GK16simhrs_u:5124": " saṃrambhaṃ tu vacanaṃ saṅgirante hi toṭakam //SRs_3.113// 56a",
    "GK16simhrs_u:5125": " yathā tatraiva [bāla-rāmāyaṇe] hanumān-yathādiśati svāmī /",
    "GK16simhrs_u:5126": " (sarvato' valokya)-",
    "GK16simhrs_u:5127": " dṛpyad-vikrama-kelayaḥ kapi-bhaṭāḥ śṛṇvantu sugrīvajām",
    "GK16simhrs_u:5128": " ājñāṃ mauli-niveśitāñjali-puṭāḥ sator iha vyūhane /",
    "GK16simhrs_u:5129": " dor-daṇḍa-dvaya-tāḍana-ślatha-dharā-bandhoddhṛtān bhūdharān",
    "GK16simhrs_u:5130": " ānetuṃ sakalāḥ prayāta kakubhaḥ kiṃ nāma vo duṣkaram //SRs_3.114// [bā.rā. 7.46]",
    "GK16simhrs_u:5131": " ity upakramyāṅka-parisamāpteḥ kapi-rākṣasādi-saṃrambha-kathanāt toṭakam /",
    "GK16simhrs_u:5132": " atha adhibalam-",
    "GK16simhrs_u:5133": " budhair adhibalaṃ proktaṃ kapaṭenātivañcanam //SRs_3.115// 56b",
    "GK16simhrs_u:5134": " yathā tatraiva [bāla-rāmāyaṇe] ṣaṣṭhāṅke [6.5 padyāt pūrvam] māyāmayaḥ-athaikadā",
    "GK16simhrs_u:5135": " dayita-sneha-mayyā kaikeyyā samam asurānīka-vijayāya pūrita-suhṛn-manorathe daśarathe",
    "GK16simhrs_u:5136": " tgirviṣṭapa-tilaka-bhūtaṃ puruhūtaṃ prabhāvavati samupasthitavati tad-rūpa-dhāriṇau",
    "GK16simhrs_u:5137": " kuvalayābhirāmaṃ rāmaṃ saparicchadaṃ chalayituṃ ayodhyāṃ śūrpaṇakhā ahaṃ ca prāptavantau /",
    "GK16simhrs_u:5138": " ity upakramya,",
    "GK16simhrs_u:5139": " mālyavān-kim asādhyaṃ vaidagdhyasya [6.5 padyād anantaraṃ] ity antena māyāmaya-śūrpaṇakhābhyāṃ kapaṭa-veṣa-dhāraṇena rāma-vāmadeva-vañcanād adhibalam /",
    "GK16simhrs_u:5140": " atha udvegaḥ-",
    "GK16simhrs_u:5141": " śatru-vairādi-sambhūtaṃ bhayam udvega ucyate //SRs_3.116// 57a",
    "GK16simhrs_u:5142": " yathā tatraiva [6.56 padyāt pūrvam] (tataḥ praviśati gaganārdhāvataraṇa-nāṭitakena ratna-śikhaṇḍaḥ)",
    "GK16simhrs_u:5143": " -svasti mahārāja-daśarathāya /",
    "GK16simhrs_u:5144": " daśarathaḥ-api kuśalaṃ vayasyasya jaṭāyoḥ /",
    "GK16simhrs_u:5145": " ratnaśikhaṇḍaḥ-priya-suhṛd-upayogena /",
    "GK16simhrs_u:5146": " na punaḥ śarīreṇa /",
    "GK16simhrs_u:5147": " daśarathaḥ-bhadra samupaviśya kathyatām /",
    "GK16simhrs_u:5148": " vyākulo' smi ity upakramya,",
    "GK16simhrs_u:5149": " kosalyā-hā debba tue kida-viḍaṃbaṃ samatthiaṃ baṇa-gadaṃ rāhava-kuṭuṃbaṃ /",
    "GK16simhrs_u:5150": " [hā deva tvayā kṛta-viḍambaṃ samarthitaṃ vana-gataṃ rāghava-kuṭumbam / ]",
    "GK16simhrs_u:5151": " sumitrā-ṇa kebalaṃ baṇa-gadaṃ /",
    "GK16simhrs_u:5152": " bhubaṇa-gadaṃ bi /",
    "GK16simhrs_u:5153": " [na kevalaṃ vana-gataṃ /",
    "GK16simhrs_u:5154": " bhuvana-gatam api /",
    "GK16simhrs_u:5155": " ] (6.70 padyād anantaraṃ] ity antena mātṛ-gata-bhīter upanyāsād udvegaḥ /",
    "GK16simhrs_u:5156": " atha sambhramaḥ-",
    "GK16simhrs_u:5157": " śatru-vyāghrādi-sambhūtau śaṅkātrāsau ca sambhramaḥ //SRs_3.117// 57b",
    "GK16simhrs_u:5158": " yathā tatraiva [bāla-rāmāyaṇe] vāmadevaḥ (sāsraṃ svagatam)-",
    "GK16simhrs_u:5159": " he mad-vāṇi nijāṃ vimuñca vasati drāg dehi yātrāṃ bahiḥ",
    "GK16simhrs_u:5160": " (rājānaṃ prati prakāśam)",
    "GK16simhrs_u:5161": " deva stambhaya cetanāṃ śravaṇayor abhyeti śuṣkāśaniḥ /",
    "GK16simhrs_u:5162": " (dampatī śaṅkāṃ nāṭayataḥ) vāmadevaḥ-",
    "GK16simhrs_u:5163": " tvad-rūpād vipināya cīvaradharo dhanvī jaṭī śāsanaṃ",
    "GK16simhrs_u:5164": " rāmaḥ prāpya gataḥ kutaścana vanaṃ saumitri-sītā-sakhaḥ //SRs_3.118// [bā.rā. 6.13]",
    "GK16simhrs_u:5165": " ubhau mūrcchataḥ /",
    "GK16simhrs_u:5166": " vāmadevaḥ-deva samāśvasihi /",
    "GK16simhrs_u:5167": " daśarathaḥ (samāśvāsya)",
    "GK16simhrs_u:5168": " -kena punaḥ kāraṇena ity upakramya,",
    "GK16simhrs_u:5169": " daśarathaḥ-vatsa rāmabhadra manye mamaiva malayācala-nivāsinaḥ priya-vayasyasya jaṭāyor api śoka-śaṅkur ayaṃ sarvaṅkaṣo bhaviṣyati /",
    "GK16simhrs_u:5170": " [6.55 padyād anantaram] ity antena kausalyā-daśarathādīnāṃ rakṣas-tarakṣu-haryakṣa-prabhṛti-sañcaraṇa-dāruṇāraṇyādiṣu rāma-pravāsa-viṣaya-śaṅkā-trāsānuvṛtti-kathanāt sambhramaḥ /",
    "GK16simhrs_u:5171": " atha ākṣepaḥ-",
    "GK16simhrs_u:5172": " garbha-bīja-samākṣepam ākṣepaṃ paricakṣate //SRs_3.119// 58a",
    "GK16simhrs_u:5173": " yathā tatraiva [bāla-rāmāyaṇe] pañcamāṅke [5.74 padyād anantaraṃ] (praviśya apaṭīkṣepeṇa chinna-nāmā kṛtāvaguṇṭhanā)",
    "GK16simhrs_u:5174": " śūrpaṇakhā (sākrandaṃ pādayor nipatya)",
    "GK16simhrs_u:5175": " -ajja ekka-mādua pekkha takkhaa-cūḍāmaṇī uppāḍido /",
    "GK16simhrs_u:5176": " baḍavāṇala-jālā-kalāpaaṃ ghuṃtalidaṃ /",
    "GK16simhrs_u:5177": " dasakaṇṭha-kaniṭṭha-bahiṇie accāhidaṃ /",
    "GK16simhrs_u:5178": " [ārya eka-mātṛka prekṣasva takṣaka-cūḍāmaṇir utpāṭitaḥ /",
    "GK16simhrs_u:5179": " baḍavānala-jvālā-kalāpakaṃ cūrṇitam /",
    "GK16simhrs_u:5180": " daśakaṇṭha-kaniṣṭha-bhaginyā atyāhitam /",
    "GK16simhrs_u:5181": " ] ity upakramya,",
    "GK16simhrs_u:5182": " rāvaṇaḥ (prakāśam)",
    "GK16simhrs_u:5183": " -tataḥ kiṃ tasyāḥ ?",
    "GK16simhrs_u:5184": " śūrpaṇakhā-sāpi laṃkessarassa samucidatti abaharaṃtī tehiṃ kābālia-bbada-joggā kidaṃhi /",
    "GK16simhrs_u:5185": " [sāpi laṅkeśvarasya samuciteti vyavaharantī taiḥ kāpālika-vrata-yogyā kṛtāsmi /]",
    "GK16simhrs_u:5186": " ity antena aṅkānta-gata-bhāgena sakala-devatā-tejas tiraskaraṇa-rāvaṇātiśaya-varṇanā-garbhīkṛtasya rāmotsāhasya śūrpaṇakhā-karṇa-nāsā-nikṛntana-rūpeṇa samudbhedād ākṣepaḥ /",
    "GK16simhrs_u:5187": " atha vimarśa-sandhiḥ-",
    "GK16simhrs_u:5188": " yatra pralobhana-krodha-vyasanādyair vimṛśyate / 58b",
    "GK16simhrs_u:5189": " bījārtho garbha-nirbhinnaḥ sa vimarśa itīryate //SRs_3.120//",
    "GK16simhrs_u:5190": " prakarī-niyatāptyānuguṇyād atrāṅga-kalpanam / 59",
    "GK16simhrs_u:5191": " apavādo' tha sampheṭo vidrava-drava-śaktayaḥ //SRs_3.121//",
    "GK16simhrs_u:5192": " dyuti-prasaṅgau chalana-vyavasāyau nirodhanam / 60",
    "GK16simhrs_u:5193": " prarocanā vicalanam ādānaṃ syus trayodaśa //SRs_3.122//",
    "GK16simhrs_u:5194": " atha apavādaḥ-",
    "GK16simhrs_u:5195": " tatrāpavādo doṣāṇāṃ prakhyāpanam itīryate //SRs_3.123// 61",
    "GK16simhrs_u:5196": " yathā tatraiva [bāla-rāmāyaṇe] aṣṭamāṅke vīra-vilāsa-nāmani [ādau] (tataḥ praviśato rākṣasau)",
    "GK16simhrs_u:5197": " ekaḥ-sakhe durmukha kim api mahān sattva-bhraṃśo daśakaṇṭhasya yat kumāra-siṃhanāda-vadham apy ākarṇya na śokaṃ kṛto nāpy amarṣaḥ /",
    "GK16simhrs_u:5198": " ity upakramya,",
    "GK16simhrs_u:5199": " trijaṭā-kahaṃ deveṇa diṇṇo lajjā-deīe jalāṃjalī /",
    "GK16simhrs_u:5200": " [kathaṃ devena datto lajjā-devyai jalāñjaliḥ /",
    "GK16simhrs_u:5201": " ] [8.10 padyād anantaram] ity antena rāvaṇa-gata-durbuddhi-doṣa-prakhyāpanād apavādaḥ /",
    "GK16simhrs_u:5202": " atha sampheṭaḥ-",
    "GK16simhrs_u:5203": " doṣa-saṅgrathitaṃ vākyaṃ sampheṭaṃ sampracakṣate //SRs_3.124// 62a",
    "GK16simhrs_u:5204": " yathā tatraiva,",
    "GK16simhrs_u:5205": " sumukhaḥ (janāntikam)",
    "GK16simhrs_u:5206": " -sakhe durmukha /",
    "GK16simhrs_u:5207": " kim api śauryātireko rāmānujasya yad amunā nikumbhilāṃ prasthitasya kumāra-meghanādasya sandiṣṭam, yad uta-",
    "GK16simhrs_u:5208": " yāvan naiva nikumbhilāya-janataḥ siddhe havir lehini",
    "GK16simhrs_u:5209": " prāpta-syandana-bāṇa-cāpa-kavacaḥ svaṃ manyase durjayam /",
    "GK16simhrs_u:5210": " vaidehī-viraha-vyathā-vidhurite' py ārye vidhāya krudho",
    "GK16simhrs_u:5211": " vandhyās tāvad ayaṃ sa śakra-vijayiṃs tvāṃ lakṣmaṇo jeṣyati //SRs_3.125// [bā.rā. 8.15]",
    "GK16simhrs_u:5212": " ity upakramya, nepathye-",
    "GK16simhrs_u:5213": " sītā-priyaṃ ca daliteśvara-kārmukaṃ ca",
    "GK16simhrs_u:5214": " bāli-druhaṃ ca racitāmbudhi-bandhanaṃ ca /",
    "GK16simhrs_u:5215": " rakṣohaṇaṃ ca vijigīṣu-vibhīṣaṇaṃ ca",
    "GK16simhrs_u:5216": " rāmaṃ nihatya caraṇau tava vanditāhe //SRs_3.126// [bā.rā. 8.47]",
    "GK16simhrs_u:5217": " ity antena, lakṣmaṇendrajit-kumbhakarṇānāṃ roṣa-vākya-grahaṇāt sampheṭaḥ /",
    "GK16simhrs_u:5218": " atha vidravaḥ-",
    "GK16simhrs_u:5219": " virodha-vadha-dāhādir vidravaḥ parikīrtitaḥ //SRs_3.127// 62b",
    "GK16simhrs_u:5220": " yathā tatraiva (8.48 padyād anantaraṃ] sumukhaḥ-deva padātilavaḥ sumukhas tu manyate lakṣmaṇa-didhakṣayā kumāra-meghanādena pāvakīyaḥ śaraḥ saṃhita iti upakramya,",
    "GK16simhrs_u:5221": " (dakṣiṇataḥ)",
    "GK16simhrs_u:5222": " sumukhaḥ-ayam aparaḥ kṣate kṣārāvasekaḥ /",
    "GK16simhrs_u:5223": " ākarṇākṛṣṭa-cāponmukha-viśikha-śikhā-śekharaḥ śūla-pāṇir",
    "GK16simhrs_u:5224": " bibhrāṇo bhairavatvaṃ bahula-kalakalārāva-raudrāṭṭa-hāsaḥ /",
    "GK16simhrs_u:5225": " dhyātaḥ saumitri-ṇātha prasarad-urutarottāla-vetāla-mālas",
    "GK16simhrs_u:5226": " tad-vaktrād utpatadbhiḥ samajani śikhibhir bhasmasād indrajic ca //SRs_3.128// [8.85]",
    "GK16simhrs_u:5227": " (rāvaṇo mūrcchati sarve yathocitam upacaranti /",
    "GK16simhrs_u:5228": " ) rāvaṇaḥ (mūrcchā-viccheda-nāṭitakena)",
    "GK16simhrs_u:5229": " ity antena kapisenāvikṣobha-sugrīva-nirodha-kumbhakarṇa-vadhendrajid-bhasmīkaraṇa-rāvaṇa-mūrcchādi-saṅkathanād vidravaḥ /",
    "GK16simhrs_u:5230": " atha dravaḥ-",
    "GK16simhrs_u:5231": " guru-vyatikramaṃ prāha dravaṃ tu bharato muniḥ //SRs_3.129// 63a",
    "GK16simhrs_u:5232": " yathā tatraiva, karaṅkaḥ-",
    "GK16simhrs_u:5233": " dhik śauṇḍīrya-madoddhataṃ bhuja-vanaṃ dhik candrahāsaṃ ca te",
    "GK16simhrs_u:5234": " dhig vaktrāṇi nikṛtta-kaṇṭha-valaya-prītendu-maulīni ca /",
    "GK16simhrs_u:5235": " nidrā-lāvatighasmare pratidinaṃ svāpān mahā-medure",
    "GK16simhrs_u:5236": " pratyāśā cira-vismṛtāyudha-vidhau yat kumbhakarṇe sthitā //SRs_3.130// [bā.rā. 8.74]",
    "GK16simhrs_u:5237": " ity atra svāminor daśakaṇṭha-kumbhakarṇayor anujīvinā rākṣasena nindā-karaṇād dravaḥ /",
    "GK16simhrs_u:5238": " atha śaktiḥ-",
    "GK16simhrs_u:5239": " utpannasya virodhasya śamanaṃ śaktir iṣyate //SRs_3.131// 63",
    "GK16simhrs_u:5240": " yathā tatraiva rāvaṇa-vadha-nāmani navamāṅke [9.49 padyād pūrvam],",
    "GK16simhrs_u:5241": " purandaraḥ-yat kulācala-sandoha-dahana-karmaṇi bhagavān kālāgnirudraḥ ity upakramya,",
    "GK16simhrs_u:5242": " nepathye-",
    "GK16simhrs_u:5243": " bāṇair lāñchita-ketu-yaṣṭi-śikharo mūrcchā-namat-sārathir",
    "GK16simhrs_u:5244": " māsāsvādana-lubdha-gṛdhra-vihaga-śreṇībhir āsevitaḥ /",
    "GK16simhrs_u:5245": " rakṣo-nātha-mahā-kabandha-patana-kṣuṇṇākṣa-daṇḍo hayair",
    "GK16simhrs_u:5246": " heṣitvā smṛta-mandurāsthiti-hṛtair laṅkāṃ ratho nīyata //SRs_3.132// [bā.rā. 9.56]",
    "GK16simhrs_u:5247": " ity antena niravaśeṣa-pratināyaka-bhūta-rāvaṇa-kaṇṭhotsādana-kathanena virodha-śamanāt śaktiḥ /",
    "GK16simhrs_u:5248": " atha dyutiḥ-",
    "GK16simhrs_u:5249": " dyutir nāma samuddiṣṭā tarjanodvejane budhaiḥ //SRs_3.133// 64a",
    "GK16simhrs_u:5250": " yathā tatraiva aṣṭamāṅke,",
    "GK16simhrs_u:5251": " rāvaṇaḥ (ūrdhvam avalokya)",
    "GK16simhrs_u:5252": " -kim ayam atisatvaraḥ sura-samājaḥ ?",
    "GK16simhrs_u:5253": " śaṅke katipaya-yātudhāna-vadhān tāpasaṃ prati prīyate /",
    "GK16simhrs_u:5254": " (sa-krodha-tarjanam)",
    "GK16simhrs_u:5255": " harṣotkarṣaḥ kim ayam amarāḥ kṣudra-rakṣo-vadhād vas",
    "GK16simhrs_u:5256": " tan me doṣṇāṃ vijita-jagatāṃ vikramaṃ vistṛtāḥ stha /",
    "GK16simhrs_u:5257": " kiṃ cādyaiva priya-raṇa-raso bodhyate kumbhakarṇas",
    "GK16simhrs_u:5258": " tūrṇaṃ jetā sa ca diviṣadāṃ bodhyate meghanādaḥ //SRs_3.134// [bā.rā. 8.12]",
    "GK16simhrs_u:5259": " ity upakramya,",
    "GK16simhrs_u:5260": " nepathye-biraeha keli-ākaḍḍhaṇa-pāḍaṇijjaṃ goura-duvāraṃ,",
    "GK16simhrs_u:5261": " boḍheha bibiha-ppaharaṇa-saṇṇāha-daha-sahassāi /",
    "GK16simhrs_u:5262": " (vracayata kelikākarṣaṇa-pātanīyaṃ gopura-dvāram /",
    "GK16simhrs_u:5263": " vahata vividha-praharaṇa-saṃnāha-daśa-sahasrāṇi /",
    "GK16simhrs_u:5264": " ) ity antena devatā-tarjana-laṅkā-pura-janodvejana-kathanād dyutiḥ /",
    "GK16simhrs_u:5265": " atha prasaṅgaḥ-",
    "GK16simhrs_u:5266": " prastutārthasya kathanaṃ prasaṅgaḥ parikīrtitaḥ / 64b",
    "GK16simhrs_u:5267": " prasaṅgaṃ kathayanty anye gurūṇāṃ parikīrtanam //SRs_3.135//",
    "GK16simhrs_u:5268": " yathā tatraiva navamāṅke [ādau] (praviśya)",
    "GK16simhrs_u:5269": " yama-puruṣaḥ-tatra-bhavato lulāya-lakṣaṇaḥ sakala-prāṇibhṛtāṃ vihita-nāśasya kīnāśasya kim api viśvātiśāyinī prabhaviṣṇutā ity upakramya,",
    "GK16simhrs_u:5270": " daśarathaḥ-bhagavan gīrvāṇa-nātha sa-prasādam ito nidhīyantāṃ dṛṣṭayaḥ /",
    "GK16simhrs_u:5271": " [9.18 padyāt pūrvam] ity antena yama-purandarādi-pūjya-saṅkīrtanād vā prastuta-rākṣasa-vadha-rūpasyārthasya prapañcanād vā prasaṅgaḥ /",
    "GK16simhrs_u:5272": " atha chalanam[*18]-",
    "GK16simhrs_u:5273": " avamānādi-karaṇaṃ kāryārthe chalanaṃ viduḥ //SRs_3.136// 65",
    "GK16simhrs_u:5274": " [*18] nātya-śāstre atra chādana iti saṃjñā prāpyate /",
    "GK16simhrs_u:5275": " yathā tatraiva [bāla-rāmāyaṇe] cāraṇaḥ (karṇaṃ dattvā ākāśe)",
    "GK16simhrs_u:5276": " -kim āha rāmabhadraḥ /",
    "GK16simhrs_u:5277": " re re rākṣasa-putra-",
    "GK16simhrs_u:5278": " yad gaurī-caraṇābjayoḥ prathamatas tyakta-praṇāma-kriyaṃ",
    "GK16simhrs_u:5279": " premārdreṇa sa-vibhrameṇa ca purā yenekṣitā jānakī /",
    "GK16simhrs_u:5280": " lūnaṃ te tad idaṃca rākṣasa-śiro jātaṃ ca śāntaṃ manaḥ",
    "GK16simhrs_u:5281": " śeṣa-ccheda-vidhis tu samprati paraṃ svar-vandin-mokṣāya me //SRs_3.137// [bā.rā. 9.10]",
    "GK16simhrs_u:5282": " kim āha rāvaṇaḥ ?",
    "GK16simhrs_u:5283": " re re kṣatriyā-putra sulabha-vibhrama-carma-cakṣur asi ity upakramya,",
    "GK16simhrs_u:5284": " rāmaḥ-tad ittham abhidhānam apavitraṃ te vaktram /",
    "GK16simhrs_u:5285": " ito nirviśatu vadha-śuddhim [9.46 padyād anantaram] ity antena rāma-rāvaṇābhyāṃ parasparāvamānana-karaṇāt chalanam /",
    "GK16simhrs_u:5286": " atha vyavasāyaḥ-",
    "GK16simhrs_u:5287": " vyavasāyaḥ sva-sāmarthya-prakhyāpanam itīryate //SRs_3.138// 66a",
    "GK16simhrs_u:5288": " yathā tatraiva [bāla-rāmāyaṇe]-",
    "GK16simhrs_u:5289": " bho laṅkeśvara dīyatāṃ janakajā rāmaḥ svayaṃ yācate",
    "GK16simhrs_u:5290": " ko' yaṃ te mati-vibhramaḥ smara nayaṃ nādyāpi kiṃcid gatam /",
    "GK16simhrs_u:5291": " naivaṃ cet khara-dūṣaṇa-triśirasāṃ kaṇṭhāsṛjā paṅkilaḥ",
    "GK16simhrs_u:5292": " patrī naiṣa sahiṣyate mama dhanur jyā-bandha-bandhūkṛtaḥ //SRs_3.139// [bā.rā. 9.19]",
    "GK16simhrs_u:5293": " ity upakramya-kim āha rāvaṇaḥ ?",
    "GK16simhrs_u:5294": " re re mānuṣī-putra /",
    "GK16simhrs_u:5295": " ayam asau akṣatriyo rāvaṇaḥ /",
    "GK16simhrs_u:5296": " kṣatriyo rāmaḥ /",
    "GK16simhrs_u:5297": " tad atra dṛśyatām /",
    "GK16simhrs_u:5298": " kataro vineyaḥ /",
    "GK16simhrs_u:5299": " kataro vinetā iti /",
    "GK16simhrs_u:5300": " kim āha rāmabhadraḥ ?",
    "GK16simhrs_u:5301": " haṃho amānuṣī-putra /",
    "GK16simhrs_u:5302": " kṣatriyo rāmaḥ /",
    "GK16simhrs_u:5303": " ayam asau akṣatriyo rāvaṇaḥ /",
    "GK16simhrs_u:5304": " tad atra dṛśyatāṃ kataro vineyaḥ,",
    "GK16simhrs_u:5305": " kataro vinetā [9.26 padyād anantaraṃ] ity antena rāma-rāvaṇābhyāṃ sva-sāmarthya-prakhyāpanād vyavasāyaḥ /",
    "GK16simhrs_u:5306": " atha virodhanam-",
    "GK16simhrs_u:5307": " virodhanaṃ nirodhoktiḥ saṃrabdhānāṃ parasparam //SRs_3.140// 66",
    "GK16simhrs_u:5308": " yathā tatraiva [bāla-rāmāyaṇe tasminn eva sthāne] cāraṇaḥ-katham amarṣitābhyāṃ rāma-rāvaṇābhyāṃ pratyupakrāntam iṣu-varṣādvaitam ity upakramya,",
    "GK16simhrs_u:5309": " cāraṇaḥ-nanv ayam oṃkāro rāvaṇa-śiro-maṇḍala-cchedana-vidyāyāḥ [9.39 padyād anantaram]",
    "GK16simhrs_u:5310": " ity antena saṃrabdhayo rāma-rāvaṇayoḥ divyāstra-prayoga-rūpa-paraspara-saṃrodha-karaṇād virodhanam /",
    "GK16simhrs_u:5311": " atha prarocanā-",
    "GK16simhrs_u:5312": " siddhavad bhāvino' rthasya sūcanā syāt prarocanā //SRs_3.141// 67a",
    "GK16simhrs_u:5313": " yathā tatraiva aṣṭamāṅke [8.16 padyād anantaram],",
    "GK16simhrs_u:5314": " karaṅkaḥ (janāntikam)",
    "GK16simhrs_u:5315": " -sakhe kañkāla devaḥ kumbhakarṇaṃ prabodhayati /",
    "GK16simhrs_u:5316": " na punar ātmānam /",
    "GK16simhrs_u:5317": " kiṃ ca prayatnena bodhito' py asau rāmeṇa punaḥ śāyitavya eva /",
    "GK16simhrs_u:5318": " kaṅkālaḥ-maṇṇe bibhīsaṇaṃ bajjia sabbassa bi esā gaī /",
    "GK16simhrs_u:5319": " [manye vibhīṣaṇaṃ varjayitvā sarvasyāpy eṣā gatiḥ /]",
    "GK16simhrs_u:5320": " karaṅkaḥ-tathaiva /",
    "GK16simhrs_u:5321": " ity atra bhaviṣyataḥ kumbhakarṇādi-rākṣasa-nāśasya kaṅkāla-karaṅkābhyāṃ siddhavat niścitya sūcanāt prarocanā /",
    "GK16simhrs_u:5322": " atha vicalanam-",
    "GK16simhrs_u:5323": " ātma-ślāghā vicalanam //SRs_3.142// 67c",
    "GK16simhrs_u:5324": " yathā tatraiva,",
    "GK16simhrs_u:5325": " karaṅkaḥ-kim āha kumbhakarṇaḥ-",
    "GK16simhrs_u:5326": " āstāṃ dhanuḥ kim asinā parato bhusuṇḍī-",
    "GK16simhrs_u:5327": " cakrair alaṃ bhavatu paṭṭiśam udgarādyaiḥ /",
    "GK16simhrs_u:5328": " dhāvat-plavaṅga-pṛtanā-kabala-krameṇa",
    "GK16simhrs_u:5329": " yāsyāmy ahaṃ suhitatāṃ ca ripu-kṣayaṃ ca //SRs_3.143// [bā.rā. 8.37]",
    "GK16simhrs_u:5330": " (punaḥ pṛcchati rāvaṇaḥ)",
    "GK16simhrs_u:5331": " sādhu vatsa, sādhu /",
    "GK16simhrs_u:5332": " satyaṃ mad-anujo' si,",
    "GK16simhrs_u:5333": " ity upakramya-",
    "GK16simhrs_u:5334": " anena laṅkā yad akāri mat-purī",
    "GK16simhrs_u:5335": " hanūmato gātra-gatena bhasmasāt /",
    "GK16simhrs_u:5336": " nijāparādha-praśamāya tad dhruvaṃ",
    "GK16simhrs_u:5337": " niṣevituṃ mām upayāti pāvakaḥ //SRs_3.144// [bā.rā. 8.48]",
    "GK16simhrs_u:5338": " ity antena rāvaṇa-kumbhakarṇābhyām ātma-ślāghā kṛteti vicalanam /",
    "GK16simhrs_u:5339": " atha ādānaṃ-",
    "GK16simhrs_u:5340": " ādānaṃ kārya-saṅgrahaḥ //SRs_3.145// 67d",
    "GK16simhrs_u:5341": " yathā tatraiva [bāla-rāmāyaṇe] navamāṅke purandaraḥ-sakhe daśaratha katham ayam ananya-sadṛśākāro rāmabhadra-puruṣakāraḥ / ataś ca-",
    "GK16simhrs_u:5342": " nirdagdha-tripurendhano' stu giriśaḥ krauñcācala-cchedane",
    "GK16simhrs_u:5343": " pāṇḍityaṃ viditaṃ guhasya kim u tāv ajñāta-yuddhotsavau /",
    "GK16simhrs_u:5344": " lūtvā paṅka-jalāvamānana-vanaṃ vīrasya laṅkā-pater",
    "GK16simhrs_u:5345": " vīrāṇāṃ caritādbhutasya parame rāmaḥ sthitaḥ sīmani //SRs_3.146// [bā.rā. 9.57]",
    "GK16simhrs_u:5346": " ity upakramya-",
    "GK16simhrs_u:5347": " raṇa-rasika-sura-strī-mukta-mandāra-dāmā",
    "GK16simhrs_u:5348": " svayam ayam avatīrṇo lakṣmaṇa-nyasta-hastaḥ /",
    "GK16simhrs_u:5349": " viracita-jaya-śabdo vandibhiḥ syandanāṅgād",
    "GK16simhrs_u:5350": " dinakara-kula-lakṣmī-vallabho rāmabhadraḥ //SRs_3.147// [bā.rā. 9.59]",
    "GK16simhrs_u:5351": " ity antena nikhila-bhuvana-bādhā-śamana-rūpa-rāvaṇa-vadha-sampādita-dharmādi-lakṣaṇa-kārya-viśeṣa-saṅgrahaṇād ādānam /",
    "GK16simhrs_u:5352": " atha nirvahaṇa-sandhiḥ-",
    "GK16simhrs_u:5353": " mukha-sandhyādayo yatra vikīrṇā bīja-saṃyutāḥ /",
    "GK16simhrs_u:5354": " mahat-prayojanaṃ yānti tan-nirvahaṇam ucyate //SRs_3.148// 68",
    "GK16simhrs_u:5355": " sandhi-virodhau grathanaṃ nirṇayaḥ paribhāṣaṇe prasādaś ca /",
    "GK16simhrs_u:5356": " ānanda-samaya-kṛtayo bhāṣopagūhane tadvat //SRs_3.149// 69",
    "GK16simhrs_u:5357": " atha pūrva-bhāva-sayujāv upasaṃhāra-praśastī ca /",
    "GK16simhrs_u:5358": " iti nirvahaṇasyāṅgāny āhur amīṣāṃ tu lakṣaṇaṃ vakṣye //SRs_3.150// 70",
    "GK16simhrs_u:5359": " tatra sandhiḥ-",
    "GK16simhrs_u:5360": " bījopagamanaṃ sandhiḥ //SRs_3.151// 71a",
    "GK16simhrs_u:5361": " yathā tatraiva [bāla-rāmāyaṇe] rāghavānanda-nāmani daśamāṅke [ādau] (tataḥ praviśati saśokā)",
    "GK16simhrs_u:5362": " laṅkā-hā duddhara-taba-visesa-paritosidārabindāsaṇa tihubaṇekkamalla dasa-kaṇṭha",
    "GK16simhrs_u:5363": " hā helā-bandīkida-mahinda mehanāda hā samara-saṃraṃbha-suppasaṇṇa kuṃbha-kaṇṇa kahiṃsi",
    "GK16simhrs_u:5364": " dehi me paḍibaaṇaṃ /",
    "GK16simhrs_u:5365": " [hā durdhara-tapo-viśeṣa-paritoṣitāravindāsana tribhuvanaika-malla daśakaṇṭha /",
    "GK16simhrs_u:5366": " hā helā-bandīkṛta-mahendra meghanāda /",
    "GK16simhrs_u:5367": " hā samara-saṃrambha-suprasanna /",
    "GK16simhrs_u:5368": " kumbhakarṇa kvāsi dehi me prativacanam /",
    "GK16simhrs_u:5369": " ] ity upakramya,",
    "GK16simhrs_u:5370": " (praviśya satvarā)",
    "GK16simhrs_u:5371": " alakā-sakhi dharma-jetari vibhīṣaṇe' pi netari tatrabhavatī sa-śoka-śaṅkur iva /",
    "GK16simhrs_u:5372": " laṅkā-jaṃ tiṇetta-mittassa ṇaarī bhaṇadī /",
    "GK16simhrs_u:5373": " [yat trinetra-mitrasya nagarī bhaṇati /",
    "GK16simhrs_u:5374": " ] [10.2 padyāt pūrvam] ity antena duṣṭa-rākṣasa-śikṣā-rūpa-rāmotsāha-bījopagamanāt sandhiḥ /",
    "GK16simhrs_u:5375": " atha virodhaḥ-",
    "GK16simhrs_u:5376": " kāryānveṣaṇaṃ virodhaḥ syāt //SRs_3.152// 71b",
    "GK16simhrs_u:5377": " yathā tatraiva, nepathye-",
    "GK16simhrs_u:5378": " rudrāṇi lakṣmi varuṇāni sarasvati dyauḥ",
    "GK16simhrs_u:5379": " sāvitri dhātri sakalāḥ kula-devatāś ca /",
    "GK16simhrs_u:5380": " śuddhy-arthinī viśati śuṣmaṇi rāma-kāntā",
    "GK16simhrs_u:5381": " tat saṃnidhatta sahasā saha loka-pālaiḥ //SRs_3.153// [bā.rā. 10.2]",
    "GK16simhrs_u:5382": " ity upakramya,",
    "GK16simhrs_u:5383": " laṅkā-aho devadāṇaṃ bi sīdāpakkha-bādo /",
    "GK16simhrs_u:5384": " adhavā sabbo guṇesu rajjadi /",
    "GK16simhrs_u:5385": " ṇa sarīresu /",
    "GK16simhrs_u:5386": " [aho devatānām api sītā-pakṣapātaḥ /",
    "GK16simhrs_u:5387": " athavā sarvo guṇeṣu rajyati /",
    "GK16simhrs_u:5388": " na śarīreṣu /",
    "GK16simhrs_u:5389": " ] [10.8 padyād anantaram] ity antena sītā-śuddhi-rūpa-kāryānveṣaṇād virodhaḥ /",
    "GK16simhrs_u:5390": " atha grathanam-",
    "GK16simhrs_u:5391": " grathanaṃ tad-upekṣepaḥ //SRs_3.154// 71c",
    "GK16simhrs_u:5392": " yathā tatraiva [bāla-rāmāyaṇe]-",
    "GK16simhrs_u:5393": " baddhaḥ setur lavaṇa-jaladho krodha-vahneḥ samittvaṃ",
    "GK16simhrs_u:5394": " nītaṃ rakṣaḥ-kulam adhigatāḥ śuddhimantaś ca dārāḥ /",
    "GK16simhrs_u:5395": " tenedānīṃ vipina-vasatāveṣa pūrṇa-pratijño",
    "GK16simhrs_u:5396": " diṣṭyāyodhyāṃ vrajati dayitā-prītaye puṣpakeṇa //SRs_3.155// [bā.rā. 10.15]",
    "GK16simhrs_u:5397": " tad bhoḥ sakala-plavaṅga-yūtha-patayaḥ ity ārabhya,",
    "GK16simhrs_u:5398": " sampreṣitaś ca hanumān bharatasya pārśvaṃ",
    "GK16simhrs_u:5399": " laṅkāṅganācakita-netra-nirīkṣita-śrīḥ /",
    "GK16simhrs_u:5400": " yāty eṣa vārinidhi-laṅghana-dṛṣṭa-sāro",
    "GK16simhrs_u:5401": " rājyābhiṣeka-samayocita-kārya-siddheḥ //SRs_3.156// [bā.rā. 10.16]",
    "GK16simhrs_u:5402": " ity antena rāmābhiṣeka-rūpa-parama-kāropekṣād grathanam /",
    "GK16simhrs_u:5403": " atha nirṇayaḥ-",
    "GK16simhrs_u:5404": " syād anubhūtasya nirṇayaḥ kathanam //SRs_3.157// 71d",
    "GK16simhrs_u:5405": " yathā tatraiva [bāla-rāmāyaṇe] rāmaḥ (apavārya)-",
    "GK16simhrs_u:5406": " ayyasmad-agra-kara-yantra-nipīḍitānāṃ",
    "GK16simhrs_u:5407": " dhārāmbhasāṃ smarasi majjana-keli-kāle /",
    "GK16simhrs_u:5408": " subhru tvayā nija-kucābharaṇaika-yogyam",
    "GK16simhrs_u:5409": " atrābja-valli-dalam āvaraṇāya dattam //SRs_3.158// [bā.rā. 10.76]",
    "GK16simhrs_u:5410": " kiṃ ca-",
    "GK16simhrs_u:5411": " tad iha kalaha-kelī saikate narmadāyāḥ",
    "GK16simhrs_u:5412": " smarasi sutanu kiṃcin nau parādhīna-suptam /",
    "GK16simhrs_u:5413": " uṣasi jala-samīra-preṅkhaṇācārya-kāryaṃ",
    "GK16simhrs_u:5414": " tad anu madana-mudrāṃ tac ca gāḍhopagūḍham //SRs_3.159// [bā.rā. 10.77]",
    "GK16simhrs_u:5415": " ity atra rāmeṇa svānubhūtārtha-kathanān nirṇayaḥ /",
    "GK16simhrs_u:5416": " atha paribhāṣā-",
    "GK16simhrs_u:5417": " paribhāṣā tv anyonyaṃ jalpanam athavā parivādaḥ //SRs_3.160// 72a",
    "GK16simhrs_u:5418": " yathā tatraiva [10.92 padyād anantaram] sītā-ajja-utta dasakaṇṭha-ṇisūaṇa vārāṇasī-saṃkittaṇeṇa sumarābidamhi akkhiāṇaddaṃ jaṇaṇī-bhūdaṃ mihilāṃ mahā-ṇāarīṃ /",
    "GK16simhrs_u:5419": " [ārya-putra daśakaṇṭha-nisūdana vārāṇasī-saṅkīrtanena smāritāsmi akṣy-ānandaṃ jananī-bhūtaṃ mithilāṃ mahā-nāgarīm /",
    "GK16simhrs_u:5420": " ] ity upakramya,",
    "GK16simhrs_u:5421": " vibhīṣaṇaḥ-iha hi khalu kṣatriyāntakarasya bhaṅgo bhārgava-muner dattaḥ /",
    "GK16simhrs_u:5422": " sugrīvaḥ-",
    "GK16simhrs_u:5423": " apāṃ phenena tṛpto' sau snātaś candrikayā ca saḥ /",
    "GK16simhrs_u:5424": " yad aprasūta-kauśalyaṃ kṣatraṃ kṣapitavān muniḥ //SRs_3.161// [bā.rā. 10.94]",
    "GK16simhrs_u:5425": " ity antena sītā-rāma-vibhīṣaṇa-sugrīvāṇām anyonya-saṃjalpanena vā sugrīveṇa bhārgava-parīvāda-sūcanād vā paribhāṣaṇam /",
    "GK16simhrs_u:5426": " atha prasādaḥ-",
    "GK16simhrs_u:5427": " śuśrūṣādi-prāptaṃ prasādam āhuḥ prasannatvam //SRs_3.162// 72b",
    "GK16simhrs_u:5428": " yathā tatraiva,",
    "GK16simhrs_u:5429": " rāmaḥ (hastam udyamya)-",
    "GK16simhrs_u:5430": " haṃho puṣpaka-vāyu-vega-muninā dhūmaḥ puraḥ pīyate",
    "GK16simhrs_u:5431": " chāyāṃ mā kuru ko' py ayaṃ dina-maṇāv ekāgra-dṛṣṭiḥ sthitaḥ /",
    "GK16simhrs_u:5432": " dūrād atra bhava pradakṣiṇa-gatiḥ sthāṇor idaṃ mandiraṃ",
    "GK16simhrs_u:5433": " kiñcit tiṣṭha tapasvinas tava puro yāvat paryānty adhvanaḥ //SRs_3.163// [bā.rā. 10.59]",
    "GK16simhrs_u:5434": " ity upakramya, agastyaḥ-",
    "GK16simhrs_u:5435": " kā dīyatāṃ tava raghūdvaha samyag-āśīr",
    "GK16simhrs_u:5436": " niṣkaṇṭakāni vihitāni jaganti yena /",
    "GK16simhrs_u:5437": " āśāsmahe nanu tathāpi saha sva-vīrair",
    "GK16simhrs_u:5438": " bhū-kāśyapopama-suta-dvitayā vadhūḥ syāt //SRs_3.164// [bā.rā. 10.64]",
    "GK16simhrs_u:5439": " rāmaḥ-param anugṛhītaṃ raghu-kulam ity antena agastya-dattāśīrvāda-rūpa-prasāda-kathanāt prasādaḥ /",
    "GK16simhrs_u:5440": " atha ānandaḥ-",
    "GK16simhrs_u:5441": " abhilaṣitārtha-samāgamam ānandaṃ prāhur ācāryāḥ //SRs_3.165// 73a",
    "GK16simhrs_u:5442": " yathā tatraiva,",
    "GK16simhrs_u:5443": " rāmaḥ-haṃho vimāna-rāja vimucya vasudhā-savidha-vartinī gatiṃ kiñcid uccair bhava /",
    "GK16simhrs_u:5444": " kutūhalinī jānakī divya-loka-darśana-vyatikarasya /",
    "GK16simhrs_u:5445": " (ūrdhva-gati-nāṭikena)",
    "GK16simhrs_u:5446": " yathā yathārohati baddha-vegaṃ",
    "GK16simhrs_u:5447": " vyomnaḥ śikhāṃ puṣpakam ānatāṅgi /",
    "GK16simhrs_u:5448": " mahāmbudhīnāṃ valayair viśālais",
    "GK16simhrs_u:5449": " tathā tathā saṅkuciteva pṛthvī //SRs_3.166// [bā.rā. 10.22]",
    "GK16simhrs_u:5450": " sura-cāraṇa-kiṃnara-vidyādhara-kula-saṅkulaṃ gagana-garbham īkṣasva /",
    "GK16simhrs_u:5451": " (praviśya) vidyādharaḥ :",
    "GK16simhrs_u:5452": " ataḥ parama-gamyā asmādṛśāṃ bhuvaḥ /",
    "GK16simhrs_u:5453": " sa ca brahma-loka iti śrūyate /",
    "GK16simhrs_u:5454": " ity antena sītādīnām abhilaṣita-divya-loka-darśana-rūpārtha-siddher ānandaḥ /",
    "GK16simhrs_u:5455": " atha samayaḥ-",
    "GK16simhrs_u:5456": " samayo duḥkha-saṅkṣayaḥ //SRs_3.167// 73b",
    "GK16simhrs_u:5457": " yathā tatraiva,",
    "GK16simhrs_u:5458": " bharataḥ : ārya /",
    "GK16simhrs_u:5459": " rāvaṇa-vidrāvaṇa bharato' ham abhivādaye /",
    "GK16simhrs_u:5460": " ity upakramya (bharata-sugrīva-vibhīṣaṇāḥ parasparaṃ pariṣvajante /",
    "GK16simhrs_u:5461": " ) ity antena bandhūnām anyonyāvalokana-pariṣvaṅgādibhir duḥkhāpagama-kathanāt samayaḥ /",
    "GK16simhrs_u:5462": " atha kṛtiḥ-",
    "GK16simhrs_u:5463": " kṛtir api labdhārtha-susthirīkaraṇam //SRs_3.168// 73c",
    "GK16simhrs_u:5464": " yathā tatraiva, (praviśya)",
    "GK16simhrs_u:5465": " hanumān-deva mattaḥ śruta-vṛttānto vasiṣṭhaḥ samaṃ bharata-śaturghnābhyām anyābhiś ca prakṛtibhir bhavad-abhiṣeka-sajjas tiṣṭhati /",
    "GK16simhrs_u:5466": " ity upakramya,",
    "GK16simhrs_u:5467": " vasiṣṭhaḥ : kā dīyatāṃ tva raghūdvaha samyag āśīr ity ādi paṭhati /",
    "GK16simhrs_u:5468": " rāmaḥ: ārṣaṃ hi vacanaṃ vibhinna-vaktṛkam api na visaṃvadati yad agastya-vācā vasiṣṭho'",
    "GK16simhrs_u:5469": " pi brūte [10.69 padyād anantaram] ity antena agastya-labdhāśīrvādasya vasiṣṭha-vacana-saṃvādena",
    "GK16simhrs_u:5470": " sthirīkaraṇāt kṛtiḥ /",
    "GK16simhrs_u:5471": " atha bhāṣaṇam-",
    "GK16simhrs_u:5472": " mānādyāptiś ca bhāṣaṇam //SRs_3.169// 73d",
    "GK16simhrs_u:5473": " yathā tatraiva, vasiṣṭhaḥ-",
    "GK16simhrs_u:5474": " rāmo dānta-daśānanaḥ kim aparaṃ sītā satīṣv agraṇīḥ",
    "GK16simhrs_u:5475": " saumitriḥ sadṛśo' stu kasya samare yenedrajin nirjitaḥ /",
    "GK16simhrs_u:5476": " kiṃ brūmo bharataṃ ca rāma-virahe tat-pādukārādhakaṃ",
    "GK16simhrs_u:5477": " śatrughnaḥ kathito' grajasya ca guṇair vandyaṃ kuṭumbaṃ raghoḥ //SRs_3.170// [bā.rā. 10.102]",
    "GK16simhrs_u:5478": " ity atra vasiṣṭhena raghu-kuṭumbasya rāmacandrādi-sat-puruṣotpatti-sthānatayā tallakṣaṇa-bahu-māna-prāpti-kathanād bhāṣaṇam /",
    "GK16simhrs_u:5479": " atha upagūhanam-",
    "GK16simhrs_u:5480": " upagūhanam adbhuta-prāptiḥ //170// 74a",
    "GK16simhrs_u:5481": " yatha tatraiva,",
    "GK16simhrs_u:5482": " alakā-aho nu khalu bhoḥ pati-vratā-mayaṃ jyotiḥ anabhibhavanīyaṃ jyotir-antaraiḥ / yataḥ,",
    "GK16simhrs_u:5483": " praviśantyā citācakraṃ jānakyā pariśuddhaye /",
    "GK16simhrs_u:5484": " na bhedaḥ ko' pi nirṇītaḥ payasaḥ pāvakasya ca //SRs_3.171// [bā.rā. 10.9]",
    "GK16simhrs_u:5485": " (vicintya) ity upakramya, nepathye-",
    "GK16simhrs_u:5486": " yogīndraś ca narendraś ca yasyāḥ sa janakaḥ pitā /",
    "GK16simhrs_u:5487": " viśuddhā rāma-gṛhiṇī babhau daśaratha-snuṣā //SRs_3.172// [bā.rā. 10.14]",
    "GK16simhrs_u:5488": " ity antena sītāyāḥ niḥśaṅka-jvalana-praveśa-nirapāya-nirgamana-rūpāścarya-kathanād upagūhanam /",
    "GK16simhrs_u:5489": " atha pūrva-bhāvaḥ-",
    "GK16simhrs_u:5490": " dṛṣṭa-krama-kāryasya syād dṛṣṭiḥ pūrva-bhāvas tu //SRs_3.173// 74b",
    "GK16simhrs_u:5491": " yathā tatraiva [10.102 padyād anantaram]-vatsa rāmabhadra praśasto muhūrto vartate /",
    "GK16simhrs_u:5492": " tad adhyāssva pitryaṃ siṃhāsanam ity upakramya,",
    "GK16simhrs_u:5493": " vasiṣṭhaḥ-rāmabhadra dhanyo' si /",
    "GK16simhrs_u:5494": " yasya te bhagavān kubero' rthī ity antena vasiṣṭhena rāmabhadrasyābhiṣekāṅgīkaraṇa-kubera-vimāna-pratyarpaṇa-rūpayor arthayor darśanāt pūrva-bhāvaḥ",
    "GK16simhrs_u:5495": " atha upasaṃhāraḥ-",
    "GK16simhrs_u:5496": " dharmārthādy-upagamanād upasaṃhāraḥ kṛtārthatā-kathanam //SRs_3.174// 75a",
    "GK16simhrs_u:5497": " yathā tatraiva,",
    "GK16simhrs_u:5498": " vasiṣṭhaḥ-vatsa rāmabhadra kiṃ te bhūyaḥ priyam upakaromi /",
    "GK16simhrs_u:5499": " rāmaḥ-kim ataḥ priyam asti /",
    "GK16simhrs_u:5500": " rugṇaṃ cājagavaṃ na cāpi kupito bhargaḥ sura-grāmaṇīḥ",
    "GK16simhrs_u:5501": " setuś ca grathitaḥ prasanna-madhuro dṛṣṭaś ca vārāṃ nidhiḥ /",
    "GK16simhrs_u:5502": " paulastyaś caramaḥ sthitaś ca bhagavān prītaḥ śrutīnāṃ kaviḥ",
    "GK16simhrs_u:5503": " prāptaṃ yānam idaṃ ca yācitavate dattaṃ kuberāya ca //SRs_3.175// [bā.rā. 10.104]",
    "GK16simhrs_u:5504": " ity atra rugṇaṃ cājagavaṃ ity anena bhūta-pati-dhanur dalanena sītādhigama-rūpakām",
    "GK16simhrs_u:5505": " aprāpteḥ paulasytaś caramaḥ sthitaḥ ity anena śaraṇāgata-rakṣaṇena dharma-prāpteḥ",
    "GK16simhrs_u:5506": " prāptaṃ yānam idaṃ cety atra vimāna-ratna-lābhenārtha-prāpteś ca na cāpi kupito bhargaḥ",
    "GK16simhrs_u:5507": " sura-grāmiṇīr ity ādibhiḥ pādānta-vākyaiḥ rāmacandreṇa sva-kṛtārthatā-kathanād upasaṃhāraḥ /",
    "GK16simhrs_u:5508": " kiṃ ca, rugṇaṃ cājagavaṃ setuś ca grathita ity ādibhyāṃ yuddhotsāha-siddheḥ paulastyaś",
    "GK16simhrs_u:5509": " caramaḥ sthitaḥ ity atra vibhīṣaṇasya pālanena dayā-vīra-siddheḥ yācitavate dattaṃ",
    "GK16simhrs_u:5510": " kuberāya cety anena dānavīra-siddheś ca rāmabhadreṇa svakṛtārthatā-kathanād vā upasaṃhāraḥ /",
    "GK16simhrs_u:5511": " atha praśastiḥ-",
    "GK16simhrs_u:5512": " bharataiś carācarāṇām āśīr āśaṃsanaṃ praśastiḥ syāt //SRs_3.176// 75b",
    "GK16simhrs_u:5513": " yathā tatraiva,",
    "GK16simhrs_u:5514": " tathā cedam astu bharata-vākyam-",
    "GK16simhrs_u:5515": " samyak saṃskārra-vidyā-viśadam upaniṣad-bhūtam arthādbhutānāṃ",
    "GK16simhrs_u:5516": " grathnantu grantha-bandhaṃ vacanam anupatat-sūkti-mudrāḥ kavīndrāḥ /",
    "GK16simhrs_u:5517": " santaḥ santarpitāntaḥ-karaṇam anuguṇaṃ brahmaṇaḥ kāvya-mūrtes",
    "GK16simhrs_u:5518": " tat tattvaṃ sāttvikaiś ca prathama-piśunitaṃ bhāvayanto' rcayantu //SRs_3.177// [bā.rā. 10.105]",
    "GK16simhrs_u:5519": " ity atra kavīndrāṇāṃ nirdoṣa-sūkti-grathanāśaṃsanena bhāvakānāṃ ca tad-grantha-bhāvanāśaṃsanena",
    "GK16simhrs_u:5520": " ca sakala-vyavahāra-pravartaka-vāṅmaya-rūpa-jagan-maṅgala-kathanāt praśastir iti sarvaṃ praśastam /",
    "GK16simhrs_u:5521": " rasa-bhāvānurodhena prayojanam apekṣya ca /",
    "GK16simhrs_u:5522": " sāphalyaṃ kāryam aṅgānām ity ācāryāḥ pracakṣate //SRs_3.178// 76",
    "GK16simhrs_u:5523": " keṣāṃcid eṣām aṅgānāṃ vikalpaṃ kecid ūcire /",
    "GK16simhrs_u:5524": " mukhādi-sandhiṣv aṅgānāṃ kramo' yaṃ na vivakṣitaḥ //SRs_3.179// 77",
    "GK16simhrs_u:5525": " kramasyānādṛtatvena bharatādibhir ādimaiḥ /",
    "GK16simhrs_u:5526": " lakṣyeṣu vyutkrameṇāpi kathanena vicakṣaṇaiḥ //SRs_3.180// 78",
    "GK16simhrs_u:5527": " catuḥ-ṣaṣṭhi-kalā-marma-vedinā siṃha-bhūbhujā /",
    "GK16simhrs_u:5528": " lakṣitā ca catuḥṣaṣṭhir bāla-rāmāyaṇe sphuṭam //SRs_3.181// 79",
    "GK16simhrs_u:5529": " atha sandhy-antarāṇi-",
    "GK16simhrs_u:5530": " mukhādi-sandhiṣv aṅgānām aśaithilya-pratītaye /",
    "GK16simhrs_u:5531": " sandhy-antarāṇi yojyāni tatra tatraikaviṃśatiḥ //SRs_3.182// 80",
    "GK16simhrs_u:5532": " ācāryāntara-saṃmatyā camatkārodayād api /",
    "GK16simhrs_u:5533": " vakṣye lakṣaṇam eteṣām udāhṛtim api sphuṭam //SRs_3.183// 81",
    "GK16simhrs_u:5534": " sāma-dāne bheda-daṇḍau pratyutpanna-matir vadhaḥ /",
    "GK16simhrs_u:5535": " gotra-skhalitam ojaś ca dhīḥ krodhaḥ sāhasaṃ bhayam //SRs_3.184// 82",
    "GK16simhrs_u:5536": " māyā ca saṃvṛtir bhrāntir dūtyaṃ hetv-avadhāraṇam /",
    "GK16simhrs_u:5537": " svapna-lekhau madaś citram ity etāny ekaviṃśatiḥ //SRs_3.185// 83",
    "GK16simhrs_u:5538": " tatra sāma-",
    "GK16simhrs_u:5539": " tatra sāma priyaṃ vākyaṃ svānuvṛtti-prakāśanam //SRs_3.186// 84a",
    "GK16simhrs_u:5540": " yathā mālavikāgnimitre,",
    "GK16simhrs_u:5541": " rājā-aye na bhetavyam /",
    "GK16simhrs_u:5542": " mālavikā (sāvaṣṭambham)",
    "GK16simhrs_u:5543": " -jo ṇa bhāadi so mae bhaṭṭiṇī-daṃsaṇe diṭṭha-sāmattho bhaṭṭā /",
    "GK16simhrs_u:5544": " [yo na bibheti sa mayā bhaṭṭinī-darśane dṛṣṭa-sāmarthyo bhartā /]",
    "GK16simhrs_u:5545": " rājā-",
    "GK16simhrs_u:5546": " dākṣiṇyaṃ nāma bimboṣṭhi nāyakānāṃ kula-vratam /",
    "GK16simhrs_u:5547": " tan me dīrghākṣi ye prāṇās te tvad-āśā-nibandhanāḥ //SRs_3.187// [mā.a.mi. 4.14]",
    "GK16simhrs_u:5548": " ity atra rājño vacanaṃ nāma /",
    "GK16simhrs_u:5549": " atha dānaṃ-",
    "GK16simhrs_u:5550": " dānam ātma-pratinidhir bhūṣaṇādi-samarpaṇam //SRs_3.188// 84b",
    "GK16simhrs_u:5551": " yathā mālatī-mādhave,",
    "GK16simhrs_u:5552": " mālatī-pia-sahi sabbadā sumaridabbahmi /",
    "GK16simhrs_u:5553": " esā bi māhaba-sahatthaṇimmāṇamaṇoharā baula-mālā māladī-ṇibbisesaṃ pia-sahīe daṭṭabbā /",
    "GK16simhrs_u:5554": " sabbadā hiaeṇa a dhāraṇijjā iti /",
    "GK16simhrs_u:5555": " [priya-sakhi /",
    "GK16simhrs_u:5556": " sarvadā smartavyāsmi /",
    "GK16simhrs_u:5557": " eṣā ca mādhava-sva-hasta-nirmāṇa-manoharā bakula-mālā mālatī-nirviśeṣaṃ priya-sakhyā draṣṭavyā /",
    "GK16simhrs_u:5558": " sarvadā hṛdayena ca dhāraṇiyā iti /",
    "GK16simhrs_u:5559": " ] (iti svakaṇṭhād unmucya mādhavasya kaṇṭhe vinyasyantī sahasāpasṛtya sādhvasotkampaṃ nāṭayati /",
    "GK16simhrs_u:5560": " ) [6.11 padyād anantaram] /",
    "GK16simhrs_u:5561": " atra mālatyā martukāmāyāḥ pratinidhitayā lavaṅgikāyāṃ bakulamālā-samarpaṇaṃ dānam /",
    "GK16simhrs_u:5562": " atha bhedaḥ-",
    "GK16simhrs_u:5563": " bhedas tu kapaṭālāpaiḥ suhṛdāṃ bheda-kalpanam //SRs_3.189// 85a",
    "GK16simhrs_u:5564": " yathā mālatī-mādhave, kāmandakī-",
    "GK16simhrs_u:5565": " rājñaḥ priyāya suhṛde sacivāya kāryād",
    "GK16simhrs_u:5566": " dattvātmajāṃ bhavatu nirvṛtimānamātyaḥ /",
    "GK16simhrs_u:5567": " durdarśanena ghaṭatāmiyam apy anena",
    "GK16simhrs_u:5568": " dhūma-graheṇa vimalā śaśinaḥ kaleva //SRs_3.190// [mā.mā. 2.8]",
    "GK16simhrs_u:5569": " mālatī (svagatam)",
    "GK16simhrs_u:5570": " -hā tāda tumaṃ bi ṇāma mama ebbaṃ ti sabbahā jidaṃ bhoatihṇāe /",
    "GK16simhrs_u:5571": " [hā tāta tvam api nāma mamaivam iti sarvathā jitaṃ bhoga-tṛṣṇayā /",
    "GK16simhrs_u:5572": " ] ity atra kāmandakyā mālatī-taj-janakayor bheda-kalpanaṃ bhedaḥ /",
    "GK16simhrs_u:5573": " atha daṇḍaḥ-",
    "GK16simhrs_u:5574": " daṇḍas tv avinayādīnāṃ dṛṣṭyā śrutyātha tarjanam //SRs_3.191// 85b",
    "GK16simhrs_u:5575": " dṛṣṭyā, yathā mālatī-mādhave,",
    "GK16simhrs_u:5576": " mādhavaḥ-re re pāpa /",
    "GK16simhrs_u:5577": " praṇayi-sakhī-salīla-parihāsa-rasādhigatair",
    "GK16simhrs_u:5578": " lalita-śirīṣa-puṣpa-hananair api tāmyati yat /",
    "GK16simhrs_u:5579": " vapuṣi vadhāya tatra tava śastram upakṣipataḥ",
    "GK16simhrs_u:5580": " patatu śirasy akāṇḍayam adaṇḍa ivaiṣa bhujaḥ //SRs_3.192// [mā.mā. 5.31]",
    "GK16simhrs_u:5581": " atrāghora-ghaṇṭasyāvinaya-darśanena mādhava-kṛta-tarjanaṃ daṇḍaḥ /",
    "GK16simhrs_u:5582": " śrutyā, yathā śākuntale,",
    "GK16simhrs_u:5583": " rājā (sahasopasṛtya)-",
    "GK16simhrs_u:5584": " kaḥ paurave vasumatīṃ śāsati śāsitari durvinītānām /",
    "GK16simhrs_u:5585": " ayam ācaraty avinayaṃ mugdhāsu taspasvi-kanyāsu //SRs_3.193// [a.śa. 1.21]",
    "GK16simhrs_u:5586": " atrāvinaya-śrutyā duṣyantena kṛtaṃ tarjanaṃ daṇḍaḥ /",
    "GK16simhrs_u:5587": " atha pratyutpanna-matiḥ-",
    "GK16simhrs_u:5588": " tāt-kālikī ca pratibhā pratyutpanna-matir smṛtā //SRs_3.194// 86a",
    "GK16simhrs_u:5589": " yathā mālavikāgnimitre,",
    "GK16simhrs_u:5590": " rājā-na khalu mudrām adhikṛtya bravīmi /",
    "GK16simhrs_u:5591": " etayor baddhayoḥ [mālavikā-bakulāvalikayoḥ] kiṃ-nimitto mokṣaḥ /",
    "GK16simhrs_u:5592": " kiṃ devyāḥ parijanam atikramya bhavān sandiṣṭaḥ ity evam anayā [mādhavikayā] praṣṭavyam /",
    "GK16simhrs_u:5593": " vidūṣakaḥ-ṇaṃ pucchido hmi /",
    "GK16simhrs_u:5594": " puṇo mandassa bi me tasmiṃ pañcuppaṇṇā madī āsi /",
    "GK16simhrs_u:5595": " [nanu pṛṣṭo' smi /",
    "GK16simhrs_u:5596": " punar mandassyāpi me tasmin pratyutpannā matir āsīt /]",
    "GK16simhrs_u:5597": " rājā-kathyatām /",
    "GK16simhrs_u:5598": " vidūṣakaḥ-bhaṇidaṃ mae,",
    "GK16simhrs_u:5599": " debbaciṃtaehiṃ viṇṇāvido rāā /",
    "GK16simhrs_u:5600": " sobasaggaṃ bo ṇakkhattaṃ tā avassaṃ sabba-bandha-mokkho karīadutti /",
    "GK16simhrs_u:5601": " [bhaṇitaṃ mayā,",
    "GK16simhrs_u:5602": " daiva-cintakair vijñāpito rājā /",
    "GK16simhrs_u:5603": " sopasargaṃ vo nakṣatram /",
    "GK16simhrs_u:5604": " tad avaśyaṃ sarva-bandha-mokṣaḥ kriyatām iti /]",
    "GK16simhrs_u:5605": " rājā (saharṣaṃ)",
    "GK16simhrs_u:5606": " -tatas tataḥ ?",
    "GK16simhrs_u:5607": " vidūṣakaḥ-taṃ suṇia devīe irāvadī-cittaṃ rakkhaṃtīe rāā kila moedi tti ahaṃ saṃdiṭṭho tti tado jujjadi tti tāe ibbaṃ saṃpādido attho /",
    "GK16simhrs_u:5608": " [tat śrutvā devyā irāvatī-cittaṃ rakṣantyā rājā kila mocayatīty ahaṃ sandiṣṭa iti /",
    "GK16simhrs_u:5609": " tato yujyate iti tayaiva sampādito' rthaḥ /]",
    "GK16simhrs_u:5610": " rājā (vidūṣakaṃ pariṣvajya)-sakhe /",
    "GK16simhrs_u:5611": " priyo' haṃ khalu tava /",
    "GK16simhrs_u:5612": " [4.5 padyād anantaraṃ]",
    "GK16simhrs_u:5613": " ity atra vidūṣakasya samucitottara-pratibhā pratyutpanna-matiḥ /",
    "GK16simhrs_u:5614": " atha vadhaḥ-",
    "GK16simhrs_u:5615": " vadhas tu jīvita-droha-kriyā syād ātatāyinaḥ //SRs_3.195// 86b",
    "GK16simhrs_u:5616": " yathā veṇī-saṃhāre [6.44 padyād anantaram],",
    "GK16simhrs_u:5617": " kṛṣṇaḥ-ahaṃ punaś cārvākeṇa rakṣasā vyākulīkṛtaṃ bhavantam upalabhyārjunena saha tvaritataram āyātaḥ /",
    "GK16simhrs_u:5618": " yudhiṣṭhiraḥ-kiṃ nāma cārvākeṇa rakṣasā vayam evaṃ vipralabdhāḥ ?",
    "GK16simhrs_u:5619": " bhīmaḥ (sa-roṣam)",
    "GK16simhrs_u:5620": " -bhagavan kvāsau dhārtarāṣṭra-sakho rākṣasaś cārvāko yenāryasya mahāṃś citta-vibhramaḥ kṛtaḥ /",
    "GK16simhrs_u:5621": " kṛṣṇaḥ-nigṛhītaḥ sa durātmā nakulena /",
    "GK16simhrs_u:5622": " yudhiṣṭhiraḥ-priyaṃ naḥ, priyaṃ naḥ /",
    "GK16simhrs_u:5623": " ity atra cārvāka-nigraho vadhaḥ /",
    "GK16simhrs_u:5624": " atha gotra-skhalitam-",
    "GK16simhrs_u:5625": " tad gotra-skhalitaṃ yat tu nāma-vyatyaya-bhāṣaṇam //SRs_3.196// 87a",
    "GK16simhrs_u:5626": " yathā vikramorvaśīye [tṛtīyāṅke ādau] (tataḥ praviśato bharata-śiṣyau)",
    "GK16simhrs_u:5627": " prathamaḥ-aye sadoṣāvakāśa iva te vākya-śeṣaḥ /",
    "GK16simhrs_u:5628": " dvitīyaḥ-ām /",
    "GK16simhrs_u:5629": " tarhi ubbasīe baaṇaṃ pamāda-kkhalidaṃ āsi /",
    "GK16simhrs_u:5630": " [āṃ, tatra urvasyā vacanaṃ pramāda-skhalitam āsīt /]",
    "GK16simhrs_u:5631": " prathamaḥ-katham iva ?",
    "GK16simhrs_u:5632": " dvitīyaḥ-lacchī-bhūmiāe baṭṭamāṇā ubbasī vāruṇī-bhūmiāe baṭṭamāṇāe meṇaāe pucchidā /",
    "GK16simhrs_u:5633": " sahi samāadā ede tellokka-purisā sakesavā loa-bālā /",
    "GK16simhrs_u:5634": " kadamassiṃ de bhāvāhiṇibesotti [lakṣmī-bhūmikāyāṃ vartamānā urvaśī vāruṇī-bhūmikāyāṃ vartamānayā menakayā pṛṣṭā /",
    "GK16simhrs_u:5635": " sakhi samāgatā ete trailokya-puruṣāḥ sa-keśavā loka-pālāḥ /",
    "GK16simhrs_u:5636": " katamasmiiṃs te bhāvābhinibeśaḥ ? iti /]",
    "GK16simhrs_u:5637": " prathamaḥ--tatas tataḥ ?",
    "GK16simhrs_u:5638": " dvitīyaḥ-tado tāe purisottame tti bhaṇidabbe purūravasi tti ṇiggadā bāṇī /",
    "GK16simhrs_u:5639": " [tatas tasyāḥ puruṣottama iti bhaṇitavye purūravasīti nirgatā bāṇī /",
    "GK16simhrs_u:5640": " ] ity atra nāma-vyatikramaḥ sphuṭa eva /",
    "GK16simhrs_u:5641": " atha aujaḥ-",
    "GK16simhrs_u:5642": " ojas tu vāg-upanyāso nija-śakti-prakāśakaḥ //SRs_3.197// 87b",
    "GK16simhrs_u:5643": " yathā uttara-rāma-carite,",
    "GK16simhrs_u:5644": " kuśaḥ-sakhe daṇḍāyana /",
    "GK16simhrs_u:5645": " āyuṣmataḥ kila lavasya narendra-sainyair",
    "GK16simhrs_u:5646": " āyodhanaṃ nanu kim āttha sakhe tatheti /",
    "GK16simhrs_u:5647": " adyāstam etu bhuvaneṣu sa rāja-śabdaḥ",
    "GK16simhrs_u:5648": " kṣattrasya śastra-śikhinaḥ śamam adya yāntu //SRs_3.198// [u.rā.ca. 6.16]",
    "GK16simhrs_u:5649": " ity atra ojaḥ spaṣṭam eva /",
    "GK16simhrs_u:5650": " atha dhīḥ-",
    "GK16simhrs_u:5651": " iṣṭārtha-siddhi-paryantā cintā dhīr iti kathyate //SRs_3.199// 88a",
    "GK16simhrs_u:5652": " yathā mālavikāgnimitre caturthāṅke [4.2 padyād anantaram] rājā (niśvasya saparāmarśam)",
    "GK16simhrs_u:5653": " -sakhe kim atra kartavyam ?",
    "GK16simhrs_u:5654": " vidūṣakaḥ (vicintya)",
    "GK16simhrs_u:5655": " -atthi ettha ubāo /",
    "GK16simhrs_u:5656": " [asty atropāyaḥ /]",
    "GK16simhrs_u:5657": " rāja-kim iva ?",
    "GK16simhrs_u:5658": " vidūṣakaḥ (sa-dṛṣṭi-kṣepam)",
    "GK16simhrs_u:5659": " -ko bi adiṭṭho suṇissad /",
    "GK16simhrs_u:5660": " kaṇṇe de kahemi (ity upaśliṣya karṇe) evaṃ bia /",
    "GK16simhrs_u:5661": " [ko' py adṛṣṭaḥ śroṣyati /",
    "GK16simhrs_u:5662": " karṇe te kathayāmi /",
    "GK16simhrs_u:5663": " evam iva /",
    "GK16simhrs_u:5664": " ] ity āvedayati /",
    "GK16simhrs_u:5665": " rājā saharṣaṃ-suṣṭhu prayujyatāṃ siddhaye /",
    "GK16simhrs_u:5666": " ity atra vidūṣakeṇa dhāriṇī-hasta-maṇi-mudrikākarṣāṇa-hetu-bhūtasya bhujaga-viṣa-vega-kapaṭasya cintanaṃ dhīḥ /",
    "GK16simhrs_u:5667": " atha krodhaḥ-",
    "GK16simhrs_u:5668": " krodhas tu cetaso dīptir aparādhādi-darśanāt //SRs_3.200// 88b",
    "GK16simhrs_u:5669": " yathā ratnāvalyāṃ tṛtīyāṅke [ante 3.19 padyāt pūrvam],",
    "GK16simhrs_u:5670": " vāsavadattā-hañje kaṃcaṇamāle edeṇa ebba ladāpāseṇa bandhia gehaṇa eṇaṃ bahmaṇaṃ /",
    "GK16simhrs_u:5671": " eṇaṃ duṭṭha-kaṇṇaāṃ a aggado karehi /",
    "GK16simhrs_u:5672": " [hañje kañcanamāle etenaiva latā-pāśena baddhvā gṛhāṇainaṃ brāhmaṇam /",
    "GK16simhrs_u:5673": " imāṃ duṣṭa-kanyakāṃ cāgrataḥ kuru /",
    "GK16simhrs_u:5674": " ] ity atra vāsavadattāyāḥ roṣaḥ krodhaḥ /",
    "GK16simhrs_u:5675": " atha sāhasam-",
    "GK16simhrs_u:5676": " sva-jīvita-nirākāṅkṣo vyāpāraḥ sāhasaṃ bhavet //SRs_3.201// 89a",
    "GK16simhrs_u:5677": " yathā mālatī-mādhave-",
    "GK16simhrs_u:5678": " aśastra-pātam avyāja-puruṣāṅgopakalpitam /[*19]",
    "GK16simhrs_u:5679": " vikrīyate mahā-māṃsaṃ gṛhyatāṃ gṛhyatām idam //SRs_3.202// [mā.mā. 5.12]",
    "GK16simhrs_u:5680": " [*19] sva-śastra-pūta-nirvyāja-puruṣāṅgopakalpitam iti mudrita-mālatī-mādhava-pāṭhaḥ /",
    "GK16simhrs_u:5681": " atra mādhavasya mahā-māṃsa-vikraya-vyāpāraḥ sāhasam /",
    "GK16simhrs_u:5682": " atha bhayam-",
    "GK16simhrs_u:5683": " bhayaṃ tv ākasmika-trāsaḥ //SRs_3.203// 89b",
    "GK16simhrs_u:5684": " yathā abhirāma-rāghave dvitīyāṅke,",
    "GK16simhrs_u:5685": " (praviśyāpaṭī-kṣepeṇa sambhrāntaḥ)",
    "GK16simhrs_u:5686": " baṭuḥ-ayya parittāahi parittāahi /",
    "GK16simhrs_u:5687": " accahide paḍido hmi /",
    "GK16simhrs_u:5688": " [ārya paritrāhi paritrāhi /",
    "GK16simhrs_u:5689": " atyāhite patito' smi /",
    "GK16simhrs_u:5690": " ] (ity abhidravati)",
    "GK16simhrs_u:5691": " ity ādau baṭu-trāso bhayam /",
    "GK16simhrs_u:5692": " atha māyā-",
    "GK16simhrs_u:5693": " māyā kaitava-kalpanā //SRs_3.204// 89c",
    "GK16simhrs_u:5694": " yathā ratnāvalyāṃ,",
    "GK16simhrs_u:5695": " rājā (āsanād avatīrya)-devi paśya-",
    "GK16simhrs_u:5696": " eṣa brahmā saroje rajanikara-kalā-śekharaḥ śaṅkaro' yaṃ dorbhir daityāntako' sau sa-dhanur-asi-gadā-cakra-cihnaiś caturbhiḥ /",
    "GK16simhrs_u:5697": " eṣo' py airāvatasthas tridaśapatir amī devi devās tathānye nṛtyanti vyomni caitāś cala-caraṇa-raṇan-nūpurā divya-nāryaḥ //SRs_3.205// [ra. 4.11]",
    "GK16simhrs_u:5698": " ity atra aindrajālika-kalpitaṃ kaitavaṃ māyā /",
    "GK16simhrs_u:5699": " atra saṃvṛttiḥ-",
    "GK16simhrs_u:5700": " saṃvṛttiḥ svayam uktasya svayam pracchādanaṃ bhavet //SRs_3.206// 90a",
    "GK16simhrs_u:5701": " yathā śākuntale,",
    "GK16simhrs_u:5702": " rājā (svagatam)",
    "GK16simhrs_u:5703": " -aticapalo' yaṃ baṭuḥ /",
    "GK16simhrs_u:5704": " kadācid imāṃ kathām antaḥ-purebhyaḥ kathayet /",
    "GK16simhrs_u:5705": " bhavatu /",
    "GK16simhrs_u:5706": " enam eva vakṣye-",
    "GK16simhrs_u:5707": " kva vayaṃ kva parokṣa-manmatho",
    "GK16simhrs_u:5708": " mṛgaśāvaiḥ samam edhito janaḥ /",
    "GK16simhrs_u:5709": " parihāsa-vijalpitaṃ sakhe",
    "GK16simhrs_u:5710": " paramārthena na gṛhyatāṃ vacaḥ //SRs_3.207// [a.śa. 2.18]",
    "GK16simhrs_u:5711": " atra duṣyantena svayam uktasya śakuntalā-prasaṅgasya svayaṃ pracchādanaṃ saṃvṛttiḥ /",
    "GK16simhrs_u:5712": " atha bhrāntiḥ-",
    "GK16simhrs_u:5713": " bhrāntir viparyaya-jñānaṃ prasaṅgasya hy aniścayāt //SRs_3.208// 90b",
    "GK16simhrs_u:5714": " yathā veṇī-saṃhāre dvitīyāṅke [2.10 padyād anantaraṃ],",
    "GK16simhrs_u:5715": " bhānumatī-tado ahaṃ tassa adisaidadibba-rūbiṇo ṇaulassa daṃsaṇeṇa ucchuā jādā hida-hiaā a /",
    "GK16simhrs_u:5716": " tado ujjhia taṃ āsanaṭṭhāṇaṃ ladā-maṇḍapaṃ pabisiduṃ āraddhā /",
    "GK16simhrs_u:5717": " [tato' haṃ tasyātiśayita-divya-rūpiṇo makulasya darśanenotsukā jātā hṛta-hṛdayā ca /",
    "GK16simhrs_u:5718": " tata ujjhitvā tadāsana-sthānaṃ latā-maṇḍapaṃ praveṣṭum ārabdhā /]",
    "GK16simhrs_u:5719": " rājā (savailakṣyam)",
    "GK16simhrs_u:5720": " -kiṃ nāmātiśayita-divya-rūpiṇo nakulasya darcānenotsukā jātā /",
    "GK16simhrs_u:5721": " hṛta-hṛdayā ca /",
    "GK16simhrs_u:5722": " tat katham anayā pāpayā mādrī-sutānuraktayā vayam evaṃ vipralabdhāḥ /",
    "GK16simhrs_u:5723": " mūrkha duryodhana kulaṭā-vipralabhyamānam ātmānaṃ bahu manyamāno' dhunā kiṃ vakṣyasi /",
    "GK16simhrs_u:5724": " (kiṃ kaṇṭhe śithilīkṛta [ve.saṃ. 2.9] ity ādi paṭhitvā diśo' valokya)",
    "GK16simhrs_u:5725": " aho etad artham evāsyāḥ prātar eva vivikta-sthānābhilāṣaḥ sakhī-jana-saṅkathāsu ca pakṣa-pātaḥ /",
    "GK16simhrs_u:5726": " duryodhanas tu mohād avijñāta-bandhakī-hṛdaya-sāraḥ kvāpi paribhrāntaḥ /",
    "GK16simhrs_u:5727": " ity atra devī-svapnasya aniścayād duryodhanasya viparīta-jñānaṃ bhrāntiḥ /",
    "GK16simhrs_u:5728": " atha māyā-",
    "GK16simhrs_u:5729": " māyā kaitava-kalpanā //SRs_3.209// 89c",
    "GK16simhrs_u:5730": " yathā ratnāvalyāṃ,",
    "GK16simhrs_u:5731": " rājā (āsanād avatīrya)-devi paśya-",
    "GK16simhrs_u:5732": " eṣa brahmā saroje rajanikara-kalā-śekharaḥ śaṅkaro' yaṃ dorbhir daityāntako' sau sa-dhanur-asi-gadā-cakra-cihnaiś caturbhiḥ /",
    "GK16simhrs_u:5733": " eṣo' py airāvatasthas tridaśapatir amī devi devās tathānye nṛtyanti vyomni caitāś cala-caraṇa-raṇan-nūpurā divya-nāryaḥ //SRs_3.210// [ra. 4.11]",
    "GK16simhrs_u:5734": " ity atra aindrajālika-kalpitaṃ kaitavaṃ māyā /",
    "GK16simhrs_u:5735": " atra saṃvṛttiḥ-",
    "GK16simhrs_u:5736": " saṃvṛttiḥ svayam uktasya svayam pracchādanaṃ bhavet //SRs_3.211// 90a",
    "GK16simhrs_u:5737": " yathā śākuntale,",
    "GK16simhrs_u:5738": " rājā (svagatam)",
    "GK16simhrs_u:5739": " -aticapalo' yaṃ baṭuḥ /",
    "GK16simhrs_u:5740": " kadācid imāṃ kathām antaḥ-purebhyaḥ kathayet /",
    "GK16simhrs_u:5741": " bhavatu /",
    "GK16simhrs_u:5742": " enam eva vakṣye-",
    "GK16simhrs_u:5743": " kva vayaṃ kva parokṣa-manmatho",
    "GK16simhrs_u:5744": " mṛgaśāvaiḥ samam edhito janaḥ /",
    "GK16simhrs_u:5745": " parihāsa-vijalpitaṃ sakhe",
    "GK16simhrs_u:5746": " paramārthena na gṛhyatāṃ vacaḥ //SRs_3.212// [a.śa. 2.18]",
    "GK16simhrs_u:5747": " atra duṣyantena svayam uktasya śakuntalā-prasaṅgasya svayaṃ pracchādanaṃ saṃvṛttiḥ /",
    "GK16simhrs_u:5748": " atha bhrāntiḥ-",
    "GK16simhrs_u:5749": " bhrāntir viparyaya-jñānaṃ prasaṅgasya hy aniścayāt //SRs_3.213// 90b",
    "GK16simhrs_u:5750": " yathā veṇī-saṃhāre dvitīyāṅke [2.10 padyād anantaraṃ],",
    "GK16simhrs_u:5751": " bhānumatī-tado ahaṃ tassa adisaidadibba-rūbiṇo ṇaulassa daṃsaṇeṇa ucchuā jādā hida-hiaā a /",
    "GK16simhrs_u:5752": " tado ujjhia taṃ āsanaṭṭhāṇaṃ ladā-maṇḍapaṃ pabisiduṃ āraddhā /",
    "GK16simhrs_u:5753": " [tato' haṃ tasyātiśayita-divya-rūpiṇo makulasya darśanenotsukā jātā hṛta-hṛdayā ca /",
    "GK16simhrs_u:5754": " tata ujjhitvā tadāsana-sthānaṃ latā-maṇḍapaṃ praveṣṭum ārabdhā /]",
    "GK16simhrs_u:5755": " rājā (savailakṣyam)",
    "GK16simhrs_u:5756": " -kiṃ nāmātiśayita-divya-rūpiṇo nakulasya darcānenotsukā jātā /",
    "GK16simhrs_u:5757": " hṛta-hṛdayā ca /",
    "GK16simhrs_u:5758": " tat katham anayā pāpayā mādrī-sutānuraktayā vayam evaṃ vipralabdhāḥ /",
    "GK16simhrs_u:5759": " mūrkha duryodhana kulaṭā-vipralabhyamānam ātmānaṃ bahu manyamāno' dhunā kiṃ vakṣyasi /",
    "GK16simhrs_u:5760": " (kiṃ kaṇṭhe śithilīkṛta [ve.saṃ. 2.9] ity ādi paṭhitvā diśo' valokya)",
    "GK16simhrs_u:5761": " aho etad artham evāsyāḥ prātar eva vivikta-sthānābhilāṣaḥ sakhī-jana-saṅkathāsu ca pakṣa-pātaḥ /",
    "GK16simhrs_u:5762": " duryodhanas tu mohād avijñāta-bandhakī-hṛdaya-sāraḥ kvāpi paribhrāntaḥ /",
    "GK16simhrs_u:5763": " ity atra devī-svapnasya aniścayād duryodhanasya viparīta-jñānaṃ bhrāntiḥ /",
    "GK16simhrs_u:5764": " atha dūtyam-",
    "GK16simhrs_u:5765": " dūtyaṃ tu sahakāritvaṃ durghaṭe kārya-vastuni //SRs_3.214// 91a",
    "GK16simhrs_u:5766": " yathā mālavikāgnimitre [tṛtīyāṅke] vidūṣakaḥ-alaṃ bhavado dhīradaṃ ujjhia paridebideṇa /",
    "GK16simhrs_u:5767": " diṭṭhā kkhu mae tattahodīe mālabiāe piasahī baulābaliā /",
    "GK16simhrs_u:5768": " suṇābidāa maha jaṃ bhavadā saṃdiṭṭhaṃ /",
    "GK16simhrs_u:5769": " [alaṃ bhavato dhīratāṃ ujjhitvā paridevitena /",
    "GK16simhrs_u:5770": " dṛṣṭā khalu mayā tatra-bhavatyā mālavikāyāḥ priya-sakhī bakulāvalikā /",
    "GK16simhrs_u:5771": " śrāvitā ca mayā yad bhavatā sandiṣṭam] [3.1 padyād anantaram] rājā-tataḥ kim uktavatī /",
    "GK16simhrs_u:5772": " vidūṣakaḥ-vijñāpaya bhaṭṭārakamà tathāpi ghaṭayiṣyāmi iti /",
    "GK16simhrs_u:5773": " atra ca bakulāvalikayā mālavikāgnimitrayor ghaṭane sahakāritvam aṅgīkṛtam iti dūtyam /",
    "GK16simhrs_u:5774": " atha hetv-avadhāraṇam-",
    "GK16simhrs_u:5775": " niścayo hetunārthasya mataṃ hetv-avadhāraṇam //SRs_3.215// 91b",
    "GK16simhrs_u:5776": " yathā śākuntale, rājā-",
    "GK16simhrs_u:5777": " strīṇām aśikṣita-paṭutvam amānuṣīṣu",
    "GK16simhrs_u:5778": " sandṛśyate kim uta yāḥ pratibodhavatyaḥ /",
    "GK16simhrs_u:5779": " prāg antarikṣa-gamanāt svam apatya-jātam",
    "GK16simhrs_u:5780": " anyair dvijaiḥ para-bhṛtāḥ khalu poṣayanti //SRs_3.216// [a.śa. 5.22]",
    "GK16simhrs_u:5781": " atra para-bhṛtānidarśanopabṛṃhitena strītva-hetunā mṛṣā-bhāṣaṇa-lakṣaṇasyārthasya niścayo hetv-avadhāraṇam /",
    "GK16simhrs_u:5782": " atha svapnaḥ-",
    "GK16simhrs_u:5783": " svapno nidrāntare mantra-bheda-kṛd vacanaṃ matam //SRs_3.217// 92a",
    "GK16simhrs_u:5784": " yathā mālavikāgnimitre [4.15 padyād anantaram] vidūṣakaḥ (utsvapnāyate)",
    "GK16simhrs_u:5785": " -bhodi mālabie /",
    "GK16simhrs_u:5786": " [bhavati mālike /]",
    "GK16simhrs_u:5787": " nipuṇikā-sudaṃ bhaṭṭiṇīe /",
    "GK16simhrs_u:5788": " kassa eso attaṇioa-saṃpādaṇ vissasaṇijjo hadāso /",
    "GK16simhrs_u:5789": " sabba-kālaṃ ido ebba sotthibāaṇa-modaehiṃ kucchiṃ pūria saṃpadaṃ mālabiaṃ ussibiṇābedi /",
    "GK16simhrs_u:5790": " [śrutaṃ bhaṭṭanyā /",
    "GK16simhrs_u:5791": " kasyaiva ātma-niyoga-sampādane viśvasanīyo hatāśaḥ /",
    "GK16simhrs_u:5792": " sarva-kālam ita eva svasti-vācana-modakaiḥ kukṣiṃ pūrayitvā sāmprataṃ mālavikām utsvapnāyate /]",
    "GK16simhrs_u:5793": " vidūṣakaḥ-irāvadiṃ adikkamaṃtī hohi /",
    "GK16simhrs_u:5794": " [irāvatīm atikrāmantī bhava /]",
    "GK16simhrs_u:5795": " ity atra vidūṣakasyotsvapnāyitaṃ svapnaḥ /",
    "GK16simhrs_u:5796": " atha lekhaḥ-",
    "GK16simhrs_u:5797": " vivakṣitārtha-kalitā patrikā lekha īritaḥ //SRs_3.218// 92b",
    "GK16simhrs_u:5798": " yathā vikramorvaśīye [2.11 padyād anantaram] rājā (vibhāvya)-sakhe /",
    "GK16simhrs_u:5799": " bhūrja-patra-gato' yam akṣara-vinyāsaḥ /",
    "GK16simhrs_u:5800": " ity ārabhya,",
    "GK16simhrs_u:5801": " rājā-vayasya aṅguli-svedena dūṣyerann akṣarāṇi /",
    "GK16simhrs_u:5802": " dhāryatām ayaṃ priyāyāḥ sva-hasta-lekhaḥ /",
    "GK16simhrs_u:5803": " ity atra urvaśī-prahita-patrikārtho lekhaḥ /",
    "GK16simhrs_u:5804": " atha madaḥ-",
    "GK16simhrs_u:5805": " madas tu madyajaḥ //SRs_3.219// 93a",
    "GK16simhrs_u:5806": " yathā mālavikāgnimitre [3.12 padyād anantaram] (tataḥ praviśati yukta-madā irāvatī ceṭī ca)",
    "GK16simhrs_u:5807": " ity atrerāvatī-madaḥ /",
    "GK16simhrs_u:5808": " atha citram-",
    "GK16simhrs_u:5809": " citraṃ cākārsya vilekhanam //SRs_3.220// 93b",
    "GK16simhrs_u:5810": " yathā śākuntale [6.13,",
    "GK16simhrs_u:5811": " padyād anantaram] rājā :",
    "GK16simhrs_u:5812": " akāraṇa-parityāgānuśaya-tapta-hṛdayas tāvad anukampyatām ayaṃ janaḥ punar darśanena /",
    "GK16simhrs_u:5813": " ity ārabhya, rājā-",
    "GK16simhrs_u:5814": " darśana-mukham anubhavataḥ sākṣād iva tan-mayena hṛdayena /",
    "GK16simhrs_u:5815": " smṛti-kāriṇā tvayā me punar api citrīkṛtā kāntā //SRs_3.221//",
    "GK16simhrs_u:5816": " ity antena citraṃ sphuṭam iti kalyāṇam /",
    "GK16simhrs_u:5817": " bhāga-kalpanayāṅgānāṃ mukha-pramukha-sandhiṣu / 93c",
    "GK16simhrs_u:5818": " pratyekaṃ niyatatvena yojyā tatraiva kalpanā //SRs_3.222//",
    "GK16simhrs_u:5819": " sandhy-antarāṇāṃ vijñeyaḥ prayogas tv avibhāgataḥ / 94",
    "GK16simhrs_u:5820": " tathaiva darśanād eṣām anaiyatyena sandhiṣu //SRs_3.223//",
    "GK16simhrs_u:5821": " tad eṣām avicāreṇa kathito daśarūpake / 95",
    "GK16simhrs_u:5822": " sandhy-antarāṇām aṅgeṣu nāntarbhāvo mato mama //SRs_3.224//",
    "GK16simhrs_u:5823": " sāmādy-upāya-dakṣeṇa sandhyādi-guṇa-śobhitā / 96",
    "GK16simhrs_u:5824": " nirvyūḍhaṃ siṃha-bhūpena sandhy-antara-nirūpaṇam //SRs_3.225//",
    "GK16simhrs_u:5825": " atha ṣaṭ-triṃśad bhūṣaṇāni-",
    "GK16simhrs_u:5826": " evam aṅgair upāṅgaiś ca suśliṣṭaṃ rūpaka-śriyaḥ / 97",
    "GK16simhrs_u:5827": " śarīraṃ vas tv alaṅkuryāt ṣaṭ-triṃśad bhūṣaṇaiḥ sphuṭam //SRs_3.226//",
    "GK16simhrs_u:5828": " bhūṣaṇākṣara-saṅghātau hetuḥ prāptir udāhṛtiḥ / 98",
    "GK16simhrs_u:5829": " śobhā saṃśaya-dṛṣṭāntāv abhiprāyo nidarśanam //SRs_3.227//",
    "GK16simhrs_u:5830": " siddhi-prasiddhī dākṣiṇyam arthāpattir viśeṣaṇam / 99",
    "GK16simhrs_u:5831": " padoccayas tulya-tarko vicāras tad-viparyayaḥ //SRs_3.228//",
    "GK16simhrs_u:5832": " guṇātipāto' tiśayo niruktaṃ guṇa-kīrtanam / 100",
    "GK16simhrs_u:5833": " garhaṇānunayo bhraṃśo leśa-kṣobhau manorathaḥ //SRs_3.229//",
    "GK16simhrs_u:5834": " anukti-siddhiḥ sārūpyaṃ mālā madhura-bhāṣaṇam / 101",
    "GK16simhrs_u:5835": " pṛcchopadiṣṭa-dṛṣṭāni ṣaṭ-triṃśad-bhūṣaṇāni hi //SRs_3.230//",
    "GK16simhrs_u:5836": " tatra bhūṣaṇam-",
    "GK16simhrs_u:5837": " guṇālaṅkāra-bahulaṃ bhāṣaṇaṃ bhūṣaṇaṃ matam //SRs_3.231// 102",
    "GK16simhrs_u:5838": " yathā rāmānande-",
    "GK16simhrs_u:5839": " khaṃ vaste kalabiṅka-kaṇṭha-malinaṃ kādambinī kambala-",
    "GK16simhrs_u:5840": " carcāṃ pārayatīva dardura-kulaṃ kolāhalair unmadam /",
    "GK16simhrs_u:5841": " gandhaṃ muñcati sikta-lāja-surabhir varṣeṇa siktā sthalī",
    "GK16simhrs_u:5842": " durlakṣo' pi vibhāvyate kamalinī-hāsena bhāsāṃ patiḥ //SRs_3.232//",
    "GK16simhrs_u:5843": " atra śleṣa-prasāda-samādhi-samatādīnāṃ guṇānāṃ upamā-rūpakotprekṣa-hetūnām alaṅkārāṇāṃ ca sambhavād idaṃ bhūṣaṇam /",
    "GK16simhrs_u:5844": " atha akṣara-saṅghātaḥ-",
    "GK16simhrs_u:5845": " vākyam akṣara-saṅghāto bhinnārthaṃ śliṣṭa-varṇakam //SRs_3.233//",
    "GK16simhrs_u:5846": " yathā śākuntale [7.20 padyād anantaram] rājā (svagatam)",
    "GK16simhrs_u:5847": " : iyaṃ khalu kathā mām eva lakṣyīkaroti /",
    "GK16simhrs_u:5848": " yadi tāvad asya śiśor mātaraṃ nāmataḥ pṛcchāmi /",
    "GK16simhrs_u:5849": " athavā anyāyyaḥ para-dāra-vyavahāraḥ /",
    "GK16simhrs_u:5850": " ity upakramya,",
    "GK16simhrs_u:5851": " (praviśya mṛn-mayūra-hastā)",
    "GK16simhrs_u:5852": " tāpasī-sabba-damaṇa /",
    "GK16simhrs_u:5853": " sauṃdalābaṇṇaṃ pekkha [sarva-damana /",
    "GK16simhrs_u:5854": " śakunta-lāvaṇyaṃ prekṣasva /]",
    "GK16simhrs_u:5855": " bālaḥ (sadṛṣṭi-kṣepam)",
    "GK16simhrs_u:5856": " -kahiṃ vā me ajjū /",
    "GK16simhrs_u:5857": " [kutra vā mama mātā /]",
    "GK16simhrs_u:5858": " ubhe-ṇāma-sārisseṇa baṃcido māubacchalo /",
    "GK16simhrs_u:5859": " [nāma-sādṛśyena vañcito mātṛ-vatsalaḥ /]",
    "GK16simhrs_u:5860": " dvitīyā-baccha,",
    "GK16simhrs_u:5861": " imassa mittiā-morassa raṃmattaṇaṃ dekkha tti bhaṇido' si /",
    "GK16simhrs_u:5862": " [vatsa, asya mṛttikā-mayūrasya ramyatvaṃ paśyeti bhaṇito' si /]",
    "GK16simhrs_u:5863": " rājā (ātma-gatam)",
    "GK16simhrs_u:5864": " -kiṃ vā śakuntalety asya mātur ākhyā /",
    "GK16simhrs_u:5865": " ity antam /",
    "GK16simhrs_u:5866": " atra śakunta-lāvaṇyam ity atra śakuntalā-nāmākṣarāṇāṃ pratibhānād ayam akṣara-saṅghātaḥ /",
    "GK16simhrs_u:5867": " atha hetuḥ-",
    "GK16simhrs_u:5868": " sa hetur iti nirdiṣṭo yat sādhyārtha-prasādhakaḥ //SRs_3.234// 103",
    "GK16simhrs_u:5869": " yathā ratnāvalyāṃ,",
    "GK16simhrs_u:5870": " rājā (tathā kṛtvā śrutvā ca)-",
    "GK16simhrs_u:5871": " spaṣṭākṣaram idaṃ yatnān madhuraṃ strī-svabhāvataḥ /",
    "GK16simhrs_u:5872": " alpāṅgatvād anirhrādi manye vadati śārikā //SRs_3.235//",
    "GK16simhrs_u:5873": " atra śārikālāpa-sādhanāya yatna-spaṣṭākṣaratvādi-hetūnāṃ kathanād ayaṃ hetuḥ /",
    "GK16simhrs_u:5874": " atha prāptiḥ-",
    "GK16simhrs_u:5875": " eka-deśa-parijñānāt prāptiḥ śeṣābhiyojanam //SRs_3.236//",
    "GK16simhrs_u:5876": " yathā vikramorvaśīye,",
    "GK16simhrs_u:5877": " rājā (carcarikayāpasṛtya añjaliṃ baddhvā) :",
    "GK16simhrs_u:5878": " haṃsa prayaccha me kāntāṃ gatir asyās tvayā hatā /",
    "GK16simhrs_u:5879": " vibhāvitaikadeśena deyaṃ yad abhiyujyate //SRs_3.237//",
    "GK16simhrs_u:5880": " atra haṃse priyā-gamana-mātra-vibhāvya-priyā-haraṇābhiyogaḥ prāptiḥ /",
    "GK16simhrs_u:5881": " atha udāharaṇam-",
    "GK16simhrs_u:5882": " vākyaṃ yad gūḍha-tulyārthaṃ tad udāharaṇaṃ matam //SRs_3.238//",
    "GK16simhrs_u:5883": " yathā śākuntale,",
    "GK16simhrs_u:5884": " rājā (svagatam)",
    "GK16simhrs_u:5885": " -katham ātmāpahāraṃ karomi ?",
    "GK16simhrs_u:5886": " bhavatu, evaṃ tāvad enāṃ vakṣye /",
    "GK16simhrs_u:5887": " (prakāśam) bhavati yaḥ pauraveṇa rājñā dharmādhikāre niyuktaḥ so' ham avighna-kriyopalambhāya dharmāraṇyam idam āyātaḥ /",
    "GK16simhrs_u:5888": " ity ārabhya,",
    "GK16simhrs_u:5889": " śakuntalā-tumhe avedha /",
    "GK16simhrs_u:5890": " kiṃ bi hiae karia matedha /",
    "GK16simhrs_u:5891": " ṇa bo baaṇaṃ suṇissaṃ /",
    "GK16simhrs_u:5892": " [yuvām apetam /",
    "GK16simhrs_u:5893": " kim api hṛdaye kṛtvā mantrayethe /",
    "GK16simhrs_u:5894": " na yuvayor vacanaṃ śroṣyāmi /",
    "GK16simhrs_u:5895": " ] ity antam [1.21 padyād anantaram] /",
    "GK16simhrs_u:5896": " atra sābhiprāya-gūḍhārthatayā tad idam udāharaṇam /",
    "GK16simhrs_u:5897": " atha śobhā-",
    "GK16simhrs_u:5898": " śobhā svabhāva-prākaṭyaṃ yūnor anyonyam ucyate //SRs_3.239//",
    "GK16simhrs_u:5899": " yathā ratnāvalyāṃ,",
    "GK16simhrs_u:5900": " sāgarikā (rājānaṃ dṛṣṭvā saharṣaṃ sa-sādhvasaṃ sa-kampaṃ ca svagatam)",
    "GK16simhrs_u:5901": " -eṇaṃ pekkhia adisaddhaseṇa ṇa sakkaṇomi padādo padaṃ bi gantuṃ /",
    "GK16simhrs_u:5902": " tā kiṃ vā ettha karissaṃ ?",
    "GK16simhrs_u:5903": " [enaṃ prekṣya atisādhvasena na śaknomi padāt padam api gantum /",
    "GK16simhrs_u:5904": " tat kiṃ vā atra kariṣyāmi ?]",
    "GK16simhrs_u:5905": " vidūṣakaḥ (sāgarikāṃ dṛṣṭvā)",
    "GK16simhrs_u:5906": " -aho accariaṃ /",
    "GK16simhrs_u:5907": " īrisaṃ kaṇṇāraaṇaṃ māṇusaloe ṇa dīsadi /",
    "GK16simhrs_u:5908": " bho baassa taha takkemi paāvaiṇobi edaṃ ṇimmābia puṇo puṇo bihmao saṃbutto tti /",
    "GK16simhrs_u:5909": " [aho āścaryam /",
    "GK16simhrs_u:5910": " īdṛśaṃ kanyā-ratnaṃ mānusa-loke na dṛśyate /",
    "GK16simhrs_u:5911": " bho vayasya tasmāt tarkayāmi prajāpater api idaṃ nirmāya punaḥ punar vismayaḥ saṃvṛtta iti /]",
    "GK16simhrs_u:5912": " rājā-sakhe mamāpy etad eva manasi vartate [2.15 padyāt pūrvam] ity ādinā sāgarikā-vatsarājayor anyonya-nirvarṇanena rūpātiśaya-prakaṭanaṃ śobhā",
    "GK16simhrs_u:5913": " atha saṃśayaḥ-",
    "GK16simhrs_u:5914": " aniścayāntaṃ yad vākyaṃ saṃśayaḥ sa nigadyate //SRs_3.240// 105",
    "GK16simhrs_u:5915": " yathā mālatī-mādhave,",
    "GK16simhrs_u:5916": " makarandaḥ-",
    "GK16simhrs_u:5917": " yātā bhaved bhagavatī-bhavanaṃ sakhī no",
    "GK16simhrs_u:5918": " jīvanty athaiṣyati na vety abhiśaṅkito' smi /",
    "GK16simhrs_u:5919": " prāyeṇa bāndhava-suhṛt-priya-saṅgamādi",
    "GK16simhrs_u:5920": " saudāminī-sphuraṇ-cañcalam eva saukhyam //SRs_3.241//",
    "GK16simhrs_u:5921": " ity atra mālatī kāmandhakyāḥ gṛhaṃ gatā vā jīvati vā na veti saṃśayena vākya-samāpter ayaṃ saṃśayaḥ /",
    "GK16simhrs_u:5922": " atha dṛṣṭāntaḥ-",
    "GK16simhrs_u:5923": " sva-pakṣe darśanaṃ hetor dṛṣṭāntaḥ sādhya-siddhaye //SRs_3.242// 106a",
    "GK16simhrs_u:5924": " yathā śākuntale, rājā-",
    "GK16simhrs_u:5925": " śama-pradhāneṣu tapodhaneṣu",
    "GK16simhrs_u:5926": " gūḍhaṃ hi dāhātmakam asti tejaḥ /",
    "GK16simhrs_u:5927": " sparśānukūlā iva sūrya-kāntās",
    "GK16simhrs_u:5928": " tad anya-tejo' bhibhavād vamanti //SRs_3.243// [a.śa. 2.7]",
    "GK16simhrs_u:5929": " ity atra tapodhaneṣu gūḍha-dāhātmaka-tejaḥ-sadbhāve sādhye tat-sādhakasya anya-tejas tiraskāra-janita-tejaḥ-samudgāra-rūpasya hetoḥ sūrya-kānteṣu darśitatvād dṛṣṭāntaḥ /",
    "GK16simhrs_u:5930": " atha abhiprāyaḥ-",
    "GK16simhrs_u:5931": " abhiprāyas tv abhūtārtho hṛdyaḥ sāmyena kalpitaḥ / 106b",
    "GK16simhrs_u:5932": " abhiprāyaṃ pare prāhur mamatāṃ hṛdya-vastuni //SRs_3.244//",
    "GK16simhrs_u:5933": " yathā ratnāvalyāṃ, rājā-",
    "GK16simhrs_u:5934": " kiṃ padmasya ruciṃ na hanti nayanānandaṃ vidhatte na kiṃ",
    "GK16simhrs_u:5935": " vṛddhiṃ vā jhaṣaketanasya kurute nāloka-mātreṇa kim /",
    "GK16simhrs_u:5936": " vaktrendau tava saty ayaṃ yad aparaḥ śītāṃśur ujjṛmbhate",
    "GK16simhrs_u:5937": " darpaḥ syād amṛtena ced iha tad apy asty eva bimbādhare //SRs_3.245// [ra. 3.13]",
    "GK16simhrs_u:5938": " ity atra candra-sāmyena mukhe amṛta-kalpanād ayam abhiprāyaḥ /",
    "GK16simhrs_u:5939": " athavā tatraivātihṛdya-bimbādhare rājño mamatvam abhiprāyaḥ /",
    "GK16simhrs_u:5940": " atha nidarśanaṃ-",
    "GK16simhrs_u:5941": " yathārthānāṃ prasiddhānāṃ kriyate parikīrtanam / 107",
    "GK16simhrs_u:5942": " paropekṣā-vyudāsārthaṃ tan nidarśanam ucyate //SRs_3.246//",
    "GK16simhrs_u:5943": " yathā śākuntale,",
    "GK16simhrs_u:5944": " rājā-upapadyate-",
    "GK16simhrs_u:5945": " mānuṣīṣu kathaṃ vā syād asya rūpasya sambhavaḥ /",
    "GK16simhrs_u:5946": " na prabhā-tarala-jyotir udeti vasudhā-talāt //SRs_3.247// [a.śa. 1.22]",
    "GK16simhrs_u:5947": " atra prati-vastu-nyāyena sadṛśa-vastu-kīrtanaṃ nidarśanam /",
    "GK16simhrs_u:5948": " atha siddhiḥ-",
    "GK16simhrs_u:5949": " atarkitopapannaḥ syāt siddhir iṣṭārtha-saṅgamaḥ //SRs_3.248// 108",
    "GK16simhrs_u:5950": " yathā mālavikāgnimitre,",
    "GK16simhrs_u:5951": " vidūṣakaḥ (dṛṣṭvā)",
    "GK16simhrs_u:5952": " -hī hī baassa edaṃ khu sīhupāṇu-bejjidassa macchaāḍiā ubaṇadā /",
    "GK16simhrs_u:5953": " [āścaryaṃ āścaryaṃ vayasya etat khalu sīdhupānodvejitasya matsyaṇḍikā upanatā /]",
    "GK16simhrs_u:5954": " rājā-aye kim etat ?",
    "GK16simhrs_u:5955": " vidūṣakaḥ-esā ṇādiparikkhidabesā ūsuabaaṇā eāiṇī mālabiā adūre baṭṭadi /",
    "GK16simhrs_u:5956": " [eṣā nādipariṣkṛta-veṣā utsuka-vadanā ekākinī mālavikā adūre vartate /]",
    "GK16simhrs_u:5957": " rājā (saharṣaṃ)",
    "GK16simhrs_u:5958": " -kathaṃ mālavikā /",
    "GK16simhrs_u:5959": " vidūṣakaḥ-aha iṃ / [atha kim /]",
    "GK16simhrs_u:5960": " rājā-śakyam idānīṃ jīvitam avalambitam [3.5 padyād anantaram] ity atra irāvatī-saṅketaṃ gacchato rājñaḥ mālavikā-darśana-siddhir acintitā siddhiḥ",
    "GK16simhrs_u:5961": " atha prasiddhiḥ-",
    "GK16simhrs_u:5962": " prasiddhir loka-vikhyātair vākyair artha-prasādhanam //SRs_3.249// 109a",
    "GK16simhrs_u:5963": " yathā śākuntale, rājā-",
    "GK16simhrs_u:5964": " sarasijam anuviddhaṃ śavalenāpi ramyaṃ",
    "GK16simhrs_u:5965": " malinam api himāṃśor lakṣma lakṣmīṃ tanoti /",
    "GK16simhrs_u:5966": " ityam adhika-manojñā balkalenāpi tanvī",
    "GK16simhrs_u:5967": " kim iva hi madhurāṇāṃ maṇḍanaṃ nākṛtīnām //SRs_3.250//",
    "GK16simhrs_u:5968": " atra śavalādy-anuvedhe' pi ramaṇīyatayā prasiddhānāṃ sarasijādīnāṃ kathanena śakuntalā-manojñatā-sādhanaṃ prasiddhiḥ /",
    "GK16simhrs_u:5969": " atha dāksiṇyam-",
    "GK16simhrs_u:5970": " cittānuvartanaṃ yatra tad dākṣiṇyam itīritam //SRs_3.251// 109b",
    "GK16simhrs_u:5971": " yathā śākuntale,",
    "GK16simhrs_u:5972": " senāpatiḥ-jayatu svāmī /",
    "GK16simhrs_u:5973": " rājā-bhadra senāpate mandotsāhaḥ kṛto' smi mṛgayāpavādinā māḍhavyena /",
    "GK16simhrs_u:5974": " senāpatiḥ (vidūṣakaṃ prati,",
    "GK16simhrs_u:5975": " janāntikam)",
    "GK16simhrs_u:5976": " -sakhe sthira-pratibandho bhava /",
    "GK16simhrs_u:5977": " ahaṃ tāvat svāminaś citta-vṛttim anuvartiṣye /",
    "GK16simhrs_u:5978": " (prakāśam) pralapatv eṣa vaidheyaḥ /",
    "GK16simhrs_u:5979": " nanu prabhur eva nidarśanam /",
    "GK16simhrs_u:5980": " medaś cheda-kṛśodaraṃ laghu bhavaty utthāna-yogyaṃ vapuḥ",
    "GK16simhrs_u:5981": " sattvānām api lakṣyate vikṛtimac cittaṃ bhaya-krodhayoḥ /",
    "GK16simhrs_u:5982": " utkarṣaḥ sa ca dhanvināṃ yad iṣavaḥ sidhyanti lakṣye cale",
    "GK16simhrs_u:5983": " mithyaiva vyasanaṃ vadanti mṛgayāmīdṛg vinodaḥ kutaḥ //SRs_3.252// [a.śa. 2.5]",
    "GK16simhrs_u:5984": " ity atra senāpateḥ rāja-cittānuvartanaṃ dākṣiṇyam /",
    "GK16simhrs_u:5985": " atha arthāpattiḥ-",
    "GK16simhrs_u:5986": " uktārthānupapattyā'nyo yasminn arthaḥ prakalpyate /",
    "GK16simhrs_u:5987": " vākya-mādhurya-saṃyuktā sārthāpattir udāhṛtā //SRs_3.253// 110",
    "GK16simhrs_u:5988": " yathā ratnāvalyāṃ,",
    "GK16simhrs_u:5989": " vidūṣakaḥ-bhoḥ esā kkhu tue apubbā sirī samāsādidā /",
    "GK16simhrs_u:5990": " [bho eṣā khalu tvayā apūrvā śrīḥ samāsāditā /]",
    "GK16simhrs_u:5991": " rājā-vayasya, satyam /",
    "GK16simhrs_u:5992": " śrīr eṣā pāṇir apy asyāḥ pārijātasya pallavaḥ /",
    "GK16simhrs_u:5993": " kuto' nyathā sravaty eṣa sveda-cchadmāmṛta-dravaḥ //SRs_3.254// [ra. 2.17]",
    "GK16simhrs_u:5994": " atra sveda-cchadmāmṛta-dravotpatter anyathānupapattyā pāṇeḥ pārijātatva-kalpanād iyam arthāpattiḥ /",
    "GK16simhrs_u:5995": " atha viśeṣaṇam-",
    "GK16simhrs_u:5996": " siddhān bahūn pradhānārthān uktvā yatra prayujyate /",
    "GK16simhrs_u:5997": " viśeṣa-yuktaṃ vacanaṃ vijñeyaṃ tad viśeṣaṇam //SRs_3.255// 111",
    "GK16simhrs_u:5998": " yathā mālatī-mādhave,",
    "GK16simhrs_u:5999": " mādhavaḥ (abhilikhya pradarśayati)",
    "GK16simhrs_u:6000": " makarandaḥ (sa-kautukam)",
    "GK16simhrs_u:6001": " -katham acireṇaiva nirmāya likhitaḥ ślokaḥ / (vācayati)",
    "GK16simhrs_u:6002": " jagati jayinas te te bhāvā navendu-kalādayaḥ",
    "GK16simhrs_u:6003": " prakṛti-madhurāḥ santy evānye mano madayanti ye /",
    "GK16simhrs_u:6004": " mama tu yad iyaṃ yātā loke vilocana-candrikā",
    "GK16simhrs_u:6005": " nayana-viṣayaṃ janmany ekaḥ sa eva mahotsavaḥ //SRs_3.256// [mā.mā. 1.39]",
    "GK16simhrs_u:6006": " ity atra indukalādīn mano-mada-hetutayā prasiddhān uktvā tat-samāna-mādhuryāyām api mālatyāṃ viśeṣa-kathanād idaṃ viśeṣaṇam /",
    "GK16simhrs_u:6007": " atha padoccayaḥ-",
    "GK16simhrs_u:6008": " bahūnāṃ tu prayuktānāṃ padānāṃ bahubhiḥ padaiḥ /",
    "GK16simhrs_u:6009": " uccayaḥ sadṛśārtho yaḥ sa vijñeyaḥ padoccayaḥ //SRs_3.257// 112",
    "GK16simhrs_u:6010": " yathā karpūra-mañjaryām,",
    "GK16simhrs_u:6011": " rājā (vācayati)-",
    "GK16simhrs_u:6012": " saha divasa-ṇisāhiṃ dīharā sāsa-daṃḍā",
    "GK16simhrs_u:6013": " saha maṇi-balaehiṃ bāha-dhārā galaṃti /",
    "GK16simhrs_u:6014": " tuha suhaa bioe tīa ubbeaṇīe",
    "GK16simhrs_u:6015": " sahaa taṇu-ladāe dubbalā jīvidāsā //SRs_3.258// [ka.ma. 2.9]",
    "GK16simhrs_u:6016": " [saha divasa-niśābhyāṃ dīrghāḥ śvāsa-daṇḍāḥ",
    "GK16simhrs_u:6017": " saha maṇi-valayair bāṣpa-dhārā galanti /",
    "GK16simhrs_u:6018": " tava subhaga viyoge tasyā udveginyāḥ",
    "GK16simhrs_u:6019": " saha ca tanu-latayā durbalā jīvitāśā //]",
    "GK16simhrs_u:6020": " ity atra śvāsa-daṇḍādīnāṃ dīrgha-bhāvādi-kriyāsu divasa-niśādibhiḥ saha samāveśād ayaṃ padoccayaḥ /",
    "GK16simhrs_u:6021": " atha tulyārthakaḥ-",
    "GK16simhrs_u:6022": " rūpakair upamābhir vā tulyārthābhiḥ prayojitaḥ /",
    "GK16simhrs_u:6023": " apratyakṣārtha-saṃsparśas tulya-tarka itīritaḥ //SRs_3.259// 113",
    "GK16simhrs_u:6024": " yathā mālatī-mādhave,",
    "GK16simhrs_u:6025": " mādhavaḥ (saharṣam)",
    "GK16simhrs_u:6026": " -diṣṭyā lavaṅgikā-dvitīyā mālaty api (parāgatā)-",
    "GK16simhrs_u:6027": " āścaryam utpala-dṛśo vadanāmalendu- sāṃnidhyato mama muhur jadimānam etya /",
    "GK16simhrs_u:6028": " jātyena candramaṇineva mahī-dharasya sandhāryate drava-mayo manasā vikāraḥ //SRs_3.260// [mā.mā. 3.5]",
    "GK16simhrs_u:6029": " ity atra indu-candrakāntādy-upamayā paratyakṣasya sneha-rūpa-vikārasya kathanāt tulya-tarkaḥ //",
    "GK16simhrs_u:6030": " atha vicāraḥ-",
    "GK16simhrs_u:6031": " vicāras tv eka-sādhyasya bahu-sādhana-varṇanam //SRs_3.261// 114a",
    "GK16simhrs_u:6032": " yathā mālatī-mādhave,",
    "GK16simhrs_u:6033": " makarandaḥ-vayasya mādhava sarvathā samāśvasihi-",
    "GK16simhrs_u:6034": " yā kaumudī nayanayor bhavataḥ sujanmā",
    "GK16simhrs_u:6035": " tasyā bhavān api manoratha-labdha-bandhuḥ /",
    "GK16simhrs_u:6036": " tat saṅgamaṃ prati sakhe na hi saṃśayo' sti",
    "GK16simhrs_u:6037": " yasmin vidhiś ca madanaś ca kṛtābhiyogaḥ //SRs_3.262// [mā.mā. 1.37]",
    "GK16simhrs_u:6038": " atra saṅgama-rūpa-sādhyārtha-siddhaye parasparānurāga-siddhi-madana-rūpāṇām upāyānāṃ sad-bhāva-kathanād vicāraḥ /",
    "GK16simhrs_u:6039": " atha tad-viparyayaḥ-",
    "GK16simhrs_u:6040": " vicārasyānyathābhāvo vijñeyas tad-viparyayaḥ //SRs_3.263// 114",
    "GK16simhrs_u:6041": " yathā rāmānande-",
    "GK16simhrs_u:6042": " vyarthaṃ yatra kapīndra-sakhyam api me vīryaṃ kapīnām api",
    "GK16simhrs_u:6043": " prajñā jāmbavato' pi yatra na gatiḥ putrasya vāyor api /",
    "GK16simhrs_u:6044": " mārgaṃ yatra na viśvakarma-tanayaḥ kartuṃ nalo' pi kṣamaḥ",
    "GK16simhrs_u:6045": " saumitrer api patriṇām aviṣayas tatra priyā kvāpi me //SRs_3.264//",
    "GK16simhrs_u:6046": " atra bahūpāya-sāmarthyābhāva-kathanād vicāra-viparyayaḥ spaṣṭa eva /",
    "GK16simhrs_u:6047": " atha guṇātipātaḥ-",
    "GK16simhrs_u:6048": " guṇātipāto vyatyasta-guṇākhyānam udāhṛtam //SRs_3.265// 115a",
    "GK16simhrs_u:6049": " yathā veṇī-saṃhāre,",
    "GK16simhrs_u:6050": " (tataḥ praviśato bhīmārjunau)",
    "GK16simhrs_u:6051": " bhīmaḥ-bho bho alam alam āśaṅkayā /",
    "GK16simhrs_u:6052": " kartā dyūta-cchalānāṃ jatu-maya-śaraṇoddīpanaḥ so' timānī kṛṣṇākeśottarīya-vyapanayana-marut pāṇḍavā yasya dāsāḥ /",
    "GK16simhrs_u:6053": " rājā duḥśāsanāder gurur anuja-śatasyāṅga-rājasya mitraṃ kvāste duryodhano' sau kathayata na ruṣā draṣṭum abhyāgatau svaḥ //SRs_3.266// [ve.saṃ.",
    "GK16simhrs_u:6054": " atra adhikṣepa-vākyatvād vyatyasta-guṇākhyānaṃ spaṣṭam eva /",
    "GK16simhrs_u:6055": " atha atiśayaḥ-",
    "GK16simhrs_u:6056": " bahūn guṇān kīrtayitvā sāmānyena ca saṃśrayān / 115",
    "GK16simhrs_u:6057": " viśeṣaḥ kīrtyate yatra jñeyaḥ so' tiśayo budhaiḥ //SRs_3.267//",
    "GK16simhrs_u:6058": " yathā vikramorvaśīye,",
    "GK16simhrs_u:6059": " rājā (sa-harṣam ākarṇya)",
    "GK16simhrs_u:6060": " -anena priyopalabdhi-śaṃsinā mandra-kaṇṭha-garjitena samāśvāsito' smi /",
    "GK16simhrs_u:6061": " sādharmyāc ca bhūyasī me tvayi prītiḥ /",
    "GK16simhrs_u:6062": " mām āhuḥ pṛthivī-bhṛtām adhipatiṃ nāgādhirājo bhavān",
    "GK16simhrs_u:6063": " avyucchinna-pṛthu-pravṛtti bhavato dānaṃ mamāpy arthiṣu /",
    "GK16simhrs_u:6064": " strī-ratneṣu mamorvaśī priyatamā yūthe taveyaṃ vaśā",
    "GK16simhrs_u:6065": " sarvaṃ mām anu te priyā-virahajāṃ tvaṃ tu vyathāṃ mānubhūḥ //SRs_3.268// [vi.u. 4.47]",
    "GK16simhrs_u:6066": " ity atra samāna-dharmaṇi gajādhirāje purūravasā priyā-virahābhāva-kathanād atiśayaḥ /",
    "GK16simhrs_u:6067": " atha niruktiḥ[*20]-",
    "GK16simhrs_u:6068": " niruktir niravadyoktir nāmāny artha-prasiddhaye //SRs_3.269// 116",
    "GK16simhrs_u:6069": " [*20] niruktam in the printed edition.",
    "GK16simhrs_u:6070": " yathā śākuntale,",
    "GK16simhrs_u:6071": " priyaṃvadā-halā sauṃdale /",
    "GK16simhrs_u:6072": " ettha ebba dāva muhuttaaṃ ciṭṭha /",
    "GK16simhrs_u:6073": " jāba tue ubagadāe ladā-saṇāho bia aaṃ kesara-rukkhao paḍibhādi /",
    "GK16simhrs_u:6074": " [halā śakuntale,",
    "GK16simhrs_u:6075": " atraiva tāvan muhūrtaṃ tiṣṭha /",
    "GK16simhrs_u:6076": " yāvat tvayopagatayā latā-sanātha ivāyaṃ kesara-vṛkṣakaḥ pratibhāti /]",
    "GK16simhrs_u:6077": " śakuntalā-ado khu piaṃbadāsi tumaṃ /",
    "GK16simhrs_u:6078": " [ataḥ khalu priyaṃvadāsi tvam /",
    "GK16simhrs_u:6079": " ] [1.18 padyāt pūrvam] /",
    "GK16simhrs_u:6080": " atra priyaṃvadāyāḥ priya-bhāṣaṇād idaṃ nāma-dheyam ity uktir niruktiḥ /",
    "GK16simhrs_u:6081": " atha guṇa-kīrtanam-",
    "GK16simhrs_u:6082": " loke guṇātirikānāṃ bahūnāṃ yatra nāmabhiḥ /",
    "GK16simhrs_u:6083": " eko' pi śabdyate tat tu vijñeyaṃ guṇa-kīrtanam //SRs_3.270// 117",
    "GK16simhrs_u:6084": " yathā uttara-rāma-carite, vāsantī-",
    "GK16simhrs_u:6085": " tvaṃ jīvitaṃ tvam asi me hṛdayaṃ dvitīyaṃ",
    "GK16simhrs_u:6086": " tvaṃ kaumudī nayanayor amṛtaṃ tvam aṅge /",
    "GK16simhrs_u:6087": " ity ādibhiḥ priya-śatair anurudhya mugdhāṃ",
    "GK16simhrs_u:6088": " tām eva śāntam athavā kim ihottareṇa //SRs_3.271// [u.rā.ca. 3.26]",
    "GK16simhrs_u:6089": " ity atra amṛta-kaumudī-prabhṛtināmabhiḥ sītā-śaṃsanaṃ guṇa-kīrtanam /",
    "GK16simhrs_u:6090": " atha garhaṇam-",
    "GK16simhrs_u:6091": " yatra saṅkīrtayan doṣān guṇam arthena darśayet /",
    "GK16simhrs_u:6092": " guṇān vā kīrtayan doṣān darśayed garhaṇaṃ tu tat //SRs_3.272// 118",
    "GK16simhrs_u:6093": " yathā mālatī-mādhave,",
    "GK16simhrs_u:6094": " lavaṅgikā-bhaabadi kisaṇa-cauddasī-raaṇi-mahā-masāṇa-saṃcāra-ṇibbaḍia-bisama-bbabasāo ṇiṭṭhābida-caṇḍa-pāsaṇḍ-uddaṇḍa-bhua-daṇḍa-sāhaso sāhasio kkhu eso /",
    "GK16simhrs_u:6095": " ado kkhu me pia-sahī ukkaṃpidā /",
    "GK16simhrs_u:6096": " [bhagavati kṛṣṇa-caturdaśī-rajani-mahā-śmaśāna-sañcāra-pṛthag-bhūta-viṣama-vyavasāyo niṣṭhāpita-caṇḍa-pāṣaṇḍoddaṇḍa-bhuja-daṇḍa-sāhasaḥ sāhasikaḥ khalu eṣaḥ /",
    "GK16simhrs_u:6097": " ataḥ khalu me priya-sakhī utkampitā /]",
    "GK16simhrs_u:6098": " makarandaḥ (svagatam)",
    "GK16simhrs_u:6099": " -sādhu lavaṅgike sādhu /",
    "GK16simhrs_u:6100": " sthāne khalv anurāgopakārayor garīyasor upanyāsaḥ /",
    "GK16simhrs_u:6101": " [6.15 padyād anantaram]",
    "GK16simhrs_u:6102": " ity atra mahā-māṃsa-vikraya-sāhasasya doṣa-rūpeṇa kathene' pi mādhavānurāgotpādana-guṇatayā paryavasitam idaṃ pramukha-garhaṇatvād garhaṇam",
    "GK16simhrs_u:6103": " guṇa-kīrtane doṣa-paryavasānam,",
    "GK16simhrs_u:6104": " yathā mālatī-mādhave,",
    "GK16simhrs_u:6105": " madayantikā (tathā kṛtvā)",
    "GK16simhrs_u:6106": " -dummaṇāadi vā iaṃ vāmasīlā /",
    "GK16simhrs_u:6107": " [durmanāyate vā iyaṃ vāma-śīlā /]",
    "GK16simhrs_u:6108": " lavaṅgikā-kahaṃ ṇāma ṇava-vahū-vissaṃbhaṇobāajāṇaaṃ laḍahaṃ biaḍḍha-mahura-bhāsaṇaṃ arosaṇaṃ akādaraṃ de bhādaraṃ bhattāraṃ samāsādia dummaṇāissadi me piasahī /",
    "GK16simhrs_u:6109": " [kathaṃ nāma nava-vadhū-visrambhanopāya-jñaṃ laṭahaṃ vidagdha-madhura-bhāṣaṇam aroṣaṇam akātaraṃ te bhrātaraṃ bhartāraṃ samāsādya durmaṇāyiṣyate me priya-sakhī /]",
    "GK16simhrs_u:6110": " madayantikā-pekkha buddha-rakkhide /",
    "GK16simhrs_u:6111": " bippadībaṃ ubālabhīāmo /",
    "GK16simhrs_u:6112": " [paśya buddha-rakṣite /",
    "GK16simhrs_u:6113": " vipratīpam upālabhyāmahe /",
    "GK16simhrs_u:6114": " ] [saptamāṅke upakrame]",
    "GK16simhrs_u:6115": " ity atra mukhato guṇa-kīrtanam apy antato doṣāyeti garhaṇam idam /",
    "GK16simhrs_u:6116": " atha anunayaḥ-",
    "GK16simhrs_u:6117": " abhyarthanā-paraṃ vākyaṃ vijñeyo' nunayo budhaiḥ //SRs_3.273// 119a",
    "GK16simhrs_u:6118": " yathā veṇi-saṃhāre,",
    "GK16simhrs_u:6119": " dhṛtarāṣṭraḥ-sañjaya /",
    "GK16simhrs_u:6120": " mad-vacanād brūhi bhāradvājam aśvatthāmānam-",
    "GK16simhrs_u:6121": " smarati na bhavān pītaṃ stanyaṃ vibhajya sahāmunā",
    "GK16simhrs_u:6122": " mama ca mṛditaṃ kṣaumaṃ bālye tvad-aṅga-vivartanaiḥ /",
    "GK16simhrs_u:6123": " anuja-nidhana-sphītāc chokād atipraṇayāc ca yad",
    "GK16simhrs_u:6124": " vacana-vikṛtiṣv asya krodho mudhā kriyate tvayā //SRs_3.274// [ve.saṃ. 5.47]",
    "GK16simhrs_u:6125": " ity atra aśvatthāma-prārthanam anunayaḥ /",
    "GK16simhrs_u:6126": " atha bhraṃśaḥ-",
    "GK16simhrs_u:6127": " patanaṃ prakṛtād arthād anyasmin bhraṃśa īritaḥ //SRs_3.275// 119b",
    "GK16simhrs_u:6128": " yathā prasanna-rāghave,",
    "GK16simhrs_u:6129": " rāvaṇaḥ (saṃvṛtta-nija-rūpaḥ puruṣa-rūpeṇa praviṣṭaḥ /",
    "GK16simhrs_u:6130": " )-kathaya kva tāvat karṇānta-niveśanīya-guṇaṃ kanyā-ratnaṃ kārmukaṃ ca /",
    "GK16simhrs_u:6131": " mañjarīkaḥ-idaṃ tāvat kārmukam /",
    "GK16simhrs_u:6132": " kanyā tu caramaṃ locana-patham avatariṣyati /",
    "GK16simhrs_u:6133": " rāvaṇaḥ (sa-saṃrambham)",
    "GK16simhrs_u:6134": " -dhiṅ mūrkha /",
    "GK16simhrs_u:6135": " kathaṃ re rāśi-nakṣatra-pāṭhakānāṃ goṣṭhīṃ na dṛṣṭavān asi /",
    "GK16simhrs_u:6136": " te' pi kanyām eva prathamaṃ prakaṭayanti /",
    "GK16simhrs_u:6137": " caramaṃ dhanuḥ /",
    "GK16simhrs_u:6138": " mañjarīkaḥ (svagatam)",
    "GK16simhrs_u:6139": " -katham ayaṃ vācāṭatām eva prakaṭayati /",
    "GK16simhrs_u:6140": " [1.32 padyād anantaram]",
    "GK16simhrs_u:6141": " ity atra rāvaṇena [puruṣa-rūpeṇa praviṣṭena] dhanuḥ-kanyayoḥ prakṛtam arthaṃ parityajya rāśi-lakṣaṇasyārthasya prasañjanād ayaṃ bhraṃśaḥ /",
    "GK16simhrs_u:6142": " atha leśaḥ-",
    "GK16simhrs_u:6143": " leśaḥ syād iṅgita-jñāna-kṛd viśeṣaṇavad vacaḥ //SRs_3.276// 120a",
    "GK16simhrs_u:6144": " yathā mālatī-mādhave, kāmandakī-",
    "GK16simhrs_u:6145": " asau vidyāśābhiḥ śiśur api vinirgatya bhavanād",
    "GK16simhrs_u:6146": " ihāyātaḥ sampraty avikala-śarac-candra-vadanaḥ /",
    "GK16simhrs_u:6147": " yadāloka-sthāne bhavati puram unmāda-taralaiḥ",
    "GK16simhrs_u:6148": " kaṭākṣair nārīṇāṃ kuvalayita-vātāyanam iva //SRs_3.277// [mā.mā. 2.11]",
    "GK16simhrs_u:6149": " ity atra kāmandakyā mālaty-anurāga-jñāna-nivedanasya unmāda-taralair iti viśeṣaṇasya kathanād ayaṃ leśaḥ /",
    "GK16simhrs_u:6150": " atra kṣobhaḥ-",
    "GK16simhrs_u:6151": " kṣobhas tv anya-gate hetāv anyasmin kārya-kalpanaṃ //SRs_3.278// 120",
    "GK16simhrs_u:6152": " yathā ratnāvalyāṃ,",
    "GK16simhrs_u:6153": " rājā (upasṛtya udbandhanam apanīya)-devi /",
    "GK16simhrs_u:6154": " kim idaṃ akāryaṃ kriyate ?",
    "GK16simhrs_u:6155": " mama kaṇṭha-gatāḥ prāṇāḥ pāśe kaṇṭha-gate tava /",
    "GK16simhrs_u:6156": " anarthārtha-prayatno' yaṃ tyajyatāṃ sāhasaṃ priye //SRs_3.279// [ra. 3.16]",
    "GK16simhrs_u:6157": " atra pāśe vāsavadattā-kaṇṭha-gate tat-kārya-bhūtasya prāṇānāṃ kaṇṭha-gatatvasya vatsa-rājena svasmin kalpanāt kṣobhaḥ /",
    "GK16simhrs_u:6158": " atha manorathaḥ-",
    "GK16simhrs_u:6159": " manorathas tu vyājena vivakṣita-nivedanam //SRs_3.280// 121a",
    "GK16simhrs_u:6160": " yathā śākuntale,",
    "GK16simhrs_u:6161": " śakuntalā (padāntaraṃ gatvā parivṛtya prakāśam)",
    "GK16simhrs_u:6162": " -ladā-ballaa saṃdāba-hāraa āmaṃtemi tumaṃ bhūobi pairbhoassa /",
    "GK16simhrs_u:6163": " [latā-valaya santāpa-hāraka āmantraye tvāṃ bhūyo' pi paribhogāya /",
    "GK16simhrs_u:6164": " ] [3.21 padyād anantaram]",
    "GK16simhrs_u:6165": " atra latā-maṇḍapa-vyājena duṣyantāmantraṇaṃ manorathaḥ /",
    "GK16simhrs_u:6166": " atha anukta-siddhiḥ-",
    "GK16simhrs_u:6167": " prastāvanaiva śeṣo' rtho yatrānukto' pi gṛhyate / 121",
    "GK16simhrs_u:6168": " anukta-siddhir eṣā syād ity āha bharato muniḥ[*21] //SRs_3.281//",
    "GK16simhrs_u:6169": " [*21] Nāṭ 16.169 = prastāvenaiva śeṣo' rthaḥ kṛtsno yan na pratīyate /",
    "GK16simhrs_u:6170": " vacanena vinānukta-siddhiḥ sā parikīrtitā //",
    "GK16simhrs_u:6171": " atha sārūpyaṃ-",
    "GK16simhrs_u:6172": " dṛṣṭa-śrutānubhūtārtha-kathanādi-samudbhavam / 122",
    "GK16simhrs_u:6173": " sādṛśyaṃ yatra saṅkṣobhāt tat sārūpyaṃ nirūpyate //SRs_3.282//",
    "GK16simhrs_u:6174": " yathā veṇi-saṃhāre,",
    "GK16simhrs_u:6175": " (praviśya gadā-pāṇiḥ)",
    "GK16simhrs_u:6176": " bhīmaḥ--tiṣṭha tiṣṭha bhīru /",
    "GK16simhrs_u:6177": " kvādhunā gamyate ?",
    "GK16simhrs_u:6178": " (iti keśeṣu grahītum icchati)",
    "GK16simhrs_u:6179": " yudhiṣṭhiraḥ (balād bhīmam āliṅgya)-durātman /",
    "GK16simhrs_u:6180": " bhīmārjuna-śatro duryodhana-hataka /",
    "GK16simhrs_u:6181": " āśaiśavād anudinaṃ janitāparādhaḥ",
    "GK16simhrs_u:6182": " kṣībo balena bhujayor hata-rāja-putra /",
    "GK16simhrs_u:6183": " āsādya me' ntaram idaṃ bhuja-pañjarasaya",
    "GK16simhrs_u:6184": " jīvan prayāsi na padāt padam adya pāpa //SRs_3.283// [ve.saṃ. 6.38]",
    "GK16simhrs_u:6185": " bhīmaḥ-aye katham āryaḥ suyodhana-śaṅkayā nirdayaṃ mām āliṅgati ?",
    "GK16simhrs_u:6186": " ity atra cārvāka-śrāvita-duryodhana-vijaya-saṅkathā-saṅkṣepeṇa yudhiṣṭhirādīnāṃ bhīme suyodhana-buddhi-kathanād idaṃ sārūpyam /",
    "GK16simhrs_u:6187": " atha mālā-",
    "GK16simhrs_u:6188": " īpsitārtha-prasiddhy-arthaṃ kathyante yatra sūribhiḥ / 123",
    "GK16simhrs_u:6189": " prayojanāny anekāni sā mālety abhidhīyate //SRs_3.284//",
    "GK16simhrs_u:6190": " yathā dhanañjaya-vijaye-",
    "GK16simhrs_u:6191": " go-rakṣaṇaṃ sama-daśātrava-māna-bhaṅgaḥ",
    "GK16simhrs_u:6192": " prītir virāṭa-nṛpater upakāriṇaś ca /",
    "GK16simhrs_u:6193": " paryāptam ekam api me samartosavāya",
    "GK16simhrs_u:6194": " sarvaṃ punar militam atra mamaiva bhāgyaiḥ //SRs_3.285// [dha.vi. 16]",
    "GK16simhrs_u:6195": " atha madhura-bhāṣaṇam-",
    "GK16simhrs_u:6196": " yat prasannena manasā pūjyaṃ pūjayitur vacaḥ / 124",
    "GK16simhrs_u:6197": " stuti-prakāśanaṃ tat tu jñeyaṃ madhura-bhāṣaṇam //SRs_3.286//",
    "GK16simhrs_u:6198": " yathā anargha-rāghave,",
    "GK16simhrs_u:6199": " daśarathaḥ (sapraśrayam)",
    "GK16simhrs_u:6200": " -bhagavan viśvāmitra /",
    "GK16simhrs_u:6201": " kaccit kāntāra-bhājāṃ bhavati paribhavaḥ ko' pi śauvāpado vā",
    "GK16simhrs_u:6202": " pratyūhena kratūnāṃ na khalu makha-bhujo bhuñjate vā havīṃṣi /",
    "GK16simhrs_u:6203": " kartuṃ vā kaccid antar vasati vasumatī-dakṣiṇaḥ sapta-tantur",
    "GK16simhrs_u:6204": " yat samprāpto' si kiṃ vā raghu-kula-tapasām īdṛśo' yaṃ vivartaḥ //SRs_3.287// [a.rā. 1.25]",
    "GK16simhrs_u:6205": " viśvāmitraḥ (vihasya)-",
    "GK16simhrs_u:6206": " janayati tvayi vīra diśāṃ patīn",
    "GK16simhrs_u:6207": " api gṛhāṅgaṇa-mātra-kuṭumbinaḥ /",
    "GK16simhrs_u:6208": " ripur iti śrutir eva na vāstavī",
    "GK16simhrs_u:6209": " pratibhayonnatir astu kutas tu naḥ //SRs_3.288// [a.rā. 1.26]",
    "GK16simhrs_u:6210": " ity ādāv anyonyaṃ pūjā-vacanaṃ madhura-bhāṣaṇam /",
    "GK16simhrs_u:6211": " atha pṛcchā-",
    "GK16simhrs_u:6212": " praśnenaivottaraṃ yatra sā pṛcchā parikīrtitā //SRs_3.289// 125",
    "GK16simhrs_u:6213": " yathā-",
    "GK16simhrs_u:6214": " sarva-kṣiti-bhṛtāṃ nātha dṛṣṭā sarvāṅga-sundarī /",
    "GK16simhrs_u:6215": " rāmā ramye vanānte' smin mayā virahitā tvayā //SRs_3.290// [vi.u. 4.51]",
    "GK16simhrs_u:6216": " ity atra parvatānāṃ nātha mayā virahitā priyā tvayā dṛṣṭeti praśne rājñāṃ nātha tvayā virahitā mayā dṛṣṭety uttarasya pratīyamānatvād iyaṃ pṛcchā",
    "GK16simhrs_u:6217": " atha upadiṣṭam-",
    "GK16simhrs_u:6218": " pratigṛhya tu śāstrārthaṃ yad vākyam abhidhīyate /",
    "GK16simhrs_u:6219": " vidvan-manoharaṃ svantam upadiṣṭaṃ tad ucyate //SRs_3.291// 126",
    "GK16simhrs_u:6220": " yathā śākuntale,",
    "GK16simhrs_u:6221": " śakuntalā (bhayaṃ nāṭayantī)",
    "GK16simhrs_u:6222": " -paurava rakkha abiṇaaṃ /",
    "GK16simhrs_u:6223": " maaṇa-saṃtattābi ṇa hu attaṇo pahabāmi /",
    "GK16simhrs_u:6224": " [paurava rakṣa avinayam /",
    "GK16simhrs_u:6225": " madana-santaptāpi na khalv ātmanaḥ prabhavāmi /]",
    "GK16simhrs_u:6226": " rājā-bhīru alaṃ guru-janād bhayena /",
    "GK16simhrs_u:6227": " na te vidita-dharmā hi bhagavān doṣam atra grahīṣyati kulapatiḥ / api ca-",
    "GK16simhrs_u:6228": " gāndharveṇa vivāhena bahvyo rājarṣi-kanyakāḥ /",
    "GK16simhrs_u:6229": " śrūyante pariṇītās tāḥ pitṛbhiś cānumoditāḥ //SRs_3.292// [a.śa. 3.20]",
    "GK16simhrs_u:6230": " ity atra śāstrānurodhenaiva pravṛttatvād idam upadiṣṭam /",
    "GK16simhrs_u:6231": " atha dṛṣṭam-",
    "GK16simhrs_u:6232": " yathādeśaṃ yathā-kālaṃ yathā-rūpaṃ ca varṇyate /",
    "GK16simhrs_u:6233": " yat pratyakṣaṃ parokṣaṃ vā tad dṛṣṭam dṛṣṭavan matam //SRs_3.293// 127",
    "GK16simhrs_u:6234": " yathā mālavikāgnimitre,",
    "GK16simhrs_u:6235": " rājā-aho sarvāsv avasthāsu cārutā śobhāntaraṃ puṣyati / tathā hi-",
    "GK16simhrs_u:6236": " vāmaṃ sandhi-stimita-valayaṃ nyasya hastaṃ nitambe",
    "GK16simhrs_u:6237": " kṛtvā śyāmā-viṭapa-sadṛśaṃ srasta-muktaṃ dvitīyam /",
    "GK16simhrs_u:6238": " pādāṅguṣṭhālulita-kusume kuṭṭime pātitākṣaṃ",
    "GK16simhrs_u:6239": " nṛttād asyāḥ sthitam atitarāṃ kāntam ṛjvāyatārdham //SRs_3.294// [mā.a.mi. 2.6]",
    "GK16simhrs_u:6240": " ity atra itara-samakṣaṃ sthitāyāḥ saṃsthāna-jāti-varṇanād idaṃ pratyakṣa-dṛṣṭam /",
    "GK16simhrs_u:6241": " apratyakṣa-dṛṣṭaṃ,",
    "GK16simhrs_u:6242": " yathā padmāvatyāṃ-",
    "GK16simhrs_u:6243": " vyatyasta-pāda-kamalaṃ valita-tribhaṅgī-",
    "GK16simhrs_u:6244": " saubhāgyam aṃsa-viralī-kṛta-keśa-pāśam /",
    "GK16simhrs_u:6245": " piñchāvataṃsam urarīkṛta-vaṃśa-nālaṃ",
    "GK16simhrs_u:6246": " vyāmohanaṃ navam upaimi kṛpā-viśeṣam //SRs_3.295//",
    "GK16simhrs_u:6247": " ity atra apratyakṣasyaiva gopāla-sundarasya saṃsthāna-viśeṣa-jāti-varṇanād api dṛṣṭavad ābhāsanād idam apratyakṣa-dṛṣṭam /",
    "GK16simhrs_u:6248": " śrī-siṃha-bhūpena kavīśvarāṇāṃ",
    "GK16simhrs_u:6249": " viśrāṇitāneka-vibhūṣaṇena /",
    "GK16simhrs_u:6250": " ṣaṭ-triṃśad uktāni hi bhūṣaṇāni",
    "GK16simhrs_u:6251": " sa-lakṣma-lakṣyāṇi muner matena //SRs_3.296// 128",
    "GK16simhrs_u:6252": " sākṣad evopadeśena prāyo dharma-samanvayāt /",
    "GK16simhrs_u:6253": " aṅgāṅgi-bhāva-sampanna-samasta-rasa-saṃśrayāt //SRs_3.297// 129",
    "GK16simhrs_u:6254": " prakṛty-avasthā-sandhyādi-sampatty-upanibandhanāt /",
    "GK16simhrs_u:6255": " āhuḥ prakaraṇādīnāṃ nāṭakaṃ prakṛtiṃ budhāḥ //SRs_3.298// 130",
    "GK16simhrs_u:6256": " atideśa-bala-prāpata-nāṭakāṅgopajīvanāt /",
    "GK16simhrs_u:6257": " anyāni rūpakāṇi syur vikārā nāṭakaṃ prati //SRs_3.299// 131",
    "GK16simhrs_u:6258": " ato hi lakṣaṇaṃ pūrvaṃ nāṭakasyābhidhīyate /",
    "GK16simhrs_u:6259": " divyena vā mānuṣeṇa dhīrodāttena saṃyutam //SRs_3.300// 132",
    "GK16simhrs_u:6260": " śṛṅgāra-vīrānyatara-pradhāna-rasa-saṃśrayam /",
    "GK16simhrs_u:6261": " khyāteti vṛtta-sambaddhaṃ sandhi-pañcaka-saṃyutam //SRs_3.301// 133",
    "GK16simhrs_u:6262": " prakṛty-avasthā-sandhy-aṅga-sandhy-antara-vibhūṣaṇaiḥ /",
    "GK16simhrs_u:6263": " patākā-sthānakair vṛtti-tad-aṅgaiś ca pravṛttibhiḥ //SRs_3.302// 134",
    "GK16simhrs_u:6264": " viṣkambhakādibhir yuktaṃ nāṭakaṃ tat trivargadam /",
    "GK16simhrs_u:6265": " tad etan nāṭakārambha-prakāro vakṣyate mayā //SRs_3.303// 135",
    "GK16simhrs_u:6266": " vidher yathaiva saṅkalpo mukhatāṃ pratipadyate /",
    "GK16simhrs_u:6267": " pradhānasya prabandhasya tathā prastāvanā smṛtā //SRs_3.304// 136",
    "GK16simhrs_u:6268": " arthasya pratipādyasya tīrthaṃ prastāvanocyate /",
    "GK16simhrs_u:6269": " prastāvanāyās tu mukhe nāndī kāryā śubhāvahā //SRs_3.305// 137",
    "GK16simhrs_u:6270": " āśīrnamaskriyā-vastunirdeśānyatamā smṛtā /",
    "GK16simhrs_u:6271": " candranāmāṅkitā prāyo maṅgalārtha-padojjvalā //SRs_3.306// 138",
    "GK16simhrs_u:6272": " aṣṭābhir daśabhiś ceṣṭā seyaṃ dvādaśabhiḥ padaiḥ /",
    "GK16simhrs_u:6273": " samair vā viṣamair vāpi prayojyety apare jaguḥ //SRs_3.307// 139",
    "GK16simhrs_u:6274": " tatrāśīr-anvitā nāndī yathābhirāma-rāghave-",
    "GK16simhrs_u:6275": " kriyāsuḥ kalyāṇaṃ bhujaga-śayanād utthitavataḥ",
    "GK16simhrs_u:6276": " kaṭākṣāḥ kāruṇya-praṇaya-rasa-veṇī-laharayaḥ /",
    "GK16simhrs_u:6277": " harer lakṣmī-līlā-kamala-dala-saubhāgya-suhṛdaḥ",
    "GK16simhrs_u:6278": " sudhā-sāra-smerāḥ sucarita-viśeṣaika-sulabhāḥ //SRs_3.308//",
    "GK16simhrs_u:6279": " namaskriyāvatī nāndī,",
    "GK16simhrs_u:6280": " yathā uttara-rāma-carite-",
    "GK16simhrs_u:6281": " idaṃ kavibhyaḥ pūrvebhyah namo-vākaṃ praśāsmahe /",
    "GK16simhrs_u:6282": " vandemahi ca tāṃ vāṇīm amṛtām ātmanaḥ kalām //SRs_3.309// [u.rā.ca. 1.1]",
    "GK16simhrs_u:6283": " vastu-nirdeśavatī nāndī,",
    "GK16simhrs_u:6284": " yathā prabodha-candrodaye-",
    "GK16simhrs_u:6285": " antar-nāḍī-niyamita-marul-laṅghita-brahma-randhraṃ",
    "GK16simhrs_u:6286": " svānte śānti-praṇayini samunmīlad-ānanda-sāndram /",
    "GK16simhrs_u:6287": " pratyag-jyotir jayati yaminaḥ spaṣṭa-lālāṭa-netra-",
    "GK16simhrs_u:6288": " vyāja-vyaktīkṛtam iva jagad-vyāpi candrārdha-mauleḥ //SRs_3.310// [pra.ca. 1.2]",
    "GK16simhrs_u:6289": " aṣṭā-padānvitā,",
    "GK16simhrs_u:6290": " yathā mahāvīra-carite-",
    "GK16simhrs_u:6291": " atha svasthāya devāya nityāya hata-pāpmane /",
    "GK16simhrs_u:6292": " tyakta-krama-vibhāgāya caitanya-jyotiṣe namaḥ //SRs_3.311// [ma.vī.ca. 1.1]",
    "GK16simhrs_u:6293": " daśa-padānvitā yathā abhirāma-rāghave kriyāsuḥ kalyāṇam ity ādi /",
    "GK16simhrs_u:6294": " dvādaśa-padānvitā,",
    "GK16simhrs_u:6295": " yathā anargha-rāghave-",
    "GK16simhrs_u:6296": " niṣpratyūham upāsmahe bhagavataḥ kaumodakī-lakṣmaṇaḥ",
    "GK16simhrs_u:6297": " koka-prīti-cakora-pāraṇa-paṭū jyotiṣmatī locane /",
    "GK16simhrs_u:6298": " yābhyām ardha-vibodha-mugdha-madhura-śrīr ardha-nidrāyito",
    "GK16simhrs_u:6299": " nābhī-palvala-puṇḍarīka-mukulaḥ kamboḥ sapatnī-kṛtaḥ //SRs_3.312// [a.rā. 1.1]",
    "GK16simhrs_u:6300": " atraiva maṅgalārtha-pada-prāyatvaṃ candranāmāṅkitatvaṃ ca draṣṭavyam /",
    "GK16simhrs_u:6301": " nāndy-ante tu praviṣṭena sūtradhāreṇa dhīmatā /",
    "GK16simhrs_u:6302": " prasādhanāya raṅgasya vṛttir yojyā hi bhāratī //SRs_3.313// 140",
    "GK16simhrs_u:6303": " aṅgāny asyāś ca catvāri bharatenāvabhāṣire /",
    "GK16simhrs_u:6304": " prarocanāmukhe caiva vīthī-prahasane iti //SRs_3.314// 141",
    "GK16simhrs_u:6305": " vīthī prahasanaṃ sva-sva-prasaṅge vakṣyate sphuṭam /",
    "GK16simhrs_u:6306": " prarocanā tu sā proktā prakṛtārtha-praśaṃsayā //SRs_3.315// 142",
    "GK16simhrs_u:6307": " sadasya-citta-vṛttīnāṃ saṃmukhīkaraṇaṃ ca yat /",
    "GK16simhrs_u:6308": " praśaṃsā tu dvidhā jñeyā cetanācetanāśrayā / 143",
    "GK16simhrs_u:6309": " acetanau deśa-kālau kālo madhu-śaran-mukhaḥ //SRs_3.316//",
    "GK16simhrs_u:6310": " tatra vasanta-praśaṃsayā prarocanā,",
    "GK16simhrs_u:6311": " yathā padmāvatyāṃ-",
    "GK16simhrs_u:6312": " rājat-koraka-kaṇṭakā madhukarī-jhaṅkāra-huṅkāriṇīr",
    "GK16simhrs_u:6313": " ālola-stavaka-stanīr aviralādhūta-pravālādharāḥ /",
    "GK16simhrs_u:6314": " āliṅganti latā-vadhūr atitarām āsanna-śākhā-karair",
    "GK16simhrs_u:6315": " atyārūḍha-rasālasāla-rasikāḥ kānte vasantodaye //SRs_3.317//",
    "GK16simhrs_u:6316": " śarat-praśaṃse,",
    "GK16simhrs_u:6317": " yathā veṇī-saṃhāre-",
    "GK16simhrs_u:6318": " sat-pakṣāṃ madhura-giraḥ prasādhitāśā madoddhatārambhāḥ /",
    "GK16simhrs_u:6319": " nipatanti dhārtarāṣṭrāḥ kāla-vaśān medinī-pṛṣṭhe //SRs_3.318// [ve.saṃ. 1.6]",
    "GK16simhrs_u:6320": " [atha deśaḥ]",
    "GK16simhrs_u:6321": " deśas tu devatārāja-tīrtha-sthānādir ucyate / 144",
    "GK16simhrs_u:6322": " tad adya kāla-nāthasya yātretyādiṣu lakṣyatām //SRs_3.319//",
    "GK16simhrs_u:6323": " cetanās tu kathā-nātha-kavi-sabhya-naṭāḥ smṛtāḥ / 145",
    "GK16simhrs_u:6324": " kathā-nāthās tu dharmārtha-rasa-mokṣopayoginaḥ //SRs_3.320//",
    "GK16simhrs_u:6325": " dharmopayoginas tatra yudhiṣṭhira-nalādayaḥ / 146",
    "GK16simhrs_u:6326": " arthopayogino rudra-narasiṃha-nṛpādayaḥ //SRs_3.321//",
    "GK16simhrs_u:6327": " rasopayogino vidyādhara-vatseśvarādayaḥ / 147",
    "GK16simhrs_u:6328": " mokṣopayogino rāma-vāsudevādayo matāḥ //SRs_3.322//",
    "GK16simhrs_u:6329": " eke tv abhedam icchanti dharma-mokṣopayoginoḥ //SRs_3.323// 148",
    "GK16simhrs_u:6330": " [caturvidhāḥ kavayaḥ]",
    "GK16simhrs_u:6331": " kavayas tu prabandhāras te bhaveyuś caturvidhāḥ /",
    "GK16simhrs_u:6332": " udātta uddhataḥ prauḍho vinīta iti bhedataḥ //SRs_3.324// 149",
    "GK16simhrs_u:6333": " tatra udāttaḥ-",
    "GK16simhrs_u:6334": " antar-gūḍhābhimānoktir udātta iti gīyate //SRs_3.325// 150a",
    "GK16simhrs_u:6335": " yathā mālavikāgnimitre-",
    "GK16simhrs_u:6336": " purāṇam ity eva na sādhu sarvaṃ",
    "GK16simhrs_u:6337": " na cāpi kāvyaṃ navam ity avadyam /",
    "GK16simhrs_u:6338": " santaḥ parīkṣyāntarad bhajante",
    "GK16simhrs_u:6339": " mūḍhaḥ para-pratyayaneya-buddhiḥ //SRs_3.326// [mā.a.mi. 1.2]",
    "GK16simhrs_u:6340": " atra santaḥ parīkṣety anena sva-kṛteḥ parīkṣaṇa-kṣamatva-kalpito nija-garvaḥ kāli-dāsena vivakṣita iti tasyodāttatvam /",
    "GK16simhrs_u:6341": " atha uddhataḥ-",
    "GK16simhrs_u:6342": " parāpavādāt svotkarṣa-vādī tūddhata ucyate //SRs_3.327// 150",
    "GK16simhrs_u:6343": " yathā mālatī-mādhave-",
    "GK16simhrs_u:6344": " ye nāma kecid iha naḥ prathayanty avajñāṃ",
    "GK16simhrs_u:6345": " jānanti te kim api tān prati naiṣa yatnaḥ /",
    "GK16simhrs_u:6346": " utpatsyate' sti mama ko' pi samāna-dharmā",
    "GK16simhrs_u:6347": " kālo hy ayaṃ niravadhir vipulā ca pṛthvī //SRs_3.328// [mā.mā. 1.8]",
    "GK16simhrs_u:6348": " atra jānanti te kim apīti parāpavādāt mama tu ko' pi samāna-dharmety ātmotkarṣa-kathanāc ca bhavabhūter uddhatatvam /",
    "GK16simhrs_u:6349": " yathā prauḍhaḥ-",
    "GK16simhrs_u:6350": " yathocita-nijotkarṣa-vādī prauḍha itīritaḥ //SRs_3.329// 151a",
    "GK16simhrs_u:6351": " yathā karuṇākandale-",
    "GK16simhrs_u:6352": " kavir bhāradvājo jagad-avadhi-jāgran-nija-yaśā",
    "GK16simhrs_u:6353": " rasa-śreṇī-marma-vyavaharaṇa-hevāka-rasikaḥ /",
    "GK16simhrs_u:6354": " yadīyānāṃ vācāṃ rasika-hṛdayollāsana-vidyāv",
    "GK16simhrs_u:6355": " amandānandātmā pariṇamati sandarbha-mahimā //SRs_3.330//",
    "GK16simhrs_u:6356": " atra rasa-prauḍhi-sandarbha-prasādayor nāṭaka-nirmāṇocitayor eva kathanāt nijotkarṣaṃ prakaṭayann ayaṃ kaviḥ prauḍha ity ucyate /",
    "GK16simhrs_u:6357": " yuktyā nijotkarṣa-vādī prauḍha ity aparaiḥ smṛtaḥ //SRs_3.331// 151",
    "GK16simhrs_u:6358": " yathā mamaiva-nedānīntana-dīpikā kim u tamaḥ-saṅghātam unmūlayed ity ādi [rasārṇava-sudhākare 1.55] /",
    "GK16simhrs_u:6359": " atra jyotsnādi-dṛṣṭānta-mukhena mādhuryaujaḥ-prasādākhyānāṃ guṇānāṃ sva-sāhityaṃ rasaucityena [sattāṃ] pratipādayann ayaṃ kaviḥ prauḍha ity ucyate /",
    "GK16simhrs_u:6360": " atha vinītaḥ-",
    "GK16simhrs_u:6361": " vinīto vinayotkarṣāt svāpakarṣa-prakāśakaḥ //SRs_3.332// 152a",
    "GK16simhrs_u:6362": " yathā rāmānande-",
    "GK16simhrs_u:6363": " guṇo na kaścin mama vāṅ-nibandhe",
    "GK16simhrs_u:6364": " labhyeta yatnena gaveṣito' pi /",
    "GK16simhrs_u:6365": " tathāpy amuṃ rāma-kathā-prabandhaṃ",
    "GK16simhrs_u:6366": " santo' nurāgeṇa samādriyante //SRs_3.333//",
    "GK16simhrs_u:6367": " atra vinayotkarṣād apakarṣam ātmany āropayann ayaṃ kavir vinīta ity ucyate /",
    "GK16simhrs_u:6368": " atha sabhyāḥ-",
    "GK16simhrs_u:6369": " sabhyās tu vibudhair jñeyā ye didṛkṣānivtā janāḥ / 152",
    "GK16simhrs_u:6370": " te' pi dvidhā prārthanīyāḥ prārthak iti ca sphuṭam //SRs_3.334//",
    "GK16simhrs_u:6371": " idaṃ prayokṣye yuṣmābhir anujñā dīyatām iti / 153",
    "GK16simhrs_u:6372": " samprārthyāḥ sūtradhāreṇa prārthanīyā iti smṛtāḥ //SRs_3.335//",
    "GK16simhrs_u:6373": " tvayā prayogaḥ kriyatām ity utkaṇṭhita-cetasaḥ / 154",
    "GK16simhrs_u:6374": " ye sūtriṇaṃ prārthayante te sabhyāḥ prārthakāḥ smṛtāh //SRs_3.336//",
    "GK16simhrs_u:6375": " atha naṭāḥ-",
    "GK16simhrs_u:6376": " raṅgopajīvinaḥ proktā naṭās te' pi tridhā smṛtāḥ / 155",
    "GK16simhrs_u:6377": " vādakā gāyakāś caiva nartakāś ceti kovidaiḥ //SRs_3.337//",
    "GK16simhrs_u:6378": " vīṇā-veṇu-mṛdaṅgādi-vādakā vādakāḥ smṛtāḥ / 156",
    "GK16simhrs_u:6379": " ālāpana-dhruvāgīta-gāyakā gāyakā matāḥ /",
    "GK16simhrs_u:6380": " nānā-prakārābhinaya-kartāro nartakāḥ smṛtāḥ //SRs_3.338// 157",
    "GK16simhrs_u:6381": " tad evam-",
    "GK16simhrs_u:6382": " vistarād uta saṅkṣepāt prayuñjīta prarocanām //SRs_3.339// 158a",
    "GK16simhrs_u:6383": " tatra saṅkṣiptā prarocanā,",
    "GK16simhrs_u:6384": " yathā ratnāvalyām-",
    "GK16simhrs_u:6385": " śrīharṣo nipuṇaḥ kaviḥ pariṣad apy eṣā guṇa-grāhiṇī",
    "GK16simhrs_u:6386": " loke hāri ca vatsa-rāja-caritaṃ nāṭye ca dakṣā vayam /",
    "GK16simhrs_u:6387": " vastv-ekaikam apīha vāñchita-phala-prāpteḥ padaṃ kiṃ punar",
    "GK16simhrs_u:6388": " mad-bhāgyopacayād ayaṃ samuditaḥ sarvo guṇānāṃ gaṇaḥ //SRs_3.340// [ra. 1.6]",
    "GK16simhrs_u:6389": " atra kathā-nāyaka-kavi-sabhya-naṭānāṃ catūrṇāṃ saṅkṣepeṇa varṇanād iyaṃ saṅkṣipta-prarocanā /",
    "GK16simhrs_u:6390": " vistarāt tu bāla-rāmāyaṇādiṣu draṣṭavyā /",
    "GK16simhrs_u:6391": " evaṃ prarocayan sabhyān sūtrī kuryād athāmukham / 158",
    "GK16simhrs_u:6392": " sūtra-dhāro naṭīṃ brūte sva-kāryaṃ prati yuktitaḥ //SRs_3.341//",
    "GK16simhrs_u:6393": " prastutākṣepa-citroktyā yat tad āmukham īritam / 159",
    "GK16simhrs_u:6394": " trīṇyāmukhāṅgāny ucyante kathodghātaḥ pravartakaḥ //SRs_3.342//",
    "GK16simhrs_u:6395": " prayogātiśayaś ceti teṣāṃ lakṣaṇam ucyate / 160",
    "GK16simhrs_u:6396": " sūtriṇo vākyam arthaṃ vā svetivṛtta-samaṃ yadā /",
    "GK16simhrs_u:6397": " svīkṛtya praviśet pātraṃ kathodghāto dvidhā mataḥ //SRs_3.343// 161",
    "GK16simhrs_u:6398": " tatra vākyena kathodghāto,",
    "GK16simhrs_u:6399": " yathā ratnāvalyāṃ-",
    "GK16simhrs_u:6400": " dvīpād anyasmād api madhyād api jala-nidher diśo' py antāt /",
    "GK16simhrs_u:6401": " ānīya jhaṭiti ghaṭayati vidhir abhimatam abhimukhī-bhūtaḥ //SRs_3.344// [ra. 1.7]",
    "GK16simhrs_u:6402": " iti sūtradhārasya priyā-samāśvāsana-vākyaṃ svasyānukūlatayā paṭhato yaugandharāyaṇasya praveśāt kathodghātaḥ /",
    "GK16simhrs_u:6403": " arthena kathodghāto,",
    "GK16simhrs_u:6404": " yathā veṇī-saṃhāraḥ-",
    "GK16simhrs_u:6405": " nirvāṇa-vaira-dahanāḥ praśamādarīṇāṃ",
    "GK16simhrs_u:6406": " nandantu pāṇḍu-tanayāḥ saha mādhavena /",
    "GK16simhrs_u:6407": " rakta-prasādhita-bhuvaḥ kṣata-vigrahāś ca",
    "GK16simhrs_u:6408": " svasthā bhavantu kuru-rāja-sutāḥ sa-bhṛtyāḥ //SRs_3.345// [ve.saṃ. 1.7]",
    "GK16simhrs_u:6409": " atrottarārdhe sūtradhāreṇa dhārtarāṣṭrāṇāṃ svarga-sthiti-nirupadrava-lakṣaṇayor arthayor",
    "GK16simhrs_u:6410": " vivakṣitayoḥ satoḥ bhīmena svasthā bhavantu mayi jīvati dhārtarāṣṭrā iti nirupadrava-lakṣaṇasyaivārtha-viśeṣasya",
    "GK16simhrs_u:6411": " grahaṇena praveśaḥ kṛta iti ayam arthena kathodghātaḥ /",
    "GK16simhrs_u:6412": " atha pravartakaḥ-",
    "GK16simhrs_u:6413": " ākṣiptaṃ kāla-sāmyena pravṛttiḥ syāt pravartakam //SRs_3.346// 162a",
    "GK16simhrs_u:6414": " yathā bāla-rāmāyaṇe-",
    "GK16simhrs_u:6415": " prakaṭita-rāmāmbhojaḥ kauśikavān sapadi lakṣmaṇānandī /",
    "GK16simhrs_u:6416": " śara-cāpa-namana-hetor ayam avatīrṇaḥ śarat-samayaḥ //SRs_3.347// [bā.rā. 1.16]",
    "GK16simhrs_u:6417": " atra viśvāmitra-rāma-lakṣmaṇānāṃ śarat-samaya-varṇana-sāmyena praveśaḥ pravartakaḥ //",
    "GK16simhrs_u:6418": " atha prayogātiśayaḥ --",
    "GK16simhrs_u:6419": " eṣo' yam ity upakṣepāt sūtradhāra-prayogataḥ / 162",
    "GK16simhrs_u:6420": " prayoga-sūcanaṃ yatra prayogātiśayo hi saḥ //SRs_3.348//",
    "GK16simhrs_u:6421": " yathā mālavikāgnimitre-",
    "GK16simhrs_u:6422": " śirasā prathama-gṛhītām ājñām icchāmi pariṣadaḥ kartum /",
    "GK16simhrs_u:6423": " devyā iva dhāriṇyāḥ sevā-dakṣaḥ parijano' yam //SRs_3.349// [mā.a.mi. 1.3]",
    "GK16simhrs_u:6424": " atrāyam ity upakṣepeṇākṣiptaḥ parijana-praveśaḥ prayogātiśayaḥ /",
    "GK16simhrs_u:6425": " tathā ca śākuntale-",
    "GK16simhrs_u:6426": " tavāsmi gīta-rāgeṇa hāriṇā prasabhaṃ hṛtaḥ /",
    "GK16simhrs_u:6427": " eṣa rājeva duṣyantaḥ sāraṅgeṇātiraṃhasā //SRs_3.350// [a.śā. 1.5]",
    "GK16simhrs_u:6428": " ity atra eṣa ity upakṣipto duṣyanta-praveśaḥ prayogātiśayaḥ /",
    "GK16simhrs_u:6429": " prastāvanā-sthāpaneti dvidhā syād idam āmukham / 163",
    "GK16simhrs_u:6430": " vidūṣaka-naṭī-pāripārśvikaiḥ saha saṃlāpan //SRs_3.351//",
    "GK16simhrs_u:6431": " stoka-vīthy-aṅga-sahitāny āmukhāṅgāni sūtra-bhṛt / 164",
    "GK16simhrs_u:6432": " yojayed yatra nāṭya-jñair eṣā prastāvanā smṛtā //SRs_3.352//",
    "GK16simhrs_u:6433": " sarvāmukhāṅga-vīthy-aṅga-sametair vākya-vistaraiḥ / 165",
    "GK16simhrs_u:6434": " sūtradhāro yatra naṭī-vidūṣaka-naṭādibhiḥ //SRs_3.353//",
    "GK16simhrs_u:6435": " saṃlapana prastutaṃ cārtham ākṣipet sthāpanā hi sā / 166",
    "GK16simhrs_u:6436": " śṛṅgāra-pracure nāṭye yogyaḥ syād āmukha-kramaḥ //SRs_3.354//",
    "GK16simhrs_u:6437": " ratnāvalydike prāyo lakṣyatāṃ kovidair ayam / 167",
    "GK16simhrs_u:6438": " vīrādbhutādi prāye tu prāyaḥ prastāvanocitā //SRs_3.355//",
    "GK16simhrs_u:6439": " anargha-rāghavādyeṣu prāyaśo vīkṣyatām iyam / 168",
    "GK16simhrs_u:6440": " hāsya-bībhatsa-raudrādi-prāye tu sthāpanā matā //SRs_3.356//",
    "GK16simhrs_u:6441": " vīra-bhadra-vijṛmbhādau sā prāyeṇa samīkṣyatām / 169",
    "GK16simhrs_u:6442": " kathitāny āmukhāṅgāni vīthy-aṅgāni pracakṣmahe //SRs_3.357//",
    "GK16simhrs_u:6443": " āmukhe' pi ca vīthyāṃ ca sādhāraṇye' pi saṃmataḥ / 170",
    "GK16simhrs_u:6444": " vīthy-aṅga-saṃprathā teṣāṃ vīthyām āvaśyakatvataḥ //SRs_3.358//",
    "GK16simhrs_u:6445": " udghātyakāvalagita-prapañca-trigate chalam / 171",
    "GK16simhrs_u:6446": " vākkely-adhibale gaṇḍam avasyandita-nālike //SRs_3.359//",
    "GK16simhrs_u:6447": " asat-pralāpa-vyāhārau mṛdavaṃ ca trayodaśa / 172",
    "GK16simhrs_u:6448": " tatrodghātyakam anyonyālāpa-mālā dvidhā hi tat /",
    "GK16simhrs_u:6449": " gūḍhāratha-pada-paryāya-kramāt praśnottara-kramāt //SRs_3.360// 173",
    "GK16simhrs_u:6450": " tatra gūḍhārtha-pada-paryāya-kramād udghātyakaṃ,",
    "GK16simhrs_u:6451": " yathā vīrabhadra-vijṛmbhita-nāmani ḍime-",
    "GK16simhrs_u:6452": " sakhe ko' yaṃ raudraḥ kathaya mahitaḥ ko' pi hi raso",
    "GK16simhrs_u:6453": " raso nāmāyaṃ kaḥ smṛti-surabhir āsvāda-mahimā /",
    "GK16simhrs_u:6454": " samāsvādaḥ ko' yaṃ krama-galita-vedyāntara-matir",
    "GK16simhrs_u:6455": " mano' vasthā jñātaṃ nanu vadasi nidrāntaram iti //SRs_3.361//",
    "GK16simhrs_u:6456": " atra raudra-rasa-svarūpa-vivecanāya rasāsvādāvasthā-lakṣaṇair gūḍhārtha-pada-paryāyair naṭa-sūtradhārayoḥ saṃlāpād idam ādimam udghātyakam /",
    "GK16simhrs_u:6457": " praśnottara-kramād,",
    "GK16simhrs_u:6458": " yathā tatraiva ḍime-",
    "GK16simhrs_u:6459": " sevyaṃ kiṃ param uttamasya caritaṃ lokottaraḥ kaḥ pumān",
    "GK16simhrs_u:6460": " śrī-siṃhaḥ sa tu kīdṛśo vada nidhir dharmasya dharmas tu kaḥ /",
    "GK16simhrs_u:6461": " satyoktir vacanaṃ tu kiṃ kavi-nutaṃ ko nāma tādṛk kavir",
    "GK16simhrs_u:6462": " viśveśaḥ sa tu kīdṛśo vijayate viśveṣu viśveśavat //SRs_3.362//",
    "GK16simhrs_u:6463": " atra gūḍhārtha-pada-paryāya-rahita-praśnottara-krameṇa naṭa-sūtradhārayoḥ saṃlāpāt prakṛta-kavi-varṇanopayuktam idam udghātyakam /",
    "GK16simhrs_u:6464": " atha avalagitam-",
    "GK16simhrs_u:6465": " dvidhāvalagitaṃ proktam arthāvalaganātmakam /",
    "GK16simhrs_u:6466": " anya-prasaṅgād anyasya saṃsiddhiḥ prakṛtasya va //SRs_3.363// 174",
    "GK16simhrs_u:6467": " anya-prasaṅgād anyasya siddhyā avalagitaṃ,",
    "GK16simhrs_u:6468": " yathā abhirāma-rāghave anapota-nāyakīye-",
    "GK16simhrs_u:6469": " hanta sārasvataṃ cakṣuḥ kavīnāṃ krānta-darśinām /",
    "GK16simhrs_u:6470": " atiśayya pravarteta niyatārtheṣu vastuṣu //SRs_3.364//",
    "GK16simhrs_u:6471": " atra sūtradhāreṇa kavīnāṃ sārasvataṃ cakṣur iti kavi-sāmānya-varṇanena svābhilaṣita-kavi-viśeṣotkarṣa-sādhana-rūpāt prakṛtāerthāvalaganād avalagitam idam /",
    "GK16simhrs_u:6472": " anya-prasaṅgena prakṛtasya siddhir,",
    "GK16simhrs_u:6473": " yathā anargha-rāghave-",
    "GK16simhrs_u:6474": " sūtradhāraḥ-māriṣa,",
    "GK16simhrs_u:6475": " sthāne khalu bhavataḥ kutūhalam /",
    "GK16simhrs_u:6476": " īdṛśam evaitat /",
    "GK16simhrs_u:6477": " tat tādṛg ujjvalakakutstha-kula-praśasti-",
    "GK16simhrs_u:6478": " saurabhya-nirbhara-gabhīra-manoharāṇi /",
    "GK16simhrs_u:6479": " vālmīki-vāg-amṛta-kūpa-nipāna-lakṣmīm",
    "GK16simhrs_u:6480": " etāni bibhrati murāri-kaver vacāṃsi //SRs_3.365// [a.rā. 1.12]",
    "GK16simhrs_u:6481": " atrāprakṛta-vālmīki-varṇana-prasaṅgena prakṛta-māriṣa-kutūhalotkarṣa-saṃsādhana-rūpāt prakṛta-nāṭyāvalaganād idaṃ dvitīyam avalagitam /",
    "GK16simhrs_u:6482": " atha prapañcaḥ-",
    "GK16simhrs_u:6483": " prapañcas tu mithaḥ stotram asad-bhūtaṃ ca hāsya-kṛt //SRs_3.366// 175a",
    "GK16simhrs_u:6484": " yathā vīrabhadra-vijṛmbhaṇe-",
    "GK16simhrs_u:6485": " nāṭyācāryas tvam asi suhṛdāṃ tvādṛśānāṃ prasādāt",
    "GK16simhrs_u:6486": " ko' yaṃ gīta-śrama-vidhir aho bhinna-kaṇṭho' dya jātaḥ /",
    "GK16simhrs_u:6487": " jñātaṃ jñātaṃ parihasasi māṃ bhāṣitair bhāva-garbhair",
    "GK16simhrs_u:6488": " maivaṃ vācyaṃ tvam asi hi gurus tatra ceṣṭiḥ pramāṇam //SRs_3.367//",
    "GK16simhrs_u:6489": " atra naṭa-sūtradhārayor anyathārthasyānyonya-stotrasya hāsyāyaiva pravṛttatvāt prapañcaḥ /",
    "GK16simhrs_u:6490": " atha trigatam-",
    "GK16simhrs_u:6491": " śruti-sāmyād anekārtha-yojanaṃ trigataṃ bhavet //SRs_3.368// 175b",
    "GK16simhrs_u:6492": " yathābhirāma-rāghave,",
    "GK16simhrs_u:6493": " pāripārśvikaḥ-",
    "GK16simhrs_u:6494": " vāṇī-muraja-kvaṇitaṃ śruti-subhagaṃ kiṃ sudhā-mucaḥ stanitam /",
    "GK16simhrs_u:6495": " jaladasya kim ā jñātaṃ tava madhura-gabhīra-vāg-vilāso' yam //SRs_3.369//",
    "GK16simhrs_u:6496": " atra sūtradhāra-vāg-vilāse muraja-jalada-dhvani-vitarka-sambhāvanāt trigatam /",
    "GK16simhrs_u:6497": " atha chalam-",
    "GK16simhrs_u:6498": " proktaṃ chalaṃ sasotprāsaiḥ priyābhāsair vilobhanam //SRs_3.370// 176a",
    "GK16simhrs_u:6499": " yathā abhirāma-rāghave-",
    "GK16simhrs_u:6500": " vidvān asau kalāvān api rasiko bahu-vidha-prayogajñaḥ /",
    "GK16simhrs_u:6501": " iti ca bhavantaṃ vidmo nirvyūḍhaṃ sādhu tat tvayā sarvam //SRs_3.371//",
    "GK16simhrs_u:6502": " atra viparīta-lakṣaṇayā prahelikārtham ajānataḥ pāripārśvikasyopālambhanāt chalam /",
    "GK16simhrs_u:6503": " atha vākkeliḥ-",
    "GK16simhrs_u:6504": " sākāṅkṣasyaiva vākyasya vākkeliḥ syāt samāptitaḥ //SRs_3.372// 176",
    "GK16simhrs_u:6505": " yathā maheśvarānande-",
    "GK16simhrs_u:6506": " kula-śoka-haraṃ kumāram ekaṃ",
    "GK16simhrs_u:6507": " kuhanā-bhairava-pāraṇonmukhābhyām /",
    "GK16simhrs_u:6508": " upahūya kṛtādaraṃ pitṛbhyām",
    "GK16simhrs_u:6509": " upari prastutam oṃ namaḥ śivāya //SRs_3.373//",
    "GK16simhrs_u:6510": " atra vākye sākāṅkṣe viśeṣāṃśam anuktvā namaḥ śivāyeti samāpti-kathanād vāk-keliḥ /",
    "GK16simhrs_u:6511": " atha adhibalam-",
    "GK16simhrs_u:6512": " spardhayānyonya-sāmarthya-vyaktis tv adhibalaṃ bhavet //SRs_3.374// 177a",
    "GK16simhrs_u:6513": " yathā vīrabhadra-vijṛmbhaṇe-",
    "GK16simhrs_u:6514": " mā bhūc cintā taveyaṃ mayi sati kuśale duṣkaraḥ kiṃ prayogo",
    "GK16simhrs_u:6515": " mānin jānāsi kiṃ tvaṃ kim api na viditā cāturī me tvayā kim /",
    "GK16simhrs_u:6516": " āstāṃ sva-stotra-kanthā kṛtam iha kathaitair bhūta-pūrvaiḥ prasaṅgaiḥ",
    "GK16simhrs_u:6517": " patnyāhaṃ vaśya-karmā sapadi naṭavidhāv eṣa sajjībhavāmi //SRs_3.375//",
    "GK16simhrs_u:6518": " atra naṭa-sūtradhārayoḥ paraspara-spardhayā sva-sva-prayoga-sāmarthya-prakāśanād adhibalam /",
    "GK16simhrs_u:6519": " atha gaṇḍam-",
    "GK16simhrs_u:6520": " gaṇḍaṃ prastuta-sambandhi bhinnārthaṃ sahasoditam //SRs_3.376// 177b",
    "GK16simhrs_u:6521": " yathā veṇī-saṃhāre-",
    "GK16simhrs_u:6522": " nirvāṇa-vaira-dahanāḥ praśamādarīṇāṃ",
    "GK16simhrs_u:6523": " nandantu pāṇḍu-tanayāḥ saha mādhavena /",
    "GK16simhrs_u:6524": " rakta-prasādhita-bhuvaḥ kṣata-vigrahāś ca",
    "GK16simhrs_u:6525": " svasthā bhavantu kuru-rāja-sutāḥ sa-bhṛtyāḥ // [ve.saṃ. 1.7]",
    "GK16simhrs_u:6526": " tatra sūtradhāreṇa nirupadrava-lakṣaṇe' rthe vivakṣite' pi svarga-sthiti-lakṣaṇārtha-sūcakasya",
    "GK16simhrs_u:6527": " rakta-prasādhitaa-bhuva ity ādi-śliṣṭa-vākyasya sahasā prastuta-sambandhitayā bhāṣitatvād gaṇḍam /",
    "GK16simhrs_u:6528": " atha avasyanditam-",
    "GK16simhrs_u:6529": " pūrvoktasyānyathā vyākhyā yatrāvasyanditaṃ hi tat //SRs_3.377// 178a",
    "GK16simhrs_u:6530": " yathā veṇī-saṃhāre,",
    "GK16simhrs_u:6531": " sūtradhāraḥ-",
    "GK16simhrs_u:6532": " sat-pakṣā madhura-giraḥ prasādhitāśā madoddhatārambhāḥ /",
    "GK16simhrs_u:6533": " nipatanti dhārtarāṣṭrāḥ kāla-vaśān medinī-pṛṣṭhe //SRs_3.378// [ve.saṃ. 1.6]",
    "GK16simhrs_u:6534": " pāripārśvikaḥ (praviśya sambhrāntaḥ)",
    "GK16simhrs_u:6535": " -śāntaṃ pāpam /",
    "GK16simhrs_u:6536": " pratihatam amaṅgalam /",
    "GK16simhrs_u:6537": " sūtradhāraḥ-mā bhaiṣīḥ /",
    "GK16simhrs_u:6538": " nanu śarat-samaya-varṇanāśaṃsayā haṃsān dhārtarāṣṭrā iti vyapadiśāmi /",
    "GK16simhrs_u:6539": " atra pūrvoktasya suyodhanādi-nipātasya haṃsa-pātatvena vyākhyānād idam avasyanditam /",
    "GK16simhrs_u:6540": " atha nālikā-",
    "GK16simhrs_u:6541": " prahelikā nigūḍhārthā hāsyārthaṃ nālikā smṛtā / 178",
    "GK16simhrs_u:6542": " antar-lāpā bahir-lāpety eṣā dvedhā samīritā //SRs_3.379//",
    "GK16simhrs_u:6543": " tatra antar-lāpā,",
    "GK16simhrs_u:6544": " yathā prasanna-rāghave-",
    "GK16simhrs_u:6545": " pratyaṅkam aṅkurita-sarva-navāvatāran-",
    "GK16simhrs_u:6546": " navyollasat-kusuma-rāji-virāji-bandham /",
    "GK16simhrs_u:6547": " gharmetarāṃśum iva vakratayātiramyaṃ",
    "GK16simhrs_u:6548": " nāṭya-prabandham atimañjula-saṃvidhānam //SRs_3.380// [pra.rā. 1.7]",
    "GK16simhrs_u:6549": " atra prasanna-rāghava-nāmety uttarasya saptākṣarāṣṭa-paṅkti-krameṇa likhite' sminn eva śloke mṛgyatvād antar-lāpo nāmeyam /",
    "GK16simhrs_u:6550": " bahir-lāpā, yathā bāla-rāmāyaṇe-",
    "GK16simhrs_u:6551": " kama-baḍḍhanta-vilāsaṃ rasāsale kaṃ karei kandappo /",
    "GK16simhrs_u:6552": " [krama-vardhamāna-vilāsaṃ rasātale kaṃ karoti kandarpaḥ /]",
    "GK16simhrs_u:6553": " sūtradhāraḥ-aye praśnottaram /",
    "GK16simhrs_u:6554": " seyam asmat-prītir iti devādeśaḥ /",
    "GK16simhrs_u:6555": " tat svayam eva vācayāmi-",
    "GK16simhrs_u:6556": " nirbhaya-gurur vyadhatta ca vālmīki-kathāṃ kim anusṛtya //SRs_3.381// [bā.rā. 1.5]",
    "GK16simhrs_u:6557": " ity atra bāla-rāmāyaṇam ity uttarasya bahir eva mṛgyatvād bahir-lāpā nāma nālikeyam /",
    "GK16simhrs_u:6558": " atha asat-pralāpaḥ-",
    "GK16simhrs_u:6559": " asambaddha-kathālāpo' sat-pralāpa itīritaḥ //SRs_3.382// 179b",
    "GK16simhrs_u:6560": " yathā vīrabhadra-vijṛmbhaṇe, naṭaḥ-",
    "GK16simhrs_u:6561": " patnī parilambi-kucā tanayā mama danturāpi taruṇa-vayāḥ /",
    "GK16simhrs_u:6562": " krīḍā-kapir asti gṛhe tad ahaṃ nāṭya-prayoga-marmajñaḥ //SRs_3.383//",
    "GK16simhrs_u:6563": " atra naṭena svakīya-nāṭya-prayoga-marmajñatve hetutayā kathitānāṃ krīḍā-kapi-sad-bhāvādīnām asambaddhatvād ayam asat-pralāpaḥ /",
    "GK16simhrs_u:6564": " atha vyāhāraḥ-",
    "GK16simhrs_u:6565": " anyārthaṃ vacanaṃ hāsya-karaṃ vyāhāra ucyate //SRs_3.384// 180a",
    "GK16simhrs_u:6566": " yathā ānanda-kośa-nāmani prahasane-(praviśya)",
    "GK16simhrs_u:6567": " naṭī-ayya ko ṇioo ?",
    "GK16simhrs_u:6568": " [ārya, ko niyogaḥ ?]",
    "GK16simhrs_u:6569": " sūtradhāraḥ-ārye gargarike nūnam ānanda-kośa-nābhilāṣiṇī pariṣad iyam /",
    "GK16simhrs_u:6570": " naṭī-tā daṃsedu ayyo /",
    "GK16simhrs_u:6571": " tado kiṃ bilaṃbeṇa /",
    "GK16simhrs_u:6572": " [tad darśayatu āryaḥ /",
    "GK16simhrs_u:6573": " tataḥ kiṃ vilambena ?]",
    "GK16simhrs_u:6574": " sūtradhāraḥ-ayi gāyike gargarike bhavatyā mukha-vyāpāreṇa bījotthāpanānusandhāyinā bhavitavyam /",
    "GK16simhrs_u:6575": " naṭī (sa-harṣam)",
    "GK16simhrs_u:6576": " -kīriso so muha-bābāro /",
    "GK16simhrs_u:6577": " [kīdṛśaḥ sa mukhya-vyāpāraḥ ?]",
    "GK16simhrs_u:6578": " sūtradhāraḥ-nanv amum eva śiśiram adhikṛtya dhruvā-gāna-rūpaḥ /",
    "GK16simhrs_u:6579": " ity atra ānanda-kośa-bījotthāpana-mukha-vyāpārāṇāṃ rūpaka-bījotthāpana-dhruvā-gānārthānām api anyārtha-pratītyā hāsyakaratvād ayaṃ vyāhāraḥ",
    "GK16simhrs_u:6580": " atha mṛdavam-",
    "GK16simhrs_u:6581": " doṣā guṇā guṇā doṣā yatra syur mṛdavaṃ hi tat //SRs_3.385// 180b",
    "GK16simhrs_u:6582": " yathā-",
    "GK16simhrs_u:6583": " nārhāḥ kevala-veda-pāṭha-vidhinā kīrā iva chāndasāḥ",
    "GK16simhrs_u:6584": " śāstrīyābhyasanāc chunām iva nṛṇām anyonya-kolāhalaḥ /",
    "GK16simhrs_u:6585": " vyarthaṃ kāvyam asatya-vastu-ghaṭanāt svapnendrajālādivad",
    "GK16simhrs_u:6586": " vyākīrṇa-vyavahāra-nirṇaya-kṛte tv ekaiva kāryā smṛtiḥ //SRs_3.386//",
    "GK16simhrs_u:6587": " atra kāvyādiṣu guṇa-bhūteṣv api doṣatva-kathanād mṛdavam idam /",
    "GK16simhrs_u:6588": " evam āmukham āyojya sūtradhāre sahānuge /",
    "GK16simhrs_u:6589": " niṣkrānte' that tad-ākṣiptaiḥ pātrair vastu prapañcayet //SRs_3.387// 181",
    "GK16simhrs_u:6590": " vastu sarvaṃ dvidhā sūcyam asūcyam iti bhedataḥ /",
    "GK16simhrs_u:6591": " rasa-hīnaṃ bhaved atra vastu tat sūcyam ucyate //SRs_3.388// 182",
    "GK16simhrs_u:6592": " yad vastu nīrasaṃ tat tu sūcayet sūcakās tv amī /",
    "GK16simhrs_u:6593": " viṣkambha-cūlikāṅkāsyāṅkāvatāra-praveśakāḥ //SRs_3.389// 183",
    "GK16simhrs_u:6594": " tatra viṣkambho bhūta-bhāvi-vastv-aṃśa-sūcakaḥ /",
    "GK16simhrs_u:6595": " amukhya-pātra-racitaḥ saṅkṣepaika-prayojanaḥ //SRs_3.390// 184",
    "GK16simhrs_u:6596": " sa śuddho miśra ity ukto miśraḥ syān nīca-madhyamaiḥ /",
    "GK16simhrs_u:6597": " so' yaṃ ceṭī-naṭācārya-saṃlāpa-parikalpitaḥ //SRs_3.391// 185",
    "GK16simhrs_u:6598": " mālavikāgnimitrasya prathamāṅke nirūpyatām /",
    "GK16simhrs_u:6599": " śuddhaḥ kevala-madhyo' yam ekāneka-kṛto dvidhā //SRs_3.392// 186",
    "GK16simhrs_u:6600": " ratnāvalyām eka-śuddhaḥ prāpta-yaugandharāyaṇaḥ /",
    "GK16simhrs_u:6601": " aneka-śuddho viṣkambhaḥ ṣaṣṭhāṅke' nargha-rāghave / 187",
    "GK16simhrs_u:6602": " nirūpyatāṃ samprayukto mālyavacchuka-sāraṇaiḥ //SRs_3.393//",
    "GK16simhrs_u:6603": " atha cūlikā-",
    "GK16simhrs_u:6604": " vandi-māgadha-sūtādyaiḥ pratisīrāntara-sthitaiḥ / 188",
    "GK16simhrs_u:6605": " arthopakṣepaṇaṃ yat tu kriyate sā hi cūlikā //SRs_3.394//",
    "GK16simhrs_u:6606": " sā dvidhā cūlikā khaṇḍa-cūlikā ceti bhedataḥ / 189",
    "GK16simhrs_u:6607": " pātrair yavanikāntaḥsthaiḥ kevalaṃ yā tu nirmitā //SRs_3.395//",
    "GK16simhrs_u:6608": " ādāv aṅkasya madhye vā cūlikā nāma sā smṛtā / 190",
    "GK16simhrs_u:6609": " praveśa-nirgamābhāvād iyam aṅkād bahir gatā //SRs_3.396//",
    "GK16simhrs_u:6610": " aṅkādau cūlikā,",
    "GK16simhrs_u:6611": " yathā anargha-rāghave saptamāṅke, nepathye-",
    "GK16simhrs_u:6612": " tamisrā-mūrcchāla-trijagad-agadṅkāra-kiraṇe",
    "GK16simhrs_u:6613": " raghūṇāṃ gotrasya prasavitari deve savitari /",
    "GK16simhrs_u:6614": " puraḥsthe dik-pālaiḥ saha para-gṛhāvāsa-vacanāt",
    "GK16simhrs_u:6615": " praviṣṭo vaidehī dahanam atha śuddhā ca niragāt //SRs_3.397// [a.rā. 7.1]",
    "GK16simhrs_u:6616": " ity ādau nepathya-gatair eva pātraiḥ sītā-jvalana-praveśa-nirgamādīnām arthānāṃ prayogānucitānāṃ sūcanād iyaṃ cūlikā /",
    "GK16simhrs_u:6617": " aṅka-madhye,",
    "GK16simhrs_u:6618": " yathā ratnāvalyāṃ dvitīyāṅke,",
    "GK16simhrs_u:6619": " (nepathye kalakalaḥ)-",
    "GK16simhrs_u:6620": " kaṇṭhe kṛttāvaśeṣaṃ kanaka-mayam adhaḥ śṛṅkhalā-dāma karṣan krāntvā dvārāṇi helācala-caraṇa-raṇat-kiṅkaṇī-cakravālaḥ /",
    "GK16simhrs_u:6621": " dattātaṅko' ṅganānām anusṛta-saraṇiḥ sambhramād aśva-pālaiḥ prabhraṣṭo' yaṃ plavaṅgaḥ praviśati nṛpater mandiraṃ mandurāyāḥ //SRs_3.398// [ra.",
    "GK16simhrs_u:6622": " atra nepathya-gataiḥ pātraiḥ prayogānucitasya vānara-viplavādy-arthasya sūcanād iyaṃ madhya-cūlikā /",
    "GK16simhrs_u:6623": " atha khaṇḍa-cūlikā-",
    "GK16simhrs_u:6624": " raṅga-nepatha-saṃsthāyi-pātra-saṃlāpa-vistaraiḥ / 191",
    "GK16simhrs_u:6625": " ādau kevalam aṅkasya kalpitā khaṇḍa-cūlikā /",
    "GK16simhrs_u:6626": " praveśa-nirgamāprāpter iyam aṅkād bahir-gatā //SRs_3.399// 192",
    "GK16simhrs_u:6627": " yathā bāla-rāmāyaṇe saptamāṅkasyādau,",
    "GK16simhrs_u:6628": " (tataḥ praviśati vaitālikaḥ karpūra-caṇḍaḥ)",
    "GK16simhrs_u:6629": " vaitālikaḥ-bhadra candana-caṇḍa parityaja nidrā-mudrām /",
    "GK16simhrs_u:6630": " vimuñca nijoṭajābhyantaram /",
    "GK16simhrs_u:6631": " nepathye-ayya kappura-caṃḍa esā miṭṭhā pabhāda-ṇiddā /",
    "GK16simhrs_u:6632": " suvissaṃ dāva /",
    "GK16simhrs_u:6633": " [ārya karpūra-caṇḍa eṣā miṣṭā prabhāta-nidrā /",
    "GK16simhrs_u:6634": " svapsyāmi tāvat /]",
    "GK16simhrs_u:6635": " karpūra-caṇḍaḥ-aho utsāha-śaktir bhavataḥ /",
    "GK16simhrs_u:6636": " amantra-śīlo mahī-patiḥ apara-prabandha-darśī kaviḥ apāṭha-ruciś ca vadnī na ciraṃ nandati /",
    "GK16simhrs_u:6637": " nepathye-tā ettha saṃtthara-tthido ṇimīlida-ṇaaṇo jebba suppabhādaṃ paṭhissaṃ /",
    "GK16simhrs_u:6638": " [tad atra saṃstara-sthito nimīlita-nayana eva suprabhātaṃ paṭhiṣyāmi /]",
    "GK16simhrs_u:6639": " karpūra-caṇḍaḥ-etad api bhavato bhūri /",
    "GK16simhrs_u:6640": " tad upaślokayāvo rāmabhadram /",
    "GK16simhrs_u:6641": " (kiñcid uccaiḥ)",
    "GK16simhrs_u:6642": " mārtaṇḍaika-kula-prakāṇḍa-tilakas trailokya-rakṣā-maṇir",
    "GK16simhrs_u:6643": " viśvāmitra-mahāmuner nirupadhiḥ śiṣyo raghu-grāmaṇīḥ /",
    "GK16simhrs_u:6644": " rāmas tāḍita-tāṭakaḥ kim aparaṃ pratyakṣa-nārāyaṇaḥ",
    "GK16simhrs_u:6645": " kausalyā-nayanotsavo vijayatāṃ bhū-kāśyapasyātmajaḥ //SRs_3.400// [bā.rā. 7.3]",
    "GK16simhrs_u:6646": " nepathye-",
    "GK16simhrs_u:6647": " kandapp-uddāma-dappa-ppasamaṇa-guruṇo bahmaṇo kāla-daṇḍe",
    "GK16simhrs_u:6648": " pāṇiṃ deṃtassa gaṃgā-taralida-sasiṇo pabbaī-ballahassa /",
    "GK16simhrs_u:6649": " cābaṃ caṃḍāhisiṃjāraba-harida-ṇahaṃ karṣaṇāruddha-majjhaṃ",
    "GK16simhrs_u:6650": " jaṃ bhaggaṃ tassa saddo ṇisuṇiti huaṇe bittharaṃto ṇamāi //SRs_3.401// [bā.rā. 7.4]",
    "GK16simhrs_u:6651": " [kandarpoddāma-darpa-praśamana-guror brahmaṇaḥ kāla-daṇḍe",
    "GK16simhrs_u:6652": " pāṇiṃ dātur gaṅgā-taralita-śaśinaḥ parvatī-vallabhasya /",
    "GK16simhrs_u:6653": " cāpaṃ caṇḍābhiśiñjā-rava-bharita-nabhaḥ karṣaṇāruddha-madhyaṃ",
    "GK16simhrs_u:6654": " yat bhagnaṃ tasya śabdo niḥśrūyate bhuvane vistaran na māti //]",
    "GK16simhrs_u:6655": " atra praviṣṭena karpūra-caṇḍena yavanikāntargatena candana-caṇḍena ca paryāya-pravṛtta-vāg-vilāsais",
    "GK16simhrs_u:6656": " tāṭakāvadhādi-vibhīṣaṇābhaya-pradānāntasya rāmabhadra-caritasya bāhulyāt prayogānucitasya",
    "GK16simhrs_u:6657": " sūcanād iyaṃ khaṇḍa-cūlikā /",
    "GK16simhrs_u:6658": " enāṃ viṣkambham evānye prāhur naitan mataṃ mama /",
    "GK16simhrs_u:6659": " apraviṣṭasya saṃlāpo viṣkambhe na hi yujyate / 193",
    "GK16simhrs_u:6660": " tad viṣkambha-śiraskatvān mateyaṃ khaṇḍa-cūlikā //SRs_3.402//",
    "GK16simhrs_u:6661": " atha aṅkāsyam-",
    "GK16simhrs_u:6662": " pūrvāṅkānte sampraviṣṭaiḥ pātrair bhāvy-aṅka-vastunaḥ / 194",
    "GK16simhrs_u:6663": " sūcanaṃ tad-avicchityai yat tad aṅkāsyam īritam //SRs_3.403//",
    "GK16simhrs_u:6664": " yathā hi vīra-carite dvitīyāṅkāvasānake / 195",
    "GK16simhrs_u:6665": " praviṣṭena sumantreṇa sūcitaṃ rāma-vigrahe //SRs_3.404//",
    "GK16simhrs_u:6666": " vasiṣṭha-viśvāmitrādi-samābhāṣaṇa-lakṣaṇam / 196",
    "GK16simhrs_u:6667": " vastūttarāṅke pūrvārthāvicchedenaiva kalpitam //SRs_3.405//",
    "GK16simhrs_u:6668": " athāṅkāvatāraḥ-",
    "GK16simhrs_u:6669": " aṅkāvatāraḥ pātrāṇāṃ pūrva-kāryānuvartinām / 197",
    "GK16simhrs_u:6670": " avibhāgena sarveṣāṃ bhāviny aṅke praveśanam //SRs_3.406//",
    "GK16simhrs_u:6671": " dvitīyāṅke mālavikāgnimitre sa nirūpyatām / 198",
    "GK16simhrs_u:6672": " pātreṇāṅka-praviṣṭena kevalaṃ sūcitatvataḥ /",
    "GK16simhrs_u:6673": " bhaved aṅkād abāhyatvam aṅkāsyāṅkāvatārayoḥ //SRs_3.407// 199",
    "GK16simhrs_u:6674": " atha praveśakaḥ-",
    "GK16simhrs_u:6675": " yan nīcaiḥ kevalaṃ pātrair bhāvi-bhūtārtha-sūcanam /",
    "GK16simhrs_u:6676": " aṅkayor ubhayor madhye sa vijñeyaḥ praveśakaḥ //SRs_3.408// 200",
    "GK16simhrs_u:6677": " so' yaṃ ceṭi-dvayālāpa-saṃvidhānopakalpitaḥ /",
    "GK16simhrs_u:6678": " mālatī-mādhave prājñair dvitīyāṅke nirūpyatām //SRs_3.409// 201",
    "GK16simhrs_u:6679": " asūcyaṃ tu śubhodātta-rasa-bhāva-nirantaram /",
    "GK16simhrs_u:6680": " prārambhe yady asūcyaṃ syād aṅkam evātra kalpayet //SRs_3.410// 202",
    "GK16simhrs_u:6681": " rasālaṅkāra-vastūnām upalālana-kāṅkṣiṇām /",
    "GK16simhrs_u:6682": " janany-aṅkavadādhāra-bhūtatvād aṅka ucyate //SRs_3.411// 203",
    "GK16simhrs_u:6683": " aṅkas tu pañcaṣair dvitrair aṅgino' ṅgasya vastunaḥ /",
    "GK16simhrs_u:6684": " rasasya vā samālamba-bhūtaiḥ pātrair manoharaḥ / 204",
    "GK16simhrs_u:6685": " saṃvidhāna-viśeṣaḥ syāt tatrāsūcyaṃ prapañcayet //SRs_3.412//",
    "GK16simhrs_u:6686": " atha asūcyavibhāgaḥ-",
    "GK16simhrs_u:6687": " asūcyaṃ tad dvidhā dṛśyaṃ śrāvyaṃ cādyaṃ tu darśayet / 205",
    "GK16simhrs_u:6688": " dvedhā dvitīyaṃ svagataṃ prakāśaṃ ceti bhedataḥ //SRs_3.413//",
    "GK16simhrs_u:6689": " svagataṃ svaika-vijñeyaṃ prakāśaṃ tad dvidhā bhavet / 206",
    "GK16simhrs_u:6690": " sarva-prakāśaṃ niyata-prakāśaṃ ceti bhedataḥ //SRs_3.414//",
    "GK16simhrs_u:6691": " sarva-prakāśaṃ sarveṣāṃ sthitānāṃ śravaṇocitam / 207",
    "GK16simhrs_u:6692": " dvitīyaṃ tu sthiteṣv apy eṣv ekasya śravaṇocitam //SRs_3.415//",
    "GK16simhrs_u:6693": " dvidhā vibhāvyate' nyac ca janāntam apavāritam / 208",
    "GK16simhrs_u:6694": " tripatākā-kareṇānyān apavāryāntarā kathām //SRs_3.416//",
    "GK16simhrs_u:6695": " anyenāmantraṇaṃ yat syāt taj janāntikam ucyate / 209",
    "GK16simhrs_u:6696": " rahasyaṃ kathyate' nyasya parāvṛtyāpavāritam //SRs_3.417//",
    "GK16simhrs_u:6697": " itthaṃ śrāvyaṃ ca dṛśyaṃ ca prayujya susamāhitaiḥ / 210/",
    "GK16simhrs_u:6698": " pātrair niṣkramaṇaṃ kāryam aṅkānte samam eva hi //SRs_3.418//",
    "GK16simhrs_u:6699": " aṅka-cchedaś ca kartavyaḥ kālāvasthānurodhataḥ / 211",
    "GK16simhrs_u:6700": " dinārdha-dinayor yogyam aṅke vastu pravartayet //SRs_3.419//",
    "GK16simhrs_u:6701": " atha garbhāṅkaḥ-",
    "GK16simhrs_u:6702": " aṅka-prasaṅgād garbhāṅka-lakṣaṇaṃ vakṣyate mayā / 212",
    "GK16simhrs_u:6703": " rasanāyaka-vastūnāṃ mahotkarṣāya kovidaiḥ //SRs_3.420//",
    "GK16simhrs_u:6704": " aṅkasya madhye yo' ṅkaḥ syād asau garbhāṅka īritaḥ / 213",
    "GK16simhrs_u:6705": " vastu-sūcaka-nāndīko diṅ-mātra-mukha-saṅgataḥ //SRs_3.421//",
    "GK16simhrs_u:6706": " arthopakṣepakair hīnaś cūlikā-parivarjitaiḥ / 214",
    "GK16simhrs_u:6707": " aneṣyad-vastu-viṣayaḥ pātraiś tri-caturair yutaḥ //SRs_3.422//",
    "GK16simhrs_u:6708": " nātiprapañcetivṛttaḥ svādhārāṅkāṅga-śobhitaḥ / 215",
    "GK16simhrs_u:6709": " prastutārthānubandhī ca pātra-niṣkramaṇāvadhiḥ //SRs_3.423//",
    "GK16simhrs_u:6710": " prathamāṅke na kartavyaḥ so' yaṃ kāvya-viśāradaiḥ / 216",
    "GK16simhrs_u:6711": " so' yam uttara-rāme tu rasotkarṣāya kathyatām //SRs_3.424//",
    "GK16simhrs_u:6712": " netur utkarṣako jñeyo bāla-rāmāyaṇe tv ayam / 217",
    "GK16simhrs_u:6713": " amogha-rāghave so' yaṃ vastūtkarṣaika-kāraṇam //SRs_3.425//",
    "GK16simhrs_u:6714": " nāṭake aṅka-niyamaḥ-",
    "GK16simhrs_u:6715": " nāṭake' ṅkā na kartavyāḥ pañca-nyūnā daśādhikāḥ / 218",
    "GK16simhrs_u:6716": " tad īdṛśa-guṇopetaṃ nāṭakaṃ bhukti-muktidam //SRs_3.426//",
    "GK16simhrs_u:6717": " tathā ca bharataḥ-",
    "GK16simhrs_u:6718": " dharmārtha-sādhanaṃ nāṭyaṃ sarva-duḥkhāpanoda-kṛt /",
    "GK16simhrs_u:6719": " āsevadhvaṃ tad ṛṣayas tasyotthānaṃ tu nāṭakam //SRs_3.427// iti /",
    "GK16simhrs_u:6720": " pūrṇādi-nāṭaka-bhedānaṅgīkāraḥ-",
    "GK16simhrs_u:6721": " nāṭakasya tu pūrṇādi-bhedāḥ kecana kalpitāḥ / 219",
    "GK16simhrs_u:6722": " teṣāṃ nātīva ramyatvād aparīkṣākṣamatvataḥ /",
    "GK16simhrs_u:6723": " muninānādṛtatvāc ca tān uddeṣṭum udāsmahe //SRs_3.428// 220",
    "GK16simhrs_u:6724": " atha prakaraṇam-",
    "GK16simhrs_u:6725": " yatretivṛttam utpādyaṃ dhīra-śāntaś ca nāyakaḥ /",
    "GK16simhrs_u:6726": " rasaḥ pradhānaṃ śṛṅgāraḥ śeṣaṃ nāṭakavad bhavet //SRs_3.429// 221",
    "GK16simhrs_u:6727": " tad dhi prakaraṇaṃ śuddhaṃ dhūrtaṃ miśraṃ ca tat tridhā /",
    "GK16simhrs_u:6728": " kula-strī-nāyakaṃ śuddhaṃ mālatī-mādhavādikam //SRs_3.430// 222",
    "GK16simhrs_u:6729": " gaṇikā-nāyikaṃ dhūrtaṃ kāmadattāhvayādikam /",
    "GK16simhrs_u:6730": " kitava-dhyputakārādi-vyāpāraṃ tv atra kalpayet //SRs_3.431// 223",
    "GK16simhrs_u:6731": " miśraṃ tat kulajā-veśye kalpite yatra nāyike /",
    "GK16simhrs_u:6732": " dhūrta-śuddha-kramopetaṃ tan mṛcchakaṭikādikam //SRs_3.432// 224",
    "GK16simhrs_u:6733": " nāṭikāyāḥ na pṛthag-rūpatvam-",
    "GK16simhrs_u:6734": " nāṭikā tv anayor bhedo na pṛthag rūpakaṃ bhavet /",
    "GK16simhrs_u:6735": " prakhyātaṃ nṛpater vṛttaṃ nāṭakād āhṛtaṃ yataḥ //SRs_3.433// 225",
    "GK16simhrs_u:6736": " buddhi-kalpita-vastutvaṃ tathā prakaraṇād api /",
    "GK16simhrs_u:6737": " vimarśa-sandhi-rāhityaṃ bhedakaṃ cen na tan matam //SRs_3.434// 226",
    "GK16simhrs_u:6738": " ratnāvalyādike lakṣye tat-sandher api darśanāt /",
    "GK16simhrs_u:6739": " strī-prāya-caturaṅkādi-bhedakaṃ cen na tan matam //SRs_3.435// 227",
    "GK16simhrs_u:6740": " eka-dvi-try-aṅka-pātrādi-bhedenānantatā yataḥ /",
    "GK16simhrs_u:6741": " devī-vaśāt saṅgamena bhedaś cet tan na yujyate /",
    "GK16simhrs_u:6742": " mālavikāgni-mitrādau nāṭikātva-prasaṅgataḥ //SRs_3.436// 228",
    "GK16simhrs_u:6743": " prakaraṇikā-nāṭikayor anusaraṇīyā hi nāṭikā-saraṇiḥ /",
    "GK16simhrs_u:6744": " ata eva bharata-muninā nāṭyaṃ daśadhā nirūpitaṃ pūrvam //SRs_3.437// 229",
    "GK16simhrs_u:6745": " atha utṛṣṭikāṅkaḥ-",
    "GK16simhrs_u:6746": " khyātena vā kalpitena vastunā prākṛtair naraiḥ /",
    "GK16simhrs_u:6747": " anvitaḥ kaiśikī-hīnaḥ sāttvatyārabhaṭī-mṛduḥ //SRs_3.438// 230",
    "GK16simhrs_u:6748": " strīṇāṃ vilāpa-vyāpārair upetaḥ karuṇāśrayaḥ /",
    "GK16simhrs_u:6749": " nānā-saṅgrāma-saṃnāha-prahāramaraṇotkaṭaḥ //SRs_3.439// 231",
    "GK16simhrs_u:6750": " mukha-nirvāhavān yaḥ syād eka-dvi-try-aṅka icchayā /",
    "GK16simhrs_u:6751": " utsṛṣṭikāṅkaḥ sa jñeyaḥ sa-viṣkambha-praveśakaḥ //SRs_3.440// 232",
    "GK16simhrs_u:6752": " asminn amaṅgala-prāye kuryān maṅgalam antataḥ /",
    "GK16simhrs_u:6753": " prayojyasya vadhaḥ kāryaḥ punar ujjīvanāvadhiḥ //SRs_3.441// 233",
    "GK16simhrs_u:6754": " ujjīvanād apy adhikaṃ manoratha-phalo' pi vā /",
    "GK16simhrs_u:6755": " vijñeyam asya lakṣyaṃ tu karuṇākandalādikam //SRs_3.442// 234",
    "GK16simhrs_u:6756": " atha vyāyogaḥ-",
    "GK16simhrs_u:6757": " khātetivṛtta-sampanno niḥsahāyaka-nāyakaḥ /",
    "GK16simhrs_u:6758": " yukto daśāvaraih khyātair uddhataiḥ pratināyakaiḥ //SRs_3.443// 235",
    "GK16simhrs_u:6759": " vimarśa-garbha-rahito bhāraty-ārabhaṭī-sphuṭaḥ /",
    "GK16simhrs_u:6760": " hāsya-śṛṅgāra-rahita ekāṅko raudra-saṃśrayaḥ //SRs_3.444// 236",
    "GK16simhrs_u:6761": " eka-vāsara-vṛttāntaḥ prāpta-viṣkambha-cūlikaḥ /",
    "GK16simhrs_u:6762": " astrī-nimitta-samaro vyāyogaḥ kathito budhaiḥ / 237",
    "GK16simhrs_u:6763": " vijñeyam asya lakṣyaṃ tu dhanañjaya-jayādikam //SRs_3.445//",
    "GK16simhrs_u:6764": " atha bhāṇaḥ-",
    "GK16simhrs_u:6765": " svasya vānyasya vā vṛttaṃ viṭena nipuṇoktinā / 238",
    "GK16simhrs_u:6766": " śaurya-saubhāgya-saṃstutyā vīra-śṛṅgāra-sūcakam //SRs_3.446//",
    "GK16simhrs_u:6767": " buddhi-kalpitam ekāṅkaṃ mukha-nirvahaṇānvitam / 239",
    "GK16simhrs_u:6768": " varṇyate bhāratī-vṛttyā yatra taṃ bhāṇam īrate //SRs_3.447//",
    "GK16simhrs_u:6769": " eka-pātra-prayojye' smin kuryād ākāśa-bhāṣitam / 240",
    "GK16simhrs_u:6770": " anyenānuktam apy anyo vacaḥ śrutveva yad vadet //SRs_3.448//",
    "GK16simhrs_u:6771": " iti kiṃ bhaṇasīty etad bhaved ākāśa-bhāṣitam / 241",
    "GK16simhrs_u:6772": " lāsyāṅgāni daśaitasmin saṃyojyānyatra tāni tu //SRs_3.449//",
    "GK16simhrs_u:6773": " geya-padaṃ sthita-pāṭhyam āsīnaṃ puṣpa-gandhikā / 242",
    "GK16simhrs_u:6774": " pracchedakas trimūḍhaṃ ca saindhavākhyaṃ dvimūḍhakam /",
    "GK16simhrs_u:6775": " uttamottamakaṃ cānyad ukta-pratyuktam eva ca //SRs_3.450// 243",
    "GK16simhrs_u:6776": " atha geya-padam-",
    "GK16simhrs_u:6777": " vīṇādi-vādanenaiva sahitaṃ yatra bhāvyate /",
    "GK16simhrs_u:6778": " lalitaṃ nāyikā-gītaṃ tad geya-padam ucyate //SRs_3.451// 244",
    "GK16simhrs_u:6779": " cañcat-puṭādinā vākyābhinayo nāyikā-kṛtaḥ /",
    "GK16simhrs_u:6780": " bhūmi-cārī-pracāreṇa sthita-pāṭhyaṃ tad ucyate //SRs_3.452// 245",
    "GK16simhrs_u:6781": " bhrū-netra-pāṇi-caraṇa-vilāsābhinayānvitam /",
    "GK16simhrs_u:6782": " yojyam āsīnayā pāṭhyam āsīnaṃ tad udāhṛtam //SRs_3.453// 246",
    "GK16simhrs_u:6783": " nānā-vidhena vādyena nānā-tāla-layānvitam /",
    "GK16simhrs_u:6784": " lāsyaṃ prayujyate yatra sā jñeyā puṣpa-gandhikā //SRs_3.454// 247",
    "GK16simhrs_u:6785": " anyāsaṅgama-śaṅkinyā nāyakasyātiroṣayā /",
    "GK16simhrs_u:6786": " prema-ccheda-prakaṭanaṃ lāsyaṃ pracchedakaṃ viduḥ //SRs_3.455// 248",
    "GK16simhrs_u:6787": " aniṣṭhura-ślakṣṇa-padaṃ sama-vṛttair alaṅkṛtam /",
    "GK16simhrs_u:6788": " nāṭyaṃ puruṣa-bhāvāḍhyaṃ trimūḍhakam udāhṛtam //SRs_3.456// 249",
    "GK16simhrs_u:6789": " deśa-bhāṣā-viśeṣeṇa calad-valaya-śṛṅkhalam /",
    "GK16simhrs_u:6790": " lāsyaṃ prayujyate yatra tat saindhavam iti smṛtam //SRs_3.457// 250",
    "GK16simhrs_u:6791": " cārībhir lalitābhiś ca citrārthābhinayānvitam /",
    "GK16simhrs_u:6792": " spaṣṭa-bhāva-rasopetaṃ lāsyaṃ yat tad dvimūḍhakam //SRs_3.458// 251",
    "GK16simhrs_u:6793": " aparijñāta-pārśvasthaṃ geya-bhāva-vibhūṣitam /",
    "GK16simhrs_u:6794": " lāsyaṃ sotkaṇṭha-vākyaṃ tad uttamottamakaṃ bhavet //SRs_3.459// 252",
    "GK16simhrs_u:6795": " kopa-prasāda-janitaṃ sādhikṣepa-padāśrayam /",
    "GK16simhrs_u:6796": " vākyaṃ tad ukta-pratyuktaṃ yūnoḥ praśnottarātmakam //SRs_3.460// 253",
    "GK16simhrs_u:6797": " śṛṅgāra-mañjarī-mukhyam asyodāharaṇaṃ matam /",
    "GK16simhrs_u:6798": " lāsyāṅga-daśakaṃ tatra lakṣyaṃ lakṣya-vicakṣaṇaiḥ //SRs_3.461// 254",
    "GK16simhrs_u:6799": " atha samavakāraḥ-",
    "GK16simhrs_u:6800": " prakhyātenetivṛttena nāyakair api tad-vidhaiḥ /",
    "GK16simhrs_u:6801": " pṛthak-prayojanāsaktair militair deva-dānavaiḥ //SRs_3.462// 255",
    "GK16simhrs_u:6802": " yuktaṃ dvādaśabhir vīra-pradhānaṃ kaiśikī-mṛdu /",
    "GK16simhrs_u:6803": " try-aṅkaṃ vimarśa-hīnaṃ ca kapaṭa-traya-saṃyutam //SRs_3.463// 256",
    "GK16simhrs_u:6804": " tri-vidravaṃ tri-śṛṅgāraṃ vidyāt samavakārakam /",
    "GK16simhrs_u:6805": " mohātmako bhramaḥ proktaḥ kapaṭas trividhas tv ayam //SRs_3.464// 257",
    "GK16simhrs_u:6806": " sattvajaḥ śatrujo daiva-janitaś ceti sattvajaḥ /",
    "GK16simhrs_u:6807": " krūra-prāṇi-samutpannaḥ śatrujas tu raṇādijaḥ //SRs_3.465// 258",
    "GK16simhrs_u:6808": " vātyāvarṣādi-sambhūto daivajaḥ kapaṭaḥ smṛtaḥ /",
    "GK16simhrs_u:6809": " udāharaṇam eteṣām āvege lakṣyatāṃ budhaiḥ //SRs_3.466// 259",
    "GK16simhrs_u:6810": " jīva-grāho' pi moho vā kapaṭād vidravas tataḥ /",
    "GK16simhrs_u:6811": " kapaṭa-traya-sambhūter ayaṃ ca trividho mataḥ / 260",
    "GK16simhrs_u:6812": " dharmārtha-kāma-sambaddhas tridhā śṛṅgāra īritaḥ //SRs_3.467//",
    "GK16simhrs_u:6813": " dharma-śṛṅgāraḥ-",
    "GK16simhrs_u:6814": " vratādi-janitaḥ kāmo dharma-śṛṅgāra īritaḥ / 261",
    "GK16simhrs_u:6815": " pārvatī-śiva-sambhogas tad udāharaṇaṃ matam //SRs_3.468//",
    "GK16simhrs_u:6816": " artha-śṛṅgāraḥ-",
    "GK16simhrs_u:6817": " yatra kāmena sambaddhair arthair arthānubandhibhiḥ / 262",
    "GK16simhrs_u:6818": " bhujyamānaiḥ sukha-prāptir artha-śṛṅgāra īritaḥ //SRs_3.469//",
    "GK16simhrs_u:6819": " sārvabhauma-phala-prāpti-hetunā vatsa-bhūpateḥ / 263",
    "GK16simhrs_u:6820": " ratnāvalyā samaṃ bhogo vijñeyā tad udāhṛtiḥ //SRs_3.470//",
    "GK16simhrs_u:6821": " kāma-śṛṅgāraḥ-",
    "GK16simhrs_u:6822": " durādara-surā-pāna-para-dārādi-kelijaḥ / 264",
    "GK16simhrs_u:6823": " tat-tad-āsvāda-lalitaḥ kāma-śṛṅgāra īritaḥ //SRs_3.471//",
    "GK16simhrs_u:6824": " tad udāharaṇaṃ prāyo dṛśyaṃ prasanādiṣu / 265",
    "GK16simhrs_u:6825": " śṛṅgāra-tritayaṃ tatra nātra bindu-praveśakau //SRs_3.472//",
    "GK16simhrs_u:6826": " mukha-pratimukhe sandhī vastu dvādaśa-nāḍikam / 266",
    "GK16simhrs_u:6827": " prathame kalpayed aṅke nāḍikā ghaṭikā-dvayam //SRs_3.473//",
    "GK16simhrs_u:6828": " mukhādi-sandhi-trayavāṃś caturnāḍika-vastukaḥ / 267",
    "GK16simhrs_u:6829": " dvitīyāṅkas tṛtīyas tu dvi-nāḍika-kathāśrayaḥ //SRs_3.474//",
    "GK16simhrs_u:6830": " nirvimarśa-catuḥ-sandhir evam aṅkās trayaḥ smṛtāḥ / 268",
    "GK16simhrs_u:6831": " vīthī-prahasanāṅgāni kuryād atra samāsataḥ //SRs_3.475//",
    "GK16simhrs_u:6832": " prastāvanāyāḥ prastāve prokto vīthy-aṅga-vistaraḥ / 269",
    "GK16simhrs_u:6833": " daśa prahasanāṅgāni tat-prasaṅge pracakṣmahe /",
    "GK16simhrs_u:6834": " udāharaṇam etasya payodhi-mathanādikam //SRs_3.476// 270",
    "GK16simhrs_u:6835": " atha vīthī-",
    "GK16simhrs_u:6836": " sūcya-pradhāna-śṛṅgārā mukha-nirvahaṇānvitā /",
    "GK16simhrs_u:6837": " eka-yojyā dviyojyā vā kaiśikī-vṛtti-nirmitā //SRs_3.477// 271",
    "GK16simhrs_u:6838": " vīthy-aṅga-sahitaikāṅkā vīthīti kathitā budhaiḥ /",
    "GK16simhrs_u:6839": " asyāṃ prāyeṇa lāsyāṅga-daśakaṃ yojayen na vā //SRs_3.478// 272",
    "GK16simhrs_u:6840": " sāmānyā parakīyā vā nāyikātrānurāgiṇī /",
    "GK16simhrs_u:6841": " vīthy-aṅga-prāya-vṛttitvān nocitā kula-pālikā / 273",
    "GK16simhrs_u:6842": " lakṣyam asyās tu vijñeyaṃ mādhavī-vīthikādikam //SRs_3.479//",
    "GK16simhrs_u:6843": " atha prahasanam-",
    "GK16simhrs_u:6844": " vastu-sandhy-aṅka-lāsyāṅga-vṛttayo yatra bhāṇavat / 274",
    "GK16simhrs_u:6845": " raso hāsyaḥ pradhānaṃ syād etat prahasanaṃ matam //SRs_3.480//",
    "GK16simhrs_u:6846": " viśeṣeṇa daśāṅgāni kalpayed atra tāni tu / 275",
    "GK16simhrs_u:6847": " avagalitāvaskandau vyavahāro vipralambha upapattiḥ /",
    "GK16simhrs_u:6848": " bhayam anṛtaṃ vibhrāntir gadgada-vāk ca pralāpaś ca //SRs_3.481// 276",
    "GK16simhrs_u:6849": " tatra avagalitam-",
    "GK16simhrs_u:6850": " pūrvam ātma-gṛhītasya samācārasya mohataḥ /",
    "GK16simhrs_u:6851": " dūṣaṇaṃ tyajanaṃ cātra dvidhāvagalitaṃ matam //SRs_3.482// 277",
    "GK16simhrs_u:6852": " yathā ānanda-kośa-nāmani prahasane,",
    "GK16simhrs_u:6853": " mithyā-tīrthaḥ-",
    "GK16simhrs_u:6854": " yāni dyanti galād adhaḥ sukṛtino lomnāṃ ca teṣāṃ sthitiṃ",
    "GK16simhrs_u:6855": " yāny ūrdhvaṃ paripoṣayanti puruṣās teṣāṃ muhuḥ khaṇḍanam /",
    "GK16simhrs_u:6856": " kṛtvā sarva-jagad-viruddha-vidhinā sañcāriṇāṃ mādṛśāṃ",
    "GK16simhrs_u:6857": " śrī-gītā ca harītakī ca harato hantopabhogyaṃ vayaḥ //SRs_3.483//",
    "GK16simhrs_u:6858": " atra kenāpi yati-bhraṣṭena sva-gṛhītasya yaty-āśramasya dūṣaṇād idam avagalitam /",
    "GK16simhrs_u:6859": " tyajanād, yathā prabodha-candrodaye,",
    "GK16simhrs_u:6860": " kṣapaṇakaḥ-",
    "GK16simhrs_u:6861": " ayi pīṇa-ghaṇatthaṇa-sohaṇi palitatthakulaṃga-viloaṇi /",
    "GK16simhrs_u:6862": " jai lamasi kāvāliṇī-bhāvehiṃ sābakā kiṃ kalissaṃdi //SRs_3.484//",
    "GK16simhrs_u:6863": " aho kāvāliṇīadaṃsaṇaṃ jebba ekkaṃ saukkhamokkha-sāhaṇam /",
    "GK16simhrs_u:6864": " (prakāśam) bho kābālia hagge tuhake saṃpadaṃ dāso saṃbutto /",
    "GK16simhrs_u:6865": " maṃ pi mahābhairavānusāsaṇe dikkhaya /",
    "GK16simhrs_u:6866": " [ayi pīna-ghana-stana-śobhane paritrasta-kuraṅga-vilocane /",
    "GK16simhrs_u:6867": " yadi ramase kāpālinī-bhāvaiḥ śrāvakāḥ kiṃ kariṣyanti /",
    "GK16simhrs_u:6868": " aho kāpālinī-darśanam eva ekaṃ saukhya-mokṣa-sādhanam /",
    "GK16simhrs_u:6869": " (prakāśam) bho kāpālika ahaṃ tava samprataṃ dāsaḥ saṃvṛttaḥ /",
    "GK16simhrs_u:6870": " mām api mahā-bhairavānuśāsane dikṣaya /]",
    "GK16simhrs_u:6871": " ity ādau kṣapaṇakasya sva-mārga-paribhraṃśa avagalitam /",
    "GK16simhrs_u:6872": " atha avaskandaḥ-",
    "GK16simhrs_u:6873": " avaskandas tv anekeṣām ayogyasyaika-vastunaḥ /",
    "GK16simhrs_u:6874": " sambandhābhāsa-kathanāt sva-sva-yogyatva-yojanā //SRs_3.485// 278",
    "GK16simhrs_u:6875": " yathā prahasane (ānanda-kośa-nāmani)-",
    "GK16simhrs_u:6876": " yatiḥ-sākṣād bhūtaṃ vadati kucayor antaraṃ dvaita-vādaṃ",
    "GK16simhrs_u:6877": " bauddhaḥ-dṛṣṭyor bhedaḥ kṣaṇika-mahimā saugate datta-pādaḥ /",
    "GK16simhrs_u:6878": " jainaḥ-bāhvor mūle nayati śucitām arhatī kāpi dīkṣā",
    "GK16simhrs_u:6879": " sarve-nābher mūlaṃ prathayati phalaṃ sarva-siddhānta-sāram //SRs_3.486//",
    "GK16simhrs_u:6880": " atra yati-bauddha-jainānāṃ gaṇikāyāṃ sva-sva-siddhānta-dharma-sambandha-kathanena sva-sva-pakṣa-parigraha-yogyatva-yojanād avaskandaḥ /",
    "GK16simhrs_u:6881": " atha vyavahāraḥ-",
    "GK16simhrs_u:6882": " vyavahāras tu saṃvādo dvitrāṇāṃ hāsya-kāraṇam //SRs_3.487// 279a",
    "GK16simhrs_u:6883": " yathā tatraiva prahasane (ānanda-kośa-nāmani)",
    "GK16simhrs_u:6884": " bauddhaḥ (yatiṃ vilokya)",
    "GK16simhrs_u:6885": " -kuto maṇḍa eka-daṇḍī /",
    "GK16simhrs_u:6886": " mithyā-tīrthaḥ (vilokya dṛṣṭim apakarṣan ātma-gatam)",
    "GK16simhrs_u:6887": " -kṣaṇikavādī na sambhāṣaṇīya eva /",
    "GK16simhrs_u:6888": " tathāpi daṇḍam antardhāya niruttaraṃ karomi /",
    "GK16simhrs_u:6889": " (prakāśam) aye śūnya-vādin /",
    "GK16simhrs_u:6890": " adaṇḍaḥ amuṇḍo' ham āgalād asmi /",
    "GK16simhrs_u:6891": " jainaḥ (ātma-gatam)",
    "GK16simhrs_u:6892": " -nūnam asau māyāvādī /",
    "GK16simhrs_u:6893": " bhavatu /",
    "GK16simhrs_u:6894": " aham api kim apy antardhāya prastutaṃ pṛcchāmi /",
    "GK16simhrs_u:6895": " (prakāśam) aye mahā-pariṇāma-vādin /",
    "GK16simhrs_u:6896": " bṛhad-bīja lomnāṃ samāna-jātīyatve' pi keṣāñcit saṅkartanam anyeṣāṃ saṃrakṣaṇam iti vyavasthitau kiṃ pramāṇam ?",
    "GK16simhrs_u:6897": " mithyā-tīrthaḥ-jīvad amedhyaṃ jaṅgama-narako nara-piśāco' yam antardhāyāpi na sambhāṣaṇīyaḥ /",
    "GK16simhrs_u:6898": " niṣkaccha-kīrtiḥ (sādaram)-sakhe /",
    "GK16simhrs_u:6899": " ārhata-mune vāde tvayā ayam apratipattiṃ nāma nigraha-sthānam āropito māyāvādī /",
    "GK16simhrs_u:6900": " mithyā-tīrthaḥ (ātma-gatam)",
    "GK16simhrs_u:6901": " -nūnam imāv api mādṛśāv eva liṅga-dhāraṇa-mātreṇa kukṣimbharaī syātām /",
    "GK16simhrs_u:6902": " (iti pippala-mūla-vedikāyāṃ niṣīdati /)",
    "GK16simhrs_u:6903": " ity atra yati-bauddha-jainānāṃ saṃvādo vyavahāraḥ /",
    "GK16simhrs_u:6904": " atha vipralambhaḥ-",
    "GK16simhrs_u:6905": " vipralambho vañcanā syād bhūtāveśādi-kaitavāt //SRs_3.488// 279b",
    "GK16simhrs_u:6906": " yathā prahasane (ānanda-kośa-nāmani tatraiva)-",
    "GK16simhrs_u:6907": " priyām ahaṃ pūrva-bhṛtāṃ nāmnā svacchanda-bhakṣiṇī /",
    "GK16simhrs_u:6908": " gṛhṇāmy enāṃ yadi trātuṃ kṛpā vaḥ śrūyatām idam //SRs_3.489//",
    "GK16simhrs_u:6909": " surāghaṭānāṃ saptatyā viṃśatyā dṛpta-gaḍḍuraiḥ /",
    "GK16simhrs_u:6910": " chāgaiś ca daśabhiḥ kāryā ciraṇṭī-tarpaṇa-kriyā //SRs_3.490//",
    "GK16simhrs_u:6911": " adya kartum aśakyaṃ cet tat-paryāptatamaṃ dhanam /",
    "GK16simhrs_u:6912": " āsthāpyam asyāḥ sākṣiṇyāḥ jaraṭhāyāḥ paṭāñcale //SRs_3.491//",
    "GK16simhrs_u:6913": " (iti punar api vyātta-vadanaṃ nṛtyati /)",
    "GK16simhrs_u:6914": " niṣkaccha-kīrtiḥ-he vratinau /",
    "GK16simhrs_u:6915": " kim atra vidheyam ?",
    "GK16simhrs_u:6916": " mithyā-tīrthaḥ-bhoḥ ahiṃsā-vādin /",
    "GK16simhrs_u:6917": " mriyamāṇaḥ prāṇī na rakṣaṇīya iti kiṃ yuṣmad-dharmaḥ ?",
    "GK16simhrs_u:6918": " arūpāmbaraḥ (sākṣepam)",
    "GK16simhrs_u:6919": " -ekena sukham upādeyam /",
    "GK16simhrs_u:6920": " anyena dhanaṃ pradeyam iti kiṃ yuṣmad-dharmaḥ ?",
    "GK16simhrs_u:6921": " niṣkaccha-kīrtiḥ sāntarhāsaṃ sva-dhanaṃ yati-dhanaṃ ca jaraṭhāyāḥ paṭāñcale baddhvā sabalātkāraṃ jainasya kaṭakaṃ tasyāḥ pāda-mūle' rpayati",
    "GK16simhrs_u:6922": " madhumallikā (sāṅga-bhaṅgaṃ sasmraṇa-bhayam iva)",
    "GK16simhrs_u:6923": " -ammo devadā vilambeṇa kuppissadi /",
    "GK16simhrs_u:6924": " tā ciraṃṭi-ātappaṇaṃ kāduṃ gacchemi /",
    "GK16simhrs_u:6925": " [amho /",
    "GK16simhrs_u:6926": " devatā vilambena kopiṣyati /",
    "GK16simhrs_u:6927": " tat ciraṇṭikā-tarpaṇaṃ kartuṃ gacchāmi /",
    "GK16simhrs_u:6928": " ] (iti kaṭakam ādāya niṣkrāntā /)",
    "GK16simhrs_u:6929": " ity ādau bhūtāveśa-kaitavena jaina-bauddha-saṃnyāsino vilobhya dhanaṃ kayāpi gaṇikayā gṛhītam ity ayaṃ vipralambhaḥ /",
    "GK16simhrs_u:6930": " atha upapattiḥ-",
    "GK16simhrs_u:6931": " upapattis tu sā proktā yat prasiddhasya vastunaḥ /",
    "GK16simhrs_u:6932": " loka-prasiddhayā yuktyā sādhanaṃ hāsya-hetunā //SRs_3.492// 280",
    "GK16simhrs_u:6933": " yathā tatraiva prahasane (ānanda-kośa-nāmani)",
    "GK16simhrs_u:6934": " mithyā-tīrthaḥ (puro' valokya)",
    "GK16simhrs_u:6935": " -aye upasarit-tīre pippala-nāmā vanaspatiḥ /",
    "GK16simhrs_u:6936": " yaś ca gītāsu bhagavatā nija-vibhūtitayā nirdiṣṭaḥ /",
    "GK16simhrs_u:6937": " (vicintya) katham asya taror iyatī mahima-sambhāvanā /",
    "GK16simhrs_u:6938": " (vimṛśya) upapadyata eva-",
    "GK16simhrs_u:6939": " tat padaṃ tanu-madhyāyā yenāśvattha-dalopamam /",
    "GK16simhrs_u:6940": " tad-aśvattho' smi vṛkṣāṇām ity ūce bhagavān hariḥ //SRs_3.493// iti /",
    "GK16simhrs_u:6941": " atra loka-prasiddhena aśvattha-daloru-mūlayoḥ sāmyena hetunā loka-prasiddhasyaiva bhagavad-aśvatthayor aikyasya sādhanaṃ hāsya-kāraṇam upapattiḥ",
    "GK16simhrs_u:6942": " atha bhayam-",
    "GK16simhrs_u:6943": " smṛtaṃ bhayaṃ tu nagara-śodhakādi-kṛto daraḥ //SRs_3.494// 281a",
    "GK16simhrs_u:6944": " yathā tatraiva prahasane (ānanda-kośa-nāmani)",
    "GK16simhrs_u:6945": " jainaḥ-aho arājako' yaṃ viṣayaḥ yat nagara-parisarāśrita-tapasvināṃ dhanaṃ coryate (ity udvāhur ākrośati) /",
    "GK16simhrs_u:6946": " nagara-rakṣakāḥ-aye kim apahṛtaṃ dhanam /",
    "GK16simhrs_u:6947": " kiyat (iti taṃ paritaḥ praviśya parisarpanti /)",
    "GK16simhrs_u:6948": " arūpāmbaraḥ-dhik kaṣṭam /",
    "GK16simhrs_u:6949": " nagara-śīghrakāḥ samāyānti /",
    "GK16simhrs_u:6950": " (ity ūrdhva-bāhur oṣṭha-spandanaṃ karoti /",
    "GK16simhrs_u:6951": " mithyā-tīrtho gaṇikām ākṣipya samādhiṃ nāṭayati /",
    "GK16simhrs_u:6952": " niṣkaccha-kīrtir eka-pādenāvatiṣṭhamānaḥ karāṅgulīr gaṇayati)",
    "GK16simhrs_u:6953": " ity ādau jainādīnāṃ bhaya-kathanād bhayam /",
    "GK16simhrs_u:6954": " atha anṛtam-",
    "GK16simhrs_u:6955": " anṛtaṃ tu bhaved vākyam asabhya-stuti-gumphitam / 281",
    "GK16simhrs_u:6956": " tad evānṛtam ity āhur apare sva-mata-stuteḥ //SRs_3.495//",
    "GK16simhrs_u:6957": " yathā tatraiva prahasane (ānanda-kośa-nāmani)-",
    "GK16simhrs_u:6958": " bālātapena parimṛṣṭam ivāravindaṃ",
    "GK16simhrs_u:6959": " māñjiṣṭha-celam iva mānmatham ātapatram /",
    "GK16simhrs_u:6960": " sālakta-lekham iva saukhya-karaṇḍam adya",
    "GK16simhrs_u:6961": " yūnāṃ mude taruṇi tat padam ārtavaṃ te //SRs_3.496//",
    "GK16simhrs_u:6962": " atra ārtavāruṇasyoru-mūlasya (asabhyasya)",
    "GK16simhrs_u:6963": " varṇanād idam anṛtam /",
    "GK16simhrs_u:6964": " aparaṃ, yathā karpūra-mañjaryām,",
    "GK16simhrs_u:6965": " bhairavānandaḥ-",
    "GK16simhrs_u:6966": " raṃḍā caṃḍā dikkhadā dhamma-dārā",
    "GK16simhrs_u:6967": " majjaṃ maṃsaṃ pijjae khajjae a /",
    "GK16simhrs_u:6968": " bhikkhā bhojjaṃ camma-khaṇḍaṃ ca sejjā",
    "GK16simhrs_u:6969": " kolo dhammo kassa ṇo bhādi rammo //SRs_3.497// [ka.maṃ. 1.23]",
    "GK16simhrs_u:6970": " [raṇḍā caṇḍā dīkṣitā dharma-dārā",
    "GK16simhrs_u:6971": " madyaṃ māṃsaṃ pīyate khādyate ca /",
    "GK16simhrs_u:6972": " bhikṣā bhojyaṃ carma-khaṇḍaṃ ca śayyā",
    "GK16simhrs_u:6973": " kaulo dharmaḥ kasya no bhāti ramyaḥ //]",
    "GK16simhrs_u:6974": " atha vibhrāntiḥ-",
    "GK16simhrs_u:6975": " vastu-sāmya-kṛto moho vibhrāntir iti gīyate //SRs_3.498// 282b",
    "GK16simhrs_u:6976": " yathā tatraiva prahasane (ānanda-kośa-nāmani)",
    "GK16simhrs_u:6977": " bauddhaḥ (puro' valokya)-",
    "GK16simhrs_u:6978": " hema-kumbhavatī ramya-toraṇā cāru-darpaṇā /",
    "GK16simhrs_u:6979": " kāpi gandharva-nagarī dṛśyate bhūmi-cāriṇī //SRs_3.499//",
    "GK16simhrs_u:6980": " jainaḥ-aye kṣaṇa-bhaṅga-vādin etad utpāta-phalaṃ prathama-darśino bhavata eva pariṇamet /",
    "GK16simhrs_u:6981": " (iti locane nimīlayati /)",
    "GK16simhrs_u:6982": " bauddhaḥ (punar nirvarṇya)",
    "GK16simhrs_u:6983": " -hanta kim apade bhrānto' smi /",
    "GK16simhrs_u:6984": " na purīyaṃ viśālākṣī na toraṇam ime bhruvau /",
    "GK16simhrs_u:6985": " na darpaṇam imau gaṇḍau na ca kumbhāv imau stanau //SRs_3.500//",
    "GK16simhrs_u:6986": " ity atra bauddhasya moho vibhrāntiḥ /",
    "GK16simhrs_u:6987": " atha gadgada-vāk-",
    "GK16simhrs_u:6988": " asatya-ruditonmiśraṃ vākyaṃ gadgada-vāg bhavet //SRs_3.501// 283a",
    "GK16simhrs_u:6989": " yathā tatraiva prahasane (ānanda-kośa-nāmani)",
    "GK16simhrs_u:6990": " (bhaginyau parasparam āśliṣya rudita iva)",
    "GK16simhrs_u:6991": " guhyagrāhī (ātmagatam)-",
    "GK16simhrs_u:6992": " anupātta-bāṣpa-kaṇikaṃ gadgada-niḥśvāsa-kalitam avyaktam /",
    "GK16simhrs_u:6993": " anayor asatya-ruditaṃ suratānta-daśāṃ vyanaktīva //SRs_3.502//",
    "GK16simhrs_u:6994": " atra gadgada-vāktvaṃ spaṣṭam /",
    "GK16simhrs_u:6995": " atha pralāpaḥ-",
    "GK16simhrs_u:6996": " pralāpaḥ syād ayogyasya yogyatvenānumodanam //SRs_3.503// 283b",
    "GK16simhrs_u:6997": " yathā tatraiva prahasane (ānanda-kośa-nāmani)",
    "GK16simhrs_u:6998": " rājā (saudāryodrekam)",
    "GK16simhrs_u:6999": " -aye viḍālākṣa asmadīye nagare viṣaye ca-",
    "GK16simhrs_u:7000": " pati-hīnā ca yā nārī jāyā-hīnaś ca yaḥ pumān /",
    "GK16simhrs_u:7001": " tau dampatī yathā-kāmaṃ bhavetām iti ghuṣyatām //SRs_3.504//",
    "GK16simhrs_u:7002": " viḍālākṣaḥ-devaḥ pramāṇam /",
    "GK16simhrs_u:7003": " (iti sānucaro niṣkrāntaḥ /)",
    "GK16simhrs_u:7004": " guhya-grāhī (sa-ślāghā-gauravam)-",
    "GK16simhrs_u:7005": " naṣṭāśva-bhagna-śakaṭa-nyāyena pratipāditam /",
    "GK16simhrs_u:7006": " ucitā te mahārāja seyaṃ kāruṇya-ghoṣaṇā //SRs_3.505//",
    "GK16simhrs_u:7007": " api ca-",
    "GK16simhrs_u:7008": " manvādayo mahīpālāḥ śataśo gām apālayan /",
    "GK16simhrs_u:7009": " na kenāpi kṛto mārga evam āścarya-śaukhyadaḥ //SRs_3.506//",
    "GK16simhrs_u:7010": " atra ayogyasyāpi rājādeśasya dharmādhikāriṇā guhya-grāhiṇā nyāya-parikalpanayā yogyatvenānumodanād ayaṃ pralāpaḥ /",
    "GK16simhrs_u:7011": " prahasanasya śuddhādi-bhedāḥ-",
    "GK16simhrs_u:7012": " śuddhaṃ kīrṇaṃ vaikṛtaṃ ca tac ca prahasanaṃ tridhā /",
    "GK16simhrs_u:7013": " śuddhaṃ śrotriya-śākhāder veṣa-bhāṣādi-saṃyutam //SRs_3.507// 284",
    "GK16simhrs_u:7014": " ceṭa-ceṭī-jana-vyāptaṃ tal lakṣyaṃ tu nirūpyatām /",
    "GK16simhrs_u:7015": " ānanda-kośa-pramukhaṃ tathā bhagavad-ajjukam //SRs_3.508// 285",
    "GK16simhrs_u:7016": " kīrṇaṃ tu sarvair vīthy-aṅgaiḥ saṅkīrṇaṃ dhūrta-saṅkulam /",
    "GK16simhrs_u:7017": " tasyodāharaṇaṃ jñeyaṃ bṛhat-saubhadrakādikam //SRs_3.509// 286",
    "GK16simhrs_u:7018": " yac cedaṃ kāmukādīnāṃ veṣa-bhāṣādi-saṅgataiḥ /",
    "GK16simhrs_u:7019": " ṣaṇḍatāpa-savṛddhādyair yutaṃ tad vaikṛtaṃ bhavet / 287",
    "GK16simhrs_u:7020": " kalikeli-prahasana-pramukhaṃ tad udāhṛtam //SRs_3.510//",
    "GK16simhrs_u:7021": " atha ḍimaḥ-",
    "GK16simhrs_u:7022": " khyātetivṛttaṃ nirhāsya-śṛṅgāraṃ raudra-mudritam / 288",
    "GK16simhrs_u:7023": " sāttvatī-vṛtti-viralaṃ bhāraty-ārabhaṭī-sphuṭam //SRs_3.511//",
    "GK16simhrs_u:7024": " nāyakair uddhatair deva-yakṣa-rākṣasa-pannagaiḥ / 289",
    "GK16simhrs_u:7025": " gandharva-bhūta-vetāla-siddha-vidyādharādibhiḥ //SRs_3.512//",
    "GK16simhrs_u:7026": " samanvitaṃ ṣoḍaśabhir nyāya-mārgaṇa-nāyakam / 290",
    "GK16simhrs_u:7027": " caturbhir āṅkair anvītaṃ nirvimarśaka-sandhibhiḥ //SRs_3.513//",
    "GK16simhrs_u:7028": " nirghātolkoparāgādi-ghora-krūrāji-sambhramam / 291",
    "GK16simhrs_u:7029": " sa-praveśaka-viṣkambha-cūlikaṃ hi ḍimaṃ viduḥ /",
    "GK16simhrs_u:7030": " asyodāharaṇaṃ jñeyaṃ vīrabhadra-vijṛmbhitam //SRs_3.514// 292",
    "GK16simhrs_u:7031": " atha īhāmṛgaḥ-",
    "GK16simhrs_u:7032": " yatretivṛttaṃ miśraṃ syāt sa-viṣkambha-praveśakam /",
    "GK16simhrs_u:7033": " catvāro' ṅkā nirvimarśa-garbhāḥ syuḥ sandhayas trayaḥ //SRs_3.515// 293",
    "GK16simhrs_u:7034": " dhīroddhattaś ca prakhyāto divyo martyo' pi nāyakaḥ /",
    "GK16simhrs_u:7035": " divya-striyam anicchantīṃ kanyāṃ vāhartum udyataḥ //SRs_3.516// 294",
    "GK16simhrs_u:7036": " strī-nimittāji-saṃrambhaḥ pañcaṣāḥ pratināyakāḥ /",
    "GK16simhrs_u:7037": " rasā nirbhaya-bībhatsā vṛttayaḥ kaiśikīṃ vinā //SRs_3.517// 295",
    "GK16simhrs_u:7038": " svalpas tasyāḥ praveśo vā so' yam īhāmṛgo mataḥ /",
    "GK16simhrs_u:7039": " vyājān nivārayed atra saṅgrāmaṃ bhīṣaṇa-kramam //SRs_3.518// 296",
    "GK16simhrs_u:7040": " tasyodāharaṇaṃ jñeyaṃ prājñair māyā-kuraṅgikā /",
    "GK16simhrs_u:7041": " itthaṃ śrī-siṃha-bhūpena sarva-lakṣaṇa-śālinā / 297",
    "GK16simhrs_u:7042": " sarva-lakṣaṇa-sampūrṇo lakṣito rūpaka-kramaḥ //SRs_3.519//",
    "GK16simhrs_u:7043": " atha nāṭaka-paribhāṣā-",
    "GK16simhrs_u:7044": " atha rūpaka-nirmāṇa-parijñānopayoginī / 298",
    "GK16simhrs_u:7045": " śrī-siṃha-dharaṇīśena paribhāṣā nirūpyate //SRs_3.520//",
    "GK16simhrs_u:7046": " paribhāṣātra maryādā pūrvācāryopakalpitā / 299",
    "GK16simhrs_u:7047": " sā hi naur atigambhīraṃ vivikṣor nāṭya-sāgaram //SRs_3.521//",
    "GK16simhrs_u:7048": " eṣā ca bhāṣā-nirdeśa-nāmabhis trividhā matā / 300",
    "GK16simhrs_u:7049": " tatra bhāṣā dvidhā bhāṣā vibhāṣā ceti bhedataḥ //SRs_3.522//",
    "GK16simhrs_u:7050": " caturdaśa vibhāṣāḥ syuḥ prācyādyā vākya-vṛttayaḥ / 301",
    "GK16simhrs_u:7051": " āsāṃ saṃskāra-rāhityād viniyogo na kathyate //SRs_3.523//",
    "GK16simhrs_u:7052": " uttamādiṣu tad-deśa-vyavahārāt pratīyatām / 302",
    "GK16simhrs_u:7053": " bhāṣā dvidhā saṃskṛtā ca prākṛtī ceti bhedataḥ //SRs_3.524//",
    "GK16simhrs_u:7054": " kaumāra-pāṇinīyādi-saṃskṛtā saṃskṛtā matā / 303",
    "GK16simhrs_u:7055": " iyaṃ tu devatādīnāṃ munīnāṃ nāyakasya ca /",
    "GK16simhrs_u:7056": " liṅgināṃ ca viṭādīnm anīcānāṃ prayujyate //SRs_3.525// 304",
    "GK16simhrs_u:7057": " atha prākṛtī-",
    "GK16simhrs_u:7058": " prakṛteḥ saṃskṛtāyās tu vikṛtiḥ prākṛtī matā / 305",
    "GK16simhrs_u:7059": " ṣaḍ-vidhā sā prākṛtaṃ ca śaurasenī ca māgadhī //SRs_3.526//",
    "GK16simhrs_u:7060": " paiśācī cūlikā paiśācy apabhraṃśa iti kramāt / 306",
    "GK16simhrs_u:7061": " atra tu prākṛtaṃ strīṇāṃ sarvāsāṃ niyataṃ bhavet //SRs_3.527//",
    "GK16simhrs_u:7062": " kvacic ca devī gaṇikā mantrijā ceti yoṣitām / 307",
    "GK16simhrs_u:7063": " yoginy-apsarasoḥ śilpa-kāriṇyā api saṃskṛtam //SRs_3.528//",
    "GK16simhrs_u:7064": " ye nīcāḥ karmaṇā jātyā teṣāṃ prākṛtam ucyate / 308",
    "GK16simhrs_u:7065": " chadma-liṅgavatāṃ tadvaj jainānām iti kecana //SRs_3.529//",
    "GK16simhrs_u:7066": " adhame madhyame cāpi śaurasenī prayujyate / 309",
    "GK16simhrs_u:7067": " dhīvarādy-atinīceṣu māgadhī ca niyujyate //SRs_3.530//",
    "GK16simhrs_u:7068": " rakṣaḥ-piśāca-nīceṣu paiśācī-dvitayaṃ bhavet / 310",
    "GK16simhrs_u:7069": " apabhraṃśas tu caṇḍāla-yavanādiṣu yujyate //SRs_3.531//",
    "GK16simhrs_u:7070": " nāṭakādāv apabhraṃśa-vinyāsasyāsahiṣṇavaḥ / 311",
    "GK16simhrs_u:7071": " anye caṇḍālakādīnāṃ māgadhy-ādīn prayuñjate //SRs_3.532//",
    "GK16simhrs_u:7072": " sarveṣāṃ kāraṇa-vaśāt kāryo bhāṣā-vyatikramaḥ / 312",
    "GK16simhrs_u:7073": " māhātmyasya paribhraṃśaṃ madasyātiśayaṃ tathā //SRs_3.533//",
    "GK16simhrs_u:7074": " pracchādanaṃ ca vibhrāntiṃ yathālikhita-vācanam / 313",
    "GK16simhrs_u:7075": " kadācid anuvādaṃ ca kāraṇāni pracakṣate //SRs_3.534//",
    "GK16simhrs_u:7076": " atha nirdeśa-paribhāṣā-",
    "GK16simhrs_u:7077": " sākṣād anāma-grāhyāṇāṃ janānāṃ pratisaṃjñayā / 314",
    "GK16simhrs_u:7078": " āhvāna-bhaṅgī nāṭyajñair nirdeśa iti gīyate //SRs_3.535//",
    "GK16simhrs_u:7079": " sa tridhā pūjya-sadṛśa-kaniṣṭha-viṣayatvataḥ / 315",
    "GK16simhrs_u:7080": " pūjyās tu devo munayo liṅginas tat-samāstriyaḥ //SRs_3.536//",
    "GK16simhrs_u:7081": " bahuśrutāś ca bhagavac-chabda-vācyā bhavanti hi / 316",
    "GK16simhrs_u:7082": " āryeti brāhmaṇo vācyo vṛddhas tāteti bhāṣyate //SRs_3.537//",
    "GK16simhrs_u:7083": " upādhyāyeti cācāryo gaṇikā tv ajjukākhyayā / 317",
    "GK16simhrs_u:7084": " mahārājeti bhūpālo vidvān bhāva itīryate //SRs_3.538//",
    "GK16simhrs_u:7085": " chandato nāmabhir vācyā brāhmaṇais tu narādhipāḥ / 318",
    "GK16simhrs_u:7086": " deveti nṛpatir vācyo bhṛtyaiḥ prakṛtibhis tathā //SRs_3.539//",
    "GK16simhrs_u:7087": " sārvabhaumaḥ parijanair bhaṭṭa-bhaṭṭāraketi ca / 319",
    "GK16simhrs_u:7088": " vācyo rājeti munibhir apatya-pratyayena vā //SRs_3.540//",
    "GK16simhrs_u:7089": " vidūṣakeṇa tu prāyaḥ sakhe rājan nitīcchayā / 320",
    "GK16simhrs_u:7090": " brāhmaṇaiḥ sacivo vācyo hy amātya saciveti ca //SRs_3.541//",
    "GK16simhrs_u:7091": " śaiṣāir āryety athāyuṣman iti sārathinā rathī / 321",
    "GK16simhrs_u:7092": " tapasvi-sādhu-śabdābhyāṃ praśāntaḥ paribhāṣyate //SRs_3.542//",
    "GK16simhrs_u:7093": " svāmīti yuva-rājas tu kumāro bhartṛ-dārakaḥ / 322",
    "GK16simhrs_u:7094": " āvutteti svasur bhartā syāleti pṛtanā-patiḥ //SRs_3.543//",
    "GK16simhrs_u:7095": " bhaṭṭinī svāminī devī tathā bhaṭṭāriketi ca / 323",
    "GK16simhrs_u:7096": " paricārajanair vācyā yoṣito rāja-vallabhāḥ //SRs_3.544//",
    "GK16simhrs_u:7097": " rājñā tu mahiṣī vācyā devīty anyāḥ priyā iti / 324",
    "GK16simhrs_u:7098": " sarveṇa patnī tv āryeti pitur nāmnā sutasya vā //SRs_3.545//",
    "GK16simhrs_u:7099": " tāta-pādā iti pitā mātāmbeti sutena tu / 325",
    "GK16simhrs_u:7100": " jyeṣṭhās tv āryā iti bhrātrā tathā syur mātulādayaḥ //SRs_3.546//",
    "GK16simhrs_u:7101": " atha sadṛśa-nirdeśaḥ-",
    "GK16simhrs_u:7102": " sadṛśaḥ sadṛśo vācyo vayasyety āhvayena vā / 326",
    "GK16simhrs_u:7103": " haleti sakhyā tu sakhī kathanīyā sakhīti vā //SRs_3.547//",
    "GK16simhrs_u:7104": " atha kaniṣṭha-nirdeśaḥ-",
    "GK16simhrs_u:7105": " suta-śiṣya-kanīyāṃso vācyā guru-janena hi / 327",
    "GK16simhrs_u:7106": " vatsa-putraka-dīrghāyus-tāta-jāteti saṃjñayā //SRs_3.548//",
    "GK16simhrs_u:7107": " anyaḥ kanīyān āryeṇa janena paribhāṣyate / 328",
    "GK16simhrs_u:7108": " śilpādhikāra-nāmabhyāṃ bhadra bhadra-mukheti //SRs_3.549//",
    "GK16simhrs_u:7109": " vācye nīcātinīce tu haṇḍe hañje iti kramāt / 329",
    "GK16simhrs_u:7110": " bhartrā vācyāḥ sva-sva-nāmnā bhṛtyāḥ śilpocitena vā //SRs_3.550//",
    "GK16simhrs_u:7111": " evam ādi prakāreṇa yojyā nirdeśa-yojanā / 330",
    "GK16simhrs_u:7112": " loka-śāstrāvirodhena vijñeyā kāvya-kovidaiḥ //SRs_3.551//",
    "GK16simhrs_u:7113": " atha nāma-paribhāṣā-",
    "GK16simhrs_u:7114": " anukta-nāmnaḥ prakhyāte kañcuki-prabhṛter api / 331",
    "GK16simhrs_u:7115": " itivṛtte kalpite tu nāyakāder api sphuṭam //SRs_3.552//",
    "GK16simhrs_u:7116": " rasa-vastūpayogīni kavir nāmāni kalpayet / 332",
    "GK16simhrs_u:7117": " vinayandhara-bābhravya-jayandhara-jayādikam //SRs_3.553//",
    "GK16simhrs_u:7118": " kāryaṃ kañcukināṃ nāma prāyo viśvāsa-sūcakam / 333",
    "GK16simhrs_u:7119": " latālaṅkāra-puṣpādi-vastūnāṃ lalitātmanām //SRs_3.554//",
    "GK16simhrs_u:7120": " nāmabhir guṇa-siddhair ceṭīnāṃ nāma kalpayet / 334",
    "GK16simhrs_u:7121": " karabhaḥ kalahaṃsaś cety ādi nāmānujīvinām //SRs_3.555//",
    "GK16simhrs_u:7122": " karpūra-caṇḍa-kāmpilyety ādikaṃ nāma vandinām / 335",
    "GK16simhrs_u:7123": " subuddhi-vasubhūtyādi-mantriṇāṃ nāma kalpayet //SRs_3.556//",
    "GK16simhrs_u:7124": " devarātaḥ somarāta iti nāma purodhasaḥ / 336",
    "GK16simhrs_u:7125": " śrīvatso gautamaḥ kautso gārgyo maudgalya ity api //SRs_3.557//",
    "GK16simhrs_u:7126": " vasantakaḥ kāpileya ity ākhyeyo vidūṣakaḥ / 337",
    "GK16simhrs_u:7127": " pratāpa-vīra-vijaya-māna-vikrama-sāhasaiḥ //SRs_3.558//",
    "GK16simhrs_u:7128": " vasanta-bhūṣaṇottaṃsa-śekharāṅka-padottaraiḥ / 338",
    "GK16simhrs_u:7129": " dhīrottarāṇāṃ netṝṇāṃ nāma kurvīta kovidaḥ //SRs_3.559//",
    "GK16simhrs_u:7130": " candrāpīḍaḥ kāmapāla ity ādyaṃ lalitātmanām / 339",
    "GK16simhrs_u:7131": " ugravarmā caṇḍasena ity ādy-uddhata-cetasām //SRs_3.560//",
    "GK16simhrs_u:7132": " datta-senānta-nāmāni vaiśyānāṃ kalpayet sudhīḥ / 340",
    "GK16simhrs_u:7133": " karpūra-mañjarī candralekhā rāgataraṅgikā //SRs_3.561//",
    "GK16simhrs_u:7134": " padmāvatīti prāyeṇa nāmnā vācyā hi nāyikā / 341",
    "GK16simhrs_u:7135": " devyas tu dhāriṇī-lakṣmī-vasumatyādi-nāmabhiḥ //SRs_3.562//",
    "GK16simhrs_u:7136": " bhogavatī kāntimatī kamalā kāmavallarī / 342",
    "GK16simhrs_u:7137": " irāvatī haṃsapadīty ādi-nāmnā tu bhoginī //SRs_3.563//",
    "GK16simhrs_u:7138": " viprakṣatra-viśaḥ śarma-varma-dattānta-nāmabhiḥ / 343",
    "GK16simhrs_u:7139": " śikhaṇḍāṅgada-cūḍānta-nāmnā vidyādharādhipāḥ //SRs_3.564//",
    "GK16simhrs_u:7140": " kuṇḍalānanda-ghaṇṭānta-nāmnā kāpālikā janāḥ / 344",
    "GK16simhrs_u:7141": " yogasundarikā vaṃśaprabhā vikaṭamudrikā //SRs_3.565//",
    "GK16simhrs_u:7142": " śaṅkha-keyūrikety ādi-nāmnā kāpālika-striyaḥ / 345",
    "GK16simhrs_u:7143": " ānandinī siddhimatī śrīmatī sarvamaṅgalā //SRs_3.566//",
    "GK16simhrs_u:7144": " yaśovatī putravatīty ādi-nāmnā suvāsinī / 346",
    "GK16simhrs_u:7145": " ity ādi sarvam ālocya lakṣaṇaṃ kṛta-buddhinā //SRs_3.567//",
    "GK16simhrs_u:7146": " kavinā kalpitaṃ kāvyam ācandrārkaṃ prakāśate / 347",
    "GK16simhrs_u:7147": " lakṣya-lakṣaṇa-nirmāṇa-vijñāna-kṛta-buddhibhiḥ //SRs_3.568//",
    "GK16simhrs_u:7148": " parīkṣyatām ayaṃ grantho vimatsara-manīṣayā / 348",
    "GK16simhrs_u:7149": " bharatāgama-pārīṇaḥ śrīmān siṃha-mahīpatiḥ /",
    "GK16simhrs_u:7150": " rasikaḥ kṛtavān evaṃ rasārṇava-sudhākaram //SRs_3.569// 349",
    "GK16simhrs_u:7151": " saṃrambhād anapota-siṃha-nṛpater dhāṭī-samāṭīkane",
    "GK16simhrs_u:7152": " niḥsāṇeṣu dhaṇaṃ dhaṇaṃ dhaṇam iti dhvānānusandhāyiṣu /",
    "GK16simhrs_u:7153": " modante hi raṇaṃ raṇaṃ raṇam iti prauḍhās tadīyā bhaṭā",
    "GK16simhrs_u:7154": " bhrāntiṃ yānti tṛṇaṃ tṛṇaṃ tṛṇam iti pratyarthi-pṛthvī-bhujaḥ //SRs_3.570// 350",
    "GK16simhrs_u:7155": " matvā dhātrā tulāyāṃ laghur iti dharaṇīṃ siṃha-bhūpāla-candre",
    "GK16simhrs_u:7156": " sṛṣṭe tatrātigurvyāṃ tad-upanidhitayā sthāpyamānaiḥ krameṇa /",
    "GK16simhrs_u:7157": " cintāratnaugha-kalpa-druma-tati-surabhī-maṇḍalaiḥ pūritāntāpy",
    "GK16simhrs_u:7158": " ūrdhvaṃ nītā laghimnā tad-ari-kula-śataiḥ pūryate' dyāpi sā dyauḥ //SRs_3.571// 351",
    "GK16simhrs_u:7159": " iti śrīmad-āndhra-maṇḍalādhīśvara-pratigaṇḍa-bhairava-śrīmad-anapota-narendra-nandana-bhuja-bala-bhīma-śrī-siṃha-bhūpāla-viracite",
    "GK16simhrs_u:7160": " rasārṇava-sudhākara-nāmni nāṭyālaṅkāra-śāstre bhāvakollāso nāma",
    "GK16simhrs_u:7161": " tṛtīyo vilāsaḥ //3//",
    "GK16simhrs_u:7162": " samāptaś cāyaṃ rasārṇava-sudhākaraḥ",
    "GK16simhrs_u:7163": " śrī-toya-śaila-vasatiḥ sa tamāla-nīlo",
    "GK16simhrs_u:7164": " jīyād dharir muni-cakora-suśāradenduḥ /",
    "GK16simhrs_u:7165": " lakṣmī-stanastavaka-kuṅkuma-kardama-śrī-",
    "GK16simhrs_u:7166": " saṃlipta-nirmala-viśāla-bhujāntarālaḥ //",
    "GK16simhrs_u:7167": " malaya-giri-nivāsī māruto yacchatāṅgas",
    "GK16simhrs_u:7168": " taruṇa-śiśira-raśmir yat suhṛt-puṇya-kīrtiḥ /",
    "GK16simhrs_u:7169": " carati ciram anaṅgaḥ kvāpi kari apy adṛśyaḥ",
    "GK16simhrs_u:7170": " sa jayatu rasikaughair vanditaḥ pañcabāṇaḥ //",
    "GK16simhrs_u:7171": " aśeṣāṇāṃ dvijanuṣām āśīrvāda-paramparā /",
    "GK16simhrs_u:7172": " taraṅgayatu kalyāṇaṃ kavīnāṃ cāyur āyatam //"
}