{
    "GR14ruphbr_u:0": " śrī-śrī-bhakti-rasāmṛta-sindhuḥ [1]",
    "GR14ruphbr_u:1": " bhagavad-bhakti-bheda-nirūpakaḥ",
    "GR14ruphbr_u:2": " pūrva-vibhāgaḥ [1.1]",
    "GR14ruphbr_u:3": " sāmānya-bhaktiḥ",
    "GR14ruphbr_u:4": " prathama-laharī",
    "GR14ruphbr_u:5": " śrī-śrī-rādhā-govinda-devau vijayete",
    "GR14ruphbr_u:6": " akhila-rasāmṛta-mūrtiḥ prasṛmara-ruci-ruddha-tārakā-pāliḥ /",
    "GR14ruphbr_u:7": " kalita-śyāmā-lalito rādhā-preyān vidhur jayati // RBhrs_1,1.1 //",
    "GR14ruphbr_u:8": " hṛdi yasya preraṇayā pravartito 'haṃ varāka-rūpo 'pi /",
    "GR14ruphbr_u:9": " tasya hareḥ pada-kamalaṃ vande caitanya-devasya // RBhrs_1,1.2 //",
    "GR14ruphbr_u:10": " viśrāma-mandiratyā tasya sanātana-tanor mad-īśasya /",
    "GR14ruphbr_u:11": " bhakti-rasāmṛta-sindhur bhavatu sadāyam pramodāya // RBhrs_1,1.3 //",
    "GR14ruphbr_u:12": " bhakti-rasāmṛta-sindhau carataḥ paribhūta-kāla-jāla-bhiyaḥ /",
    "GR14ruphbr_u:13": " bhakta-makarān aśīlita-mukti-nadīkān namasāmi // RBhrs_1,1.4 //",
    "GR14ruphbr_u:14": " mīmāṃsaka-baḍavāgneḥ kaṭhinām api kuṇṭhayann asau /",
    "GR14ruphbr_u:15": " sphuratu sanātana suciraṃ tava bhakti-rasāmṛtāmbhodhiḥ // RBhrs_1,1.5 //",
    "GR14ruphbr_u:16": " bhakti-rasasya prastutir akhila-jagaṅ-maṅgala-prasaṅgasya /",
    "GR14ruphbr_u:17": " ajñenāpi mayāsya kriyate suhṛdām pramodāya // RBhrs_1,1.6 //",
    "GR14ruphbr_u:18": " etasya bhagavad-bhakti-rasāmṛta-payonidheḥ /",
    "GR14ruphbr_u:19": " catvārah khalu vakṣyante bhāgāḥ pūrvādayaḥ kramāt // RBhrs_1,1.7 //",
    "GR14ruphbr_u:20": " tatra pūrve vibhāge 'smin bhakti-bheda-nirūpake /",
    "GR14ruphbr_u:21": " anukrameṇa vaktavyaṃ laharīṇāṃ catuṣṭayam // RBhrs_1,1.8 //",
    "GR14ruphbr_u:22": " ādyā sāmānya-bhakty-āḍhyā dvitīyā sādhanānvitā /",
    "GR14ruphbr_u:23": " bhāvāśritā tṛtīyā ca turyā prema-nirūpikā // RBhrs_1,1.9 //",
    "GR14ruphbr_u:24": " tatrādau suṣṭhu vaiśiṣṭyam asyāḥ kathayituṃ sphuṭam /",
    "GR14ruphbr_u:25": " lakṣaṇaṃ kriyate bhakter uttamāyāḥ satāṃ matam // RBhrs_1,1.10 //",
    "GR14ruphbr_u:26": " anyābhilāṣitā-śūnyaṃ jñāna-karmādy-anāvṛtam /",
    "GR14ruphbr_u:27": " ānukūlyena kṛṣṇānuśīlanaṃ bhaktir uttamā // RBhrs_1,1.11 //",
    "GR14ruphbr_u:28": " yathā śrī-nārada-pañcarātre--",
    "GR14ruphbr_u:29": " sarvopādhi-vinirmuktaṃ tat-paratvena nirmalam /",
    "GR14ruphbr_u:30": " hṛṣīkeṇa hṛṣīkeśa-sevanaṃ bhaktir ucyate // RBhrs_1,1.12 //",
    "GR14ruphbr_u:31": " śrī-bhāgavatasya tṛtīya-skandhe ca (3.29.11-13)--",
    "GR14ruphbr_u:32": " ahaituky avyavahitā yā bhaktiḥ puruṣottame // RBhrs_1,1.13 //",
    "GR14ruphbr_u:33": " sālokya-sārṣṭi-sāmīpya-sārūpyaikatvam apy uta /",
    "GR14ruphbr_u:34": " dīyamānaṃ na gṛhṇanti vinā mat-sevanaṃ janāḥ // RBhrs_1,1.14 //",
    "GR14ruphbr_u:35": " sa eva bhakti-yogākhya ātyantika udāhṛtaḥ // RBhrs_1,1.15 //",
    "GR14ruphbr_u:36": " sālokyetyādi-padyastha-bhaktotkarṣa-ṇirūpaṇam /",
    "GR14ruphbr_u:37": " bhakter viśuddhatā-vyaktyā lakṣaṇe paryavasyati // RBhrs_1,1.16 //",
    "GR14ruphbr_u:38": " kleśa-ghnī śubhadā mokṣa-laghutā-kṛt sudurlabhā /",
    "GR14ruphbr_u:39": " sāndrānanda-viśeṣātmā śrī-kṛṣṇākarṣiṇī ca sā // RBhrs_1,1.17 //",
    "GR14ruphbr_u:40": " tatrāsyāḥ kleśaghnatvam -",
    "GR14ruphbr_u:41": " kleśās tu pāpaṃ tad-bījam avidyā ceti te tridhā // RBhrs_1,1.18 //",
    "GR14ruphbr_u:42": " tatra pāpam--",
    "GR14ruphbr_u:43": " aprārabdhaṃ bhavet pāpaṃ prārabdhaṃ ceti tad dvidhā // RBhrs_1,1.19 //",
    "GR14ruphbr_u:44": " tatra aprārabdha-haratvam,",
    "GR14ruphbr_u:45": " yathā ekaḍaśe (11.14.19)--",
    "GR14ruphbr_u:46": " yathāgniḥ susamiddhārciḥ karoty edhāṃsi bhasmasāt /",
    "GR14ruphbr_u:47": " tathā mad-viṣayā-bhaktir uddhavaināṃsi kṛtsnaśaḥ // RBhrs_1,1.20 //",
    "GR14ruphbr_u:48": " prārabdha-haratvam,",
    "GR14ruphbr_u:49": " yathā tṛtīye (3.33.6)--",
    "GR14ruphbr_u:50": " yan-nāma-dheya-śravaṇānukīrtanād",
    "GR14ruphbr_u:51": " yat-prahvaṇad yat-smaraṇād api kvacit /",
    "GR14ruphbr_u:52": " śvādo 'pi sadyaḥ savanāya kalpate",
    "GR14ruphbr_u:53": " kutaḥ punas te bhagavan nu darśanāt // RBhrs_1,1.21 //",
    "GR14ruphbr_u:54": " durjātir eva savanāyogyatve kāraṇam matam /",
    "GR14ruphbr_u:55": " durjāty-ārambhakaṃ pāpaṃ yat syāt prārabdham eva tat // RBhrs_1,1.22 //",
    "GR14ruphbr_u:56": " padma-purāne ca--",
    "GR14ruphbr_u:57": " aprārabdha-phalaṃ pāpaṃ kūṭaṃ bījaṃ phalonmukham /",
    "GR14ruphbr_u:58": " krameṇaiva pralīyeta viṣṇu-bhakti-ratātmanām // RBhrs_1,1.23 //",
    "GR14ruphbr_u:59": " bīja-haratvam,",
    "GR14ruphbr_u:60": " yathā ṣaṣṭhe (6.2.17)--",
    "GR14ruphbr_u:61": " tais tāny aghāni pūyante tapo-dāna-vratādibhiḥ /",
    "GR14ruphbr_u:62": " nādharmajaṃ tad-hṛdayaṃ tad apīśāṅghri-sevayā // RBhrs_1,1.24 //",
    "GR14ruphbr_u:63": " avidyā-haratvam,",
    "GR14ruphbr_u:64": " yathā caturthe (4.22.39)--",
    "GR14ruphbr_u:65": " yat-pāda-paṅkaja-palāśa-vilāsa-bhaktyā",
    "GR14ruphbr_u:66": " karmāśayaṃ grathitam udgrathayanti santaḥ /",
    "GR14ruphbr_u:67": " tadvan na rikta-matayo yatayo 'pi ruddha-",
    "GR14ruphbr_u:68": " sroto-gaṇās tam araṇaṃ bhaja vāsudevam // RBhrs_1,1.25 //",
    "GR14ruphbr_u:69": " pādme ca--",
    "GR14ruphbr_u:70": " kṛtānuyātrā-vidyābhir hari-bhaktir anuttamā /",
    "GR14ruphbr_u:71": " avidyāṃ nirdahaty āśu dāva-jvāleva pannagīm // RBhrs_1,1.26 //",
    "GR14ruphbr_u:72": " śubhadatvam--",
    "GR14ruphbr_u:73": " śubhāni prīṇanaṃ sarva-jagatām anuraktatā /",
    "GR14ruphbr_u:74": " sadguṇāḥ sukham ity-ādīny ākhyātāni manīṣibhiḥ // RBhrs_1,1.27 //",
    "GR14ruphbr_u:75": " tatra jagat-prīṇanādidvaya-pradatvam,",
    "GR14ruphbr_u:76": " yathā pādme--",
    "GR14ruphbr_u:77": " yenārcito haris tena tarpitāni jaganty api /",
    "GR14ruphbr_u:78": " rajyanti jantavas tatra jangamāḥ sthāvarā api // RBhrs_1,1.28 //",
    "GR14ruphbr_u:79": " sad-guṇādi-pradatvam,",
    "GR14ruphbr_u:80": " yathā pañcame (5.18.12)--",
    "GR14ruphbr_u:81": " yasyāsti bhaktir bhagavaty akiñcanā",
    "GR14ruphbr_u:82": " sarvair guṇais tatra samāsate surāḥ /",
    "GR14ruphbr_u:83": " harāv abhaktasya kuto mahad-guṇā",
    "GR14ruphbr_u:84": " manorathenāsati dhāvato bahiḥ // RBhrs_1,1.29 //",
    "GR14ruphbr_u:85": " sukha-pradatvam--",
    "GR14ruphbr_u:86": " sukhaṃ vaiṣayikaṃ brāhmam aiśvaraṃ ceti tat tridhā // RBhrs_1,1.30 //",
    "GR14ruphbr_u:87": " yathā tantre--",
    "GR14ruphbr_u:88": " siddhayaḥ paramāścaryā bhuktir muktiś ca śāśvatī /",
    "GR14ruphbr_u:89": " nityaṃ ca paramānando bhaved govinda-bhaktitaḥ // RBhrs_1,1.31 //",
    "GR14ruphbr_u:90": " yathā hari-bhakti-sudhodaye ca--",
    "GR14ruphbr_u:91": " bhūyo 'pi yāce deveśa tvayi bhaktir dṛḍhāstu me /",
    "GR14ruphbr_u:92": " yā mokṣānta-caturvarga phaladā sukhadā latā // RBhrs_1,1.32 //",
    "GR14ruphbr_u:93": " mokṣa-laghutākṛt--",
    "GR14ruphbr_u:94": " manāg eva prarūḍhāyāṃ hṛdaye bhagavād-ratau /",
    "GR14ruphbr_u:95": " puruṣārthās tu catvārās tṛṇāyante samantataḥ // RBhrs_1,1.33 //",
    "GR14ruphbr_u:96": " yathā śrī-nārada-pañcarātre--",
    "GR14ruphbr_u:97": " hari-bhakti-mahā-devyāḥ sarvā mukty-ādi-siddhayaḥ /",
    "GR14ruphbr_u:98": " bhuktyaś cādbhutās tasyāś ceṭikāvad anuvratāḥ // RBhrs_1,1.34 // iti /",
    "GR14ruphbr_u:99": " sudurlabhā--",
    "GR14ruphbr_u:100": " sādhanaughair anāsangair alabhyā sucirād api /",
    "GR14ruphbr_u:101": " hariṇā cāśvadeyeti dvidhā sā syāt sudurlabhā // RBhrs_1,1.35 //",
    "GR14ruphbr_u:102": " tatra ādyā, yathā tāntre--",
    "GR14ruphbr_u:103": " jñānataḥ sulabhā muktir bhuktir yajñādi-puṇyataḥ /",
    "GR14ruphbr_u:104": " seyaṃ sādhana-sāhasrair hari-bhaktiḥ sudurlabhā // RBhrs_1,1.36 //",
    "GR14ruphbr_u:105": " dvitīyā, yathā pañcama-skandhe (5.6.18)--",
    "GR14ruphbr_u:106": " rājan patir gurur alaṃ bhavatāṃ yadūnāṃ",
    "GR14ruphbr_u:107": " daivaṃ priyaḥ kula-patiḥ kva ca kiṅkaro vaḥ /",
    "GR14ruphbr_u:108": " astv evam aṅga bhajatāṃ bhagavān mukundo",
    "GR14ruphbr_u:109": " muktiṃ dadāti karhicit sma na bhakti-yogam // RBhrs_1,1.37 //",
    "GR14ruphbr_u:110": " sāndrānanda-viśeṣātmā--",
    "GR14ruphbr_u:111": " brahmānando bhaved eṣa cet parārddha-guṇīkṛtaḥ /",
    "GR14ruphbr_u:112": " naiti bhakti-sukhāmbhodheḥ paramāṇu-tulām api // RBhrs_1,1.38 //",
    "GR14ruphbr_u:113": " yathā, hari-bhakti-sudhodaye--",
    "GR14ruphbr_u:114": " tvat-sākṣāt-karaṇāhlāda-viśuddhābdhi-sthitasya me /",
    "GR14ruphbr_u:115": " sukhāni goṣpadāyante brāhmāṇy api jagad-guro // RBhrs_1,1.39 //",
    "GR14ruphbr_u:116": " tathā bhāvārtha-dīpikāyāṃ (10.88.11) ca--",
    "GR14ruphbr_u:117": " tvat-kathāmṛta-pāthodhau viharanto mahā-mudaḥ /",
    "GR14ruphbr_u:118": " kurvanti kṛtinaḥ kecit catur-vargaṃ tṛṇopamam // RBhrs_1,1.40 //",
    "GR14ruphbr_u:119": " śrī-kṛṣṇākarṣiṇī--",
    "GR14ruphbr_u:120": " kṛtvā hariṃ prema-bhājaṃ priya-varga-samanvitam /",
    "GR14ruphbr_u:121": " bhaktir vaśīkarotīti śrī-kṛṣṇākarṣiṇī matā // RBhrs_1,1.41 //",
    "GR14ruphbr_u:122": " yathā ekādaśe (11.14.20)--",
    "GR14ruphbr_u:123": " na sādhyati mām yogo na sāṅkhyaṃ dharma uddhava /",
    "GR14ruphbr_u:124": " na svādhyāyas tapas tyāgo yathā bhaktir mamorjitā // RBhrs_1,1.42 //",
    "GR14ruphbr_u:125": " saptame (7.10.48) ca nāradoktau--",
    "GR14ruphbr_u:126": " yūyaṃ nṛloke bata bhūri-bhāgā",
    "GR14ruphbr_u:127": " lokaṃ punānā munayo 'bhiyanti /",
    "GR14ruphbr_u:128": " yeṣāṃ gṛhān āvasatīti sākṣād",
    "GR14ruphbr_u:129": " guḍhaṃ paraṃ brahma manuṣya-liṅgam // RBhrs_1,1.43 //",
    "GR14ruphbr_u:130": " agrato vakṣyamāṇāyās tridhā bhakter anukramāt /",
    "GR14ruphbr_u:131": " dviśaḥ ṣaḍbhiḥ padair etan māhātyaṃ parikīrtitam // RBhrs_1,1.44 //",
    "GR14ruphbr_u:132": " kiṃ ca--",
    "GR14ruphbr_u:133": " svalpāpi rucir eva syād bhakti-tattvāvabodhikā /",
    "GR14ruphbr_u:134": " yuktis tu kevalā naiva yad asyā apratiṣṭhatā // RBhrs_1,1.45 //",
    "GR14ruphbr_u:135": " tatra prācīnair apy uktam--",
    "GR14ruphbr_u:136": " yatnenāpādito 'py arthaḥ kuśalair anumātṛbhiḥ /",
    "GR14ruphbr_u:137": " abhiyuktatarair anyair anyathaivopapādyate // RBhrs_1,1.46 //",
    "GR14ruphbr_u:138": " iti śrī śrī bhakti-rasāmṛta-sindhau",
    "GR14ruphbr_u:139": " pūrva-bhāge bhakti-sāmānya laharī prathamā (1.2)",
    "GR14ruphbr_u:140": " dvitīyā laharī",
    "GR14ruphbr_u:141": " sādhana-bhaktiḥ",
    "GR14ruphbr_u:142": " sā bhaktiḥ sādhanaṃ bhāvaḥ premā ceti tridhoditā // RBhrs_1,2.1 //",
    "GR14ruphbr_u:143": " tatra sādhana-bhaktiḥ -",
    "GR14ruphbr_u:144": " kṛti-sādhyā bhavet sādhya-bhāvā sā sādhanābhidhā /",
    "GR14ruphbr_u:145": " nitya-siddhasya bhāvasya prākaṭyaṃ hṛdi sādhyatā // RBhrs_1,2.2 //",
    "GR14ruphbr_u:146": " sā bhaktiḥ saptama-skandhe bhaṅgyā devarṣiṇoditā // RBhrs_1,2.3 //",
    "GR14ruphbr_u:147": " yathā saptame (7.1.31)--",
    "GR14ruphbr_u:148": " tasmāt kenāpy upāyena manaḥ kṛṣṇe niveśayet // RBhrs_1,2.4 // iti /",
    "GR14ruphbr_u:149": " vaidhī rāgānugā ceti sā dvidhā sādhanābhidhā // RBhrs_1,2.5 //",
    "GR14ruphbr_u:150": " tatra vaidhī--",
    "GR14ruphbr_u:151": " yatra rāgānavāptatvāt pravṛttir upajāyate /",
    "GR14ruphbr_u:152": " śāsanenaiva śāstrasya sā vaidhī bhaktir ucyate // RBhrs_1,2.6 //",
    "GR14ruphbr_u:153": " yatha, dvitīye (2.1.6)--",
    "GR14ruphbr_u:154": " tasmād bhārata sarvātmā bhagavān īśvaro hariḥ /",
    "GR14ruphbr_u:155": " śrotavyaḥ kīrtitavyaś ca smartavyaś cecchatābhayam // RBhrs_1,2.7 //",
    "GR14ruphbr_u:156": " pādme ca--",
    "GR14ruphbr_u:157": " smartavyaḥ satataṃ viṣṇur vismartavyo na jātucit /",
    "GR14ruphbr_u:158": " sarve vidhi-niṣedhāḥ syur etayor eva kiṅkarāḥ // RBhrs_1,2.8 //",
    "GR14ruphbr_u:159": " ity asau syād vidhir nityaḥ sarva-varṇāśramādiṣu /",
    "GR14ruphbr_u:160": " nityatve 'py asya nirṇītam ekādaśy-ādivat-phalam // RBhrs_1,2.9 //",
    "GR14ruphbr_u:161": " yathā, ekādāśe (11.5.2-3)",
    "GR14ruphbr_u:162": " tu vyaktam evoktam--",
    "GR14ruphbr_u:163": " mukha bāhūru-pādebhyaḥ puruṣasyāśramaiḥ saha /",
    "GR14ruphbr_u:164": " catvāro jajñire varṇā guṇair viprādayaḥ pṛthak // RBhrs_1,2.10 //",
    "GR14ruphbr_u:165": " ya eṣāṃ puruṣaṃ sākṣād ātma-prabhavam īśvaram /",
    "GR14ruphbr_u:166": " na bhajanty avajānanti sthānād bhraṣṭāḥ patanty adhaḥ // RBhrs_1,2.11 //",
    "GR14ruphbr_u:167": " tat phalaṃ ca, tatraiva (11.27.49)--",
    "GR14ruphbr_u:168": " evaṃ kriyā-yoga-pathaiḥ pumān vaidika-tāntrikaiḥ /",
    "GR14ruphbr_u:169": " arcann ubhyataḥ siddhiṃ matto vindaty abhīpsitām // RBhrs_1,2.12 //",
    "GR14ruphbr_u:170": " pañcarātre ca--",
    "GR14ruphbr_u:171": " surarṣe vihitā śāstre harim uddiśya yā kriyā /",
    "GR14ruphbr_u:172": " saiva bhaktir iti proktā tayā bhaktiḥ parā bhavet // RBhrs_1,2.13 //",
    "GR14ruphbr_u:173": " tatra adhikārī--",
    "GR14ruphbr_u:174": " yaḥ kenāpy atibhāgyena jāta-śraddho 'sya sevane /",
    "GR14ruphbr_u:175": " nātisakto na vairāgya-bhāg asyām adhikāry asau // RBhrs_1,2.14 //",
    "GR14ruphbr_u:176": " yathaikādaśe (11.20.28)--",
    "GR14ruphbr_u:177": " yadṛcchayā mat-kathādau jāta-śraddho 'stu yaḥ pumān /",
    "GR14ruphbr_u:178": " na nirviṇṇo nātisakto bhakti-yogo 'sya siddhidaḥ // RBhrs_1,2.15 //",
    "GR14ruphbr_u:179": " uttamo madhyamaś ca syāt kaniṣṭhaś ceti sa tridhā // RBhrs_1,2.16 //",
    "GR14ruphbr_u:180": " tatra uttamaḥ--",
    "GR14ruphbr_u:181": " śāstre yuktau ca nipuṇaḥ sarvathā dṛḍha-niścayaḥ /",
    "GR14ruphbr_u:182": " prauḍha-śraddho 'dhikārī yaḥ sa bhaktāv uttamo mataḥ // RBhrs_1,2.17 //",
    "GR14ruphbr_u:183": " tatra madhyamaḥ--",
    "GR14ruphbr_u:184": " yaḥ śāstrādiṣv anipuṇaḥ śraddhāvān sa tu madhyamaḥ // RBhrs_1,2.18 //",
    "GR14ruphbr_u:185": " tatra kaniṣṭhaḥ--",
    "GR14ruphbr_u:186": " yo bhavet komala-śraddhaḥ sa kaniṣṭho nigadyate // RBhrs_1,2.19 //",
    "GR14ruphbr_u:187": " tatra gītādiṣūktānāṃ caturṇām adhikāriṇām /",
    "GR14ruphbr_u:188": " madhye yasmin bhagavatah kṛpā syāt tat-priyasya vā // RBhrs_1,2.20 //",
    "GR14ruphbr_u:189": " sa kṣīṇa-tat-tad-bhāvaḥ syāc chuddha-bhakty-adhikāravān /",
    "GR14ruphbr_u:190": " yathebhaḥ śaunakādiś ca dhruvaḥ sa ca catuḥsanaḥ // RBhrs_1,2.21 //",
    "GR14ruphbr_u:191": " bhukti-mukti-spṛhā yāvat piśācī hṛdi vartate /",
    "GR14ruphbr_u:192": " tāvad bhakti-sukhasyātra katham abhyudayo bhavet // RBhrs_1,2.22 //",
    "GR14ruphbr_u:193": " tatrāpi ca viśeṣeṇa gatim aṇvīm anicchataḥ /",
    "GR14ruphbr_u:194": " bhaktir hṛta-manaḥ-prāṇān premṇā tān kurute janān // RBhrs_1,2.23 //",
    "GR14ruphbr_u:195": " tathā ca, tṛtīye (3.25.36)--",
    "GR14ruphbr_u:196": " tair darśanīyāvayavair udāra-",
    "GR14ruphbr_u:197": " vilāsa-hāsekṣita-vāma-sūktaiḥ /",
    "GR14ruphbr_u:198": " hṛtātmano hṛta-prāṇāṃś ca bhaktir",
    "GR14ruphbr_u:199": " anicchato me gatim aṇvīṃ prayuṅkte // RBhrs_1,2.24 //",
    "GR14ruphbr_u:200": " śrī kṛṣṇa-caraṇāmbhoja-sevā-nirvṛta-cetasām /",
    "GR14ruphbr_u:201": " eṣāṃ mokṣāya bhaktānāṃ na kadācit spṛhā bhavet // RBhrs_1,2.25 //",
    "GR14ruphbr_u:202": " yathā tatraiva,",
    "GR14ruphbr_u:203": " śrīmad-uddhavoktau (3.4.15)--",
    "GR14ruphbr_u:204": " ko nv īśa te pāda-saroja-bhājāṃ",
    "GR14ruphbr_u:205": " sudurlabho 'rtheṣu caturṣv apīha /",
    "GR14ruphbr_u:206": " tathāpi nāhaṃ pravṛṇomi bhūman",
    "GR14ruphbr_u:207": " bhavat-padāmbhoja-niṣevaṇotsukaḥ // RBhrs_1,2.26 //",
    "GR14ruphbr_u:208": " tatraiva, śrīkapila-devoktau (3.25.35)--",
    "GR14ruphbr_u:209": " naikātmatāṃ me spṛhayanti kecin",
    "GR14ruphbr_u:210": " mat-pāda-sevābhiratā mad-īhāḥ /",
    "GR14ruphbr_u:211": " ye 'nyonyato bhāgavatāḥ prasajya",
    "GR14ruphbr_u:212": " sabhājayante mama pauruṣāṇi // RBhrs_1,2.27 //",
    "GR14ruphbr_u:213": " tatraiva (3.29.13)--",
    "GR14ruphbr_u:214": " sālokya-sārṣṭi-sāmīpya- sārūpyaikatvam apy uta /",
    "GR14ruphbr_u:215": " dīyamānaṃ na gṛhṇanti vinā mat-sevanaṃ janāḥ // RBhrs_1,2.28 //",
    "GR14ruphbr_u:216": " caturthe śrī-dhruvoktau (4.9.10)--",
    "GR14ruphbr_u:217": " yā nirvṛtis tanu-bhṛtāṃ tava pāda-padma-",
    "GR14ruphbr_u:218": " dhyānād bhavaj-jana-kathā-śravaṇena vā syāt /",
    "GR14ruphbr_u:219": " sā brahmaṇi sva-mahimany api nātha mā bhūt",
    "GR14ruphbr_u:220": " kiṃ tv antakāsi-lulitāt patatāṃ vimānāt // RBhrs_1,2.29 //",
    "GR14ruphbr_u:221": " tatraiva śrīmad-ādirājoktau (4.20.24)--",
    "GR14ruphbr_u:222": " na kāmaye nātha tad apy ahaṃ kvacin",
    "GR14ruphbr_u:223": " na yatra yuṣmac-caraṇāmbujāsavaḥ /",
    "GR14ruphbr_u:224": " mahattamāntar-hṛdayān mukha-cyuto",
    "GR14ruphbr_u:225": " vidhatsva karṇāyutam eṣa me varaḥ // RBhrs_1,2.30 //",
    "GR14ruphbr_u:226": " pañcame śrī-śukoktau (5.14.44)--",
    "GR14ruphbr_u:227": " yo dustyajān kṣiti-suta-svajanārtha-dārān",
    "GR14ruphbr_u:228": " prārthyāṃ śriyaṃ sura-varaiḥ sadayāvalokām /",
    "GR14ruphbr_u:229": " naicchan nṛpas tad-ucitaṃ mahatāṃ madhudviṭ-",
    "GR14ruphbr_u:230": " sevānurakta-manasām abhavo 'pi phalguḥ // RBhrs_1,2.31 //",
    "GR14ruphbr_u:231": " ṣaṣṭhe śrī-vṛtroktau (6.11.25)--",
    "GR14ruphbr_u:232": " na nāka-pṛṣṭhaṃ na ca pārameṣṭhyaṃ",
    "GR14ruphbr_u:233": " na sārva-bhaumaṃ na rasādhipatyam /",
    "GR14ruphbr_u:234": " na yoga-siddhīr apunar-bhavaṃ vā",
    "GR14ruphbr_u:235": " samañjasa tvā virahayya kāṅkṣe // RBhrs_1,2.32 //",
    "GR14ruphbr_u:236": " tatraiva śrī-rudroktau (6.17.28)--",
    "GR14ruphbr_u:237": " nārāyaṇa-parāḥ sarve na kutaścana bibhyati /",
    "GR14ruphbr_u:238": " svargāpavarga-narakeṣv api tulyārtha-darśinaḥ // RBhrs_1,2.33 //",
    "GR14ruphbr_u:239": " tatraiva indroktau (6.18.74)--",
    "GR14ruphbr_u:240": " ārādhanaṃ bhagavata īhamānā nirāśiṣaḥ /",
    "GR14ruphbr_u:241": " ye tu necchanty api paraṃ te svārtha-kuśalāḥ smṛtāḥ // RBhrs_1,2.34 //",
    "GR14ruphbr_u:242": " saptame prahlādoktau (7.6.25)--",
    "GR14ruphbr_u:243": " tuṣṭe ca tatra kim alabhyam ananta ādye",
    "GR14ruphbr_u:244": " kiṃ tair guṇa-vyatikarād iha ye sva-siddhāḥ /",
    "GR14ruphbr_u:245": " dharmādayaḥ kim aguṇena ca kāṅkṣitena",
    "GR14ruphbr_u:246": " sāraṃ juṣāṃ caraṇayor upagāyatāṃ naḥ // RBhrs_1,2.35 //",
    "GR14ruphbr_u:247": " tatraiva śakroktau (7.8.42)--",
    "GR14ruphbr_u:248": " pratyānītāḥ parama bhavatā trāyatā naḥ sva-bhāgā",
    "GR14ruphbr_u:249": " daityākrāntaṃ hṛdaya-kamalaṃ tad-gṛhaṃ pratyabodhi /",
    "GR14ruphbr_u:250": " kāla-grastaṃ kiyad idam aho nātha śuśrūṣatāṃ te",
    "GR14ruphbr_u:251": " muktis teṣāṃ na hi bahumatā nārasiṃhāparaiḥ kim // RBhrs_1,2.36 //",
    "GR14ruphbr_u:252": " aṣṭame śrī-gajendroktau (8.3.20)--",
    "GR14ruphbr_u:253": " ekāntino yasya na kañcanārthaṃ",
    "GR14ruphbr_u:254": " vāñchanti ye vai bhagavat-prapannāḥ /",
    "GR14ruphbr_u:255": " aty-adbhutaṃ tac-caritaṃ sumaṅgalaṃ",
    "GR14ruphbr_u:256": " gāyanta ānanda-samudra-magnāḥ // RBhrs_1,2.37 //",
    "GR14ruphbr_u:257": " navame śrī-vaikuṇṭhanāthoktau (9.4.67)--",
    "GR14ruphbr_u:258": " mat-sevayā pratītaṃ te sālokyādi-catuṣṭayam /",
    "GR14ruphbr_u:259": " necchanti sevayā pūrṇāḥ kuto 'nyat kāla-viplutam // RBhrs_1,2.38 //",
    "GR14ruphbr_u:260": " śrī-daśame nāgapatnī-stutau (10.16.37)--",
    "GR14ruphbr_u:261": " na nāka-pṛṣṭhaṃ na ca sārva-bhaumaṃ",
    "GR14ruphbr_u:262": " na pārameṣṭhyaṃ na rasādhipatyam /",
    "GR14ruphbr_u:263": " na yoga-siddhīr apunar-bhavaṃ vā",
    "GR14ruphbr_u:264": " vāñchanti yat-pāda-rajaḥ-prapannāḥ // RBhrs_1,2.39 //",
    "GR14ruphbr_u:265": " tatraiva śrī-veda-stutau (10.87.21)--",
    "GR14ruphbr_u:266": " duravagamātma-tattva-nigamāya tavātta-tanoś",
    "GR14ruphbr_u:267": " carita-mahāmṛtābdhi-parivarta-pariśramaṇāḥ /",
    "GR14ruphbr_u:268": " na parilaṣanti kecid apavargam apīśvara te",
    "GR14ruphbr_u:269": " caraṇa-saroja-haṃsa-kula-saṅga-visṛṣṭa-gṛhāḥ // RBhrs_1,2.40 //",
    "GR14ruphbr_u:270": " ekādaśe śrī-bhagavad-uktau (11.20.34)--",
    "GR14ruphbr_u:271": " na kiñcit sādhavo dhīrā bhaktā hy ekāntino mama /",
    "GR14ruphbr_u:272": " vāñchanty api mayā dattaṃ kaivalyam apunar-bhavam // RBhrs_1,2.41 //",
    "GR14ruphbr_u:273": " tathā (11.14.14)--",
    "GR14ruphbr_u:274": " na pārameṣṭhyaṃ na mahendra-dhiṣṇyaṃ",
    "GR14ruphbr_u:275": " na sārvabhaumaṃ na rasādhipatyam /",
    "GR14ruphbr_u:276": " na yoga-siddhīr apunar-bhavaṃ vā",
    "GR14ruphbr_u:277": " mayy arpitātmecchati mad vinānyat // RBhrs_1,2.42 //",
    "GR14ruphbr_u:278": " dvādaśe śrī-rudroktau (12.10.6)--",
    "GR14ruphbr_u:279": " naivecchaty āśiṣaḥ kvāpi brahmarṣir mokṣam apy uta /",
    "GR14ruphbr_u:280": " bhaktiṃ parāṃ bhagavati labdhavān puruṣe 'vyaye // RBhrs_1,2.43 //",
    "GR14ruphbr_u:281": " padma-purāṇe ca kārttika-māhātmye (dāmodarāṣṭake)--",
    "GR14ruphbr_u:282": " varaṃ deva mokṣaṃ na mokṣāvadhiṃ vā",
    "GR14ruphbr_u:283": " na cānyaṃ vṛṇe 'haṃ vareśād apīha /",
    "GR14ruphbr_u:284": " idaṃ te vapur nātha gopāla-bālaṃ",
    "GR14ruphbr_u:285": " sadā me manasy avirāstāṃ kim anyaiḥ // RBhrs_1,2.44 //",
    "GR14ruphbr_u:286": " kuverātmajau baddha-mūrtyaiva yadvat",
    "GR14ruphbr_u:287": " tvayā mocitau bhakti-baddhau kṛtau ca /",
    "GR14ruphbr_u:288": " tathā prema-bhaktiṃ svakāṃ me prayaccha",
    "GR14ruphbr_u:289": " na mokṣe graho me 'sti dāmodareha // RBhrs_1,2.45 //",
    "GR14ruphbr_u:290": " hayaśīrṣīya-śrī-nārāyaṇa-vyūha-stave ca--",
    "GR14ruphbr_u:291": " na dharma kāmam arthaṃ vā mokṣaṃ vā varadeśvara /",
    "GR14ruphbr_u:292": " prārthaye tava pādābje dāsyam evābhikāmaye // RBhrs_1,2.46 //",
    "GR14ruphbr_u:293": " tatraiva--",
    "GR14ruphbr_u:294": " punaḥ punar varān ditsur viṣṇur muktiṃ na yācitaḥ /",
    "GR14ruphbr_u:295": " bhaktir eva vṛtā yena prahlādaṃ taṃ namāmy ahaṃ // RBhrs_1,2.47 //",
    "GR14ruphbr_u:296": " yadṛcchayā labdham api viṣṇor dāśarathes tu yaḥ /",
    "GR14ruphbr_u:297": " naicchan mokṣaṃ vinā dāsyaṃ tasmai hanumate namaḥ // RBhrs_1,2.48 //",
    "GR14ruphbr_u:298": " ata eva prasiddham śrī-hanumad-vākyam--",
    "GR14ruphbr_u:299": " bhava-bandha-cchide tasyai spṛhayāmi na muktaye /",
    "GR14ruphbr_u:300": " bhavān prabhur ahaṃ dāsa iti yatra vilupyate // RBhrs_1,2.49 //",
    "GR14ruphbr_u:301": " śrī-nārada pañcarātre ca jitante-stotre--",
    "GR14ruphbr_u:302": " dharmārtha-kāma-mokṣeṣu necchā mama kadācana /",
    "GR14ruphbr_u:303": " tvat-pāda-pañkajasyādho jīvitaṃ dīyataṃ mama // RBhrs_1,2.50 //",
    "GR14ruphbr_u:304": " mokṣa-sālokya-sārūpyān prārthaye na dharādhara /",
    "GR14ruphbr_u:305": " icchāmi hi mahābhāga kāruṇyaṃ tava suvrata // RBhrs_1,2.51 //",
    "GR14ruphbr_u:306": " ataeva śrī-bhāgavate ṣaṣṭhe (6.14.5)--",
    "GR14ruphbr_u:307": " muktānām api siddhānāṃ nārāyaṇa-parāyaṇaḥ /",
    "GR14ruphbr_u:308": " sudurlabhaḥ praśāntātmā koṭiṣv api mahā-mune // RBhrs_1,2.52 //",
    "GR14ruphbr_u:309": " prathame ca śrī-dharmarāja-mātuḥ stutau (1.8.20)--",
    "GR14ruphbr_u:310": " tathā paramahaṃsānāṃ munīnām amalātmanām /",
    "GR14ruphbr_u:311": " bhakti-yoga-vidhānārthaṃ kathaṃ paśyema hi striyaḥ // RBhrs_1,2.53 //",
    "GR14ruphbr_u:312": " tatraiva śrī-sūtoktau (1.7.10)--",
    "GR14ruphbr_u:313": " ātmārāmāś ca munayo nirgranthā apy urukrame /",
    "GR14ruphbr_u:314": " kurvanty ahaitukīṃ bhaktim ittham-bhūta-guṇo hariḥ // RBhrs_1,2.54 //",
    "GR14ruphbr_u:315": " atra tyājyatayaivoktā muktiḥ pañca-vidhāpi cet /",
    "GR14ruphbr_u:316": " sālokyādis tathāpy atra bhaktyā nātivirudhyate // RBhrs_1,2.55 //",
    "GR14ruphbr_u:317": " sukhaiśvaryottarā seyaṃ prema-sevottarety api /",
    "GR14ruphbr_u:318": " sālokyādir dvidhā tatra nādyā sevā-juṣaṃ matā // RBhrs_1,2.56 //",
    "GR14ruphbr_u:319": " kintu premaika-mādhurya-juṣa ekāntino harau /",
    "GR14ruphbr_u:320": " naivāṅgīkurvate jātu muktiṃ pañca-vidhām api // RBhrs_1,2.57 //",
    "GR14ruphbr_u:321": " tatrāpy ekāntināṃ śreṣthā govinda-hṛta-mānasāḥ /",
    "GR14ruphbr_u:322": " yeṣāṃ śrīśa-prasādo 'pi mano hartuṃ na śaknuyāt // RBhrs_1,2.58 //",
    "GR14ruphbr_u:323": " siddhāntatas tv abhede 'pi śrīśa-kṛṣṇa-svarūpayoḥ /",
    "GR14ruphbr_u:324": " rasenotkṛṣyate kṛṣṇa-rūpam eṣā rasa-sthitiḥ // RBhrs_1,2.59 //",
    "GR14ruphbr_u:325": " śāstrataḥ śrūyate bhaktau nṛ-mātrasyādhikāritā /",
    "GR14ruphbr_u:326": " sarvādhikāritāṃ māgha-snānasya bruvatā yataḥ /",
    "GR14ruphbr_u:327": " dṛṣtāntitā vaśiṣṭhena hari-bhaktir nṛpaṃ prati // RBhrs_1,2.60 //",
    "GR14ruphbr_u:328": " yathā pādme -",
    "GR14ruphbr_u:329": " sarve 'dhikāriṇo hy atra hari-bhaktau yathā nṛpa // RBhrs_1,2.61 //",
    "GR14ruphbr_u:330": " kāśī-khaṇḍe ca tathā--",
    "GR14ruphbr_u:331": " antyajā api tad-rāṣṭre śaṅkha-cakrāṅka-dhāriṇaḥ /",
    "GR14ruphbr_u:332": " samprāpya vaiṣṇavīṃ dīkṣāṃ dīkṣitā iva sambabhuḥ // RBhrs_1,2.62 //",
    "GR14ruphbr_u:333": " api ca--",
    "GR14ruphbr_u:334": " ananuṣṭhānato doṣo bhakty-aṅgānāṃ prajāyate /",
    "GR14ruphbr_u:335": " na karmaṇām akaraṇād eṣa bhakty-adhikāriṇām // RBhrs_1,2.63 //",
    "GR14ruphbr_u:336": " niṣiddhācārato daivāt prāyaścittaṃ tu nocitam /",
    "GR14ruphbr_u:337": " iti vaiṣṇava-śāstrāṇāṃ rahasyaṃ tad-vidāṃ matam // RBhrs_1,2.64 //",
    "GR14ruphbr_u:338": " yathaikādaśe (11.20.26, 11.21.2)--",
    "GR14ruphbr_u:339": " sve sve 'dhikāre yā niṣṭhā sā guṇaḥ parikīrtitaḥ /",
    "GR14ruphbr_u:340": " viparyayas tu doṣaḥ syād ubhayor eṣa niścayaḥ // RBhrs_1,2.65 //",
    "GR14ruphbr_u:341": " prathame (1.5.17)--",
    "GR14ruphbr_u:342": " tyaktvā svadharmaṃ caraṇāmbujam harer",
    "GR14ruphbr_u:343": " bhajann apakvo 'tha patet tato yadi /",
    "GR14ruphbr_u:344": " yatra kva vābhadram abhūd amuṣya kiṃ",
    "GR14ruphbr_u:345": " ko vārtha āpto 'bhajatāṃ sva-dharmataḥ // RBhrs_1,2.66 //",
    "GR14ruphbr_u:346": " ekādaśe (11.11.37)--",
    "GR14ruphbr_u:347": " ājñāyaiva guṇān doṣān mayādiṣṭān api svakān /",
    "GR14ruphbr_u:348": " dharmān santyajya yaḥ sarvān māṃ bhajet sa ca sattamaḥ // RBhrs_1,2.67 //",
    "GR14ruphbr_u:349": " tatraiva (11.5.41)--",
    "GR14ruphbr_u:350": " devarṣi-bhūtāpta-nṝṇāṃ pitṝṇāṃ",
    "GR14ruphbr_u:351": " na kiṅkaro nāyam ṛṇī ca rājan /",
    "GR14ruphbr_u:352": " sarvātmanā yaḥ śaraṇaṃ śaraṇyaṃ",
    "GR14ruphbr_u:353": " gato mukundaṃ parihṛtya kartam // RBhrs_1,2.68 //",
    "GR14ruphbr_u:354": " śrī-bhagavad-gītāsu (18.66)--",
    "GR14ruphbr_u:355": " sarva-dharman parityājya mām ekaṃ śaraṇaṃ vraja /",
    "GR14ruphbr_u:356": " ahaṃ tvāṃ sarva-pāpebhyo mokṣayiṣyāmi mā sucaḥ // RBhrs_1,2.69 //",
    "GR14ruphbr_u:357": " agastya-saṃhitāyām--",
    "GR14ruphbr_u:358": " yathā vidhi-niṣedhau tu muktaṃ naivopasarpataḥ /",
    "GR14ruphbr_u:359": " tathā na spṛśato rāmopāsakaṃ vidhi-pūrvakam // RBhrs_1,2.70 //",
    "GR14ruphbr_u:360": " ekādaśe eva (11.5.42)--",
    "GR14ruphbr_u:361": " svapāda-mulaṃ bhajataḥ priyasya",
    "GR14ruphbr_u:362": " tyaktāny abhāvasya hariḥ pareśaḥ /",
    "GR14ruphbr_u:363": " vikarma yac cotpatitaṃ kathañcid",
    "GR14ruphbr_u:364": " dhunoti sarvaṃ hṛdi sanniviṣṭaḥ // RBhrs_1,2.71 //",
    "GR14ruphbr_u:365": " hari-bhakti-vilāse 'syā bhakter aṅgāni lakṣaśaḥ /",
    "GR14ruphbr_u:366": " kintu tāni prasiddhāni nirdiśyante yathāmati // RBhrs_1,2.72 //",
    "GR14ruphbr_u:367": " atra aṅga-lakṣaṇam -",
    "GR14ruphbr_u:368": " āśritāvāntarāneka-bhedaṃ kevalam eva vā /",
    "GR14ruphbr_u:369": " ekaṃ karmātra vidvadbhir ekaṃ bhakty-aṅgam ucyate // RBhrs_1,2.73 //",
    "GR14ruphbr_u:370": " atha aṅgāni--",
    "GR14ruphbr_u:371": " guru-pādāśrayas tasmāt kṛṣṇa-dīkṣādi-śikṣaṇam /",
    "GR14ruphbr_u:372": " viśrambheṇa guroḥ sevā sādhu-vartmānuvartanam // RBhrs_1,2.74 //",
    "GR14ruphbr_u:373": " sad-dharma-pṛcchā bhogādi-tyāgaḥ kṛṣṇasya hetave /",
    "GR14ruphbr_u:374": " nivāso dvārakādau ca gaṅgāder api sannidhau // RBhrs_1,2.75 //",
    "GR14ruphbr_u:375": " vyāvahāreṣu sarveṣu yāvad-arthānuvartitā /",
    "GR14ruphbr_u:376": " hari-vāsara-sammāno dhātry-aśvatthādi-gauravam // RBhrs_1,2.76 //",
    "GR14ruphbr_u:377": " eṣām atra daśāṅgānāṃ bhavet prārambha-rupatā // RBhrs_1,2.77 //",
    "GR14ruphbr_u:378": " saṅga-tyāgo vidūreṇa bhagavad-vimukhair janaiḥ /",
    "GR14ruphbr_u:379": " śiṣyādy-ananubandhitvaṃ mahārambhādy-anudyamaḥ // RBhrs_1,2.78 //",
    "GR14ruphbr_u:380": " bahu-grantha-kalābhyāsa-vyākhyā-vāda-vivarjanam // RBhrs_1,2.79 //",
    "GR14ruphbr_u:381": " vyāvahāre 'py akārpaṇyaṃ śokādy-avaśa-vartitā // RBhrs_1,2.80 //",
    "GR14ruphbr_u:382": " anya-devān avajñā ca bhūtānudvega-dāyitā /",
    "GR14ruphbr_u:383": " sevā-nāmāparādhānām udbhavābhāva-kāritā // RBhrs_1,2.81 //",
    "GR14ruphbr_u:384": " kṛṣṇa-tad-bhakta-vidveṣa-vinindādy-asahiṣṇutā /",
    "GR14ruphbr_u:385": " vyatirekatayāmīṣāṃ daśānāṃ syād anuṣṭhitīḥ // RBhrs_1,2.82 //",
    "GR14ruphbr_u:386": " asyās tatra praveśāya dvāratve 'py aṅga-viṃśateḥ /",
    "GR14ruphbr_u:387": " trayāṃ pradhānam evoktaṃ guru-pādāśrayādikam // RBhrs_1,2.83 //",
    "GR14ruphbr_u:388": " dhṛtir vaiṣṇava-cihṇānāṃ harer nāmākṣarasya ca /",
    "GR14ruphbr_u:389": " nirmālyādeś ca tasyāgre tāṇḍavaṃ daṇḍavan-natiḥ // RBhrs_1,2.84 //",
    "GR14ruphbr_u:390": " abhyutthānam anuvrajyā gatiḥ sthāne parikramaḥ /",
    "GR14ruphbr_u:391": " arcanaṃ paricaryā ca gītaṃ saṅkīrtanaṃ japaḥ // RBhrs_1,2.85 //",
    "GR14ruphbr_u:392": " vijñaptiḥ stava-pāṭhaś ca svādo naivedya-pādyayoḥ /",
    "GR14ruphbr_u:393": " dhūpa-mālyādi-saurabhyaṃ śrī-mūrteḥ spṛṣṭir īkṣaṇam // RBhrs_1,2.86 //",
    "GR14ruphbr_u:394": " ārātrikotsavādeś ca śravaṇaṃ tat-kṛpekṣaṇam /",
    "GR14ruphbr_u:395": " smṛtir dhyānaṃ tathā dāsyaṃ sakhyam ātma-nivedanam // RBhrs_1,2.87 //",
    "GR14ruphbr_u:396": " nija-priyopaharaṇaṃ tad-arthe 'khila-ceṣṭitam /",
    "GR14ruphbr_u:397": " sarvathā śaraṇāpattis tadīyānāṃ ca sevanam // RBhrs_1,2.88 //",
    "GR14ruphbr_u:398": " tadīyās tulasī-śāstra-mathurā-vaiṣṇavādayaḥ /",
    "GR14ruphbr_u:399": " yathā-vaibhava-sāmagrī sad-goṣṭhībhir mahotsavaḥ // RBhrs_1,2.89 //",
    "GR14ruphbr_u:400": " ūrjādaro viśeṣeṇa yātrā janma-dinādiṣu /",
    "GR14ruphbr_u:401": " śraddhā viśeṣataḥ prītiḥ śrī-mūrter aṅghri-sevane // RBhrs_1,2.90 //",
    "GR14ruphbr_u:402": " śrīmad-bhāgavatārthānām āsvādo rasikaiḥ saha /",
    "GR14ruphbr_u:403": " sajātīyāśaye snigdhe sādhau saṅgaḥ svato vare // RBhrs_1,2.91 //",
    "GR14ruphbr_u:404": " nāma-saṅkīrtanaṃ śrī-mathurā-maṇḍale sthitiḥ // RBhrs_1,2.92 //",
    "GR14ruphbr_u:405": " aṅgānāṃ pañcakasyāsya pūrvaṃ vilikhitasya ca /",
    "GR14ruphbr_u:406": " nikhila-śraiṣṭhya-bodhāya punar apy atra kīrtanam // RBhrs_1,2.93 //",
    "GR14ruphbr_u:407": " iti kāya-hṛṣīkāntaḥ-karaṇānām upāsanāḥ // RBhrs_1,2.94 //",
    "GR14ruphbr_u:408": " catuḥṣaṣṭiḥ pṛthak sāṅghātika-bhedāt kramādināḥ // RBhrs_1,2.95 //",
    "GR14ruphbr_u:409": " athārṣānumatenaiṣām udāharaṇam īryate // RBhrs_1,2.96 //",
    "GR14ruphbr_u:410": " 1 - tatra gurupādāśrayo,",
    "GR14ruphbr_u:411": " yathā ekādaśe (11.3.21)--",
    "GR14ruphbr_u:412": " tasmād guruṃ prapadyeta jijñāsuḥ śreya uttamam /",
    "GR14ruphbr_u:413": " śābde pare ca niṣṇātaṃ brahmaṇy upaśamāśrayam // RBhrs_1,2.97 //",
    "GR14ruphbr_u:414": " 2 - śrī-kṛṣṇa-dīkṣādi-śikṣaṇaṃ,",
    "GR14ruphbr_u:415": " yathā tatraiva (11.3.22)--",
    "GR14ruphbr_u:416": " tatra bhāgavatān dharmān śikṣed gurv-ātma-daivataḥ /",
    "GR14ruphbr_u:417": " amāyayānuvṛttyā yais tuṣyed ātmātma-do hariḥ // RBhrs_1,2.98 //",
    "GR14ruphbr_u:418": " 3 - viśrambheṇa guroḥ sevā,",
    "GR14ruphbr_u:419": " yathā tatraiva (11.17.27)--",
    "GR14ruphbr_u:420": " ācāryaṃ māṃ vijānīyān nāvamanyeta karhicit /",
    "GR14ruphbr_u:421": " na martya-buddhyāsūyeta sarva-deva-mayo guruḥ // RBhrs_1,2.99 //",
    "GR14ruphbr_u:422": " 4 - sādhu-vartmānuvartanam,",
    "GR14ruphbr_u:423": " yathā skānde--",
    "GR14ruphbr_u:424": " sa mṛgyaḥ śreyasāṃ hetuḥ panthāḥ santāpa-varjitaḥ /",
    "GR14ruphbr_u:425": " anvāpta-śramaṃ pūrve yena santaḥ pratasthire // RBhrs_1,2.100 //",
    "GR14ruphbr_u:426": " brahma-yāmale ca--",
    "GR14ruphbr_u:427": " śruti-smṛti-purāṇādi-pañcarātra-vidhiṃ vinā /",
    "GR14ruphbr_u:428": " aikāntikī harer bhaktir utpātāyaiva kalpate // RBhrs_1,2.101 //",
    "GR14ruphbr_u:429": " bhaktir aikāntikī veyam avicārāt pratīyate /",
    "GR14ruphbr_u:430": " vastutas tu tathā naiva yad aśāstrīyatekṣyate // RBhrs_1,2.102 //",
    "GR14ruphbr_u:431": " 5 - sad-dharma-pṛcchā,",
    "GR14ruphbr_u:432": " yathā nāradīye--",
    "GR14ruphbr_u:433": " acirād eva sarvārthaḥ sidhyaty eṣām abhīpsitaḥ /",
    "GR14ruphbr_u:434": " sad-dharmasyāvabodhāya yeṣāṃ nirbandhinī matiḥ // RBhrs_1,2.103 //",
    "GR14ruphbr_u:435": " 6 - kṛṣṇārthe bhogādi-tyāgo,",
    "GR14ruphbr_u:436": " yathā pādme -",
    "GR14ruphbr_u:437": " harim uddiśya bhogāni kāle tyaktavatas tava /",
    "GR14ruphbr_u:438": " viṣṇu-loka-sthitā sampad-alolā sā pratīkṣate // RBhrs_1,2.104 //",
    "GR14ruphbr_u:439": " 7 - dvārakādi-nivāso,",
    "GR14ruphbr_u:440": " yathā skānde--",
    "GR14ruphbr_u:441": " saṃvatsaraṃ vā ṣaṇmāsān māsaṃ māsārdham eva vā /",
    "GR14ruphbr_u:442": " dvārakā-vāsinaḥ sarve narā nāryaś caturbhujāḥ // RBhrs_1,2.105 //",
    "GR14ruphbr_u:443": " ādi-padena puruṣottama-vāsaś ca,",
    "GR14ruphbr_u:444": " yathā brāhme--",
    "GR14ruphbr_u:445": " aho kṣetrasya māhātmyaṃ samantād daśa-yojanam /",
    "GR14ruphbr_u:446": " diviṣṭhā yatra paśyanti sarvān eva caturbhujān // RBhrs_1,2.106 //",
    "GR14ruphbr_u:447": " gaṅgādi-vāso,",
    "GR14ruphbr_u:448": " yathā prathame (1.19.6)--",
    "GR14ruphbr_u:449": " yā vai lasac-chrī-tulasī-vimiśra-",
    "GR14ruphbr_u:450": " kṛṣṇāṅghri-reṇv-abhyadhikāmbu-netrī /",
    "GR14ruphbr_u:451": " punāti seśān ubhayatra lokān",
    "GR14ruphbr_u:452": " kas tāṃ na seveta mariṣyamāṇaḥ // RBhrs_1,2.107 //",
    "GR14ruphbr_u:453": " 8-- yāvad-arthānuvartitā,",
    "GR14ruphbr_u:454": " yathā nāradīye--",
    "GR14ruphbr_u:455": " yāvatā syāt sva-nirvāhaḥ svīkuryāt tāvad artha-vit /",
    "GR14ruphbr_u:456": " ādhikye nyūnatāyāṃ ca cyavate paramārthataḥ // RBhrs_1,2.108 //",
    "GR14ruphbr_u:457": " 9 - hari-vāsara-sammāno,",
    "GR14ruphbr_u:458": " yathā brahma-vaivarte--",
    "GR14ruphbr_u:459": " sarva-pāpa-praśamanaṃ puṇyam ātyantikaṃ tathā /",
    "GR14ruphbr_u:460": " govinda-smāraṇaṃ nṝṇām ekadaśyām upoṣaṇam // RBhrs_1,2.109 //",
    "GR14ruphbr_u:461": " 10 - dhātry-aśvatthādi-gauravam,",
    "GR14ruphbr_u:462": " yathā skānde--",
    "GR14ruphbr_u:463": " aśvattha-tulasī-dhātrī-go-bhūmisura-vaiṣṇavāḥ /",
    "GR14ruphbr_u:464": " pūjitāḥ praṇatāḥ dhyātāḥ kṣapayanti nṝṇām agham // RBhrs_1,2.110 //",
    "GR14ruphbr_u:465": " 11 - atha śrī-kṛṣṇa-vimukha-jana-saṃtyāgo,",
    "GR14ruphbr_u:466": " yathā kātyāyana-saṃhitāyām--",
    "GR14ruphbr_u:467": " varaṃ huta-vaha-jvālā-pañjarāntar-vyavasthitiḥ /",
    "GR14ruphbr_u:468": " na śauri-cintā-vimukha-jana-saṃvāsa-vaiśasam // RBhrs_1,2.111 //",
    "GR14ruphbr_u:469": " viṣṇu-rahasye ca--",
    "GR14ruphbr_u:470": " āliṅganaṃ varaṃ manye vyāla-vyāghra-jalaukasām /",
    "GR14ruphbr_u:471": " na saṅgaḥ śalya-yuktānāṃ nānā-devaika-sevinām // RBhrs_1,2.112 //",
    "GR14ruphbr_u:472": " 12 - 13 - 14 - śiṣyānanubanddhitvādi-trayaṃ,",
    "GR14ruphbr_u:473": " yathā saptame (7.13.8)--",
    "GR14ruphbr_u:474": " na śiṣyān anubadhnīta granthān naivābhyased bahūn /",
    "GR14ruphbr_u:475": " na vyākhyām upayuñjīta nārambhān ārabhet kvacit // RBhrs_1,2.113 //",
    "GR14ruphbr_u:476": " 15 - vyāvahāre 'py akārpaṇyaṃ,",
    "GR14ruphbr_u:477": " yathā pādme--",
    "GR14ruphbr_u:478": " alabdhe vā vinaṣṭe vā bhakṣyācchādana-sādhane /",
    "GR14ruphbr_u:479": " aviklava-matir bhūtvā harim eva dhiyā smaret // RBhrs_1,2.114 //",
    "GR14ruphbr_u:480": " 16-- śokādy-avaśa-vartitā,",
    "GR14ruphbr_u:481": " yathā tatraiva--",
    "GR14ruphbr_u:482": " śokāmarṣādibhir bhāvair ākrāntaṃ yasya mānasam /",
    "GR14ruphbr_u:483": " kathaṃ tatra mukundasya sphūrti-sambhāvanā bhavet // RBhrs_1,2.115 ///",
    "GR14ruphbr_u:484": " 17- anya-devānajñā,",
    "GR14ruphbr_u:485": " yathā tatraiva--",
    "GR14ruphbr_u:486": " harir eva sadārādhyaḥ sarva-deveśvareśvaraḥ /",
    "GR14ruphbr_u:487": " itare brahma-rudrādyā nāvajñeyāḥ kadācana // RBhrs_1,2.116 //",
    "GR14ruphbr_u:488": " 18- bhūtānudvega-dāyitā,",
    "GR14ruphbr_u:489": " yathā mahābhārate--",
    "GR14ruphbr_u:490": " piteva putraṃ karuṇo nodvejayati yo janam /",
    "GR14ruphbr_u:491": " viśuddhasya hṛṣīkeśas tūrṇaṃ tasya prasīdati // RBhrs_1,2.117 //",
    "GR14ruphbr_u:492": " 19 - sevā-nāmāparādhānāṃ varjanaṃ,",
    "GR14ruphbr_u:493": " yathā vārāhe--",
    "GR14ruphbr_u:494": " mamārcanāparādhā ye kīrtyante vasudhe mayā /",
    "GR14ruphbr_u:495": " vaiṣṇavena sadā te tu varjanīyāḥ prayatnataḥ // RBhrs_1,2.118 //",
    "GR14ruphbr_u:496": " pādme ca--",
    "GR14ruphbr_u:497": " sarvāparādha-kṛd api mucyate hari-saṃśrayaḥ /",
    "GR14ruphbr_u:498": " harer apy aparādhān yaḥ kuryād dvipadapāṃśulaḥ // RBhrs_1,2.119 //",
    "GR14ruphbr_u:499": " nāmāśrayaḥ kadācit syāt taraty eva sa nāmataḥ /",
    "GR14ruphbr_u:500": " nāmno hi sarva-suhṛdo hy aparādhāt pataty adhaḥ // RBhrs_1,2.120 //",
    "GR14ruphbr_u:501": " 20- tan-nindādy asahiṣṇutā,",
    "GR14ruphbr_u:502": " yathā śrī-daśame (10.74.40)--",
    "GR14ruphbr_u:503": " nindāṃ bhagavataḥ śrṇvaṃs tat-parasya janasya vā /",
    "GR14ruphbr_u:504": " tato nāpaiti yaḥ so 'pi yāty adhaḥ sukṛtāc cyutaḥ // RBhrs_1,2.121 //",
    "GR14ruphbr_u:505": " 21 - atha vaiṣṇava-cihṇa-dhṛtiḥ,",
    "GR14ruphbr_u:506": " yathā pādme--",
    "GR14ruphbr_u:507": " ye kaṇṭha-lagna-tulasī-nalinākṣā-mālā",
    "GR14ruphbr_u:508": " ye bāhu-mūla-paricihṇita-śaṅkha-cakrāḥ /",
    "GR14ruphbr_u:509": " ye vā lalāṭa-phalake lasad-ūrdhva-puṇḍrās",
    "GR14ruphbr_u:510": " te vaiṣṇavā bhuvanam āśu pavitrayanti // RBhrs_1,2.122 //",
    "GR14ruphbr_u:511": " 22 - nāmākṣara-dhṛtiḥ,",
    "GR14ruphbr_u:512": " yathā skānde--",
    "GR14ruphbr_u:513": " hari-nāmākṣara-yutaṃ bhāle gopī-mṛḍaṅkitam /",
    "GR14ruphbr_u:514": " tulasī-mālikoraskaṃ spṛśeyur na yamodbhaṭāḥ // RBhrs_1,2.123 //",
    "GR14ruphbr_u:515": " pādme ca--",
    "GR14ruphbr_u:516": " kṛṣṇa-nāmākṣarair gātram aṅkayec candanādinā /",
    "GR14ruphbr_u:517": " sa loka-pāvano bhutvā tasya lokam avāpnuyāt // RBhrs_1,2.124 //",
    "GR14ruphbr_u:518": " 23 - nirmālya-dhṛtiḥ,",
    "GR14ruphbr_u:519": " yathā ekādaśe (11.6.46)--",
    "GR14ruphbr_u:520": " tvayopayukta-srag-gandha-vāso 'laṅkāra-carcitāḥ /",
    "GR14ruphbr_u:521": " ucchiṣṭa-bhojino dāsās tava māyāṃ jayemahi // RBhrs_1,2.125 //",
    "GR14ruphbr_u:522": " skānde ca--",
    "GR14ruphbr_u:523": " kṛṣṇottīrṇaṃ tu nirmālyaṃ yasyāṅgaṃ spṛśate mune /",
    "GR14ruphbr_u:524": " sarva-rogais tathā pāpair mukto bhavati nārada // RBhrs_1,2.126 //",
    "GR14ruphbr_u:525": " 24 - agre tāṇḍavaṃ,",
    "GR14ruphbr_u:526": " yathā dvārakā-māhātmye--",
    "GR14ruphbr_u:527": " yo nṛtyati prahṛṣṭātmā bhāvair bahuṣu bhaktitaḥ /",
    "GR14ruphbr_u:528": " sa nirdahati pāpāni manvantara-śateṣv api // RBhrs_1,2.127 //",
    "GR14ruphbr_u:529": " tathā śrī-nāradoktau ca--",
    "GR14ruphbr_u:530": " nṛtyatāṃ śrī-pater agre tālikā-vādanair bhṛśam /",
    "GR14ruphbr_u:531": " uḍḍīyante śarīra-sthāḥ sarve pātaka-pakṣiṇaḥ // RBhrs_1,2.128 //",
    "GR14ruphbr_u:532": " 25-- daṇḍavan-natiḥ,",
    "GR14ruphbr_u:533": " yathā nāradīye--",
    "GR14ruphbr_u:534": " eko 'pi kṛṣṇāya kṛtaḥ praṇāmo",
    "GR14ruphbr_u:535": " daśāśvamedhāvabhṛthair na tulyaḥ /",
    "GR14ruphbr_u:536": " daśāśvamedhī punar eti janma",
    "GR14ruphbr_u:537": " kṛṣṇa-praṇāmī na punar-bhavāya // RBhrs_1,2.129 //",
    "GR14ruphbr_u:538": " 26 - abhyūtthānaṃ,",
    "GR14ruphbr_u:539": " yathā brahmāṇḍe--",
    "GR14ruphbr_u:540": " yān ārūḍhaṃ puraḥ prekṣya samāyāntaṃ janārdanam /",
    "GR14ruphbr_u:541": " abhyutthānaṃ naraḥ kurvan pātayet sarva-kilbiṣam // RBhrs_1,2.130 //",
    "GR14ruphbr_u:542": " 27 - anuvrajyā, yathā bhaviṣyottare--",
    "GR14ruphbr_u:543": " rathena saha gacchanti pārśvataḥ pṛṣṭhato 'grataḥ /",
    "GR14ruphbr_u:544": " viṣṇunaiva samāḥ sarve bhavanti śvapadādayaḥ // RBhrs_1,2.131 //",
    "GR14ruphbr_u:545": " 28 - sthāne gatiḥ--",
    "GR14ruphbr_u:546": " sthānaṃ tīrthaṃ gṛhaṃ cāsya tatra tīrthe gatir yathā // RBhrs_1,2.132 //",
    "GR14ruphbr_u:547": " purāṇāntare--",
    "GR14ruphbr_u:548": " saṃsāra-maru-kāntāra-nistāra-karaṇa-kṣamau /",
    "GR14ruphbr_u:549": " slāghyau tāv eva caraṇau yau hares tīrtha-gāminau // RBhrs_1,2.133 //",
    "GR14ruphbr_u:550": " ālaye ca, yathā hari-bhakti-sudhodaye--",
    "GR14ruphbr_u:551": " pravīśann ālayaṃ viṣṇor darśanārthaṃ subhaktimān /",
    "GR14ruphbr_u:552": " na bhūyaḥ praviśen mātuḥ kukṣi-kārāgṛhaṃ sudhīḥ // RBhrs_1,2.134 //",
    "GR14ruphbr_u:553": " 29 - parikramo, yathā tatraiva--",
    "GR14ruphbr_u:554": " viṣṇuṃ pradakṣinī-kurvan yas tatrāvartate punaḥ /",
    "GR14ruphbr_u:555": " tad evāvartanaṃ tasya punar nāvartate bhave // RBhrs_1,2.135 //",
    "GR14ruphbr_u:556": " skānde ca caturmāsya-māhātmye--",
    "GR14ruphbr_u:557": " catur-vāraṃ bhramībhis tu jagat sarvaṃ carācaram /",
    "GR14ruphbr_u:558": " krāntaṃ bhavati viprāgrya tat-tīrtha-gamanādikam // RBhrs_1,2.136 //",
    "GR14ruphbr_u:559": " 30 - atha arcanam--",
    "GR14ruphbr_u:560": " śuddhi-nyāsādi-pūrvāṅga-karma-nirvāha-pūrvakam /",
    "GR14ruphbr_u:561": " arcanam tūpacārāṇāṃ syān mantreṇopapādanam // RBhrs_1,2.137 //",
    "GR14ruphbr_u:562": " tad, yathā daśame (10.81.19)--",
    "GR14ruphbr_u:563": " svargāpavargayoḥ puṃsāṃ rasāyāṃ bhuvi sampadām /",
    "GR14ruphbr_u:564": " sarvāsām api siddhīnāṃ mūlaṃ tāc-caraṇārcanaṃ // RBhrs_1,2.138 //",
    "GR14ruphbr_u:565": " viṣṇurahasye ca--",
    "GR14ruphbr_u:566": " śrī-viṣṇor arcanaṃ ye tu prakurvanti narā bhuvi /",
    "GR14ruphbr_u:567": " te yānti śāśvataṃ viṣṇor ānandaṃ paramaṃ padam // RBhrs_1,2.139 //",
    "GR14ruphbr_u:568": " 31 - paricaryā--",
    "GR14ruphbr_u:569": " paricaryā tu sevopakaraṇādi-pariṣkriyā /",
    "GR14ruphbr_u:570": " tathā prakīrṇaka-cchatra-vāditrādyair upāsanā // RBhrs_1,2.140 //",
    "GR14ruphbr_u:571": " yathā nāradīye--",
    "GR14ruphbr_u:572": " muhūrtaṃ vā muhūrtārdhaṃ yas tiṣṭhed dhari-mandire /",
    "GR14ruphbr_u:573": " sa yāti paramaṃ sthānaṃ kim u śuśrūṣaṇe ratāḥ // RBhrs_1,2.141 //",
    "GR14ruphbr_u:574": " yathā caturthe (4.21.31)--",
    "GR14ruphbr_u:575": " yat-pāda-sevābhirucis tapasvinām",
    "GR14ruphbr_u:576": " aśeṣa-janmopacitaṃ malaṃ dhiyaḥ /",
    "GR14ruphbr_u:577": " sadyaḥ kṣiṇoty anvaham edhatī satī",
    "GR14ruphbr_u:578": " yathā padāṅguṣṭha-viniḥsṛtā sarit // RBhrs_1,2.142 //",
    "GR14ruphbr_u:579": " aṅgāni vividhāny eva syuḥ pūjā-paricaryayoḥ /",
    "GR14ruphbr_u:580": " na tāni likhitāny atra grantha-bāhulya-bhītitaḥ // RBhrs_1,2.143 //",
    "GR14ruphbr_u:581": " 32 - atha gītaṃ, yathā laiṅge--",
    "GR14ruphbr_u:582": " brāhmaṇo vāsudevākhyaṃ gāyamāno 'niśaṃ param /",
    "GR14ruphbr_u:583": " hareḥ sālokyam āpnoti rudra-gānādhikaṃ bhavet // RBhrs_1,2.144 //",
    "GR14ruphbr_u:584": " 33 - atha saṃkīrtanam--",
    "GR14ruphbr_u:585": " nāma-līlā-guṇadīnām uccair-bhāṣā tu kīrtanam // RBhrs_1,2.145 //",
    "GR14ruphbr_u:586": " tatra nāma-kīrtanam,",
    "GR14ruphbr_u:587": " yathā viṣṇu-dharme--",
    "GR14ruphbr_u:588": " kṛṣṇeti maṅgalaṃ nāma yasya vāci pravartate /",
    "GR14ruphbr_u:589": " bhasmībhavanti rājendra mahā-pātaka-koṭayaḥ // RBhrs_1,2.146 //",
    "GR14ruphbr_u:590": " līlā-kīrtanam,",
    "GR14ruphbr_u:591": " yathā saptame (7.9.18)--",
    "GR14ruphbr_u:592": " so 'haṃ priyasya suhṛdaḥ paradevatāyā",
    "GR14ruphbr_u:593": " līlā-kathās tava nṛsiṃha viriñca-gītāḥ /",
    "GR14ruphbr_u:594": " añjas titarmy anugṛṇan guṇa-vipramukto",
    "GR14ruphbr_u:595": " durgāṇi te pada-yugālaya-haṃsa-saṅgaḥ // RBhrs_1,2.147 //",
    "GR14ruphbr_u:596": " guṇa-kīrtanam,",
    "GR14ruphbr_u:597": " yathā prathame (1.5.22)--",
    "GR14ruphbr_u:598": " idaṃ hi puṃsas tapasaḥ śrutasya vā",
    "GR14ruphbr_u:599": " sviṣṭasya sūktasya ca buddhi-dattayoḥ /",
    "GR14ruphbr_u:600": " avicyuto 'rthaḥ kavibhir nirūpito",
    "GR14ruphbr_u:601": " yad uttamaḥśloka-guṇānuvarṇanam // RBhrs_1,2.148 //",
    "GR14ruphbr_u:602": " 34 - atha japaḥ",
    "GR14ruphbr_u:603": " mantrasya sulaghūccāro japa ity abhidhīyate // RBhrs_1,2.149 //",
    "GR14ruphbr_u:604": " yathā pādme--",
    "GR14ruphbr_u:605": " kṛṣṇāya nama ity eṣa mantraḥ sarvārtha-sādhakaḥ /",
    "GR14ruphbr_u:606": " bhaktānāṃ japatāṃ bhūpa svarga-mokṣa-phala-pradaḥ // RBhrs_1,2.150 //",
    "GR14ruphbr_u:607": " 35 - atha vijñaptiḥ,",
    "GR14ruphbr_u:608": " yathā skānde--",
    "GR14ruphbr_u:609": " harim uddiśya yat kiñcit kṛtaṃ vijñāpanaṃ girā /",
    "GR14ruphbr_u:610": " mokṣa-dvārārgalān mokṣas tenaiva vihitas tava // RBhrs_1,2.151 //",
    "GR14ruphbr_u:611": " samprārthanātmikā dainya-bodhikā lālasāmayī /",
    "GR14ruphbr_u:612": " ity ādir vividhā dhīraiḥ kṛṣṇe vijñaptir īritā // RBhrs_1,2.152 //",
    "GR14ruphbr_u:613": " tatra samprārthanātmikā,",
    "GR14ruphbr_u:614": " yathā pādme--",
    "GR14ruphbr_u:615": " yuvatīnāṃ yathā yūni yūnāṃ ca yuvatau yathā /",
    "GR14ruphbr_u:616": " mano 'bhiramate tadvan mano 'bhiramatāṃ tvayi // RBhrs_1,2.153 //",
    "GR14ruphbr_u:617": " dainya-bodhikā,",
    "GR14ruphbr_u:618": " yathā tatraiva--",
    "GR14ruphbr_u:619": " mat-tulyo nāsti pāpātmā nāparādhī ca kaścana /",
    "GR14ruphbr_u:620": " parihāre 'pi lajjā me kiṃ brūve puruṣottama // RBhrs_1,2.154 //",
    "GR14ruphbr_u:621": " lālasāmayī,",
    "GR14ruphbr_u:622": " yathā śrī-nārada-pañcarātre--",
    "GR14ruphbr_u:623": " kadā gambhīrayā vācā śriyā yukto jagat-pate /",
    "GR14ruphbr_u:624": " cāmara-vyagra-hastaṃ mām evaṃ kurv iti vakṣyasi // RBhrs_1,2.155 //",
    "GR14ruphbr_u:625": " yathā vā--",
    "GR14ruphbr_u:626": " kadāhaṃ yamunā-tīre nāmāni tava kīrtayan /",
    "GR14ruphbr_u:627": " udbāṣpaḥ puṇḍarīkākṣa racayiṣyāmi tāṇḍavam // RBhrs_1,2.156 //",
    "GR14ruphbr_u:628": " 36 - atha stava-pāṭhaḥ--",
    "GR14ruphbr_u:629": " proktā manīṣibhir gītā-stava-rājādayaḥ stavāḥ // RBhrs_1,2.157 //",
    "GR14ruphbr_u:630": " yathā skānde--",
    "GR14ruphbr_u:631": " śrī-kṛṣṇa-stava-ratnaughair yeṣāṃ jihvā tv alaṅkṛtā /",
    "GR14ruphbr_u:632": " namasyā muni-siddhānāṃ vandanīyā divaukasām // RBhrs_1,2.158 //",
    "GR14ruphbr_u:633": " nārasiṃhe ca--",
    "GR14ruphbr_u:634": " stotraiḥ stavaś ca devāgre yaḥ stauti madhusūdanam /",
    "GR14ruphbr_u:635": " sarva-pāpa-vinirmukto viṣṇu-lokam avāpnuyāt // RBhrs_1,2.159 //",
    "GR14ruphbr_u:636": " 37 - atha naivedyāsvādo,",
    "GR14ruphbr_u:637": " yathā pādme--",
    "GR14ruphbr_u:638": " naivedyam annaṃ tulasī-vimiśraṃ",
    "GR14ruphbr_u:639": " vīśeṣataḥ pāda-jalena siktam /",
    "GR14ruphbr_u:640": " yo 'śnāti nityaṃ purato murāreḥ",
    "GR14ruphbr_u:641": " prāpṇoti yajñāyuta-koṭi-puṇyam // RBhrs_1,2.160 //",
    "GR14ruphbr_u:642": " 38 - atha pādyāsvādo,",
    "GR14ruphbr_u:643": " yathā tatraiva--",
    "GR14ruphbr_u:644": " na dānaṃ na havir yeṣāṃ svādhyāyo na surārcanam /",
    "GR14ruphbr_u:645": " te 'pi pādodakaṃ pītvā prayānti paramāṃ gatim // RBhrs_1,2.161 //",
    "GR14ruphbr_u:646": " 39 - atha dhūpa-saurabhyam,",
    "GR14ruphbr_u:647": " yathā hari-bhakti-sudhodaye--",
    "GR14ruphbr_u:648": " āghrāṇaṃ yad dharer datta-dhūpocchiṣṭasya sarvataḥ /",
    "GR14ruphbr_u:649": " tad-bhava-vyāla-daṣṭānāṃ nasyaṃ karma viṣāpaham // RBhrs_1,2.162 //",
    "GR14ruphbr_u:650": " atha mālya-saurabhyaṃ,",
    "GR14ruphbr_u:651": " yathā tantre--",
    "GR14ruphbr_u:652": " praviṣṭe nāsikā-randhre harer nirmālya-saurabhe /",
    "GR14ruphbr_u:653": " sadyo vilayam āyāti pāpa-pañjara-bandhanam // RBhrs_1,2.163 //",
    "GR14ruphbr_u:654": " agastya-saṃhitāyāṃ ca--",
    "GR14ruphbr_u:655": " āghrāṇaṃ gandha-puṣpāder arcitasya tapodhana /",
    "GR14ruphbr_u:656": " viśuddhiḥ syād anantasya ghrāṇasyehābhidhīyate // RBhrs_1,2.164 //",
    "GR14ruphbr_u:657": " 40 - atha śrī-mūrteḥ sparśanaṃ,",
    "GR14ruphbr_u:658": " yathā viṣṇu-dharmottare--",
    "GR14ruphbr_u:659": " spṛsṭvā viṣṇor adhiṣṭhānaṃ pavitraḥ śraddhayānvitaḥ /",
    "GR14ruphbr_u:660": " pāpa-bandhair vinirmuktaḥ sarvān kāmān avāpnuyāt // RBhrs_1,2.165 //",
    "GR14ruphbr_u:661": " 41 - atha śrī-mūrter darśanam,",
    "GR14ruphbr_u:662": " yathā vārāhe--",
    "GR14ruphbr_u:663": " vṛndāvane tu govindaṃ ye paśyanti vasundhare /",
    "GR14ruphbr_u:664": " na te yama-puraṃ yānti yānti puṇya-kṛtāṃ gatim // RBhrs_1,2.166 //",
    "GR14ruphbr_u:665": " 42 - ārātrika-darśanaṃ,",
    "GR14ruphbr_u:666": " yathā skānde--",
    "GR14ruphbr_u:667": " koṭayo brahma-hatyānām agamyāgama-koṭayaḥ /",
    "GR14ruphbr_u:668": " dahaty āloka-mātreṇa viṣṇoḥ sārātrikaṃ mukham // RBhrs_1,2.167 //",
    "GR14ruphbr_u:669": " utsava-darśanaṃ,",
    "GR14ruphbr_u:670": " yathā bhaviṣyottare--",
    "GR14ruphbr_u:671": " ratha-sthaṃ ye nirīkṣante kautikenāpi keśavam /",
    "GR14ruphbr_u:672": " devatānāṃ gaṇāḥ sarve bhavanti śvapacādayaḥ // RBhrs_1,2.168 //",
    "GR14ruphbr_u:673": " ādi-śabdena pūjā-darśanaṃ,",
    "GR14ruphbr_u:674": " yathāgneye--",
    "GR14ruphbr_u:675": " pūjitaṃ pūjyamānaṃ vā yaḥ paśyed bhaktito harim // RBhrs_1,2.169 //",
    "GR14ruphbr_u:676": " 43 - atha śravaṇam",
    "GR14ruphbr_u:677": " śravaṇaṃ nāma-carita-guṇādīnāṃ śrutir bhavet // RBhrs_1,2.170 //",
    "GR14ruphbr_u:678": " tatra nāma-śravaṇaṃ,",
    "GR14ruphbr_u:679": " yathā gāruḍe--",
    "GR14ruphbr_u:680": " saṃsāra-sarpa-daṣṭa-naṣṭa-ceṣṭaika-bheṣajam /",
    "GR14ruphbr_u:681": " kṛṣṇeti vaiṣṇavaṃ mantraṃ śrutvā mukto bhaven naraḥ // RBhrs_1,2.171 //",
    "GR14ruphbr_u:682": " caritra-śravaṇaṃ,",
    "GR14ruphbr_u:683": " yathā caturthe (4.29.41)--",
    "GR14ruphbr_u:684": " tasmin mahan-mukharitā madhubhic-caritra-",
    "GR14ruphbr_u:685": " pīyūṣa-śeṣa-saritaḥ paritaḥ sravanti /",
    "GR14ruphbr_u:686": " tā ye pibanty avitṛṣo nṛpa gāḍha-karṇais",
    "GR14ruphbr_u:687": " tān na spṛśanty aśana-tṛḍ-bhaya-śoka-mohāḥ // RBhrs_1,2.172 //",
    "GR14ruphbr_u:688": " guṇa-śravaṇaṃ,",
    "GR14ruphbr_u:689": " yathā dvādaśe (12.3.15)--",
    "GR14ruphbr_u:690": " yas tūttamaḥśloka-guṇānuvādaḥ",
    "GR14ruphbr_u:691": " saṅgīyate 'bhīkṣṇam amaṅgala-ghnaḥ /",
    "GR14ruphbr_u:692": " tam eva nityaṃ śṛṇuyād abhīkṣṇaṃ",
    "GR14ruphbr_u:693": " kṛṣṇe 'malāṃ bhaktim abhīpsamānaḥ // RBhrs_1,2.173 //",
    "GR14ruphbr_u:694": " atha tat-kṛpekṣaṇaṃ,",
    "GR14ruphbr_u:695": " yathā daśame (10.14.8)--",
    "GR14ruphbr_u:696": " tat te 'nukampāṃ susamīkṣamāṇo",
    "GR14ruphbr_u:697": " bhuñjāna evātma-kṛtaṃ vipākam /",
    "GR14ruphbr_u:698": " hṛd-vāg-vapurbhir vidadhan namas te",
    "GR14ruphbr_u:699": " jīveta yo mukti-pade sa dāya-bhāk // RBhrs_1,2.174 //",
    "GR14ruphbr_u:700": " atha smṛtiḥ--",
    "GR14ruphbr_u:701": " yathā kathaṃ cin-manasā sambandhaḥ smṛtir ucyate // RBhrs_1,2.175 //",
    "GR14ruphbr_u:702": " yathā viṣṇu-purāṇe (5.17.17)--",
    "GR14ruphbr_u:703": " smṛte sakala-kalyāṇa-bhājanaṃ yatra jāyate /",
    "GR14ruphbr_u:704": " puruṣaṃ tam ajaṃ nityaṃ vrajāmi śaraṇaṃ harim // RBhrs_1,2.176 //",
    "GR14ruphbr_u:705": " yathā ca pādme--",
    "GR14ruphbr_u:706": " prayāṇe cāprayāṇe ca yan-nāma smaratāṃ nṝṇām /",
    "GR14ruphbr_u:707": " sadyo naśyati pāpaugho namas tasmai cid-ātmane // RBhrs_1,2.177 //",
    "GR14ruphbr_u:708": " atha dhyānam--",
    "GR14ruphbr_u:709": " dhyānam rupa-guṇa-krīḍā-sevādeḥ suṣṭhu cintanam // RBhrs_1,2.178 //",
    "GR14ruphbr_u:710": " tatra rūpa-dhyānaṃ,",
    "GR14ruphbr_u:711": " yathā nārasiṃhe--",
    "GR14ruphbr_u:712": " bhagavac-caraṇa-dvandva-dhyānaṃ nirdvandvam īritam /",
    "GR14ruphbr_u:713": " pāpino 'pi prasaṅgena vihitaṃ suhitaṃ param // RBhrs_1,2.179 //",
    "GR14ruphbr_u:714": " guṇa-dhyānaṃ,",
    "GR14ruphbr_u:715": " yathā viṣṇudharme--",
    "GR14ruphbr_u:716": " ye kurvanti sadā bhaktyā guṇānusmaraṇaṃ hareḥ /",
    "GR14ruphbr_u:717": " prakṣīṇa-kaluṣaughās te praviśanti hareḥ padam // RBhrs_1,2.180 //",
    "GR14ruphbr_u:718": " krīdā-dhyānaṃ,",
    "GR14ruphbr_u:719": " yathā padme--",
    "GR14ruphbr_u:720": " sarva-mādhurya-sārāṇi sarvādbhutamayāni ca /",
    "GR14ruphbr_u:721": " dhyāyan hareś caritrāṇi lalitāni vimucyate // RBhrs_1,2.181 //",
    "GR14ruphbr_u:722": " sevā-dhyānaṃ,",
    "GR14ruphbr_u:723": " yathā purāṇāntare--",
    "GR14ruphbr_u:724": " mānasenopacārena paricarya hariṃ sadā /",
    "GR14ruphbr_u:725": " pare vāṅ-manasā'gamyaṃ taṃ sākṣāt pratipedire // RBhrs_1,2.182 //",
    "GR14ruphbr_u:726": " atha dāsyam--",
    "GR14ruphbr_u:727": " dāsyaṃ karmārpaṇaṃ tasya kaiṅkaryam api sarvathā // RBhrs_1,2.183 //",
    "GR14ruphbr_u:728": " tatra ādyaṃ yathā skānde--",
    "GR14ruphbr_u:729": " tasmin samarpitaṃ karma svābhāvikam apīśvare /",
    "GR14ruphbr_u:730": " bhaved bhāgavato dharmas tat-karma kimutārpitam // RBhrs_1,2.184 //",
    "GR14ruphbr_u:731": " karma svābhāvikaṃ bhadraṃ japa-dhyānārcanādi ca /",
    "GR14ruphbr_u:732": " itīdaṃ dvividhaṃ kṛṣṇe vaiṣṇavair dāsyam arpitam // RBhrs_1,2.185 //",
    "GR14ruphbr_u:733": " mṛdu-śraddhasya kathitā svalpā karmādhikāritā /",
    "GR14ruphbr_u:734": " tad-arpitaṃ harau dāsyam iti kaiścid udīryate // RBhrs_1,2.186 //",
    "GR14ruphbr_u:735": " dvitiyaṃ, yathā nāradīye--",
    "GR14ruphbr_u:736": " īhā yasya harer dāsye karmaṇā manasā girā /",
    "GR14ruphbr_u:737": " nikhilāsv apy avasthāsu jīvan-muktaḥ sa ucyate // RBhrs_1,2.187 //",
    "GR14ruphbr_u:738": " atha sakhyam--",
    "GR14ruphbr_u:739": " viśvāso mitra-vṛttiś ca sakhyaṃ dvividham īritam // RBhrs_1,2.188 //",
    "GR14ruphbr_u:740": " tatra ādyaṃ,",
    "GR14ruphbr_u:741": " yathā mahābhārate--",
    "GR14ruphbr_u:742": " pratijñā tava govinda na me bhaktaḥ praṇaśyati /",
    "GR14ruphbr_u:743": " iti saṃsmṛtya saṃsmṛtya prāṇān saṃdhārayāmy aham // RBhrs_1,2.189 //",
    "GR14ruphbr_u:744": " tathā ekādaśe (11.2.53) ca--",
    "GR14ruphbr_u:745": " tri-bhuvana-vibhava-hetave 'py akuṇṭha-",
    "GR14ruphbr_u:746": " smṛtir ajitātma-surādibhir vimṛgyāt /",
    "GR14ruphbr_u:747": " na calati bhagavat-padāravindāl",
    "GR14ruphbr_u:748": " lava-nimiṣārdham api yaḥ sa vaiṣṇavāgryaḥ // RBhrs_1,2.190 //",
    "GR14ruphbr_u:749": " śraddhā-mātrasya tad-bhaktāv adhikāritva-hetutā /",
    "GR14ruphbr_u:750": " aṅgatvam asya viśvāsa-viśeṣasya tu keśave // RBhrs_1,2.191 //",
    "GR14ruphbr_u:751": " dvitīyaṃ, yathā agastya-saṃhitāyām--",
    "GR14ruphbr_u:752": " paricaryā parāḥ kecit prāsādeṣu ca śerate /",
    "GR14ruphbr_u:753": " manuṣyam iva taṃ draṣṭuṃ vyāvahartuṃ ca bandhuvat // RBhrs_1,2.192 //",
    "GR14ruphbr_u:754": " rāgānugāṅgatāsya syād vidhi-mārgānapekṣatvāt /",
    "GR14ruphbr_u:755": " mārga-dvayena caitena sādhyā sakhya-ratir matā // RBhrs_1,2.193 //",
    "GR14ruphbr_u:756": " atha ātma-nivedanaṃ,",
    "GR14ruphbr_u:757": " yathā ekādaśe (11.29.34)--",
    "GR14ruphbr_u:758": " martyo yadā tyakta-samasta-karmā",
    "GR14ruphbr_u:759": " niveditātmā vicikīrṣito me /",
    "GR14ruphbr_u:760": " tadāmṛtatvaṃ pratipadyamāno",
    "GR14ruphbr_u:761": " mayātma-bhuūyāyā ca kalpate vai // RBhrs_1,2.194 //",
    "GR14ruphbr_u:762": " artho dvidhātma-śabdasya paṇḍitair upapāyate /",
    "GR14ruphbr_u:763": " dehy-ahantāspadaṃ kaiścid dehaḥ kaiścin mamatva-bhāk // RBhrs_1,2.195 //",
    "GR14ruphbr_u:764": " tatra dehī, yathā yāmunācārya-stotre (49)--",
    "GR14ruphbr_u:765": " vapurādiṣu yo 'pi ko 'pi vā",
    "GR14ruphbr_u:766": " guṇato 'sāni yathā tathā-vidhaḥ /",
    "GR14ruphbr_u:767": " tad ayaṃ tava pāda-padmayor",
    "GR14ruphbr_u:768": " aham adyaiva mayā samarpitaḥ // RBhrs_1,2.196 //",
    "GR14ruphbr_u:769": " deho, yathā bhakti-viveke--",
    "GR14ruphbr_u:770": " cintāṃ kuryān na rakṣāyai vikrītasya yathā paśoḥ /",
    "GR14ruphbr_u:771": " tathārpayan harau dehaṃ viramed asya rakṣanāt // RBhrs_1,2.197 //",
    "GR14ruphbr_u:772": " duṣkaratvena virale dve sakhyātma-nivedane /",
    "GR14ruphbr_u:773": " keṣāṃcid eva dhīrāṇāṃ labhate sādhanārhatām // RBhrs_1,2.198 //",
    "GR14ruphbr_u:774": " atha nija-priyopaharaṇaṃ,",
    "GR14ruphbr_u:775": " yathā ekādaśe (11.11.41)--",
    "GR14ruphbr_u:776": " yad yad iṣṭatamaṃ loke yac cāti-priyam ātmanaḥ /",
    "GR14ruphbr_u:777": " tat tan nivedayen mahyaṃ tad ānantyāya kalpate // RBhrs_1,2.199 //",
    "GR14ruphbr_u:778": " atha tad-arthe 'khila-ceṣṭitaṃ,",
    "GR14ruphbr_u:779": " yathā pañcarātre--",
    "GR14ruphbr_u:780": " laukikī vaidikī vāpi yā kriyā kriyate mune /",
    "GR14ruphbr_u:781": " hari-sevānukūlaiva sā kāryā bhaktim icchatā // RBhrs_1,2.200 //",
    "GR14ruphbr_u:782": " atha śaraṇāpattiḥ,",
    "GR14ruphbr_u:783": " yathā hari-bhakti-vilāse (11.677)--",
    "GR14ruphbr_u:784": " tavāsmīti vadan vācā tathaiva manasā vidan /",
    "GR14ruphbr_u:785": " tat-sthānam āśritas tanvā modate śaraṇāgataḥ // RBhrs_1,2.201 //",
    "GR14ruphbr_u:786": " śrī-nārasiṃhe ca--",
    "GR14ruphbr_u:787": " tvāṃ prapanno 'smi śaraṇaṃ deva-deva janārdana /",
    "GR14ruphbr_u:788": " iti yaḥ śaraṇaṃ prāptas taṃ kleśād uddharāmy aham // RBhrs_1,2.202 //",
    "GR14ruphbr_u:789": " 53-- atha tadīyānāṃ sevanam /",
    "GR14ruphbr_u:790": " tulāsyaḥ, yathā skānde--",
    "GR14ruphbr_u:791": " yā dṛṣṭā nikhilāgha-saṅga-śamanī spṛṣṭā vapuḥ-pāvanī",
    "GR14ruphbr_u:792": " rogāṇām abhivanditā nirasanī siktāntaka-trāsinī /",
    "GR14ruphbr_u:793": " pratyāsatti-vidhāyinī bhagavataḥ kṛṣṇasya saṃropitā",
    "GR14ruphbr_u:794": " nyastā tac-caraṇe vimukti-phaladā tasyai tulasyai namaḥ // RBhrs_1,2.203 //",
    "GR14ruphbr_u:795": " tathā ca tatraiva--",
    "GR14ruphbr_u:796": " dṛṣtā spṛṣṭā tathā dhyātā kīrtitā namitā stutā /",
    "GR14ruphbr_u:797": " ropitā sevitā nityaṃ pūjitā tulasī śubhā // RBhrs_1,2.204 //",
    "GR14ruphbr_u:798": " navadhā tulasīṃ devīṃ ye bhajanti dine dine /",
    "GR14ruphbr_u:799": " yuga-koṭi-sahasrāṇi te vasanti harer gṛhe // RBhrs_1,2.205 //",
    "GR14ruphbr_u:800": " 54-- atha śāstrasya,",
    "GR14ruphbr_u:801": " śāstram atra samākhyātaṃ yad bhakti-pratipādakam // RBhrs_1,2.206 //",
    "GR14ruphbr_u:802": " yathā skānde--",
    "GR14ruphbr_u:803": " vaiṣṇavāni tu śāstrāṇī ye śṛṇvanti paṭhanti ca /",
    "GR14ruphbr_u:804": " dhanyās te mānavā loke tesāṃ kṛṣṇaḥ prasīdati // RBhrs_1,2.207 //",
    "GR14ruphbr_u:805": " vaiṣṇavāni tu śāstrāṇī ye 'rcayanti gṛhe narāḥ /",
    "GR14ruphbr_u:806": " sarva-pāpa-vinirmuktā bhavanti sura-vanditāḥ // RBhrs_1,2.208 //",
    "GR14ruphbr_u:807": " tiṣṭhate vaiṣṇavaṃ śāstraṃ likhitaṃ yasya mandire /",
    "GR14ruphbr_u:808": " tatra nārāyaṇo devaḥ svayaṃ vasati nārada // RBhrs_1,2.209 //",
    "GR14ruphbr_u:809": " tathā śrī-bhāgavate dvādaśe (12.13.15) ca--",
    "GR14ruphbr_u:810": " sarva-vedānta-sāraṃ hi śrī-bhāgavatam iṣyate /",
    "GR14ruphbr_u:811": " tad-rasāmṛta-tṛptasya nānyatra syād ratiḥ kvacit // RBhrs_1,2.210 //",
    "GR14ruphbr_u:812": " 55-- atha mathurāyāḥ,",
    "GR14ruphbr_u:813": " yathā ādi-vārāhe--",
    "GR14ruphbr_u:814": " mathurāṃ ca parityajya yo 'nyatra kurute ratim /",
    "GR14ruphbr_u:815": " mūḍho bhramati saṃsāre mohitā mama māyayā // RBhrs_1,2.211 //",
    "GR14ruphbr_u:816": " brahmāṇḍe ca--",
    "GR14ruphbr_u:817": " trailokya-varti-tīrthānāṃ sevanād durlabhā hi yā /",
    "GR14ruphbr_u:818": " parānanda-mayī siddhir mathurā-sparṣa-mātrataḥ // RBhrs_1,2.212 //",
    "GR14ruphbr_u:819": " śrutā smṛtā kīrtitā ca vāñchitā prekṣitā gatā /",
    "GR14ruphbr_u:820": " spṛṣṭā śritā sevitā ca mathurābhīṣṭadā nṛṇām /",
    "GR14ruphbr_u:821": " iti khyātaṃ purāṇeṣu na vistāra-bhiyocyate // RBhrs_1,2.213 //",
    "GR14ruphbr_u:822": " 56--atha vaiṣṇavānāṃ sevanaṃ,",
    "GR14ruphbr_u:823": " yathā pādme (6.253.176)--",
    "GR14ruphbr_u:824": " ārādhanānāṃ sarveṣāṃ viṣṇor ārādhanaṃ param /",
    "GR14ruphbr_u:825": " tasmāt parataraṃ devi tadīyānāṃ samarcanam // RBhrs_1,2.214 //",
    "GR14ruphbr_u:826": " tṛtīye (3.7.19) ca--",
    "GR14ruphbr_u:827": " yat-sevayā bhagavataḥ kūṭa-sthasya madhu-dviṣaḥ /",
    "GR14ruphbr_u:828": " rati-rāso bhavet tīvraḥ pādayor vyasanārdanaḥ // RBhrs_1,2.215 //",
    "GR14ruphbr_u:829": " skānde ca--",
    "GR14ruphbr_u:830": " śaṅkha-cakrāṅkita-tanuḥ śirasā mañjarī-dharaḥ /",
    "GR14ruphbr_u:831": " gopī-candana-liptāṅgo dṛṣtaś cet tad-aghaṃ kutaḥ // RBhrs_1,2.216 //",
    "GR14ruphbr_u:832": " prathame (1.19.33) ca--",
    "GR14ruphbr_u:833": " yeṣāṃ saṃsmaraṇāt puṃsāṃ sadyaḥ śuddhyanti vai gṛhāḥ /",
    "GR14ruphbr_u:834": " kiṃ punar darśana-sparśa-pāda-śaucāsanādibhiḥ // RBhrs_1,2.217 //",
    "GR14ruphbr_u:835": " ādī-purāṇe--",
    "GR14ruphbr_u:836": " ye me bhakta-janāḥ pārtha na me bhaktāś ca te janāḥ /",
    "GR14ruphbr_u:837": " mad-bhaktānāṃ ca ye bhaktās te me bhaktatamā matāḥ // RBhrs_1,2.218 //",
    "GR14ruphbr_u:838": " yāvanti bhagavad-bhakter aṅgāni kathitānīha /",
    "GR14ruphbr_u:839": " prāyas tāvanti tad-bhakta-bhakter api budhā viduḥ // RBhrs_1,2.219 //",
    "GR14ruphbr_u:840": " 57 - atha yathā-vaibhava-mahotsavo,",
    "GR14ruphbr_u:841": " yathā pādme--",
    "GR14ruphbr_u:842": " yaḥ karoti mahīpāla harer gehe mahotsavam /",
    "GR14ruphbr_u:843": " tasyāpi bhavati nityaṃ hari-loke mahotsava // RBhrs_1,2.220 //",
    "GR14ruphbr_u:844": " 58 - atha ūrjādaro,",
    "GR14ruphbr_u:845": " yathā pādme--",
    "GR14ruphbr_u:846": " yathā dāmodaro bhakta-vatsalo vidito janaiḥ /",
    "GR14ruphbr_u:847": " tasyāyaṃ tādṛśo māsaḥ svalpam apy uru-kārakaḥ // RBhrs_1,2.221 //",
    "GR14ruphbr_u:848": " tatrāpi mathurāyāṃ viśeṣo,",
    "GR14ruphbr_u:849": " yathā tatraiva--",
    "GR14ruphbr_u:850": " bhuktiṃ muktiṃ harir dadyād arcito 'nyatra sevinām /",
    "GR14ruphbr_u:851": " bhaktiṃ tu na dadāty eva yato vaśyakarī hareḥ // RBhrs_1,2.222 //",
    "GR14ruphbr_u:852": " sā tv añjasā harer bhaktir labhyate kārttike naraiḥ /",
    "GR14ruphbr_u:853": " mathurāyāṃ sakṛd api śrī-dāmodara-sevanāt // RBhrs_1,2.223 //",
    "GR14ruphbr_u:854": " 59-- atha śrī-janma-dina-yātrā,",
    "GR14ruphbr_u:855": " yathā bhaviṣyottare--",
    "GR14ruphbr_u:856": " yasmin dine prasūteyaṃ devakī tvāṃ janārdana /",
    "GR14ruphbr_u:857": " tad-dinaṃ brūhi vaikuṇṭha kurmas te tatra cotsavam /",
    "GR14ruphbr_u:858": " tena samyak-prapannānāṃ prasādaṃ kuru keśavaḥ // RBhrs_1,2.224 //",
    "GR14ruphbr_u:859": " 60-- atha śrī-mūrter-anghri-sevane prītiḥ,",
    "GR14ruphbr_u:860": " yathā ādi-purāṇe--",
    "GR14ruphbr_u:861": " mama nāma-sadāgrāhī mama sevā-priyaḥ sadā /",
    "GR14ruphbr_u:862": " bhaktis tasmai pradātavyā na tu muktiḥ kadācana // RBhrs_1,2.225 //",
    "GR14ruphbr_u:863": " 61-- atha śrī-bhāgavatārthāsvādo,",
    "GR14ruphbr_u:864": " yathā prathame (1.1.3)--",
    "GR14ruphbr_u:865": " nigama-kalpa-taror-galitaṃ phalaṃ",
    "GR14ruphbr_u:866": " śuka-mukhād amṛta-drava-saṃyutam /",
    "GR14ruphbr_u:867": " pibata bhāgavataṃ rasam ālayaṃ",
    "GR14ruphbr_u:868": " muhur aho rasikā bhuvi bhāvukāḥ // RBhrs_1,2.226 //",
    "GR14ruphbr_u:869": " tathā dvitīye (2.1.9) ca--",
    "GR14ruphbr_u:870": " pariniṣṭhito 'pi nairguṇye uttamaḥśloka-līlayā /",
    "GR14ruphbr_u:871": " gṛhita-cetā rājarṣe ākhyānaṃ yad adhītavān // RBhrs_1,2.227 //",
    "GR14ruphbr_u:872": " 62--atha sa-jātīyāśaya-snigdha-śrī-bhagavad-bhakta-saṅgo,",
    "GR14ruphbr_u:873": " yathā prathame (1.18.13)--",
    "GR14ruphbr_u:874": " tulayāma lavenāpi na svargaṃ nāpunar-bhavam /",
    "GR14ruphbr_u:875": " bhagavat-saṅgi-saṅgasya martyānāṃ kimutāśiṣaḥ // RBhrs_1,2.228 //",
    "GR14ruphbr_u:876": " hari-bhakti-sudhodaye ca--",
    "GR14ruphbr_u:877": " yasya yat-saṅgatiḥ puṃso maṇivat syāt sa tad-guṇaḥ /",
    "GR14ruphbr_u:878": " sva-kūlarddhyai tato dhīmān sva-yūthyān eva saṃśrayet // RBhrs_1,2.229 //",
    "GR14ruphbr_u:879": " 63-- atha śrī-nāma saṃkīrtanaṃ,",
    "GR14ruphbr_u:880": " yathā dvitīye (2.1.11)--",
    "GR14ruphbr_u:881": " etan nirvidyamānānām icchatām akuto-bhayam /",
    "GR14ruphbr_u:882": " yogināṃ nṛpa nirṇītaṃ harer nāmānukīrtanaṃ // RBhrs_1,2.230 //",
    "GR14ruphbr_u:883": " ādi-purāṇe ca--",
    "GR14ruphbr_u:884": " gītvā ca mama nāmāni vicaren mama sannidhau /",
    "GR14ruphbr_u:885": " iti bravīmi te satyaṃ krīto 'haṃ tasya cārjuna // RBhrs_1,2.231 //",
    "GR14ruphbr_u:886": " pādme ca--",
    "GR14ruphbr_u:887": " yena janma-sahasrāṇi vāsudevo niṣevitaḥ /",
    "GR14ruphbr_u:888": " tan-mukhe hari-nāmāni sadā tiṣṭhanti bhārata // RBhrs_1,2.232 //",
    "GR14ruphbr_u:889": " yatas tatraiva ca--",
    "GR14ruphbr_u:890": " nāma cintāmaṇiḥ kṛṣṇaś caitanya-rasa-vigrahaḥ /",
    "GR14ruphbr_u:891": " pūrṇaḥ śuddho nitya-mukto 'bhinnatvān nāma-nāminoḥ // RBhrs_1,2.233 //",
    "GR14ruphbr_u:892": " ataḥ śrī-kṛṣṇa-nāmādi na bhaved grāhyaṃ indriyaiḥ /",
    "GR14ruphbr_u:893": " sevonmukhe hi jihvādau svayam eva sphuraty adaḥ // RBhrs_1,2.234 //",
    "GR14ruphbr_u:894": " 64 - atha śrī-mathurā-maṇḍale sthitiḥ,",
    "GR14ruphbr_u:895": " yathā pādme--",
    "GR14ruphbr_u:896": " anyeṣu puṇya-tīrtheṣu muktir eva mahā-phalam /",
    "GR14ruphbr_u:897": " muktaiḥ prārthyā harer bhaktir mathurāyāṃ tu labhyate // RBhrs_1,2.235 //",
    "GR14ruphbr_u:898": " tri-vargadā kāmināṃ yā mumukṣūṇāṃ ca mokṣadā /",
    "GR14ruphbr_u:899": " bhaktīcchor bhaktidā kas tāṃ mathurāṃ nāśrayed budhaḥ // RBhrs_1,2.236 //",
    "GR14ruphbr_u:900": " aho madhu-purī dhanyā vaikuṇṭhāc ca garīyasī /",
    "GR14ruphbr_u:901": " dinam ekaṃ nivāsena harau bhaktiḥ prajāyate // RBhrs_1,2.237 //",
    "GR14ruphbr_u:902": " durūhādbhuta-vīrye 'smin śraddhā dūre 'stu pañcake /",
    "GR14ruphbr_u:903": " yatra svalpo 'pi sambandhaḥ sad-dhiyāṃ bhāva-janmane // RBhrs_1,2.238 //",
    "GR14ruphbr_u:904": " tatra śrī-murtiḥ yathā--",
    "GR14ruphbr_u:905": " smerāṃ bhaṅgī-traya-paricitāṃ sāci-vistīrṇa-dṛṣṭiṃ",
    "GR14ruphbr_u:906": " vaṃśī-nyastādhara-kiśalayām ujjvalāṃ candrakeṇa /",
    "GR14ruphbr_u:907": " govindākhyāṃ hari-tanum itaḥ keśi-tīrthopakaṇṭhe",
    "GR14ruphbr_u:908": " mā prekṣiṣṭhās tava yadi sakhe bandhu-sange 'sti raṅgaḥ // RBhrs_1,2.239 //",
    "GR14ruphbr_u:909": " śrī-bhāgavataṃ yathā--",
    "GR14ruphbr_u:910": " śaṅke nītāḥ sapadi daśama-skandha-padyāvalīnāṃ",
    "GR14ruphbr_u:911": " varṇāḥ karṇādhvani pathi katāmānupurvyād bhavadbhiḥ /",
    "GR14ruphbr_u:912": " haṃho dimbhāḥ parama-śubhadān hanta dharmārtha-kāmān",
    "GR14ruphbr_u:913": " yad garhantaḥ sukhamayam amī mokṣam apy ākṣipanti // RBhrs_1,2.240 //",
    "GR14ruphbr_u:914": " kṛṣṇa-bhakto yathā--",
    "GR14ruphbr_u:915": " dṛg-ambhobhir dhautaḥ pulaka-patalī maṇḍita-tanuḥ",
    "GR14ruphbr_u:916": " skhalann antaḥ-phullo dadhad atipṛthuṃ vepathum api /",
    "GR14ruphbr_u:917": " dṛśoḥ kakṣāṃ yāvan mama sa puruṣaḥ ko 'py upayayau",
    "GR14ruphbr_u:918": " na jāte kiṃ tāvan matir iha gṛhe nābhiramate // RBhrs_1,2.241 //",
    "GR14ruphbr_u:919": " nāma yathā--",
    "GR14ruphbr_u:920": " yadavadhi mama śītā vaiṇikenānugītā",
    "GR14ruphbr_u:921": " śruti-patham agha-śatror nāmā-gāthā prayātā /",
    "GR14ruphbr_u:922": " anavakalita-pūrvāṃ hanta kām apy avasthāṃ",
    "GR14ruphbr_u:923": " tadavadhi dadhad-antar-mānasaṃ śāmyatīva // RBhrs_1,2.242 //",
    "GR14ruphbr_u:924": " śrī mathurā-maṇḍalaṃ, yathā--",
    "GR14ruphbr_u:925": " taṭa-bhuvi kṛta-kāntiḥ śyāmalā yās taṭinyāḥ",
    "GR14ruphbr_u:926": " sphuṭita-nava-kadambālambi-kūjad-dvirephā /",
    "GR14ruphbr_u:927": " niravadhi-madhurimṇā maṇḍiteyaṃ kathaṃ me",
    "GR14ruphbr_u:928": " manasi kam api bhāvaṃ kānana-śrīs tanoti // RBhrs_1,2.243 //",
    "GR14ruphbr_u:929": " alaukika-padārthānām acintyā śaktir īdṛśī /",
    "GR14ruphbr_u:930": " bhāvaṃ tad-viṣayaṃ cāpi yā sahaiva prakāśayet // RBhrs_1,2.244 //",
    "GR14ruphbr_u:931": " keṣāṃcit kvacid aṅgānāṃ yat kṣudraṃ śrūyate phalaṃ /",
    "GR14ruphbr_u:932": " bahir-mukha-pravṛttyaitat kintu mukhyaṃ phalaṃ ratiḥ // RBhrs_1,2.245 //",
    "GR14ruphbr_u:933": " saṃmataṃ bhakti-vijñānāṃ bhakty-aṅgatvaṃ na karmaṇām // RBhrs_1,2.246 //",
    "GR14ruphbr_u:934": " yatha caikādaśe (11.20.9)--",
    "GR14ruphbr_u:935": " tāvat karmāṇi kurvīta na nirvidyeta yāvatā /",
    "GR14ruphbr_u:936": " mat-kathā-śravaṇādau vā śraddhā yāvan na jāyate // RBhrs_1,2.247 //",
    "GR14ruphbr_u:937": " jñāna-vairāgyayor bhakti-praveśāyopayogitā /",
    "GR14ruphbr_u:938": " īṣat prathamam eveti nāṅgatvam ucitaṃ tayoḥ // RBhrs_1,2.248 //",
    "GR14ruphbr_u:939": " yad ubhe citta-kāṭhinya-hetū prāyaḥ satāṃ mate /",
    "GR14ruphbr_u:940": " sukumāra-svabhāveyaṃ bhaktis tad-dhetur īritā // RBhrs_1,2.249 //",
    "GR14ruphbr_u:941": " yathā tatraiva (11.20.31)--",
    "GR14ruphbr_u:942": " tasmān mad-bhakti-yuktasya yogino vai mad-ātmanaḥ /",
    "GR14ruphbr_u:943": " na jñānaṃ na ca vairāgyaṃ prāyaḥ śreyo bhaved iha // RBhrs_1,2.250 //",
    "GR14ruphbr_u:944": " kintu jñāna-virakty-ādi-sādhyaṃ bhaktyaiva sidhyati // RBhrs_1,2.251 //",
    "GR14ruphbr_u:945": " yathā tatraiva (11.20.32-33)--",
    "GR14ruphbr_u:946": " yat karmabhir yat tapasā jñāna-vairāgya taś ca yat /",
    "GR14ruphbr_u:947": " yogena dāna dharmeṇa śreyobhir itarair api // RBhrs_1,2.252 //",
    "GR14ruphbr_u:948": " sarvaṃ mad-bhakti-yogena mad-bhakto labhate 'njasā /",
    "GR14ruphbr_u:949": " svargāpavargaṃ mad-dhāma kathañcid yadi vāñchati // RBhrs_1,2.253 //",
    "GR14ruphbr_u:950": " rucim udvahatas tatra janasya bhajane hareḥ /",
    "GR14ruphbr_u:951": " viṣayeṣu gariṣṭho 'pi rāgaḥ prāyo vilīyate // RBhrs_1,2.254 //",
    "GR14ruphbr_u:952": " anāsaktasya viṣayān yathārham upayuñjataḥ /",
    "GR14ruphbr_u:953": " nirbandhaḥ kṛṣṇa-sambandhe yuktaṃ vairāgyam ucyate // RBhrs_1,2.255 //",
    "GR14ruphbr_u:954": " prāpañcikatayā buddhyā hari-sambandhi-vastunaḥ /",
    "GR14ruphbr_u:955": " mumukṣubhiḥ parityāgo vairāgyaṃ phalgu kathyate // RBhrs_1,2.256 //",
    "GR14ruphbr_u:956": " proktena lakṣaṇenaiva bhaktir adhikṛtasya ca /",
    "GR14ruphbr_u:957": " aṅgatve suniraste 'pi nityādy-akhila-karmaṇāṃ // RBhrs_1,2.257 //",
    "GR14ruphbr_u:958": " jnānasyādhyātmikasyāpi vairagyasya ca phalgunaḥ /",
    "GR14ruphbr_u:959": " spaṣṭatārthaṃ punar api tad evedaṃ nirākṛtaṃ // RBhrs_1,2.258 //",
    "GR14ruphbr_u:960": " dhana-śiṣyādibhir dvārair yā bhaktir upapādyate /",
    "GR14ruphbr_u:961": " vidūratvād uttamatā-hānyā tasyāś ca nāṅgatā // RBhrs_1,2.259 //",
    "GR14ruphbr_u:962": " viśeṣaṇatvam evaiṣāṃ saṃśrayanty adhikāriṇām /",
    "GR14ruphbr_u:963": " vivekādīny ato 'mīṣām api nāṅgatvam ucyate // RBhrs_1,2.260 //",
    "GR14ruphbr_u:964": " kṛṣṇonmukhaṃ svayaṃ yānti yamāḥ śaucādayas tathā /",
    "GR14ruphbr_u:965": " ity eṣāṃ ca na yuktā syād bhakty-aṅgāntara-pātitā // RBhrs_1,2.261 //",
    "GR14ruphbr_u:966": " yathā skānde--",
    "GR14ruphbr_u:967": " ete na hy adbhutā vyādha tavāhiṃsādayo guṇāḥ /",
    "GR14ruphbr_u:968": " hari-bhaktau pravṛttā ye na te syuḥ para-tāpinaḥ // RBhrs_1,2.262 //",
    "GR14ruphbr_u:969": " tatraiva--",
    "GR14ruphbr_u:970": " antaḥ-śuddhir bahiḥ-śuddhis tapaḥ-śānty-adayas tathā /",
    "GR14ruphbr_u:971": " amī guṇāḥ prapadyante hari-sevābhikāminām // RBhrs_1,2.263 //",
    "GR14ruphbr_u:972": " sā bhaktir eka-mukhyāṇgāśritānaikāṅgi kātha vā /",
    "GR14ruphbr_u:973": " svavāsanānusāreṇa niṣṭhātaḥ siddhi-kṛd bhavet // RBhrs_1,2.264 //",
    "GR14ruphbr_u:974": " tatra ekāṅgā,",
    "GR14ruphbr_u:975": " yathā granthāntare {*Padyāvalī, 53. Anonymous}--",
    "GR14ruphbr_u:976": " śrī viṣṇoḥ śravaṇe parīkṣid abhavad vaiyāsakiḥ kīrtane",
    "GR14ruphbr_u:977": " prahlādaḥ smaraṇe tad-aṅghri-bhajane lakṣmīḥ pṛthuḥ pūjane /",
    "GR14ruphbr_u:978": " akrūras tv abhivandane kapi-patir dāsye 'tha sakhye 'rjunaḥ",
    "GR14ruphbr_u:979": " sarvasvātma-nivedane balir abhūt kṛṣṇāptir eṣāṃ parā // RBhrs_1,2.265 //",
    "GR14ruphbr_u:980": " anekāṅgā, yathā navame (9.4.18-20)--",
    "GR14ruphbr_u:981": " sa vai manaḥ kṛṣṇa-padāravindayor",
    "GR14ruphbr_u:982": " vacāṃsi vaikuṇṭha-guṇānuvarṇane /",
    "GR14ruphbr_u:983": " karau harer mandira-mārjanādiṣu",
    "GR14ruphbr_u:984": " śrutiṃ cakārācyuta-sat-kathodaye // RBhrs_1,2.266 //",
    "GR14ruphbr_u:985": " mukunda-liṅgālaya-darśane dṛśau",
    "GR14ruphbr_u:986": " tad-bhṛtya-gātra-sparśe 'ṅga-saṅgamam /",
    "GR14ruphbr_u:987": " ghrāṇaṃ ca tat-pāda-saroja-saurabhe",
    "GR14ruphbr_u:988": " śrīmat-tulasyā rasanāṃ tad-arpite // RBhrs_1,2.267 //",
    "GR14ruphbr_u:989": " pādau hareḥ kṣetra-padānusarpaṇe",
    "GR14ruphbr_u:990": " śiro hṛṣīkeśa-padābhivandane /",
    "GR14ruphbr_u:991": " kāmaṃ ca dāsye na tu kāma-kāmyayā",
    "GR14ruphbr_u:992": " yathottamaḥśloka-janāśraya ratiḥ // RBhrs_1,2.268 //",
    "GR14ruphbr_u:993": " śāstroktayā prabalayā tat-tan-maryādayānvitā /",
    "GR14ruphbr_u:994": " vaidhi bhaktir iyaṃ kaiścan maryādā-mārga ucyate // RBhrs_1,2.269 //",
    "GR14ruphbr_u:995": " atha rāgānugā--",
    "GR14ruphbr_u:996": " virājantīm abhivyaktāṃ vraja-vāsī janādiṣu /",
    "GR14ruphbr_u:997": " rāgātmikām anusṛtā yā sā rāgānugocyate // RBhrs_1,2.270 //",
    "GR14ruphbr_u:998": " rāgānugā-vivekārtham ādau rāgātmikocyate // RBhrs_1,2.271 //",
    "GR14ruphbr_u:999": " iṣṭe svārasikī rāgaḥ paramāviṣṭatā bhavet /",
    "GR14ruphbr_u:1000": " tan-mayī yā bhaved bhaktiḥ sātra rāgātmikoditā // RBhrs_1,2.272 //",
    "GR14ruphbr_u:1001": " sā kāmarūpā sambandha-rūpā ceti bhaved dvidhā // RBhrs_1,2.273 //",
    "GR14ruphbr_u:1002": " tathā hi saptame (7.1.29-30)--",
    "GR14ruphbr_u:1003": " kāmād dveṣād bhayāt snehād yathā bhaktyeśvare manaḥ /",
    "GR14ruphbr_u:1004": " āveśya tad aghaṃ hitvā bahavas tad-gatiṃ gatāḥ // RBhrs_1,2.274 //",
    "GR14ruphbr_u:1005": " gopyaḥ kāmād bhayāt kaṃso dveṣāc caidyādayo nṛpāḥ /",
    "GR14ruphbr_u:1006": " sambandhād vṛṣṇayaḥ snehād yūyaṃ bhaktyā vayaṃ vibho // RBhrs_1,2.275 //",
    "GR14ruphbr_u:1007": " iti //",
    "GR14ruphbr_u:1008": " ānukūlya-viparyāsād bhīti-dveṣau parāhatau /",
    "GR14ruphbr_u:1009": " snehasya sakhya-vācitvād vaidha-bhakty-anuvartitā // RBhrs_1,2.276 //",
    "GR14ruphbr_u:1010": " kiṃ vā premābhidhāyitvān nopayogo 'tra sādhane /",
    "GR14ruphbr_u:1011": " bhaktyā vayam iti vyaktaṃ vaidhī bhaktir udīritā // RBhrs_1,2.277 //",
    "GR14ruphbr_u:1012": " yad-arīṇāṃ priyāṇāṃ ca prāpyam ekam ivoditam /",
    "GR14ruphbr_u:1013": " tad brahma-kṛṣṇayor aikyāt kiraṇārkopamā-juṣoḥ // RBhrs_1,2.278 //",
    "GR14ruphbr_u:1014": " brahmaṇy eva layaṃ yānti prāyeṇa ripavo hareḥ /",
    "GR14ruphbr_u:1015": " kecit prāpyāpi sārūpyābhāsaṃ majjanti tat-sukhe // RBhrs_1,2.279 //",
    "GR14ruphbr_u:1016": " tathā ca brahmāṇḍa purāṇe--",
    "GR14ruphbr_u:1017": " siddha-lokas tu tamasaḥ pāre yatra vasanti hi /",
    "GR14ruphbr_u:1018": " siddhā brahma-sukhe magnā daityāś ca hariṇa hatāḥ // RBhrs_1,2.280 //",
    "GR14ruphbr_u:1019": " rāga-bandhena kenāpi taṃ bhajanto vrajanty amī /",
    "GR14ruphbr_u:1020": " aṅghri-padma-sudhāḥ prema-rūpās tasya priyā janāḥ // RBhrs_1,2.281 //",
    "GR14ruphbr_u:1021": " tathā hi śrī-daśame (10.87.23)--",
    "GR14ruphbr_u:1022": " nibhṛta-marun-mano 'kṣa-dṛḍha-yoga-yujo hṛdi yan",
    "GR14ruphbr_u:1023": " munaya upāsate tad-arayo 'pi yayuḥ smaraṇāt /",
    "GR14ruphbr_u:1024": " striya uragendra-bhoga-bhuja-daṇḍa-viṣakta-dhiyo",
    "GR14ruphbr_u:1025": " vayam api te samāḥ sama-dṛśo 'ṅghri-saroja-sudhāḥ // RBhrs_1,2.282 //",
    "GR14ruphbr_u:1026": " tatra rūpā--",
    "GR14ruphbr_u:1027": " sā kāmarūpā sambhoga-tṛṣṇāṃ yā nayati svatām /",
    "GR14ruphbr_u:1028": " yad asyāṃ kṛṣṇa-saukhyārtham eva kevalam udyamaḥ // RBhrs_1,2.283 //",
    "GR14ruphbr_u:1029": " iyaṃ tu vraja-devīṣu suprasiddhā virājate /",
    "GR14ruphbr_u:1030": " āsāṃ prema-viśeṣo 'yaṃ prāptaḥ kām api mādhurīṃ /",
    "GR14ruphbr_u:1031": " tat-tat-krīḍā-nidānatvāt kāma ity ucyate budhaiḥ // RBhrs_1,2.284 //",
    "GR14ruphbr_u:1032": " tathā ca tantre--",
    "GR14ruphbr_u:1033": " premaiva gopa-rāmāṇāṃ kāma ity agamat prathām // RBhrs_1,2.285 //",
    "GR14ruphbr_u:1034": " ity uddhavādayo 'py etaṃ vāñchati bhagavat-priyāḥ // RBhrs_1,2.286 //",
    "GR14ruphbr_u:1035": " kāma-prāyā ratiḥ kintu kubjāyām eva sammatā // RBhrs_1,2.287 //",
    "GR14ruphbr_u:1036": " tatra sambandha-rūpā--",
    "GR14ruphbr_u:1037": " sambandha-rūpā govinde pitṛtvādy-ābhimānitā /",
    "GR14ruphbr_u:1038": " atropalakṣaṇatayā vṛṣṇīnāṃ vallavā matāḥ /",
    "GR14ruphbr_u:1039": " yadaiśya-jñāna-śūnyatvād eṣāṃ rāge pradhānatā // RBhrs_1,2.288 //",
    "GR14ruphbr_u:1040": " kāma-sambandha-rūpe te prema-mātra-svarūpake /",
    "GR14ruphbr_u:1041": " nitya-siddhāśrayatayā nātra samyag vicārite // RBhrs_1,2.289 //",
    "GR14ruphbr_u:1042": " rāgātmikāyā dvaividhyād dvidhā rāgānugā ca sā /",
    "GR14ruphbr_u:1043": " kāmānugā ca sambandhānugā ceti nigadyate // RBhrs_1,2.290 //",
    "GR14ruphbr_u:1044": " tatra adhikārī--",
    "GR14ruphbr_u:1045": " rāgātmikaika-niṣṭhā ye vraja-vāsi-janādayaḥ /",
    "GR14ruphbr_u:1046": " teṣāṃ bhāvāptaye lubdho bhaved atrādhikāravān // RBhrs_1,2.291 //",
    "GR14ruphbr_u:1047": " tat-tad-bhāvādi-mādhurye śrute dhīr yad apekṣate /",
    "GR14ruphbr_u:1048": " nātra śāstraṃ na yuktiṃ ca tal-lobhotpatti-lakṣaṇam // RBhrs_1,2.292 //",
    "GR14ruphbr_u:1049": " vaidha-bhakty-adhikārī tu bhāvāvirbhavanāvadhi /",
    "GR14ruphbr_u:1050": " atra śāstraṃ tathā tarkam anukūlam apekṣate // RBhrs_1,2.293 //",
    "GR14ruphbr_u:1051": " kṛṣṇaṃ smaran janaṃ cāsya preṣṭhaṃ nija-samīhitam /",
    "GR14ruphbr_u:1052": " tat-tat-kathā-rataś cāsau kuryād vāsaṃ vraje sadā // RBhrs_1,2.294 //",
    "GR14ruphbr_u:1053": " sevā sādhaka-rūpeṇa siddha-rūpeṇa cātra hi /",
    "GR14ruphbr_u:1054": " tad-bhāva-lipsunā kāryā vraja-lokānusārataḥ // RBhrs_1,2.295 //",
    "GR14ruphbr_u:1055": " śravaṇotkīrtanādīni vaidha-bhakty-uditāni tu /",
    "GR14ruphbr_u:1056": " yāny aṅgāni ca tāny atra vijñeyāni manīṣibhiḥ // RBhrs_1,2.296 //",
    "GR14ruphbr_u:1057": " tatra kāmānugā--",
    "GR14ruphbr_u:1058": " kāmānugā bhavet tṛṣṇā kāma-rūpānugāminī // RBhrs_1,2.297 //",
    "GR14ruphbr_u:1059": " sambhogecchā-mayī tat-tad-bhāvecchātmeti sā dvidhā // RBhrs_1,2.298 //",
    "GR14ruphbr_u:1060": " keli-tātparyavaty eva sambhogecchā-mayī bhavet /",
    "GR14ruphbr_u:1061": " tad-bhāvecchātmikā tāsām bhāva-mādhurya-kāmitā // RBhrs_1,2.299 //",
    "GR14ruphbr_u:1062": " śrī-mūrter mādhurīṃ prekṣya tat-tal-līlāṃ niśamya vā /",
    "GR14ruphbr_u:1063": " tad-bhāvākāṇkṣiṇo ye syus teṣu sādhanatānayoḥ /",
    "GR14ruphbr_u:1064": " purāṇe śruyate pādme puṃsam api bhaved iyam // RBhrs_1,2.300 //",
    "GR14ruphbr_u:1065": " yathā--",
    "GR14ruphbr_u:1066": " purā maharṣayaḥ sarve daṇḍakāraṇya-vāsinaḥ /",
    "GR14ruphbr_u:1067": " dṛṣṭvā rāmaṃ hariṃ tatra bhoktum aicchan suvigraham // RBhrs_1,2.301 //",
    "GR14ruphbr_u:1068": " te sarve strītvam āpannāḥ samudbhūtāś ca gokule /",
    "GR14ruphbr_u:1069": " hariṃ samprāpya kāmena tato muktā bhavārṇavāt // RBhrs_1,2.302 //",
    "GR14ruphbr_u:1070": " riraṃsāṃ suṣṭhu kurvan yo vidhi-mārgeṇa sevate /",
    "GR14ruphbr_u:1071": " kevalenaiva sa tadā mahiṣītvam iyāt pure // RBhrs_1,2.303 //",
    "GR14ruphbr_u:1072": " tathā ca mahā-kaurme--",
    "GR14ruphbr_u:1073": " agni-putrā mahātmānas tapasā strītvam āpire /",
    "GR14ruphbr_u:1074": " bhartāraṃ ca jagad-yoniṃ vāsudevam ajaṃ vibhum // RBhrs_1,2.304 //",
    "GR14ruphbr_u:1075": " atha sambandhānugā--",
    "GR14ruphbr_u:1076": " sā sambandhānugā bhaktiḥ procyate sadbhir ātmani /",
    "GR14ruphbr_u:1077": " yā pitṛtvādi-sambandha-mananāropanātmikā // RBhrs_1,2.305 //",
    "GR14ruphbr_u:1078": " lubdhair vātsalya-sakhyādau bhaktiḥ kāryātra sādhakaiḥ /",
    "GR14ruphbr_u:1079": " vrajendra-subalādīnāṃ bhāva-ceṣṭita-mudrayā // RBhrs_1,2.306 //",
    "GR14ruphbr_u:1080": " tathā hi śruyate śāstre kaścit kurupurī-sthitaḥ /",
    "GR14ruphbr_u:1081": " nanda-sūnor adhiṣṭhānaṃ tatra putratayā bhajan /",
    "GR14ruphbr_u:1082": " nāradasyopadeśena siddho 'bhūd vṛddha-vardhakiḥ // RBhrs_1,2.307 //",
    "GR14ruphbr_u:1083": " ataeva nārāyaṇa-vyūha-stave--",
    "GR14ruphbr_u:1084": " pati-putra-suhṛd-bhrātṛ-pitṛvan maitravad dharim /",
    "GR14ruphbr_u:1085": " ye dhyāyanti sadodyuktās tebhyo 'pīha namo namaḥ // RBhrs_1,2.308 //",
    "GR14ruphbr_u:1086": " kṛṣṇa-tad-bhakta-kāruṇya-mātra-lābhaika-hetukā /",
    "GR14ruphbr_u:1087": " puṣṭi-mārgatayā kaiścid iyaṃ rāgānugocyate // RBhrs_1,2.309 //",
    "GR14ruphbr_u:1088": " iti śrī-śrī-bhakti-rasāmṛta-sindhau",
    "GR14ruphbr_u:1089": " purva-vibhāge sādhana-bhakti-laharī-dvitiyā // [1.3]",
    "GR14ruphbr_u:1090": " atha bhāvaḥ",
    "GR14ruphbr_u:1091": " śuddha-sattva-viśeṣātmā prema-sūryāṃśu-sāmya-bhāk /",
    "GR14ruphbr_u:1092": " rucibhiś citta-māsṛṇya-kṛd asau bhāva ucyate // RBhrs_1,3.1 //",
    "GR14ruphbr_u:1093": " tathā hi tantre--",
    "GR14ruphbr_u:1094": " premṇas tu prathamāvasthā bhāva ity abhidhīyate /",
    "GR14ruphbr_u:1095": " sāttvikāḥ svalpa-mātrāḥ syur atrāśru-pulakādayaḥ // RBhrs_1,3.2 //",
    "GR14ruphbr_u:1096": " sa yathā padma-purāṇe--",
    "GR14ruphbr_u:1097": " dhyāyaṃ dhyāyaṃ bhagavataḥ pādāmbuja-yugaṃ tadā /",
    "GR14ruphbr_u:1098": " īṣad-vikriyamāṇātmā sārdra-dṛṣtir abhūd asau // RBhrs_1,3.3 //",
    "GR14ruphbr_u:1099": " āvirbhūya mano-vṛttau vrajanti tat-svarūpatāṃ /",
    "GR14ruphbr_u:1100": " svayaṃ-prakāśa-rūpāpi bhāsamānā prākāśyavat // RBhrs_1,3.4 //",
    "GR14ruphbr_u:1101": " vastutaḥ svayam āsvāda-svarūpaiva ratis tv asau /",
    "GR14ruphbr_u:1102": " kṛṣṇādi-karmakāsvāda-hetutvaṃ pratipadyate // RBhrs_1,3.5 //",
    "GR14ruphbr_u:1103": " sādhanābhiniveśena kṛṣṇa-tad-bhaktayos tathā /",
    "GR14ruphbr_u:1104": " prasādenātidhanyānāṃ bhāvo dvedhābhijāyate /",
    "GR14ruphbr_u:1105": " ādyas tu prāyikas tatra dvitīyo viralodayaḥ // RBhrs_1,3.6 //",
    "GR14ruphbr_u:1106": " tatra sādhanābhiniveśa-jaḥ",
    "GR14ruphbr_u:1107": " vaidhī-rāgānugā-mārga-bhedena parikīrtitaḥ /",
    "GR14ruphbr_u:1108": " dvividhaḥ khalu bhāvo 'tra sādhanābhiniveśajaḥ // RBhrs_1,3.7 //",
    "GR14ruphbr_u:1109": " sādhanābhiniveśas tu tatra niṣpādayan rucim /",
    "GR14ruphbr_u:1110": " harāv āsaktim utpādya ratiṃ saṃjanayaty asau // RBhrs_1,3.8 //",
    "GR14ruphbr_u:1111": " tatra ādyo (1.5.26)--",
    "GR14ruphbr_u:1112": " tatrānvahaṃ kṛṣṇa-kathāḥ pragāyatām",
    "GR14ruphbr_u:1113": " anugraheṇāśṛṇavaṃ manoharāḥ /",
    "GR14ruphbr_u:1114": " tāḥ śraddhayā me 'nupadaṃ viśṛṇvataḥ",
    "GR14ruphbr_u:1115": " priya-śravasy aṅga mamābhavad ratiḥ // RBhrs_1,3.9 // iti /",
    "GR14ruphbr_u:1116": " ratyā tu bhāva evātra na tu premābhidhīyate /",
    "GR14ruphbr_u:1117": " mama bhaktiḥ pravṛtteti vakṣyate sa yad agrataḥ // RBhrs_1,3.10 //",
    "GR14ruphbr_u:1118": " yathā tatraiva (1.5.28)--",
    "GR14ruphbr_u:1119": " itthaṃ śarat-prāvṛṣikāv ṛtū harer",
    "GR14ruphbr_u:1120": " viśṛṇvato me 'nusavaṃ yaśo 'malam /",
    "GR14ruphbr_u:1121": " saṅkīrtyamānaṃ munibhir mahātmabhir",
    "GR14ruphbr_u:1122": " bhaktiḥ pravṛttātma rajas-tamopahā // RBhrs_1,3.11 //",
    "GR14ruphbr_u:1123": " tṛtīye ca (3.25.25)--",
    "GR14ruphbr_u:1124": " satāṃ prasaṅgān mama vīrya-saṃvido",
    "GR14ruphbr_u:1125": " bhavanti hṛt-karṇa-rasāyanāḥ kathāḥ /",
    "GR14ruphbr_u:1126": " taj-joṣaṇād āśv apavarga-vartmani",
    "GR14ruphbr_u:1127": " śraddhā ratir bhaktir anukramiṣyati // RBhrs_1,3.12 //",
    "GR14ruphbr_u:1128": " purāṇe nātya-śāstre ca dvayos tu rati-bhāvayoḥ /",
    "GR14ruphbr_u:1129": " samānārthatayā hy atra dvayam aikyena lakṣitam // RBhrs_1,3.13 //",
    "GR14ruphbr_u:1130": " dvitīyo, yathā pādme--",
    "GR14ruphbr_u:1131": " itthaṃ manorathaṃ bālā kurvatī nṛtya utsukā /",
    "GR14ruphbr_u:1132": " hari-prītyā ca tāṃ sarvāṃ rātrim evātyavāhayat // RBhrs_1,3.14 //",
    "GR14ruphbr_u:1133": " atha śri-kṛṣṇa-tad-bhakta-prasādajaḥ",
    "GR14ruphbr_u:1134": " sādhanena vinā yas tu sahasaivābhijāyate /",
    "GR14ruphbr_u:1135": " sa bhāvaḥ kṛṣṇa-tad-bhakta-prasādaja itīyate // RBhrs_1,3.15 //",
    "GR14ruphbr_u:1136": " atha śrī-kṛṣṇa-prasādajaḥ--",
    "GR14ruphbr_u:1137": " prasādā vācikāloka-dāna-hārdādayo hareḥ // RBhrs_1,3.16 //",
    "GR14ruphbr_u:1138": " tatra vācika-prasādajaḥ,",
    "GR14ruphbr_u:1139": " yathā nāradīye--",
    "GR14ruphbr_u:1140": " sarva-maṇgala-mūrdhanyā pūrṇānanda-mayī sadā /",
    "GR14ruphbr_u:1141": " dvijendra tava mayy astu bhaktir avyābhicāriṇī // RBhrs_1,3.17 //",
    "GR14ruphbr_u:1142": " āloka-dānajaḥ,",
    "GR14ruphbr_u:1143": " yathā skānde--",
    "GR14ruphbr_u:1144": " adṛṣṭa-pūrvam ālokya kṛṣṇaṃ jāṅgala-vāsinaḥ /",
    "GR14ruphbr_u:1145": " viklidyad-antarātmano dṛṣṭiṃ nākraṣṭum īśire // RBhrs_1,3.18 //",
    "GR14ruphbr_u:1146": " hārdaḥ--",
    "GR14ruphbr_u:1147": " prasāda āntaro yaḥ syāt sa hārda iti kathyate // RBhrs_1,3.19 //",
    "GR14ruphbr_u:1148": " yathā śuka-saṃhitāyāṃ--",
    "GR14ruphbr_u:1149": " mahābhāgavato jātaḥ putras te bādarāyaṇa /",
    "GR14ruphbr_u:1150": " vinopāyair upeyābhūd viṣṇu-bhaktir ihoditā // RBhrs_1,3.20 //",
    "GR14ruphbr_u:1151": " atha tad-bhakta-prasādajaḥ,",
    "GR14ruphbr_u:1152": " yathā saptame (7.4.36)--",
    "GR14ruphbr_u:1153": " guṇair alam asaṅkhyeyair mahātmyaṃ tasya sūcyate /",
    "GR14ruphbr_u:1154": " vāsudeve bhagavati yasya naisargikī ratiḥ // RBhrs_1,3.21 //",
    "GR14ruphbr_u:1155": " nāradasya prasādena prahlāde śudha-vāsanā /",
    "GR14ruphbr_u:1156": " nisargaḥ saiva tenātra ratir naisargikī matā // RBhrs_1,3.22 //",
    "GR14ruphbr_u:1157": " skānde ca--",
    "GR14ruphbr_u:1158": " aho dhanyo 'si devarṣe kṛpayā yasya tat-kṣaṇāt /",
    "GR14ruphbr_u:1159": " nīco 'py utpulako lebhe lubdhako ratim acyute // RBhrs_1,3.23 //",
    "GR14ruphbr_u:1160": " bhaktānāṃ bhedataḥ seyaṃ ratiḥ pañca-vidhā matā /",
    "GR14ruphbr_u:1161": " agre vivicya vaktavyā tena nātra prapañcyate // RBhrs_1,3.24 //",
    "GR14ruphbr_u:1162": " kṣāntir avyartha-kālatvaṃ viraktir māna-śunyatā /",
    "GR14ruphbr_u:1163": " āśā-bandhaḥ samutkaṇṭhā nāma-gāne sadā ruciḥ // RBhrs_1,3.25 //",
    "GR14ruphbr_u:1164": " āsaktis tad-guṇākhyāne prītis tad-vasati-sthale /",
    "GR14ruphbr_u:1165": " ity ādayo 'nubhāvāḥ syur jāta-bhāvāṅkure jane // RBhrs_1,3.26 //",
    "GR14ruphbr_u:1166": " tatra kṣāntiḥ--",
    "GR14ruphbr_u:1167": " kṣobha-hetāv api prāpte kṣāntir akṣubhitātmatā // RBhrs_1,3.27 //",
    "GR14ruphbr_u:1168": " yathā prathame (1.19.15)--",
    "GR14ruphbr_u:1169": " taṃ mopayātaṃ pratiyantu viprā",
    "GR14ruphbr_u:1170": " gaṅgā ca devī dhṛta-cittam īśe /",
    "GR14ruphbr_u:1171": " dvijopasṛṣṭaḥ kuhakas takṣako vā",
    "GR14ruphbr_u:1172": " daśatv alaṃ gāyata viṣṇu-gāthāḥ // RBhrs_1,3.28 //",
    "GR14ruphbr_u:1173": " atha avyārtha-kālatvaṃ,",
    "GR14ruphbr_u:1174": " yathā hari-bhakti-sudhodaye--",
    "GR14ruphbr_u:1175": " vāgbhiḥ stuvanto manasā smarantas",
    "GR14ruphbr_u:1176": " tanvā namanto 'py aniśaṃ na tṛptāḥ /",
    "GR14ruphbr_u:1177": " bhaktāḥ sravan-netra-jalāḥ samagram",
    "GR14ruphbr_u:1178": " āyur harer eva samarpayanti // RBhrs_1,3.29 //",
    "GR14ruphbr_u:1179": " atha viraktiḥ--",
    "GR14ruphbr_u:1180": " viraktir indriyārthānāṃ syād arocakatā svayaṃ // RBhrs_1,3.30 //",
    "GR14ruphbr_u:1181": " yathā pañcame (5.14.43)--",
    "GR14ruphbr_u:1182": " yo dustyajān dāra-sutān suhṛd rājyaṃ hṛdi-spṛśaḥ /",
    "GR14ruphbr_u:1183": " jahau yuvaiva malavad uttamaḥśloka-lālasaḥ // RBhrs_1,3.31 //",
    "GR14ruphbr_u:1184": " atha māna-śūnyatā--",
    "GR14ruphbr_u:1185": " utkṛṣṭatve 'py amānitvaṃ kathitā māna-śūnyatā // RBhrs_1,3.32 //",
    "GR14ruphbr_u:1186": " yathā pādme--",
    "GR14ruphbr_u:1187": " harau ratiṃ vahann eṣa narendrāṇāṃ śikhā-maṇiḥ /",
    "GR14ruphbr_u:1188": " bhikṣām aṭann ari-pure śvapākam api vandate // RBhrs_1,3.33 //",
    "GR14ruphbr_u:1189": " atha āśā-bandhaḥ--",
    "GR14ruphbr_u:1190": " āśā-bandho bhagavataḥ prāpti-sambhāvanā dṛḍhā // RBhrs_1,3.34 //",
    "GR14ruphbr_u:1191": " yathā śrīmat-prabhupādānāṃ--",
    "GR14ruphbr_u:1192": " na premā śravaṇādi-bhaktir api vā yogo 'thavā vaiṣṇavo",
    "GR14ruphbr_u:1193": " jñānaṃ vā śubha-karma vā kiyad aho saj-jātir apy asti vā /",
    "GR14ruphbr_u:1194": " hīnārthādhika-sādhake tvayi tathāpy acchedya-mūlā satī",
    "GR14ruphbr_u:1195": " he gopī-jana-vallabha vyathayate hā hā mad-āśaiva mām // RBhrs_1,3.35 //",
    "GR14ruphbr_u:1196": " atha samutkaṇṭhā--",
    "GR14ruphbr_u:1197": " samutkaṇṭhā nijābhīṣṭa-lābhāya guru-lubdhatā // RBhrs_1,3.36 //",
    "GR14ruphbr_u:1198": " atha kṛṣṇa-karṇāmṛte (54)--",
    "GR14ruphbr_u:1199": " ānamrām asita-bhruvor upacitam akṣīṇa-pakṣmāṅkureṣv",
    "GR14ruphbr_u:1200": " ālolām anurāgiṇor nayanayor ārdrāṃ mṛdau jalpite /",
    "GR14ruphbr_u:1201": " ātāmrām adharāmṛte mada-kalām amlāna vaṃśī-svaneṣv",
    "GR14ruphbr_u:1202": " āśāste mama locanaṃ vraja-śiśor-mūrtiṃ jagan-mohinīm // RBhrs_1,3.37 //",
    "GR14ruphbr_u:1203": " atha nāma-gāne sadā ruciḥ, yathā--",
    "GR14ruphbr_u:1204": " rodana-bindu-maranda-syandi-dṛg-indīvarādya govinda /",
    "GR14ruphbr_u:1205": " tava madhura-svara-kaṇṭhī gāyati nāmāvalīṃ bālā // RBhrs_1,3.38 //",
    "GR14ruphbr_u:1206": " tad-guṇākhyāne āsāktiḥ,",
    "GR14ruphbr_u:1207": " yathā kṛṣṇa-karṇāmṛte (88)--",
    "GR14ruphbr_u:1208": " mādhuryād api madhuraṃ",
    "GR14ruphbr_u:1209": " manmathatā tasya kim api kaiśoram /",
    "GR14ruphbr_u:1210": " capalyād api capalaṃ",
    "GR14ruphbr_u:1211": " ceto bata harati hanta kiṃ kurmaḥ // RBhrs_1,3.39 //",
    "GR14ruphbr_u:1212": " tad vasati-sthale prītiḥ,",
    "GR14ruphbr_u:1213": " yathā padyāvalyām {*Not found in my edition.}--",
    "GR14ruphbr_u:1214": " atrāsīt kila nanda-sadma śakaṭasyātrābhavad bhañjanaṃ",
    "GR14ruphbr_u:1215": " bandha-ccheda-karo 'pi dāmabhir abhūd baddho 'tra dāmodaraḥ /",
    "GR14ruphbr_u:1216": " itthaṃ māthura-vṛddha-vaktra-vigalat-pīyūṣa-dhārāṃ pibann",
    "GR14ruphbr_u:1217": " ānandāśru-dharaḥ kadā madhu-purīṃ dhanyaś cariṣyāmy aham // RBhrs_1,3.40 //",
    "GR14ruphbr_u:1218": " api ca--",
    "GR14ruphbr_u:1219": " vyaktaṃ masṛṇitevāntar lakṣyate rati-lakṣaṇam /",
    "GR14ruphbr_u:1220": " mumukṣu-prabhṛtīnāṃ ced bhaved eṣā ratir na hi // RBhrs_1,3.41 //",
    "GR14ruphbr_u:1221": " vimuktākhila-tarṣair yā muktir api vimṛgyate /",
    "GR14ruphbr_u:1222": " yā kṛṣṇenātigopyāśu bhajadbhyo 'pi na dīyate // RBhrs_1,3.42 //",
    "GR14ruphbr_u:1223": " sā bhukti-mukti-kāmatvāc chuddhāṃ bhaktim akurvatām /",
    "GR14ruphbr_u:1224": " hṛdaye sambhavaty eṣāṃ kathaṃ bhāgavatī ratiḥ // RBhrs_1,3.43 //",
    "GR14ruphbr_u:1225": " kintu bāla-camatkāra-karī tac-cihna-vīkṣayā /",
    "GR14ruphbr_u:1226": " abhijñena subodho 'yaṃ raty-ābhāsaḥ prakīrtitaḥ // RBhrs_1,3.44 //",
    "GR14ruphbr_u:1227": " pratibimbas tathā cchāyā raty-ābhāso dvidhā mataḥ // RBhrs_1,3.45 //",
    "GR14ruphbr_u:1228": " tatra pratibimbaḥ--",
    "GR14ruphbr_u:1229": " aśramābhīṣṭa-nirvāhī rati-lakṣaṇa-lakṣitaḥ /",
    "GR14ruphbr_u:1230": " bhogāpavarga-saukhyāṃśa-vyañjakaḥ pratibimbakaḥ // RBhrs_1,3.46 //",
    "GR14ruphbr_u:1231": " daivāt sad-bhakta-saṅgena kīrtanādy-anusāriṇām /",
    "GR14ruphbr_u:1232": " prāyaḥ prasanna-manasāṃ bhoga-mokṣādi rāgiṇām // RBhrs_1,3.47 //",
    "GR14ruphbr_u:1233": " keṣāṃcit hṛdi bhāvendoḥ pratibimba udañcati /",
    "GR14ruphbr_u:1234": " tad-bhakta-hṛn-nabhaḥ-sthasya tat-saṃsarga-prabhāvataḥ // RBhrs_1,3.48 //",
    "GR14ruphbr_u:1235": " atha chāyā--",
    "GR14ruphbr_u:1236": " kṣudra-kautūhala-mayī cañcalā duḥkha-hāriṇī /",
    "GR14ruphbr_u:1237": " rateś chāyā bhavet kiṃcit tat-sādṛśyāvalambinī // RBhrs_1,3.49 //",
    "GR14ruphbr_u:1238": " hari-priya-kriyā-kāla-deśa-pātrādi-saṅgamāt /",
    "GR14ruphbr_u:1239": " apy ānuṣaṅgikād eṣa kvacid ajñeṣv apīkṣyate // RBhrs_1,3.50 //",
    "GR14ruphbr_u:1240": " kintu bhāgyaṃ vinā nāsau bhāva-cchāyāpy udañcati /",
    "GR14ruphbr_u:1241": " yad abhyudayataḥ kṣemaṃ tatra syād uttarottaram // RBhrs_1,3.51 //",
    "GR14ruphbr_u:1242": " hari-priya-janasyaiva prasāda-bhara-lābhataḥ /",
    "GR14ruphbr_u:1243": " bhāvābhāso 'pi sahasā bhāvatvam upagacchati // RBhrs_1,3.52 //",
    "GR14ruphbr_u:1244": " tasminn evāparādhena bhāvābhāso 'py anuttamaḥ /",
    "GR14ruphbr_u:1245": " krameṇa kṣayam āpnoti kha-sthaḥ pūrṇa-śaśī yathā // RBhrs_1,3.53 //",
    "GR14ruphbr_u:1246": " kiṃ ca--",
    "GR14ruphbr_u:1247": " bhāvo 'py abhāvam āyāti kṛṣṇa-preṣṭhāparādhataḥ /",
    "GR14ruphbr_u:1248": " ābhāsatāṃ ca śanakair nyūna-jātīyatām api // RBhrs_1,3.54 //",
    "GR14ruphbr_u:1249": " gāḍhāsaṅgāt sadāyāti mumukṣau supratiṣṭhite /",
    "GR14ruphbr_u:1250": " ābhāsatām asau kiṃ vā bhajanīyeśa-bhāvatām // RBhrs_1,3.55 //",
    "GR14ruphbr_u:1251": " ata eva kvacit teṣu navya-bhakteṣu dṛśyate /",
    "GR14ruphbr_u:1252": " kṣaṇam īśvara-bhāvo 'yaṃ nṛtyādau mukti-pakṣagaḥ // RBhrs_1,3.56 //",
    "GR14ruphbr_u:1253": " sādhanekṣāṃ vinā yasminn akasmād bhāva īkṣyate /",
    "GR14ruphbr_u:1254": " vighna-sthagitam atrohyaṃ prāg-bhavīyaṃ susādhanaṃ // RBhrs_1,3.57 //",
    "GR14ruphbr_u:1255": " lokottara-camatkāra-kārakaḥ sarva-śaktidaḥ /",
    "GR14ruphbr_u:1256": " yaḥ prathīyān bhaved bhāvaḥ sa tu kṛṣṇa-prasādajaḥ // RBhrs_1,3.58 //",
    "GR14ruphbr_u:1257": " jane cej jāta-bhāve 'pi vaiguṇyam iva dṛśyate /",
    "GR14ruphbr_u:1258": " kāryā tathāpi nāsūyā kṛtārthaḥ sarvathaiva saḥ // RBhrs_1,3.59 //",
    "GR14ruphbr_u:1259": " yathā nārasiṃhe--",
    "GR14ruphbr_u:1260": " bhagavati ca harāv ananya-cetā",
    "GR14ruphbr_u:1261": " bhṛśam alino 'pi virājate manuṣyaḥ /",
    "GR14ruphbr_u:1262": " na hi śaśa-kaluṣa-cchaviḥ kadācit",
    "GR14ruphbr_u:1263": " timira-parābhavatām upaiti candraḥ // RBhrs_1,3.60 //",
    "GR14ruphbr_u:1264": " ratir aniśa-nisargoṣṇa-prabalatarānanda-pūra-rūpaiva /",
    "GR14ruphbr_u:1265": " uṣmāṇam api vamantī sudhāṃśu-koṭer api svādvī // RBhrs_1,3.61 //",
    "GR14ruphbr_u:1266": " iti śrī-śrī bhakti-rasāmṛta-sindhau",
    "GR14ruphbr_u:1267": " purva-vibhāge bhāva-bhakti-laharī tṛtīyā // [1.4]",
    "GR14ruphbr_u:1268": " atha premā",
    "GR14ruphbr_u:1269": " samyaṅ-masṛṇita-svānto mamatvātiśayāṅkitaḥ /",
    "GR14ruphbr_u:1270": " bhāvaḥ sa eva sāndrātmā budhaiḥ premā nigadyate // RBhrs_1,4.1 //",
    "GR14ruphbr_u:1271": " yathā pañcarātre--",
    "GR14ruphbr_u:1272": " ananya-mamatā viṣṇau mamatā prema-saṅgatā /",
    "GR14ruphbr_u:1273": " bhaktir ity ucyate bhīṣma-prahlādoddhava-nāradaiḥ // RBhrs_1,4.2 //",
    "GR14ruphbr_u:1274": " bhaktiḥ premocyate bhīṣma-mukhyair yatra tu saṅgatā /",
    "GR14ruphbr_u:1275": " mamatānya-mamatvena varjitety atra yojanā // RBhrs_1,4.3 //",
    "GR14ruphbr_u:1276": " bhāvottho 'ti-prasādotthaḥ śrī-harer iti sa dvidhā // RBhrs_1,4.4 //",
    "GR14ruphbr_u:1277": " tatra bhāvotthaḥ--",
    "GR14ruphbr_u:1278": " bhāva evāntar-aṅgāṇam-aṅgānām-anusevayā /",
    "GR14ruphbr_u:1279": " ārūḍhaḥ parama-utkarṣam bhāva-uttaḥ parikīrtitaḥ // RBhrs_1,4.5 //",
    "GR14ruphbr_u:1280": " tatra vaidha-bhāvottho,",
    "GR14ruphbr_u:1281": " yathaikādaśe (11.2.40)--",
    "GR14ruphbr_u:1282": " evaṃ-vrataḥ sva-priya-nāma-kīrtyā",
    "GR14ruphbr_u:1283": " jātānurāgo druta-citta uccaiḥ /",
    "GR14ruphbr_u:1284": " hasaty atho roditi rauti gāyaty",
    "GR14ruphbr_u:1285": " unmādavan nṛtyati loka-bāhyaḥ // RBhrs_1,4.6 //",
    "GR14ruphbr_u:1286": " rāgānugīya-bhāvottho,",
    "GR14ruphbr_u:1287": " yathā pādme--",
    "GR14ruphbr_u:1288": " na patiṃ kāmayet kañcid brahmacarya-sthitā sadā /",
    "GR14ruphbr_u:1289": " tam-eva mūrtiṃ dhyāyantī candrakantir-varānanā // RBhrs_1,4.7 //",
    "GR14ruphbr_u:1290": " śrī-kṛṣṇa-gāthāṃ gāyantī romāṇcodbheda-lakṣaṇā /",
    "GR14ruphbr_u:1291": " asmin-manvantare snigdhā śrī-kṛṣṇa-priya-vartayā // RBhrs_1,4.8 //",
    "GR14ruphbr_u:1292": " atha harer atiprasādotthaḥ--",
    "GR14ruphbr_u:1293": " harer atiprasādo 'yaṃ saṅga-dānādir ātmanaḥ // RBhrs_1,4.9 //",
    "GR14ruphbr_u:1294": " yathaikādaśe (11.12.7)--",
    "GR14ruphbr_u:1295": " te nādhīta-śruti-gaṇā nopāsita-mahattamāḥ /",
    "GR14ruphbr_u:1296": " avratātapta-tapasaḥ mat-saṅgān mām upāgatāḥ // RBhrs_1,4.10 //",
    "GR14ruphbr_u:1297": " māhātmya-jñāna-yuktaś ca kevalaś ceti sa dvidhā // RBhrs_1,4.11 //",
    "GR14ruphbr_u:1298": " atha ādyo, yathā pañcarātre--",
    "GR14ruphbr_u:1299": " māhātmya-jñāna-yuktas tu sudṛḍhaḥ sarvato 'dhikaḥ /",
    "GR14ruphbr_u:1300": " sneho bhaktir iti proktas tayā sārṣṭyādinānyathā // RBhrs_1,4.12 //",
    "GR14ruphbr_u:1301": " kevalo, yathā tatraiva--",
    "GR14ruphbr_u:1302": " manogatir avicchinnā harau prema-pariplutā /",
    "GR14ruphbr_u:1303": " abhisandhi-vinirmuktā bhaktir-viṣṇu-vaśaṅkarī // RBhrs_1,4.13 // iti /",
    "GR14ruphbr_u:1304": " mahima-jñāna-yuktaḥ syād vidhi-mārgānusāriṇām /",
    "GR14ruphbr_u:1305": " rāgānugāśritānāṃ tu prāyaśaḥ kevalo bhavet // RBhrs_1,4.14 //",
    "GR14ruphbr_u:1306": " ādau śraddhā tataḥ sādhu-saṅgo 'tha bhajana-kriyā /",
    "GR14ruphbr_u:1307": " tato 'nartha-nivṛttiḥ syāt tato niṣṭhā rucis tataḥ // RBhrs_1,4.15 //",
    "GR14ruphbr_u:1308": " athāsaktis tato bhāvas tataḥ premābhyudañcati /",
    "GR14ruphbr_u:1309": " sādhakānām ayaṃ premnaḥ prādurbhāve bhavet kramaḥ // RBhrs_1,4.16 //",
    "GR14ruphbr_u:1310": " dhanyasyāyaṃ navaḥ premā yasyonmīlati cetasi /",
    "GR14ruphbr_u:1311": " antarvāṇībhir apy asya mudrā suṣṭhu sudurgamā // RBhrs_1,4.17 //",
    "GR14ruphbr_u:1312": " ataeva śrī-nārada-pañcarātre, yathā--",
    "GR14ruphbr_u:1313": " bhāvonmatto hareḥ kiñcin na veda sukham ātmanaḥ /",
    "GR14ruphbr_u:1314": " dukhaṃ ceti maheśāni paramānanda āplutaḥ // RBhrs_1,4.18 //",
    "GR14ruphbr_u:1315": " premṇa eva vilāsatvād vairalyāt sādhakeṣv api /",
    "GR14ruphbr_u:1316": " atra snehādayo bhedā vivicya na hi śaṃsitāḥ // RBhrs_1,4.19 //",
    "GR14ruphbr_u:1317": " śrīmat-prabhupadāmbhojaiḥ sarvā bhāgavatāmṛte /",
    "GR14ruphbr_u:1318": " vyaktīkṛtāsti gūḍhāpi bhakti-siddhānta-mādhurī // RBhrs_1,4.20 //",
    "GR14ruphbr_u:1319": " gopāla-rūpa-śobhāṃ dadhad api raghunātha-bhāva-vistārī /",
    "GR14ruphbr_u:1320": " tuṣyatu sanātanātmā prathama-vibhāge sudhāmbu-nidheḥ // RBhrs_1,4.21 //",
    "GR14ruphbr_u:1321": " iti śrī-śrī-bhakti-rasāmṛta-sindhau",
    "GR14ruphbr_u:1322": " pūrva-vibhāge prema-bhakti-laharī-caturthī",
    "GR14ruphbr_u:1323": " iti śrī-śrī-bhakti-rasāmṛta-sindhau",
    "GR14ruphbr_u:1324": " rasopayogi-sthāyi-bhāvopapādano nāma",
    "GR14ruphbr_u:1325": " pūrvavibhāgaḥ samāptaḥ [2]",
    "GR14ruphbr_u:1326": " sāmānya-bhagavad-bhakti-rasa-nirūpako",
    "GR14ruphbr_u:1327": " dakṣiṇa-vibhāgaḥ [2.1]",
    "GR14ruphbr_u:1328": " vibhāvākhyā",
    "GR14ruphbr_u:1329": " prathama-laharī",
    "GR14ruphbr_u:1330": " prabalam ananya-śrayiṇā niṣevitaḥ sahaja-rūpeṇa /",
    "GR14ruphbr_u:1331": " agha-damano mathurāyāṃ sadā sanātana-tanur jayati // RBhrs_2,1.1 //",
    "GR14ruphbr_u:1332": " rasāmṛtābdher bhāge 'smin dvitīye dakṣiṇābhidhe /",
    "GR14ruphbr_u:1333": " sāmānya-bhagavad-bhakti-rasas tāvad udīryate // RBhrs_2,1.2 //",
    "GR14ruphbr_u:1334": " asya pañca laharyaḥ syur vibhāvākhyāgrimā matā /",
    "GR14ruphbr_u:1335": " dvitīyā tv anubhāvākhyā tṛtīyā sāttvikābhidhā /",
    "GR14ruphbr_u:1336": " vyabhicāry-abhidhā turyā sthāyi-saṃjñā ca pañcamī // RBhrs_2,1.3 //",
    "GR14ruphbr_u:1337": " athāsyāḥ keśava-rater lakṣitāyā nigadyate /",
    "GR14ruphbr_u:1338": " sāmagrī-paripoṣena paramā rasa-rūpatā // RBhrs_2,1.4 //",
    "GR14ruphbr_u:1339": " vibhāvair anubhāvaiś ca sāttvikair vyabhicāribhiḥ /",
    "GR14ruphbr_u:1340": " svādyatvaṃ hṛdi bhaktānām ānītā śravaṇādibhiḥ /",
    "GR14ruphbr_u:1341": " eṣā kṛṣṇa-ratiḥ sthāyī bhāvo bhakti-raso bhavet // RBhrs_2,1.5 //",
    "GR14ruphbr_u:1342": " prāktany ādhunikī cāsti yasya sad-bhakti-vāsanā /",
    "GR14ruphbr_u:1343": " eṣa bhakti-rasāsvādas tasyaiva hṛdi jāyate // RBhrs_2,1.6 //",
    "GR14ruphbr_u:1344": " bhakti-nirdhūta-doṣāṇāṃ prasannojjvala-cetasām /",
    "GR14ruphbr_u:1345": " śrī-bhāgavata-raktānāṃ rasikāsaṅga-raṅgiṇām // RBhrs_2,1.7 //",
    "GR14ruphbr_u:1346": " jīvanī-bhūta-govinda-pāda-bhakti-sukha-śriyām /",
    "GR14ruphbr_u:1347": " premāntaraṅga-bhūtāni kṛtyāny evānutiṣṭhatām // RBhrs_2,1.8 //",
    "GR14ruphbr_u:1348": " bhaktānāṃ hṛdi rājantī saṃskāra-yugalojjvalā /",
    "GR14ruphbr_u:1349": " ratir ānanda-rūpaiva nīyamānā tu rasyatām // RBhrs_2,1.9 //",
    "GR14ruphbr_u:1350": " kṛṣṇādibhir vibhāvādyair gatair anubhavādhvani /",
    "GR14ruphbr_u:1351": " prauḍhānanda-camatkāra-kāṣṭhām āpadyate parām // RBhrs_2,1.10 //",
    "GR14ruphbr_u:1352": " kintu premā vibhāvādyaiḥ svalpair nīto 'py aṇīyasīm /",
    "GR14ruphbr_u:1353": " vibhāvanādy-avasthāṃ tu sadya āsvādyatāṃ vrajet // RBhrs_2,1.11 //",
    "GR14ruphbr_u:1354": " atra vibhāvādi-sāmānya-lakṣaṇam--",
    "GR14ruphbr_u:1355": " ye kṛṣṇa-bhakta-muralī-nādādyā hetavo rateḥ /",
    "GR14ruphbr_u:1356": " kārya-bhūtāḥ smitādyāś ca tathāṣṭau stabdhatādayaḥ // RBhrs_2,1.12 //",
    "GR14ruphbr_u:1357": " nirvedādyāḥ sahāyāś ca te jñeyā rasa-bhāvane /",
    "GR14ruphbr_u:1358": " vibhāvā anubhāvāś ca sāttvikā vyabhicāriṇaḥ // RBhrs_2,1.13 //",
    "GR14ruphbr_u:1359": " tatra vibhāvāḥ--",
    "GR14ruphbr_u:1360": " tatra jñeyā vibhāvās tu raty-āsvādana-hetavaḥ /",
    "GR14ruphbr_u:1361": " te dvidhālambanā eke tathaivoddīpanāḥ pare // RBhrs_2,1.14 //",
    "GR14ruphbr_u:1362": " tad uktam agni-purāṇe (alaṅkāra-vibhāga, 3.35)--",
    "GR14ruphbr_u:1363": " vibhāvyate hi raty-ādir yatra yena vibhāvyate /",
    "GR14ruphbr_u:1364": " vibhāvo nāma sa dvedhālambanoddīpanātmakaḥ // RBhrs_2,1.15 //",
    "GR14ruphbr_u:1365": " tatra ālambanāḥ--",
    "GR14ruphbr_u:1366": " kṛṣṇaś ca kṛṣṇa-bhaktāś ca budhair ālambanā matāḥ /",
    "GR14ruphbr_u:1367": " raty-āder viṣayatvena tathādhāratayāpi ca // RBhrs_2,1.16 //",
    "GR14ruphbr_u:1368": " tatra śrī-kṛṣṇaḥ--",
    "GR14ruphbr_u:1369": " nāyakānāṃ śiro-ratnaṃ kṛṣṇas tu bhagavān svayam /",
    "GR14ruphbr_u:1370": " yatra nityatayā sarve virājante mahā-guṇāḥ /",
    "GR14ruphbr_u:1371": " so 'nyarūpa-svarūpābhyām asminn ālambano mataḥ // RBhrs_2,1.17 //",
    "GR14ruphbr_u:1372": " tatra anya-rūpeṇa, yathā--",
    "GR14ruphbr_u:1373": " hanta me katham udeti sa-vatse,",
    "GR14ruphbr_u:1374": " vatsa-pāla-paṭale ratir atra /",
    "GR14ruphbr_u:1375": " ity aniścita-matir baladevo,",
    "GR14ruphbr_u:1376": " vismaya-stimita-mūrtir ivāsīt // RBhrs_2,1.18 //",
    "GR14ruphbr_u:1377": " atha svarūpam--",
    "GR14ruphbr_u:1378": " āvṛtaṃ prakaṭaṃ ceti svarūpaṃ kathitaṃ dvidhā // RBhrs_2,1.19 //",
    "GR14ruphbr_u:1379": " tatra āvṛtam--",
    "GR14ruphbr_u:1380": " anya-veśādinācchannaṃ svarūpaṃ proktam āvṛtam // RBhrs_2,1.20 //",
    "GR14ruphbr_u:1381": " tena, yathā--",
    "GR14ruphbr_u:1382": " māṃ snehayati kim uccair,",
    "GR14ruphbr_u:1383": " mahileyaṃ dvārakāvarodhe 'tra /",
    "GR14ruphbr_u:1384": " āṃ viditaṃ kutukārthī,",
    "GR14ruphbr_u:1385": " vanitā-veśo hariś carati // RBhrs_2,1.21 //",
    "GR14ruphbr_u:1386": " prakaṭa-svarūpeṇa, yathā--",
    "GR14ruphbr_u:1387": " ayaṃ kambu-grīvaḥ kamala-kamanīyākṣi-paṭimā",
    "GR14ruphbr_u:1388": " tamāla-śyāmāṅga-dyutir atitarāṃ chatrita-śirāḥ /",
    "GR14ruphbr_u:1389": " dara-śrī-vatsāṅkaḥ sphurad-ari-darādy-aṅkita-karaḥ",
    "GR14ruphbr_u:1390": " karoty uccair modaṃ mama madhura-mūrtir madhuripuḥ // RBhrs_2,1.22 //",
    "GR14ruphbr_u:1391": " atha tad-guṇāḥ--",
    "GR14ruphbr_u:1392": " ayaṃ netā suramyāṅgaḥ sarva-sal-lakṣaṇānvitaḥ /",
    "GR14ruphbr_u:1393": " ruciras tejasā yukto balīyān vayasānvitaḥ // RBhrs_2,1.23 //",
    "GR14ruphbr_u:1394": " vividhādbhuta-bhāṣā-vit satya-vākyaḥ priyaṃ vadaḥ /",
    "GR14ruphbr_u:1395": " vāvadūkaḥ supāṇḍityo buddhimān pratibhānvitaḥ // RBhrs_2,1.24 //",
    "GR14ruphbr_u:1396": " vidagdhaś caturo dakṣaḥ kṛtajñaḥ sudṛḍha-vrataḥ /",
    "GR14ruphbr_u:1397": " deśa-kāla-supātrajñaḥ śāstra-cakṣuḥ śucir vaśī // RBhrs_2,1.25 //",
    "GR14ruphbr_u:1398": " sthiro dāntaḥ kṣamā-śīlo gambhīro dhṛtimān samaḥ /",
    "GR14ruphbr_u:1399": " vadānyo dhārmikaḥ śūraḥ karuṇo mānya-mānakṛt // RBhrs_2,1.26 //",
    "GR14ruphbr_u:1400": " dakṣiṇo vinayī hrīmān śaraṇāgata-pālakaḥ /",
    "GR14ruphbr_u:1401": " sukhī bhakta-suhṛt prema-vaśyaḥ sarva-śubhaṅkaraḥ // RBhrs_2,1.27 //",
    "GR14ruphbr_u:1402": " pratāpī kīrtimān rakta-lokaḥ sādhu-samāśrayaḥ /",
    "GR14ruphbr_u:1403": " nārī-gaṇa-manohārī sarvārādhyaḥ samṛddhimān // RBhrs_2,1.28 //",
    "GR14ruphbr_u:1404": " varīyān īśvaraś ceti guṇās tasyānukīrtitāḥ /",
    "GR14ruphbr_u:1405": " samudrā iva pañcāśad durvigāhā harer amī // RBhrs_2,1.29 //",
    "GR14ruphbr_u:1406": " jīveṣu ete vasanto 'pi bindu-bindutayā kvacit /",
    "GR14ruphbr_u:1407": " paripūrṇatayā bhānti tatraiva puruṣottame // RBhrs_2,1.30 //",
    "GR14ruphbr_u:1408": " tathā hi pādme pārvatyai śiti-kaṇṭhena tad-guṇāḥ /",
    "GR14ruphbr_u:1409": " kandarpa-koṭi-lāvaṇya ity ādyāḥ parikīrtitāḥ // RBhrs_2,1.31 //",
    "GR14ruphbr_u:1410": " eta eva guṇāḥ prāyo dharmāya vana-mālinaḥ /",
    "GR14ruphbr_u:1411": " pṛthivyā prathama-skandhe prathayāñcakrire sphuṭam // RBhrs_2,1.32 //",
    "GR14ruphbr_u:1412": " yathā prathame (1.16.27-30)--",
    "GR14ruphbr_u:1413": " satyaṃ śaucaṃ dayā kṣāntis tyāgaḥ santoṣa ārjavam /",
    "GR14ruphbr_u:1414": " śamo damas tapaḥ sāmyaṃ titikṣoparatiḥ śrutam // RBhrs_2,1.33 //",
    "GR14ruphbr_u:1415": " jñānaṃ viraktir aiśvaryaṃ śauryaṃ tejo balaṃ smṛtiḥ /",
    "GR14ruphbr_u:1416": " svātantryaṃ kauśalaṃ kāntir dhairyaṃ mārdavam eva ca // RBhrs_2,1.34 //",
    "GR14ruphbr_u:1417": " prāgalbhyaṃ praśrayaḥ śīlaṃ saha ojo balaṃ bhagaḥ /",
    "GR14ruphbr_u:1418": " gāmbhīryaṃ sthairyam āstikyaṃ kīrtir māno 'nahaṅkṛtiḥ // RBhrs_2,1.35 //",
    "GR14ruphbr_u:1419": " ime cānye ca bhagavan nityā yatra mahā-guṇāḥ /",
    "GR14ruphbr_u:1420": " prārthyā mahattvam icchadbhir na viyanti sma karhicit // RBhrs_2,1.36 //",
    "GR14ruphbr_u:1421": " atha pañca-guṇā ye syur aṃśena giriśādiṣu // RBhrs_2,1.37 //",
    "GR14ruphbr_u:1422": " sadā svarūpa-samprāptaḥ sarva-jño nitya-nūtanaḥ /",
    "GR14ruphbr_u:1423": " sac-cid-ānanda-sāndrāṅgaḥ sarva-siddhi-niṣevitaḥ // RBhrs_2,1.38 //",
    "GR14ruphbr_u:1424": " athocyante guṇāḥ pañca ye lakṣmīśādi-vartinaḥ /",
    "GR14ruphbr_u:1425": " avicintya-mahā-śaktiḥ koṭi-brahmāṇḍa-vigrahaḥ // RBhrs_2,1.39 //",
    "GR14ruphbr_u:1426": " avatārāvalī-bījaṃ hatāri-gati-dāyakaḥ /",
    "GR14ruphbr_u:1427": " ātmārāma-gaṇākarṣīty amī kṛṣṇe kilādbhutāḥ // RBhrs_2,1.40 //",
    "GR14ruphbr_u:1428": " sarvādbhuta-camatkāra- līlā-kallola-vāridhiḥ /",
    "GR14ruphbr_u:1429": " atulya-madhura-prema-maṇḍita-priya-maṇḍalaḥ // RBhrs_2,1.41 //",
    "GR14ruphbr_u:1430": " trijagan-mānasākarṣi-muralī-kala-kūjitaḥ /",
    "GR14ruphbr_u:1431": " asamānordhva-rūpa-śrī-vismāpita-carācaraḥ // RBhrs_2,1.42 //",
    "GR14ruphbr_u:1432": " līlā-premṇā priyādhikyaṃ mādhuryaṃ veṇu-rūpayoḥ /",
    "GR14ruphbr_u:1433": " ity asādhāraṇaṃ proktaṃ govindasya catuṣṭayam // RBhrs_2,1.43 //",
    "GR14ruphbr_u:1434": " evaṃ guṇāś catur-bhedāś catuḥ-ṣaṣṭir udāhṛtāḥ /",
    "GR14ruphbr_u:1435": " sodāharaṇam eteṣāṃ lakṣaṇaṃ kriyate kramāt // RBhrs_2,1.44 //",
    "GR14ruphbr_u:1436": " tatra (1) suramyāṅgaḥ--",
    "GR14ruphbr_u:1437": " ślāghyāṅga-sanniveśo yaḥ suramyāṅgaḥ sa kathyate // RBhrs_2,1.45 //",
    "GR14ruphbr_u:1438": " yathā--",
    "GR14ruphbr_u:1439": " mukhaṃ candrākāraṃ karabha-nibham uru-dvayam idaṃ",
    "GR14ruphbr_u:1440": " bhujau stambhārambhau sarasija-vareṇyaṃ kara-yugam /",
    "GR14ruphbr_u:1441": " kavāṭābhaṃ vakṣaḥ-sthalam aviralaṃ śroṇi-phalakaṃ",
    "GR14ruphbr_u:1442": " parikṣāmo madhyaḥ sphurati murahantur madhurimā // RBhrs_2,1.46 //",
    "GR14ruphbr_u:1443": " (2) sarva-sal-lakṣaṇānvitaḥ--",
    "GR14ruphbr_u:1444": " tanau guṇottham aṅkottham iti sal-lakṣaṇaṃ dvidhā // RBhrs_2,1.47 //",
    "GR14ruphbr_u:1445": " tatra guṇottham--",
    "GR14ruphbr_u:1446": " guṇotthaṃ syād guṇair yogo raktatā-tuṅgatādibhiḥ // RBhrs_2,1.48 //",
    "GR14ruphbr_u:1447": " yathā--",
    "GR14ruphbr_u:1448": " rāgaḥ saptasu hanta ṣaṭsv api śiśor aṅgeṣv alaṃ tuṅgatā",
    "GR14ruphbr_u:1449": " visāras triṣu kharvatā triṣu tathā gambhīratā ca triṣu /",
    "GR14ruphbr_u:1450": " dairghyaṃ pañcasu kiṃ ca pañcasu sakhe samprekṣyate sūkṣmatā",
    "GR14ruphbr_u:1451": " dvātriṃśad-vara-lakṣaṇaḥ katham asau gopeṣu sambhāvyate // RBhrs_2,1.49 //",
    "GR14ruphbr_u:1452": " aṅkottham--",
    "GR14ruphbr_u:1453": " rekhāmayaṃ rathāṅgādi syād aṅkotthaṃ karādiṣu // RBhrs_2,1.50 //",
    "GR14ruphbr_u:1454": " yathā--",
    "GR14ruphbr_u:1455": " karayoḥ kamalaṃ tathā rathāṅgaṃ",
    "GR14ruphbr_u:1456": " sphuṭa-rekhāmayam ātmajasya paśya /",
    "GR14ruphbr_u:1457": " pada-pallavayoś ca vallavendra",
    "GR14ruphbr_u:1458": " dhvaja-vajrāṅkuśa-mīna-paṅkajāni // RBhrs_2,1.51 //",
    "GR14ruphbr_u:1459": " (3) ruciraḥ--",
    "GR14ruphbr_u:1460": " saundaryeṇa dṛg-ānanda-kārī rucira ucyate // RBhrs_2,1.52 //",
    "GR14ruphbr_u:1461": " yathā tṛtīye (bhā.pu. 3.2.13)--",
    "GR14ruphbr_u:1462": " yad dharma-sūnor bata rājasūye",
    "GR14ruphbr_u:1463": " nirīkṣya dṛk-svastyayanaṃ tri-lokaḥ /",
    "GR14ruphbr_u:1464": " kārtsnyena cādyeha gataṃ vidhātur",
    "GR14ruphbr_u:1465": " arvāk-sṛtau kauśalam ity amanyata // RBhrs_2,1.53 //",
    "GR14ruphbr_u:1466": " yathā vā--",
    "GR14ruphbr_u:1467": " aṣṭānāṃ danujabhid-aṅga-paṅkajānām",
    "GR14ruphbr_u:1468": " ekasmin katham api yatra ballavīnām /",
    "GR14ruphbr_u:1469": " lolākṣi-bhramara-tatiḥ papāta tasmān",
    "GR14ruphbr_u:1470": " notthātuṃ dyuti-madhu-paṅkilāt kṣamāsīt // RBhrs_2,1.54 //",
    "GR14ruphbr_u:1471": " (4) tejasā yuktaḥ",
    "GR14ruphbr_u:1472": " tejo dhāma prabhāvaś cety ucyate dvividhaṃ budhaiḥ // RBhrs_2,1.55 //",
    "GR14ruphbr_u:1473": " tatra dhāma--",
    "GR14ruphbr_u:1474": " dīpti-rāśir bhaved dhāma // RBhrs_2,1.56 //",
    "GR14ruphbr_u:1475": " yathā--",
    "GR14ruphbr_u:1476": " ambara-maṇi-nikurambaṃ viḍambayann api marīci-kulaiḥ /",
    "GR14ruphbr_u:1477": " hari-vakṣasi ruci-niviḍe maṇirāḍ ayam uḍur iva sphurati // RBhrs_2,1.57 //",
    "GR14ruphbr_u:1478": " prabhāvaḥ--",
    "GR14ruphbr_u:1479": " prabhāvaḥ sarvajit-sthitiḥ // RBhrs_2,1.58 //",
    "GR14ruphbr_u:1480": " yathā--",
    "GR14ruphbr_u:1481": " dūratas tam avalokya mādhavaṃ",
    "GR14ruphbr_u:1482": " komalāṅgam api raṅga-maṇḍale /",
    "GR14ruphbr_u:1483": " parvatodbhaṭa-bhujāntaro 'py asau",
    "GR14ruphbr_u:1484": " kaṃsa-malla-nivahaḥ sa vivyathe // RBhrs_2,1.59 //",
    "GR14ruphbr_u:1485": " (5) balīyān--",
    "GR14ruphbr_u:1486": " prāṇena mahatā pūrṇo balīyān iti kathyate // RBhrs_2,1.60 //",
    "GR14ruphbr_u:1487": " yathā--",
    "GR14ruphbr_u:1488": " paśya vindhya-girito 'pi gariṣṭhaṃ",
    "GR14ruphbr_u:1489": " daitya-puṅgavam udagram ariṣṭam /",
    "GR14ruphbr_u:1490": " tula-khaṇḍam iva piṇḍitam ārāt",
    "GR14ruphbr_u:1491": " puṇḍarīka-nayano vinunoda // RBhrs_2,1.61 //",
    "GR14ruphbr_u:1492": " yathā vā--",
    "GR14ruphbr_u:1493": " vāmas tāmarasākṣasya bhuja-daṇḍaḥ sa pātu vaḥ /",
    "GR14ruphbr_u:1494": " krīḍā-kandukatāṃ yena nīto govardhano giriḥ // RBhrs_2,1.62 //",
    "GR14ruphbr_u:1495": " (6) vayasānvitaḥ--",
    "GR14ruphbr_u:1496": " vayaso vividhatve 'pi sarva-bhakti-rasāśrayaḥ /",
    "GR14ruphbr_u:1497": " dharmī kiśora evātra nitya-nānā-vilāsavān // RBhrs_2,1.63 //",
    "GR14ruphbr_u:1498": " yathā--",
    "GR14ruphbr_u:1499": " tadātvābhivyaktīkṛta-taruṇimārambha-rabhasaṃ",
    "GR14ruphbr_u:1500": " smita-śrī-nirdhūta-sphurad-amala-rākā-pati-madam /",
    "GR14ruphbr_u:1501": " darodañcat-pañcāśuga-nava-kalā-meduram idaṃ",
    "GR14ruphbr_u:1502": " murārer mādhuryaṃ manasi madirākṣīr madayati // RBhrs_2,1.64 //",
    "GR14ruphbr_u:1503": " (7) vividhādbhuta-bhāṣāvit--",
    "GR14ruphbr_u:1504": " vividhādbhuta-bhāṣāvit sa prokto yas tu kovidaḥ /",
    "GR14ruphbr_u:1505": " nānā-deśyāsu bhāṣāsu saṃskṛte prākṛteṣu ca // RBhrs_2,1.65 //",
    "GR14ruphbr_u:1506": " yathā--",
    "GR14ruphbr_u:1507": " vraja-yuvatiṣu śauriḥ śaurasenīṃ surendre",
    "GR14ruphbr_u:1508": " praṇata-śirasi saurīṃ bhāratīm ātanoti /",
    "GR14ruphbr_u:1509": " ahaha paśuṣu kīreṣv apy apabhraṃsa-rūpāṃ",
    "GR14ruphbr_u:1510": " katham ajani vidagdhaḥ sarva-bhāṣāvalīṣu // RBhrs_2,1.66 //",
    "GR14ruphbr_u:1511": " (8) satya-vākyaḥ--",
    "GR14ruphbr_u:1512": " syān nānṛtaṃ vaco yasya satya-vākyaḥ sa kathyate // RBhrs_2,1.67 //",
    "GR14ruphbr_u:1513": " yathā--",
    "GR14ruphbr_u:1514": " pṛthe tanaya-pañcakaṃ prakaṭam arpayiṣyāmi te",
    "GR14ruphbr_u:1515": " raṇorvaritam ity abhūt tava yathārtham evoditam /",
    "GR14ruphbr_u:1516": " ravir bhavati śītalaḥ kumuda-bandhur apy uṣṇalas",
    "GR14ruphbr_u:1517": " tathāpi na murāntaka vyabhicariṣṇur uktis tava // RBhrs_2,1.68 //",
    "GR14ruphbr_u:1518": " yathā vā--",
    "GR14ruphbr_u:1519": " gūḍho 'pi veṣeṇa mahī-surasya",
    "GR14ruphbr_u:1520": " harir yathārthaṃ magadhendram ūce /",
    "GR14ruphbr_u:1521": " saṃsṛṣṭam ābhyāṃ saha pāṇḍavābhyāṃ",
    "GR14ruphbr_u:1522": " māṃ viddhi kṛṣṇaṃ bhavataḥ sapatnam // RBhrs_2,1.69 //",
    "GR14ruphbr_u:1523": " (9) priyaṃvadaḥ--",
    "GR14ruphbr_u:1524": " jane kṛtāparādhe 'pi sāntva-vādī priyaṃvadaḥ // RBhrs_2,1.70 //",
    "GR14ruphbr_u:1525": " yathā--",
    "GR14ruphbr_u:1526": " kṛta-vyalīke 'pi na kuṇḍalīndra",
    "GR14ruphbr_u:1527": " tvayā vidheyā mayi doṣa-dṛṣṭiḥ /",
    "GR14ruphbr_u:1528": " pravāsyamāno 'si surārcitānāṃ",
    "GR14ruphbr_u:1529": " paraṃ hitāyādya gavāṃ kulasya // RBhrs_2,1.71 //",
    "GR14ruphbr_u:1530": " (10) vāvadūkaḥ--",
    "GR14ruphbr_u:1531": " śruti-preṣṭhoktir akhila-vāg-guṇānvita-vāg api /",
    "GR14ruphbr_u:1532": " iti dvidhā nigadito vāvadūko manīṣibhiḥ // RBhrs_2,1.72 //",
    "GR14ruphbr_u:1533": " tatra ādyo, yathā--",
    "GR14ruphbr_u:1534": " aśliṣṭa-komala-padāvali-mañjulena",
    "GR14ruphbr_u:1535": " praty-akṣara-kṣarad-amanda-sudhā-rasena /",
    "GR14ruphbr_u:1536": " sakhyaḥ samasta-jana-karṇa-rasāyanena",
    "GR14ruphbr_u:1537": " nāhāri kasya hṛdayaṃ hari-bhāṣitena // RBhrs_2,1.73 //",
    "GR14ruphbr_u:1538": " dvitīyo, yathā--",
    "GR14ruphbr_u:1539": " prativādi-citta-parivṛtti-paṭur",
    "GR14ruphbr_u:1540": " jagad-eka-saṃśaya-vimarda-karī /",
    "GR14ruphbr_u:1541": " pramitākṣarādya-vividhārthamayī",
    "GR14ruphbr_u:1542": " hari-vāg iyaṃ mama dhinoti dhiyaḥ // RBhrs_2,1.74 //",
    "GR14ruphbr_u:1543": " (11) supaṇḍityaḥ--",
    "GR14ruphbr_u:1544": " vidvān nītijña ity eṣa supaṇḍityo dvidhā mataḥ /",
    "GR14ruphbr_u:1545": " vidvān akhila-vidyā-vin nītijñas tu yathārha-kṛt // RBhrs_2,1.75 //",
    "GR14ruphbr_u:1546": " tatra ādyo, yathā--",
    "GR14ruphbr_u:1547": " yaṃ suṣṭhu pūrvaṃ paricarya gauravāt",
    "GR14ruphbr_u:1548": " pitāmahādy-ambudharaiḥ pravartitāḥ /",
    "GR14ruphbr_u:1549": " kṛṣṇārṇavaṃ kāśya-guru-kṣamābhūtas",
    "GR14ruphbr_u:1550": " tam eva vidyā-saritaḥ prapedire // RBhrs_2,1.76 //",
    "GR14ruphbr_u:1551": " yathā vā--",
    "GR14ruphbr_u:1552": " āmnāya-prathitānvayā smṛtimatī bāḍhaṃ ṣaḍ-aṅgojjvalā",
    "GR14ruphbr_u:1553": " nyāyenānugatā purāṇa-suhṛdā mīmāṃsayā maṇḍitā /",
    "GR14ruphbr_u:1554": " tvāṃ labdhāvasarā cirād gurukule prekṣya svasaṅgārthinaṃ",
    "GR14ruphbr_u:1555": " vidyā nāma vadhūś caturdaśa-guṇā govinda śuśrūyate // RBhrs_2,1.77 //",
    "GR14ruphbr_u:1556": " dvitīyo, yathā--",
    "GR14ruphbr_u:1557": " mṛtyus taskara-maṇḍale sukṛtināṃ vṛnde vasantānilaḥ",
    "GR14ruphbr_u:1558": " kandarpo ramaṇīṣu durgata-kule kalyāṇa-kalpa-drumaḥ /",
    "GR14ruphbr_u:1559": " indur bandhu-gaṇe vipakṣa-paṭale kālāgni-rudrākṛtiḥ",
    "GR14ruphbr_u:1560": " śāsti svasti-dhurandharo madhupurīṃ nītyā madhūnāṃ patiḥ // RBhrs_2,1.78 //",
    "GR14ruphbr_u:1561": " (12) buddhimān--",
    "GR14ruphbr_u:1562": " medhāvī sūkṣmadhīś ceti procyate buddhimān dvidhā // RBhrs_2,1.79 //",
    "GR14ruphbr_u:1563": " tatra medhāvī, yathā--",
    "GR14ruphbr_u:1564": " avanti-pura-vāsinaḥ sadanam etya sāndīpaner",
    "GR14ruphbr_u:1565": " guror jagati darśayan samayam atra vidyārthinām /",
    "GR14ruphbr_u:1566": " sakṛn nigada-mātrataḥ sakalam eva vidyā-kulaṃ",
    "GR14ruphbr_u:1567": " dadhau hṛdaya-mandire kim api citravan mādhavaḥ // RBhrs_2,1.80 //",
    "GR14ruphbr_u:1568": " sūkṣma-dhīḥ, yathā--",
    "GR14ruphbr_u:1569": " yadubhir ayam avadhyo mleccha-rājas tad enaṃ",
    "GR14ruphbr_u:1570": " tarala-tamasi tasmin vidravann eva neṣye /",
    "GR14ruphbr_u:1571": " sukhamaya-nija-nidrā-bhañjana-dhvaṃsi-dṛṣṭir",
    "GR14ruphbr_u:1572": " jhara-muci mucukundaḥ kandare yatra śete // RBhrs_2,1.81 //",
    "GR14ruphbr_u:1573": " (13) pratibhānvitaḥ--",
    "GR14ruphbr_u:1574": " sadyo navanavollekhi-jñānaṃ syāt pratibhānvitaḥ // RBhrs_2,1.82 //",
    "GR14ruphbr_u:1575": " yathā padyāvalyāṃ (283)--",
    "GR14ruphbr_u:1576": " vāsaḥ samprati keśava kva bhavato mugdhekṣaṇe nanv idaṃ",
    "GR14ruphbr_u:1577": " vāsaṃ brūhi śaṭha prakāma-subhage tvad-gātra-saṃsargataḥ /",
    "GR14ruphbr_u:1578": " yāminyām uṣitaḥ kva dhūrta vitanur muṣṇāti kiṃ yāminī",
    "GR14ruphbr_u:1579": " śaurir gopa-vadhūṃ chalaiḥ parihasann evaṃ-vidhaiḥ pātu vaḥ // RBhrs_2,1.83 //",
    "GR14ruphbr_u:1580": " (14) vidagdhaḥ--",
    "GR14ruphbr_u:1581": " kalā-vilāsa-digdhātmā vidagdha iti kīrtyate // RBhrs_2,1.84 //",
    "GR14ruphbr_u:1582": " yathā--",
    "GR14ruphbr_u:1583": " gītaṃ gumphati tāṇḍavaṃ ghaṭayati brūte prahelī-kramaṃ",
    "GR14ruphbr_u:1584": " veṇuṃ vādayate srajaṃ viracayaty ālekhyam abhyasyati /",
    "GR14ruphbr_u:1585": " nirmāti svayam indrajāla-paṭalīṃ dyūte jayaty unmadān",
    "GR14ruphbr_u:1586": " paśyoddāma-kalā-vilāsa-vasatiś citraṃ hariḥ krīḍati // RBhrs_2,1.85 //",
    "GR14ruphbr_u:1587": " (15) caturaḥ--",
    "GR14ruphbr_u:1588": " caturo yugapad-bhūri-samādhāna-kṛd ucyate // RBhrs_2,1.86 //",
    "GR14ruphbr_u:1589": " yathā--",
    "GR14ruphbr_u:1590": " pārāvatī-viracanena gavāṃ kalāpaṃ",
    "GR14ruphbr_u:1591": " gopāṅganā-gaṇam apāṅga-taraṅgitena /",
    "GR14ruphbr_u:1592": " mitrāṇi citratara-saṅgara-vikrameṇa",
    "GR14ruphbr_u:1593": " dhinvann ariṣṭa-bhayadena harir vireje // RBhrs_2,1.87 //",
    "GR14ruphbr_u:1594": " (16) dakṣaḥ--",
    "GR14ruphbr_u:1595": " duṣkare kṣipra-kārī yas taṃ dakṣaṃ paricakṣate // RBhrs_2,1.88 //",
    "GR14ruphbr_u:1596": " yathā śrī-daśame (10.59.17)--",
    "GR14ruphbr_u:1597": " yāni yodhaiḥ prayuktāni śastrāstrāṇi kurūdvaha /",
    "GR14ruphbr_u:1598": " haris tāny acchinat tīkṣṇaiḥ śarair ekaika-śastribhiḥ // RBhrs_2,1.89 //",
    "GR14ruphbr_u:1599": " yathā vā--",
    "GR14ruphbr_u:1600": " aghahara kuru yugmībhūya nṛtyaṃ mayaiva",
    "GR14ruphbr_u:1601": " tvam iti nikhila-gopī-prārthanā-pūrti-kāmaḥ /",
    "GR14ruphbr_u:1602": " atanuta gati-līlā-lāghavormiṃ tathāsau",
    "GR14ruphbr_u:1603": " dadṛśur adhikam etās taṃ yathā sva-sva-pārśve // RBhrs_2,1.90 //",
    "GR14ruphbr_u:1604": " (17) kṛtajñaḥ--",
    "GR14ruphbr_u:1605": " kṛtajñaḥ syād abhijño yaḥ kṛta-sevādi-karmaṇām // RBhrs_2,1.91 //",
    "GR14ruphbr_u:1606": " yathā mahābhārate {*Not found in critical edition.}--",
    "GR14ruphbr_u:1607": " ṛṇam etat pravṛddhaṃ me hṛdayān nāpasarpati /",
    "GR14ruphbr_u:1608": " yad govindeti cukrośa kṛṣṇā māṃ dūra-vāsinam // RBhrs_2,1.92 //",
    "GR14ruphbr_u:1609": " yathā vā--",
    "GR14ruphbr_u:1610": " anugatim ati-pūrvaṃ cintayann ṛkṣa-mauler",
    "GR14ruphbr_u:1611": " akuruta bahumānaṃ śaurir ādāya kanyām /",
    "GR14ruphbr_u:1612": " katham api kṛtam alpaṃ vismaren naiva sādhuḥ",
    "GR14ruphbr_u:1613": " kim uta sa khalu sādhu-śreṇi-cūḍāgra-ratnam // RBhrs_2,1.93 //",
    "GR14ruphbr_u:1614": " (18) sudṛḍha-vrataḥ--",
    "GR14ruphbr_u:1615": " pratijñā-niyamau yasya satyau sa sudṛḍha-vrataḥ // RBhrs_2,1.94 //",
    "GR14ruphbr_u:1616": " tatra satya-pratijño,",
    "GR14ruphbr_u:1617": " yathā hari-vaṃśe (2.68.38)",
    "GR14ruphbr_u:1618": " {*Not found in critical edition.}--",
    "GR14ruphbr_u:1619": " na deva-gandharva-gaṇā na rākṣasā",
    "GR14ruphbr_u:1620": " na cāsurā naiva ca yakṣa-pannagāḥ /",
    "GR14ruphbr_u:1621": " mama pratijñām apahantum udyatā",
    "GR14ruphbr_u:1622": " mune samarthāḥ khalu satyam astu te // RBhrs_2,1.95 //",
    "GR14ruphbr_u:1623": " yathā vā--",
    "GR14ruphbr_u:1624": " sa-helam ākhaṇḍala-pāṇḍu-putrau",
    "GR14ruphbr_u:1625": " vidhāya kaṃsārir apārijātau /",
    "GR14ruphbr_u:1626": " nija-pratijñāṃ saphalāṃ dadhānaḥ",
    "GR14ruphbr_u:1627": " satyāṃ ca kṛṣṇāṃ ca sukhām akārṣīt // RBhrs_2,1.96 //",
    "GR14ruphbr_u:1628": " satya-niyamo, yathā--",
    "GR14ruphbr_u:1629": " girer uddharaṇaṃ kṛṣṇa duṣkaraṃ karma kurvatā /",
    "GR14ruphbr_u:1630": " mad-bhaktaḥ syān na duḥkhīti sva-vrataṃ vivṛtaṃ tvayā // RBhrs_2,1.97 //",
    "GR14ruphbr_u:1631": " (19) deśa-kāla-supātrajñaḥ--",
    "GR14ruphbr_u:1632": " deśa-kāla-supātrajñas tat-tad-yogya-kriyā-kṛtiḥ // RBhrs_2,1.98 //",
    "GR14ruphbr_u:1633": " yathā--",
    "GR14ruphbr_u:1634": " śaraj-jyotsnā-tulyaḥ katham api paro nāsti samayas",
    "GR14ruphbr_u:1635": " trilokyām ākṛīḍaḥ kvacid api na vṛndāvana-samaḥ /",
    "GR14ruphbr_u:1636": " na kāpy ambhojākṣī vraja-yuvati-kalpeti vimṛśan",
    "GR14ruphbr_u:1637": " mano me sotkaṇṭhaṃ muhur ajani rāsotsava-rase // RBhrs_2,1.99 //",
    "GR14ruphbr_u:1638": " (20) śāstra-cakṣuḥ--",
    "GR14ruphbr_u:1639": " śāstrānusāri-karmā yaḥ śāstra-cakṣuḥ sa kathyate // RBhrs_2,1.100 //",
    "GR14ruphbr_u:1640": " yathā--",
    "GR14ruphbr_u:1641": " abhūt kaṃsa-ripor netraṃ",
    "GR14ruphbr_u:1642": " śāstram evārtha-dṛṣṭaye /",
    "GR14ruphbr_u:1643": " netrāmbujaṃ tu yuvatī-",
    "GR14ruphbr_u:1644": " vṛndān mādāya kevalam // RBhrs_2,1.101 //",
    "GR14ruphbr_u:1645": " (21) śuciḥ--",
    "GR14ruphbr_u:1646": " pāvanaś ca viśuddheś cety ucyate dvividhaḥ śuciḥ /",
    "GR14ruphbr_u:1647": " pāvanaḥ pāpa-nāśī syād viśuddhas tyakta-dūsaṇaḥ // RBhrs_2,1.102 //",
    "GR14ruphbr_u:1648": " tatra pāvano,",
    "GR14ruphbr_u:1649": " yathā pādme--",
    "GR14ruphbr_u:1650": " taṃ nirvyājaṃ bhaja guṇa-nidhe pāvanaṃ pāvanānāṃ",
    "GR14ruphbr_u:1651": " śraddhā-rajyan-matir atitarām uttamaḥ-śloka-maulim /",
    "GR14ruphbr_u:1652": " prodyann antaḥ-karaṇa-kuhare hanta yan-nāma-bhānor",
    "GR14ruphbr_u:1653": " ābhāso 'pi kṣapayati mahā-pātaka-dhvānta-rāśim // RBhrs_2,1.103 //",
    "GR14ruphbr_u:1654": " viśuddho, yathā--",
    "GR14ruphbr_u:1655": " kapaṭaṃ ca haṭhaś ca nācyute",
    "GR14ruphbr_u:1656": " bata satrājiti nāpy adīnatā /",
    "GR14ruphbr_u:1657": " katham adya vṛthā syamantaka",
    "GR14ruphbr_u:1658": " prasabhaṃ kaustubha-sakhyam icchasi // RBhrs_2,1.104 //",
    "GR14ruphbr_u:1659": " (22) vaśī",
    "GR14ruphbr_u:1660": " vaśī jitendriyaḥ proktaḥ // RBhrs_2,1.105 //",
    "GR14ruphbr_u:1661": " yathā prathame (1.11.37)--",
    "GR14ruphbr_u:1662": " uddāma-bhāva-piśunāmala-valgu-hāsa-",
    "GR14ruphbr_u:1663": " vrīḍāvaloka-nihato madano 'pi yāsām /",
    "GR14ruphbr_u:1664": " saṃmuhya cāpam ajahāt pramadottamās tā",
    "GR14ruphbr_u:1665": " yasyendriyaṃ vimathituṃ kuhakair na śekuḥ // RBhrs_2,1.106 //",
    "GR14ruphbr_u:1666": " (23) sthiraḥ",
    "GR14ruphbr_u:1667": " āphalodayakṛt sthiraḥ // RBhrs_2,1.107 //",
    "GR14ruphbr_u:1668": " yathā,",
    "GR14ruphbr_u:1669": " nirvedam āpa na vana-bhramaṇe murārir",
    "GR14ruphbr_u:1670": " nācintayad vyasanam ṛkṣa-vilapraveśe /",
    "GR14ruphbr_u:1671": " āhṛtya hanta maṇim eva puraṃ prapede",
    "GR14ruphbr_u:1672": " syād udyamaḥ kṛta-dhiyāṃ hi phalodayāntaḥ // RBhrs_2,1.108 //",
    "GR14ruphbr_u:1673": " (24) dāntaḥ--",
    "GR14ruphbr_u:1674": " sa dānto duḥsaham api yogyaṃ kleśaṃ saheta yaḥ // RBhrs_2,1.109 //",
    "GR14ruphbr_u:1675": " yathā--",
    "GR14ruphbr_u:1676": " gurum api guru-vāsa-kleśam avyāja-bhaktyā",
    "GR14ruphbr_u:1677": " harir aja-gaṇa-dantaḥ komalāṅgo 'pi nāyam /",
    "GR14ruphbr_u:1678": " prakṛtir ati-durūhā hanta lokottarāṇāṃ",
    "GR14ruphbr_u:1679": " kim api manasi citraṃ cintyamānā tanoti // RBhrs_2,1.110 //",
    "GR14ruphbr_u:1680": " (25) kṣamāśīlaḥ",
    "GR14ruphbr_u:1681": " kṣamāśīlo 'parādhānāṃ sahanaḥ parikīrtyate // RBhrs_2,1.111 //",
    "GR14ruphbr_u:1682": " yathā māgha-kāvye {=Śiśupāla-vadha} (16.25)--",
    "GR14ruphbr_u:1683": " prativācam adatta keśavaḥ",
    "GR14ruphbr_u:1684": " śapamānāya na cedi-bhūbhṛte /",
    "GR14ruphbr_u:1685": " anahuṅkurute ghana-dhvaniḥ",
    "GR14ruphbr_u:1686": " na hi gomāyu-rutāni keśarī // RBhrs_2,1.112 //",
    "GR14ruphbr_u:1687": " yathā vā yāmunācārya-stotre {=Stotra-ratnam} (60)--",
    "GR14ruphbr_u:1688": " raghuvara yad abhūs tvaṃ tādṛśo vāyasasya",
    "GR14ruphbr_u:1689": " praṇata iti dayālur yac ca caidyasya kṛṣṇa /",
    "GR14ruphbr_u:1690": " pratibhavam aparāddhur mugdha sāyujyado 'bhūr",
    "GR14ruphbr_u:1691": " vada kim apadam āgas tasya te 'sti kṣamāyāḥ // RBhrs_2,1.113 //",
    "GR14ruphbr_u:1692": " (26) gambhīraḥ--",
    "GR14ruphbr_u:1693": " durvibodhāśayo yas tu sa gambhīraḥ itīryate // RBhrs_2,1.114 //",
    "GR14ruphbr_u:1694": " yathā--",
    "GR14ruphbr_u:1695": " vṛndāvane varātiḥ stutibhir nitarām upāsyamāno 'pi /",
    "GR14ruphbr_u:1696": " śakto na harir vidhinā ruṣṭas tuṣṭo 'thavā jñātum // RBhrs_2,1.115 //",
    "GR14ruphbr_u:1697": " yathā vā--",
    "GR14ruphbr_u:1698": " unmado 'pi harir navya-rādhā-praṇaya-sīdhunā /",
    "GR14ruphbr_u:1699": " abhijñenāpi rāmeṇa lakṣito 'yam avikriyaḥ // RBhrs_2,1.116 //",
    "GR14ruphbr_u:1700": " (27) dhṛtimān--",
    "GR14ruphbr_u:1701": " pūrṇa-spṛhaś ca dhṛtimān śāntaś ca kṣobha-kāraṇe // RBhrs_2,1.117 //",
    "GR14ruphbr_u:1702": " tatra ādyo--",
    "GR14ruphbr_u:1703": " svīkurvann api nitarāṃ yaśaḥ-priyatvaṃ",
    "GR14ruphbr_u:1704": " kaṃsārir magadha-pater vadha-prasiddhām /",
    "GR14ruphbr_u:1705": " bhīmāya svayam atulām adatta kīrtiṃ",
    "GR14ruphbr_u:1706": " kiṃ lokottara-guṇa-śālinām apekṣyam // RBhrs_2,1.118 //",
    "GR14ruphbr_u:1707": " dvitīyo, yathā--",
    "GR14ruphbr_u:1708": " ninditasya dama-ghoṣa-sūnunā",
    "GR14ruphbr_u:1709": " sambhrameṇa munibhiḥ stutasya ca /",
    "GR14ruphbr_u:1710": " rājasūya-sadasi kṣitīśvaraiḥ",
    "GR14ruphbr_u:1711": " kāpi nāsya vikṛtir vitarkitā // RBhrs_2,1.119 //",
    "GR14ruphbr_u:1712": " (28) samaḥ--",
    "GR14ruphbr_u:1713": " rāga-dveṣa-vimukto yaḥ samaḥ sa kathito budhaiḥ // RBhrs_2,1.120 //",
    "GR14ruphbr_u:1714": " yathā śrī-daśame (10.16.33)--",
    "GR14ruphbr_u:1715": " nyāyyo hi daṇḍaḥ kṛta-kilbiṣe 'smiṃs",
    "GR14ruphbr_u:1716": " tavāvatāraḥ khala-nigrahāya /",
    "GR14ruphbr_u:1717": " ripoḥ sutānām api tulya-dṛṣṭer",
    "GR14ruphbr_u:1718": " dhatse damaṃ phalam evānuśaṃsan // RBhrs_2,1.121 //",
    "GR14ruphbr_u:1719": " yathā vā--",
    "GR14ruphbr_u:1720": " ripur api yadi śuddho maṇḍanīyas tavāsau",
    "GR14ruphbr_u:1721": " yaduvara yadi duṣṭo daṇḍanīyaḥ suto 'pi /",
    "GR14ruphbr_u:1722": " na punar akhila-bhartuḥ pakṣapātojjhitasya",
    "GR14ruphbr_u:1723": " kvacid api viṣamaṃ te ceṣṭitaṃ jāghaṭīti // RBhrs_2,1.122 //",
    "GR14ruphbr_u:1724": " (29) vadānyaḥ--",
    "GR14ruphbr_u:1725": " dāna-vīro bhaved yas tu sa vadānyo nigadyate // RBhrs_2,1.123 //",
    "GR14ruphbr_u:1726": " yathā--",
    "GR14ruphbr_u:1727": " sarvārthināṃ bāḍham abhīṣṭa-pūrtyā",
    "GR14ruphbr_u:1728": " vyarthīkṛtāḥ kaṃsa-nisūdanena /",
    "GR14ruphbr_u:1729": " hriyeva cintāmaṇi-kāmadhenu-",
    "GR14ruphbr_u:1730": " kalpa-drumā dvāravatīṃ bhajanti // RBhrs_2,1.124 //",
    "GR14ruphbr_u:1731": " yathā vā--",
    "GR14ruphbr_u:1732": " yeṣāṃ ṣoḍaśa-pūritā daśa-śatī svāntaḥ-purāṇāṃ tathā",
    "GR14ruphbr_u:1733": " cāṣṭāśliṣṭa-śataṃ vibhāti paritas tat-saṅkhya-patnī-yujām /",
    "GR14ruphbr_u:1734": " ekaikaṃ prati teṣu tarṇaka-bhṛtāṃ bhūṣā-juṣām anvahaṃ",
    "GR14ruphbr_u:1735": " gṛṣṭīnāṃ yugapac ca baddham adadād yas tasya vā kaḥ samaḥ // RBhrs_2,1.125 //",
    "GR14ruphbr_u:1736": " (30) dhārmikaḥ--",
    "GR14ruphbr_u:1737": " kurvan kārayate dharmaṃ yaḥ sa dhārmika ucyate // RBhrs_2,1.126 //",
    "GR14ruphbr_u:1738": " yathā--",
    "GR14ruphbr_u:1739": " pādaiś caturbhir bhavatā vṛṣasya",
    "GR14ruphbr_u:1740": " guptasya gopendra tathābhyavardhi /",
    "GR14ruphbr_u:1741": " svairaṃ carann eva yathā trilokyām",
    "GR14ruphbr_u:1742": " adharma-sparśāṇi haṭhāj jaghāsa // RBhrs_2,1.127 //",
    "GR14ruphbr_u:1743": " yathā vā--",
    "GR14ruphbr_u:1744": " vitāyamānair bhavatā makhotkarair",
    "GR14ruphbr_u:1745": " ākṛṣyamāṇeṣu patiṣv anāratam /",
    "GR14ruphbr_u:1746": " mukunda khinnaḥ sura-subhruvāṃ gaṇas",
    "GR14ruphbr_u:1747": " tavāvatāraṃ navamaṃ namasyati // RBhrs_2,1.128 //",
    "GR14ruphbr_u:1748": " (31) śūraḥ--",
    "GR14ruphbr_u:1749": " utsāhī yudhi śūro 'stra-prayoge ca vicakṣaṇaḥ // RBhrs_2,1.129 //",
    "GR14ruphbr_u:1750": " tatra ādyo, yathā--",
    "GR14ruphbr_u:1751": " pṛthu-samara-saro vigāhya kurvan",
    "GR14ruphbr_u:1752": " dviṣad-aravinda-vane vihāra-caryām /",
    "GR14ruphbr_u:1753": " sphurasi tarala-bāhu-daṇḍa-śuṇḍas",
    "GR14ruphbr_u:1754": " tvam agha-vidāraṇa vāraṇendra-līlaḥ // RBhrs_2,1.130 //",
    "GR14ruphbr_u:1755": " dvitīyo, yathā--",
    "GR14ruphbr_u:1756": " kṣaṇād akṣauhiṇī-vṛnde jarāsandhasya dāruṇe /",
    "GR14ruphbr_u:1757": " dṛṣṭaḥ ko 'py atra nādaṣṭo hareḥ praharaṇāhibhiḥ // RBhrs_2,1.131 //",
    "GR14ruphbr_u:1758": " (32) karuṇaḥ--",
    "GR14ruphbr_u:1759": " para-duḥkhāsaho yas tu karuṇaḥ sa nigadyate // RBhrs_2,1.132 //",
    "GR14ruphbr_u:1760": " yathā--",
    "GR14ruphbr_u:1761": " rājñām agādha-gatibhir magadhendra-kārā-",
    "GR14ruphbr_u:1762": " duḥkhāndhakāra-paṭalaiḥ svayam andhitānām /",
    "GR14ruphbr_u:1763": " akṣīṇi yaḥ sukhamayāni ghṛṇī vyatānīd",
    "GR14ruphbr_u:1764": " vṛnde tam adya yadunandana-padma-bandhum // RBhrs_2,1.133 //",
    "GR14ruphbr_u:1765": " yathā vā--",
    "GR14ruphbr_u:1766": " skhalan-nayana-vāribhir viracitābhiṣeka-śriye",
    "GR14ruphbr_u:1767": " tvarā-bhara-taraṅgataḥ kavalitātma-visphūrtaye /",
    "GR14ruphbr_u:1768": " niśānta-śara-śāyinā sura-sarit-sutena smṛteḥ",
    "GR14ruphbr_u:1769": " sapadya-vaśa-vartmaṇo bhagavataḥ kṛpāyai namaḥ // RBhrs_2,1.134 //",
    "GR14ruphbr_u:1770": " (33) mānyamānakṛt--",
    "GR14ruphbr_u:1771": " guru-brāhmaṇa-vṛddhādi-pūjako mānyamāna-kṛt // RBhrs_2,1.135 //",
    "GR14ruphbr_u:1772": " yathā--",
    "GR14ruphbr_u:1773": " abhivādya guroḥ padāmbujaṃ",
    "GR14ruphbr_u:1774": " pitaraṃ pūrvajam apy athānataḥ /",
    "GR14ruphbr_u:1775": " harir añjalinā tathā girā",
    "GR14ruphbr_u:1776": " yadu-vṛddhānana-mat-kramādayam // RBhrs_2,1.136 //",
    "GR14ruphbr_u:1777": " (34) dakṣiṇaḥ--",
    "GR14ruphbr_u:1778": " sauśīlya-saumya-carito dakṣiṇaḥ kīrtyate budhaiḥ // RBhrs_2,1.137 //",
    "GR14ruphbr_u:1779": " yathā--",
    "GR14ruphbr_u:1780": " bhṛtyasya paśyati gurūn api nāparādhān",
    "GR14ruphbr_u:1781": " sevāṃ manāg api kṛtāṃ bahudhābhyupaiti /",
    "GR14ruphbr_u:1782": " āviṣkaroti piśuneṣv api nābhyasūyāṃ",
    "GR14ruphbr_u:1783": " śīlena nirmala-matiḥ puruṣottamo 'yam // RBhrs_2,1.138 //",
    "GR14ruphbr_u:1784": " (35) vinayī--",
    "GR14ruphbr_u:1785": " auddhatya-parihārī yaḥ kathyate vinayīty asau // RBhrs_2,1.139 //",
    "GR14ruphbr_u:1786": " yathā māgha-kāvye (13.7)--",
    "GR14ruphbr_u:1787": " avaloka eṣa nṛpateḥ sudūrato",
    "GR14ruphbr_u:1788": " rabhasād rathād avatarītum icchataḥ /",
    "GR14ruphbr_u:1789": " avatīrṇavān prathamam ātmanā harir",
    "GR14ruphbr_u:1790": " vinayaṃ viśeṣayati sambhrameṇa saḥ // RBhrs_2,1.140 //",
    "GR14ruphbr_u:1791": " (36) hrīmān--",
    "GR14ruphbr_u:1792": " jñāte 'smara-rahasye 'nyaiḥ kriyamāṇe stave 'thavā /",
    "GR14ruphbr_u:1793": " śālīnatvena saṅkocaṃ bhajan hrīmān udīryate // RBhrs_2,1.141 //",
    "GR14ruphbr_u:1794": " yathā lalita-mādhave (9.40)--",
    "GR14ruphbr_u:1795": " darodañcad-gopī-stana-parisara-prekṣaṇa-bhayāt",
    "GR14ruphbr_u:1796": " karotkampād īṣac calati kila govardhana-girau /",
    "GR14ruphbr_u:1797": " bhayārtair ārabdha-stutir akhila-gopaiḥ smita-mukhaṃ",
    "GR14ruphbr_u:1798": " puro dṛṣṭvā rāmaṃ jayati namitāsyo madhuripuḥ // RBhrs_2,1.142 //",
    "GR14ruphbr_u:1799": " (37) śaraṇāgata-pālakaḥ--",
    "GR14ruphbr_u:1800": " pālayan śaraṇāpannān śaraṇāgata-pālakaḥ // RBhrs_2,1.143 //",
    "GR14ruphbr_u:1801": " yathā--",
    "GR14ruphbr_u:1802": " jvara parihara vitrāsaṃ tvam atra samare kṛtāparādhe 'pi /",
    "GR14ruphbr_u:1803": " sadyaḥ prapadyamāne yad indavati yādavendro 'yam // RBhrs_2,1.144 //",
    "GR14ruphbr_u:1804": " (38) sukhī--",
    "GR14ruphbr_u:1805": " bhoktā ca duḥkha-gandhair apy aspṛṣṭaś ca sukhī bhavet // RBhrs_2,1.145 //",
    "GR14ruphbr_u:1806": " tatra ādyo, yathā--",
    "GR14ruphbr_u:1807": " ratnālaṅkāra-bhāras tava dhana-damano rājya-vṛttyāpy alabhyaḥ",
    "GR14ruphbr_u:1808": " svapne dambholi-pāṇer api duradhigamaṃ dvāri tauryatrikaṃ ca /",
    "GR14ruphbr_u:1809": " pārśve gaurī-gariṣṭhāḥ pracura-śaśi-kalāḥ kānta-sarvāṅga-bhājaḥ",
    "GR14ruphbr_u:1810": " sīmantinyaś ca nityaṃ yaduvara bhuvane kas tvad-anyo 'sti bhogī // RBhrs_2,1.146 //",
    "GR14ruphbr_u:1811": " dvitīyo, yathā--",
    "GR14ruphbr_u:1812": " na hāniṃ na mlāniṃ nija-gṛha-kṛtya-vyasanitāṃ",
    "GR14ruphbr_u:1813": " na ghoraṃ nodghūrṇāṃ na kila kadanaṃ vetti kim api /",
    "GR14ruphbr_u:1814": " varāṅgībhiḥ sāṅgīkṛta-suhṛd-anaṅgābhir abhito",
    "GR14ruphbr_u:1815": " harir vṛndāraṇye param aniśam uccair viharati // RBhrs_2,1.147 //",
    "GR14ruphbr_u:1816": " (39) bhakta-suhṛt--",
    "GR14ruphbr_u:1817": " susevyo dāsa-bandhuś ca dvidhā bhakta-suhṛn mataḥ // RBhrs_2,1.148 //",
    "GR14ruphbr_u:1818": " tatra ādyo, yathā viṣṇu-dharme--",
    "GR14ruphbr_u:1819": " tulasī-dala-mātreṇa jalasya culukena ca /",
    "GR14ruphbr_u:1820": " vikrīṇīte svam ātmānaṃ bhaktebhyo bhakta-vatsalaḥ // RBhrs_2,1.149 //",
    "GR14ruphbr_u:1821": " dvitīyo, yathā prathame (1.9.37)--",
    "GR14ruphbr_u:1822": " sva-nigamam apahāya mat-pratijñām",
    "GR14ruphbr_u:1823": " ṛtam adhikartum avapluto rathasthaḥ /",
    "GR14ruphbr_u:1824": " dhṛta-ratha-caraṇo 'bhyayāc caladgur",
    "GR14ruphbr_u:1825": " harir iva hantum ibhaṃ gatottarīyaḥ // RBhrs_2,1.150 //",
    "GR14ruphbr_u:1826": " (40) prema-vaśyaḥ--",
    "GR14ruphbr_u:1827": " priyatva-mātra-vaśyo yaḥ prema-vaśyo bhaved asau // RBhrs_2,1.151 //",
    "GR14ruphbr_u:1828": " yathā śrī-daśame (10.80.19)--",
    "GR14ruphbr_u:1829": " sakhyuḥ priyasya viprarṣer aṅga-saṅgāti-nirvṛtaḥ /",
    "GR14ruphbr_u:1830": " prīto vyamuñcad adhvindūn netrābhyāṃ puṣkarekṣaṇaḥ // RBhrs_2,1.152 //",
    "GR14ruphbr_u:1831": " yathā vā tatraiva (10.9.18)--",
    "GR14ruphbr_u:1832": " sva-mātuḥ svinna-gātrāyā visrasta-kavara-srajaḥ /",
    "GR14ruphbr_u:1833": " dṛṣṭvā pariśramaṃ kṛṣṇaḥ kṛpayāsīt sva-bandhane // RBhrs_2,1.153 //",
    "GR14ruphbr_u:1834": " (41) sarva-śubhaṅkaraḥ--",
    "GR14ruphbr_u:1835": " sarveṣāṃ hita-kārī yaḥ sa syāt sarva-śubhaṅkaraḥ // RBhrs_2,1.154 //",
    "GR14ruphbr_u:1836": " yathā--",
    "GR14ruphbr_u:1837": " kṛtāḥ kṛtārthā munayo vinodaiḥ",
    "GR14ruphbr_u:1838": " khala-kṣayeṇākhila-dhārmikāś ca /",
    "GR14ruphbr_u:1839": " vapur-vimardena khalāś ca yuddhe",
    "GR14ruphbr_u:1840": " na kasya pathyaṃ hariṇā vyadhāyi // RBhrs_2,1.155 //",
    "GR14ruphbr_u:1841": " (42) pratāpī--",
    "GR14ruphbr_u:1842": " pratāpī pauruṣodbhūta-śatru-tāpi prasiddhi-bhāk // RBhrs_2,1.156 //",
    "GR14ruphbr_u:1843": " yathā--",
    "GR14ruphbr_u:1844": " bhavataḥ pratāpa-tapane",
    "GR14ruphbr_u:1845": " bhuvanaṃ kṛṣṇa pratāpayati /",
    "GR14ruphbr_u:1846": " ghorāsura-ghukānāṃ",
    "GR14ruphbr_u:1847": " śaraṇam abhūt kandarā-timiram // RBhrs_2,1.157 //",
    "GR14ruphbr_u:1848": " (43) kīrtimān--",
    "GR14ruphbr_u:1849": " sādguṇyair nirmalaiḥ khyātaḥ kīrtimān iti kīrtyate // RBhrs_2,1.158 //",
    "GR14ruphbr_u:1850": " yathā--",
    "GR14ruphbr_u:1851": " tvad-yaśaḥ-kumuda-bandhu-kaumudī",
    "GR14ruphbr_u:1852": " śubhra-bhāvam abhito nayanty api /",
    "GR14ruphbr_u:1853": " nandanandana kathaṃ nu nirmame",
    "GR14ruphbr_u:1854": " kṛṣṇa-bhāva-kalilaṃ jagat-trayam // RBhrs_2,1.159 //",
    "GR14ruphbr_u:1855": " yathā vā lalita-mādhave (5.18)--",
    "GR14ruphbr_u:1856": " bhītā rudraṃ tyajati girijā śyāmam aprekṣya kaṇṭhaṃ",
    "GR14ruphbr_u:1857": " śubhraṃ dṛṣṭvā kṣipati vasanaṃ vismito nīla-vāsāḥ /",
    "GR14ruphbr_u:1858": " kṣīraṃ matvā śrapayati yamī-nīram ābhīrikotkā",
    "GR14ruphbr_u:1859": " gīte dāmodara-yaśasi te vīṇayā nāradena // RBhrs_2,1.160 //",
    "GR14ruphbr_u:1860": " (44) rakta-lokaḥ--",
    "GR14ruphbr_u:1861": " pātraṃ lokānurāgāṇāṃ rakta-lokaṃ vidur budhāḥ // RBhrs_2,1.161 //",
    "GR14ruphbr_u:1862": " yathā prathame (1.11.9)--",
    "GR14ruphbr_u:1863": " yarhy ambujākṣāpasasāra bho bhavān",
    "GR14ruphbr_u:1864": " kurūn madhūn vātha suhṛd-didṛkṣayā",
    "GR14ruphbr_u:1865": " tatrābda-koṭi-pratimaḥ kṣaṇo bhaved",
    "GR14ruphbr_u:1866": " raviṃ vinākṣṇor iva nas tavācyuta // RBhrs_2,1.162 //",
    "GR14ruphbr_u:1867": " yathā vā--",
    "GR14ruphbr_u:1868": " āśīs tathyā jaya jaya jayety āvirāste munīnāṃ",
    "GR14ruphbr_u:1869": " deva-śreṇī-stuti-kala-kalo meduraḥ prādurasti /",
    "GR14ruphbr_u:1870": " harṣād ghoṣaḥ sphurati parito nāgarīṇāṃ garīyān",
    "GR14ruphbr_u:1871": " ke vā raṅga-sthala-bhuvi harau bhejire nānurāgam // RBhrs_2,1.163 //",
    "GR14ruphbr_u:1872": " (45) sādhu-samāśrayaḥ--",
    "GR14ruphbr_u:1873": " sad-eka-pakṣapātī yaḥ sa syāt sādhu-samāśrayaḥ // RBhrs_2,1.164 //",
    "GR14ruphbr_u:1874": " yathā--",
    "GR14ruphbr_u:1875": " puruṣottama ced avātariṣyad",
    "GR14ruphbr_u:1876": " bhuvane 'smin na bhavān bhuvaḥ śivāya /",
    "GR14ruphbr_u:1877": " vikaṭāsura-maṇḍalān na jāne",
    "GR14ruphbr_u:1878": " sujanānāṃ bata kā daśābhaviṣyat // RBhrs_2,1.165 //",
    "GR14ruphbr_u:1879": " (46) nārī-gaṇa-mano-hārī--",
    "GR14ruphbr_u:1880": " nārī-gaṇa-mano-hārī sundarī-vṛnda-mohanaḥ // RBhrs_2,1.166 //",
    "GR14ruphbr_u:1881": " yathā śrī-daśame (10.90.26)--",
    "GR14ruphbr_u:1882": " śruta-mātro 'pi yaḥ strīṇāṃ prasahyākarṣate manaḥ /",
    "GR14ruphbr_u:1883": " urugāyorugīto vā paśyantīnāṃ ca kiṃ punaḥ // RBhrs_2,1.167 //",
    "GR14ruphbr_u:1884": " yathā vā--",
    "GR14ruphbr_u:1885": " tvaṃ cumbako 'si mādhava loha-mayī nūnam aṅganā-jātiḥ /",
    "GR14ruphbr_u:1886": " dhāvati tatas tato 'sau yato yataḥ krīḍayā bhramasi // RBhrs_2,1.168 //",
    "GR14ruphbr_u:1887": " (47) sarvārādhyaḥ--",
    "GR14ruphbr_u:1888": " sarveṣām agra-pūjyo yaḥ sa sarvārādhya ucyate // RBhrs_2,1.169 //",
    "GR14ruphbr_u:1889": " yathā prathame (1.9.41)--",
    "GR14ruphbr_u:1890": " muni-gaṇa-nṛpa-varya-saṅkule 'ntaḥ-",
    "GR14ruphbr_u:1891": " sadasi yudhiṣṭhira-rājasūya eṣām /",
    "GR14ruphbr_u:1892": " arhaṇam upapeda īkṣaṇīyo",
    "GR14ruphbr_u:1893": " mama dṛśi-gocara eṣa āvir ātmā // RBhrs_2,1.170 //",
    "GR14ruphbr_u:1894": " (48) samṛddhimān--",
    "GR14ruphbr_u:1895": " mahā-sampatti-yukto yo bhaved eṣa samṛddhimān // RBhrs_2,1.171 //",
    "GR14ruphbr_u:1896": " yathā--",
    "GR14ruphbr_u:1897": " ṣaṭ-pañcāśad-yadu-kula-bhuvāṃ koṭayas tvāṃ bhajante",
    "GR14ruphbr_u:1898": " varṣanty aṣṭau kim api nidhayaś cārtha-jātaṃ tavāmī /",
    "GR14ruphbr_u:1899": " śuddhāntaś ca sphurati navabhir lakṣitaḥ saudha-lakṣmair",
    "GR14ruphbr_u:1900": " lakṣmīṃ paśyan mura-damana te nātra citrāyate kaḥ // RBhrs_2,1.172 //",
    "GR14ruphbr_u:1901": " yathā vā kṛṣṇa-karṇāmṛte {*Not in any of the extant KK centuries.}--",
    "GR14ruphbr_u:1902": " cintāmaṇiś caraṇa-bhūṣaṇam aṅganānāṃ",
    "GR14ruphbr_u:1903": " śṛṅgāra-puṣpa-taravas taravaḥ surāṇām /",
    "GR14ruphbr_u:1904": " vṛndāvane vraja-dhanaṃ nanu kāma-dhenu-",
    "GR14ruphbr_u:1905": " vṛndāni ceti sukha-sindhur aho vibhūtiḥ // RBhrs_2,1.173 //",
    "GR14ruphbr_u:1906": " (49) varīyān--",
    "GR14ruphbr_u:1907": " sarveṣām ati-mukhyo yaḥ sa varīyān itīryate // RBhrs_2,1.174 //",
    "GR14ruphbr_u:1908": " yathā--",
    "GR14ruphbr_u:1909": " brahmann atra puru-dviṣā saha puraḥ pīṭhe niṣīda kṣaṇaṃ",
    "GR14ruphbr_u:1910": " tuṣṇīṃ tiṣṭha surendra cāṭubhir alaṃ vārīśa dūrībhava /",
    "GR14ruphbr_u:1911": " ete dvāri muhuḥ kathaṃ sura-gaṇāḥ kurvanti kolāhalaṃ",
    "GR14ruphbr_u:1912": " hanta dvāravatī-pater avasaro nādyāpi niṣpadyate // RBhrs_2,1.175 //",
    "GR14ruphbr_u:1913": " (50) īśvaraḥ--",
    "GR14ruphbr_u:1914": " dvidheśvaraḥ svatantraś ca durlaṅghyājñaś ca kīrtyate // RBhrs_2,1.176 //",
    "GR14ruphbr_u:1915": " tatra svatantro, yathā--",
    "GR14ruphbr_u:1916": " kṛṣṇaḥ prasādam akarod aparādhyate 'pi",
    "GR14ruphbr_u:1917": " pādāṅkam eva kila kāliya-pannagāya /",
    "GR14ruphbr_u:1918": " na brahmaṇe dṛśam api stuvate 'py apūrvaṃ",
    "GR14ruphbr_u:1919": " sthāne svatantra-carito nigamair nuto 'yam // RBhrs_2,1.177 //",
    "GR14ruphbr_u:1920": " durlaṅghyājño,",
    "GR14ruphbr_u:1921": " yathā tṛtīye (3.2.21)--",
    "GR14ruphbr_u:1922": " svayaṃ tv asāmyātiśayas tryadhīśaḥ",
    "GR14ruphbr_u:1923": " svārājya-lakṣmy-āpta-samasta-kāmaḥ /",
    "GR14ruphbr_u:1924": " baliṃ haradbhiś cira-loka-pālaiḥ",
    "GR14ruphbr_u:1925": " kirīṭa-koṭy-eḍita-pāda-pīṭhaḥ // RBhrs_2,1.178 //",
    "GR14ruphbr_u:1926": " yathā vā--",
    "GR14ruphbr_u:1927": " navye brahmāṇḍa-vṛnde sṛjati vidhigaṇaḥ sṛṣṭaye yaḥ kṛtājño",
    "GR14ruphbr_u:1928": " rudraughaḥ kāla-jīrṇe kṣayam avatanute yaḥ kṣayāyānuśiṣṭaḥ /",
    "GR14ruphbr_u:1929": " rakṣāṃ viṣṇu-svarūpā vidadhati taruṇe rakṣiṇo ye tvad-aṃśāḥ",
    "GR14ruphbr_u:1930": " kaṃsāre santi sarve diśi diśi bhavataḥ śāsane 'jāṇḍanāthāḥ // RBhrs_2,1.179 //",
    "GR14ruphbr_u:1931": " atha (51) sadā-svarūpa-samprāptaḥ--",
    "GR14ruphbr_u:1932": " sadā-svarūpa-samprāpto māyā-kārya-vaśīkṛtaḥ // RBhrs_2,1.180 //",
    "GR14ruphbr_u:1933": " yathā prathame (1.11.39)--",
    "GR14ruphbr_u:1934": " etad īśanam īśasya prakṛti-stho 'pi tad-guṇaiḥ /",
    "GR14ruphbr_u:1935": " na yujyate sadātma-sthair yathā buddhis tad-āśrayā // RBhrs_2,1.181 //",
    "GR14ruphbr_u:1936": " (52) sarvajñaḥ--",
    "GR14ruphbr_u:1937": " para-citta-sthitaṃ deśa-kālādy-antaritaṃ tathā /",
    "GR14ruphbr_u:1938": " yo jānāti samastārthaḥ sa sarvajño nigadyate // RBhrs_2,1.182 //",
    "GR14ruphbr_u:1939": " yathā prathame (1.15.11)--",
    "GR14ruphbr_u:1940": " yo no jugopa vana etya duranta-kṛcchrād",
    "GR14ruphbr_u:1941": " durvāsaso 'ri-racitād ayutāgra-bhug yaḥ /",
    "GR14ruphbr_u:1942": " śākānna-śiṣṭam upayujya yatas tri-lokīṃ",
    "GR14ruphbr_u:1943": " tṛptām amaṃsta salile vinimagna-saṅghaḥ // RBhrs_2,1.183 //",
    "GR14ruphbr_u:1944": " (53) nitya-nūtanaḥ--",
    "GR14ruphbr_u:1945": " sadānubhūyamāno 'pi karoty ananubhūtavat /",
    "GR14ruphbr_u:1946": " vismayaṃ mādhurībhir yaḥ sa prokto nitya-nūtanaḥ // RBhrs_2,1.184 //",
    "GR14ruphbr_u:1947": " yathā prathame (1.11.34)--",
    "GR14ruphbr_u:1948": " yadyapy asau pārśva-gato raho-gatas",
    "GR14ruphbr_u:1949": " tathāpi tasyāṅghri-yugaṃ navaṃ navam /",
    "GR14ruphbr_u:1950": " pade pade kā virameta tat-padāc",
    "GR14ruphbr_u:1951": " calāpi yac chrīr na jahāti karhicit // RBhrs_2,1.185 //",
    "GR14ruphbr_u:1952": " yathā vā lalita-mādhave (1.52)--",
    "GR14ruphbr_u:1953": " kulavara-tanu-dharma-grāva-vṛndāni bhindan",
    "GR14ruphbr_u:1954": " sumukhi niśita-dīrghāpāṅga-ṭaṅka-cchaṭābhiḥ /",
    "GR14ruphbr_u:1955": " yugapad ayam apūrvaḥ kaḥ puro viśva-karmā",
    "GR14ruphbr_u:1956": " marakata-maṇi-lakṣair goṣṭha-kakṣāṃ cinoti // RBhrs_2,1.186 //",
    "GR14ruphbr_u:1957": " (54) sac-cid-ānanda-sāndrāṅgaḥ--",
    "GR14ruphbr_u:1958": " sac-cid-ānanda-sāndrāṅgaś cidānanda-ghanākṛtiḥ // RBhrs_2,1.187 //",
    "GR14ruphbr_u:1959": " yathā--",
    "GR14ruphbr_u:1960": " kleśe kramāt pañca-vidhe kṣayaṃ gate",
    "GR14ruphbr_u:1961": " yad-brahma-saukhyaṃ svayam asphurat param /",
    "GR14ruphbr_u:1962": " tad vyarthayan kaḥ purato narākṛtiḥ",
    "GR14ruphbr_u:1963": " śyāmo 'yam āmoda-bharaḥ prakāśate // RBhrs_2,1.188 //",
    "GR14ruphbr_u:1964": " yathā va brahma-saṃhitāyām ādi-puruṣa-rahasye (5.51)--",
    "GR14ruphbr_u:1965": " yasya prabhā prabhavato jagad-aṇḍa-koṭi-",
    "GR14ruphbr_u:1966": " koṭiṣv aśeṣa-vasudhādi vibhūti-bhinnam /",
    "GR14ruphbr_u:1967": " tad brahma niṣkalam anantam aśeṣa-bhūtaṃ",
    "GR14ruphbr_u:1968": " govindam ādi-puruṣaṃ tam ahaṃ bhajāmi // RBhrs_2,1.189 //",
    "GR14ruphbr_u:1969": " ataḥ śrī-vaiṣṇavaiḥ sarva-śruti-smṛti-nidarśanaiḥ /",
    "GR14ruphbr_u:1970": " tad brahma śrī-bhagavato vibhūtir iti kīrtyate // RBhrs_2,1.190 //",
    "GR14ruphbr_u:1971": " tathā hi yāmunācārya-stotre (14)--",
    "GR14ruphbr_u:1972": " yad-aṇḍāntara-gocaraṃ ca yad",
    "GR14ruphbr_u:1973": " daśottarāṇy āvaraṇāni yāni ca /",
    "GR14ruphbr_u:1974": " guṇāḥ pradhānaṃ puruṣaḥ paraṃ padaṃ",
    "GR14ruphbr_u:1975": " parātparaṃ brahma ca te vibhūtayaḥ // RBhrs_2,1.191 //",
    "GR14ruphbr_u:1976": " (55) sarva-siddhi-niṣevitaḥ--",
    "GR14ruphbr_u:1977": " sva-vaśākhila-siddhiḥ syāt sarva-siddhi-niṣevitaḥ // RBhrs_2,1.192 //",
    "GR14ruphbr_u:1978": " yathā--",
    "GR14ruphbr_u:1979": " daśabhiḥ siddha-sakhībhir vṛtā mahā-siddhayaḥ kramād aṣṭau /",
    "GR14ruphbr_u:1980": " aṇimādayo labhante nāvasaraṃ dvāri kṛṣṇasya // RBhrs_2,1.193 //",
    "GR14ruphbr_u:1981": " (56) atha avicintya-mahā-śaktiḥ--",
    "GR14ruphbr_u:1982": " divya-sargādi-kartṛtvaṃ brahma-rudrādi-mohanam /",
    "GR14ruphbr_u:1983": " bhakta-prārabdha-vidhvaṃsa ity ādy acintya-śaktitā // RBhrs_2,1.194 //",
    "GR14ruphbr_u:1984": " tatra divya-sargādi-kartṛtvaṃ, yathā--",
    "GR14ruphbr_u:1985": " āsīc chāyā-dvitīyaḥ prathamam atha vibhur vatsa-ḍimbhādi-dehān",
    "GR14ruphbr_u:1986": " aṃśenāṃśena cakre tad anu bahu-catur-bāhutāṃ teṣu tene /",
    "GR14ruphbr_u:1987": " vṛttas tattvādi-vītair atha kam alabhavaiḥ stūyamāno 'khilātmā",
    "GR14ruphbr_u:1988": " tāvad brahmāṇḍa-sevyaḥ sphuṭam ajani tato yaḥ prapadye tam īśam // RBhrs_2,1.195 //",
    "GR14ruphbr_u:1989": " brahma-rudrādi-mohanaṃ, yathā--",
    "GR14ruphbr_u:1990": " mohitaḥ śiśu-kṛtau pitāmaho",
    "GR14ruphbr_u:1991": " hanta śambhur api jṛmbhito raṇe /",
    "GR14ruphbr_u:1992": " yena kaṃsa-ripuṇādya tat-puraḥ",
    "GR14ruphbr_u:1993": " ke mahendra vibudhā bhavad-vidhāḥ // RBhrs_2,1.196 //",
    "GR14ruphbr_u:1994": " bhakta-prārabdha-vidhvaṃso,",
    "GR14ruphbr_u:1995": " yathā śrī-daśame (10.45.45)--",
    "GR14ruphbr_u:1996": " guru-putram ihānītaṃ nija-karma-nibandhanam /",
    "GR14ruphbr_u:1997": " ānayasva mahārāja mac-chāsana-puraskṛtaḥ // RBhrs_2,1.197 //",
    "GR14ruphbr_u:1998": " ādi-śabdena durghaṭa-ghaṭanāpi--",
    "GR14ruphbr_u:1999": " api jani-parihīnaḥ sūnur ābhīra-bhartur",
    "GR14ruphbr_u:2000": " vibhur api bhuja-yugmotsaṅga-paryāpta-mūrtiḥ /",
    "GR14ruphbr_u:2001": " prakaṭita-bahu-rūpo 'py eka-rūpaḥ prabhur me",
    "GR14ruphbr_u:2002": " dhiyam ayam avicintyānanta-śaktir dhinoti // RBhrs_2,1.198 //",
    "GR14ruphbr_u:2003": " (57) koṭi-brahmāṇḍa-vigrahaḥ--",
    "GR14ruphbr_u:2004": " agaṇya-jagad-aṇḍāḍhyaḥ koṭi-brahmāṇḍa-vigrahaḥ /",
    "GR14ruphbr_u:2005": " iti śrī-vigrahasyāsya vibhutvam anukīrtitam // RBhrs_2,1.199 //",
    "GR14ruphbr_u:2006": " yathā tatraiva (10.14.11)--",
    "GR14ruphbr_u:2007": " kvāhaṃ tamo-mahad-ahaṃ-kha-carāgni-vār-bhū-",
    "GR14ruphbr_u:2008": " saṃveṣṭitāṇḍa-ghaṭa-sapta-vitasti-kāyaḥ /",
    "GR14ruphbr_u:2009": " kvedṛg-vidhāvigaṇitāṇḍa-parāṇu-caryā-",
    "GR14ruphbr_u:2010": " vātādhva-roma-vivarasya ca te mahitvam // RBhrs_2,1.200 //",
    "GR14ruphbr_u:2011": " yathā vā--",
    "GR14ruphbr_u:2012": " tattvair brahmāṇḍam āḍhyaṃ surakula-bhuvanaiś cāṅkitaṃ yojanānāṃ",
    "GR14ruphbr_u:2013": " pañcāśat-koṭy-akharva-kṣiti-khacitam idaṃ yac ca pātāla-pūrṇam /",
    "GR14ruphbr_u:2014": " tādṛg-brahmāṇḍa-lakṣāyuta-paricaya-bhāg eka-kakṣaṃ vidhātrā",
    "GR14ruphbr_u:2015": " dṛṣṭaṃ yasyātra vṛndāvanam api bhavataḥ kaḥ stutau tasya śaktaḥ // RBhrs_2,1.201 //",
    "GR14ruphbr_u:2016": " (58) avatārāvalī-bījam",
    "GR14ruphbr_u:2017": " avatārāvalī-bījam avatārī nigadyate // RBhrs_2,1.202 //",
    "GR14ruphbr_u:2018": " yathā śrī-gīta-govinde (1.16)--",
    "GR14ruphbr_u:2019": " vedān uddharate jaganti vahate bhūgolam udbibhrate",
    "GR14ruphbr_u:2020": " daityaṃ dārayate baliṃ chalayate kṣatra-kṣayaṃ kurvate /",
    "GR14ruphbr_u:2021": " paulastyaṃ jayate halaṃ kalayate kāruṇyam ātanvate",
    "GR14ruphbr_u:2022": " mlecchān mūrcchayate daśākṛti-kṛte kṛṣṇāya tubhyaṃ namaḥ // RBhrs_2,1.203 //",
    "GR14ruphbr_u:2023": " (59) hatāri-gati-dāyakaḥ--",
    "GR14ruphbr_u:2024": " mukti-dātā hatārīṇāṃ hatāri-gati-dāyakaḥ // RBhrs_2,1.204 //",
    "GR14ruphbr_u:2025": " yathā--",
    "GR14ruphbr_u:2026": " parābhavaṃ phenila-vaktratāṃ ca",
    "GR14ruphbr_u:2027": " bandhaṃ ca bhītiṃ ca mṛtiṃ ca kṛtvā /",
    "GR14ruphbr_u:2028": " pavarga-dātāpi śikhaṇḍa-maule",
    "GR14ruphbr_u:2029": " tvaṃ śātravāṇām apavargado 'si // RBhrs_2,1.205 //",
    "GR14ruphbr_u:2030": " yathā vā--",
    "GR14ruphbr_u:2031": " citraṃ murāre sura-vairi-pakṣas",
    "GR14ruphbr_u:2032": " tvayā samantād anubaddha-yuddhaḥ /",
    "GR14ruphbr_u:2033": " amitra-vṛndāny avibhidya bhedaṃ",
    "GR14ruphbr_u:2034": " mitrasya kurvann amṛtaṃ prayāti // RBhrs_2,1.206 //",
    "GR14ruphbr_u:2035": " (60) ātmārāma-gaṇākarṣī--",
    "GR14ruphbr_u:2036": " ātmārāma-gaṇākarṣīty etad vyaktārtham eva hi // RBhrs_2,1.207 //",
    "GR14ruphbr_u:2037": " yathā--",
    "GR14ruphbr_u:2038": " pūrṇa-paramahaṃsaṃ māṃ mādhava līlā-mahauṣadhir ghrātā /",
    "GR14ruphbr_u:2039": " kṛtvā bata sāraṅgaṃ vyadhita kathaṃ sārase tṛṣitam // RBhrs_2,1.208 //",
    "GR14ruphbr_u:2040": " athāsādharaṇa-guṇa-catuṣke-- (61)",
    "GR14ruphbr_u:2041": " līlā-mādhuryaṃ--",
    "GR14ruphbr_u:2042": " yathā bṛhad-vāmane--",
    "GR14ruphbr_u:2043": " santi yadyapi me prājyā līlās tās tā manoharāḥ /",
    "GR14ruphbr_u:2044": " na hi jāne smṛte rāse mano me kīdṛśaṃ bhavet // RBhrs_2,1.209 //",
    "GR14ruphbr_u:2045": " yathā vā--",
    "GR14ruphbr_u:2046": " parisphuratu sundaraṃ caritram atra lakṣmī-pates",
    "GR14ruphbr_u:2047": " tathā bhuvana-nandinas tad-avatāra-vṛndasya ca /",
    "GR14ruphbr_u:2048": " harer api camatkṛti-prakara-vardhanaḥ kintu me",
    "GR14ruphbr_u:2049": " bibharti hṛdi vismayaṃ kam api rāsa-līlā-rasaḥ // RBhrs_2,1.210 //",
    "GR14ruphbr_u:2050": " (62) premṇā priyādhikyam,",
    "GR14ruphbr_u:2051": " yathā śrī-daśame (10.31.15)--",
    "GR14ruphbr_u:2052": " aṭati yad bhavān ahni kānanaṃ",
    "GR14ruphbr_u:2053": " truṭir yugāyate tvām apaśyatām /",
    "GR14ruphbr_u:2054": " kuṭila-kuntalaṃ śrī-mukhaṃ ca te",
    "GR14ruphbr_u:2055": " jaḍa udīkṣitāṃ pakṣma-kṛt dṛśām // RBhrs_2,1.211 //",
    "GR14ruphbr_u:2056": " yathā vā--",
    "GR14ruphbr_u:2057": " brahma-rātri-tatir apy agha-śatro",
    "GR14ruphbr_u:2058": " sā kṣaṇārdhavad agāt tava saṅge /",
    "GR14ruphbr_u:2059": " hā kṣaṇārdham api vallavikānāṃ",
    "GR14ruphbr_u:2060": " brahma-rātri-tativad virahe 'bhūt // RBhrs_2,1.212 //",
    "GR14ruphbr_u:2061": " (63) veṇu-mādhuryam,",
    "GR14ruphbr_u:2062": " yathā tatraiva (10.33.15)--",
    "GR14ruphbr_u:2063": " savanaśas tad-upadhārya sureśāḥ",
    "GR14ruphbr_u:2064": " śakra-śarva-parameṣṭhi-purogāḥ /",
    "GR14ruphbr_u:2065": " kavaya ānata-kandhara-cittāḥ",
    "GR14ruphbr_u:2066": " kaśmalaṃ yayur aniścita-tattvāḥ // RBhrs_2,1.213 //",
    "GR14ruphbr_u:2067": " yathā vā vidagdha-mādhave (1.26)--",
    "GR14ruphbr_u:2068": " rundhann ambu-bhṛtaś camatkṛti-paraṃ kurvan muhus tumburuṃ",
    "GR14ruphbr_u:2069": " dhyānād antarayan sanandana-mukhān vismerayan vedhasam /",
    "GR14ruphbr_u:2070": " autsukyāvalibhir baliṃ caṭulayan bhogīndram āghūrṇayan",
    "GR14ruphbr_u:2071": " bhindann aṇḍa-kaṭāha-bhittim abhito babhrāma vaṃśī-dhvaniḥ // RBhrs_2,1.214 //",
    "GR14ruphbr_u:2072": " (64) rūpa-mādhuryaṃ,",
    "GR14ruphbr_u:2073": " yathā tṛtīye (3.2.12)--",
    "GR14ruphbr_u:2074": " yan martya-līlaupayikaṃ sva-yoga-",
    "GR14ruphbr_u:2075": " māyā-balaṃ darśayatā gṛhītam /",
    "GR14ruphbr_u:2076": " vismāpanaṃ svasya ca saubhagarddheḥ",
    "GR14ruphbr_u:2077": " paraṃ padaṃ bhūṣaṇa-bhūṣaṇāṅgam // RBhrs_2,1.215 //",
    "GR14ruphbr_u:2078": " śrī-daśame ca (10.29.40)--",
    "GR14ruphbr_u:2079": " kā stry aṅga te kala-padāyata-mūrcchitena",
    "GR14ruphbr_u:2080": " saṃmohitā'ryapadavīṃ na calet trilokyām /",
    "GR14ruphbr_u:2081": " trailokya-saubhagam idaṃ ca nirīkṣya rūpaṃ",
    "GR14ruphbr_u:2082": " yad go-dvija-druma-mṛgān pulakāny abibhrat // RBhrs_2,1.216 //",
    "GR14ruphbr_u:2083": " yathā vā, lalita-mādhave (8.34)--",
    "GR14ruphbr_u:2084": " aparikalita-pūrvaḥ kaś camatkāra-kārī",
    "GR14ruphbr_u:2085": " sphurati mama garīyān eṣa mādhurya-pūraḥ /",
    "GR14ruphbr_u:2086": " ayam aham api hanta prekṣya yaṃ lubdha-cetāḥ",
    "GR14ruphbr_u:2087": " sarabhasam upabhoktuṃ kāmaye rādhikeva // RBhrs_2,1.217 //",
    "GR14ruphbr_u:2088": " samasta-vividhāścarya-kalyāṇa-guṇa-vāridheḥ /",
    "GR14ruphbr_u:2089": " guṇānām iha kṛṣṇasya diṅ-mātram upadarśitam // RBhrs_2,1.218 //",
    "GR14ruphbr_u:2090": " yathā ca śrī-daśame (10.14.7)--",
    "GR14ruphbr_u:2091": " guṇātmanas te 'pi guṇān vimātuṃ",
    "GR14ruphbr_u:2092": " hitāvatīrṇasya ka īśire 'sya /",
    "GR14ruphbr_u:2093": " kālena yair vā vimitāḥ sukalpair",
    "GR14ruphbr_u:2094": " bhū-pāṃśavaḥ khe mihikā dyubhāsaḥ // RBhrs_2,1.219 //",
    "GR14ruphbr_u:2095": " nitya-guṇo vanamālī,",
    "GR14ruphbr_u:2096": " yad api śikhāmaṇir aśeṣa-netṝṇām /",
    "GR14ruphbr_u:2097": " bhaktāpekṣikam asya,",
    "GR14ruphbr_u:2098": " trividhatvaṃ likhyate tad api // RBhrs_2,1.220 //",
    "GR14ruphbr_u:2099": " hariḥ pūrṇatamaḥ pūrṇataraḥ pūrṇa iti tridhā /",
    "GR14ruphbr_u:2100": " śreṣṭha-madhyādibhiḥ śabdair nāṭye yaḥ paripaṭhyate // RBhrs_2,1.221 //",
    "GR14ruphbr_u:2101": " prakāśitākhila-guṇaḥ smṛtaḥ pūrṇatamo budhaiḥ /",
    "GR14ruphbr_u:2102": " asarva-vyañjakaḥ pūrṇataraḥ pūrṇo 'lpa-darśakaḥ // RBhrs_2,1.222 //",
    "GR14ruphbr_u:2103": " kṛṣṇasya pūrṇatamatā vyaktābhūd gokulāntare /",
    "GR14ruphbr_u:2104": " pūrṇatā pūrṇataratā dvārakā-mathurādiṣu // RBhrs_2,1.223 //",
    "GR14ruphbr_u:2105": " sa punaś caturvidhaḥ syād dhīrodāttaś ca dhīra-lalitaś ca /",
    "GR14ruphbr_u:2106": " dhīra-praśānta-nāmā tathaiva dhīroddhataḥ kathitaḥ // RBhrs_2,1.224 //",
    "GR14ruphbr_u:2107": " bahuvidha-guṇa-kriyāṇām āspada-bhūtasya padmanābhasya /",
    "GR14ruphbr_u:2108": " tat-tal-līlā-bhedād virudhyate na hi catur-vidhāḥ // RBhrs_2,1.225 //",
    "GR14ruphbr_u:2109": " tatra dhīrodāttaḥ--",
    "GR14ruphbr_u:2110": " gambhīro vinayī kṣantā karuṇaḥ sudṛḍha-vrataḥ /",
    "GR14ruphbr_u:2111": " akatthano gūḍha-garvo dhīrodāttaḥ su-sattva-bhṛt // RBhrs_2,1.226 //",
    "GR14ruphbr_u:2112": " yathā--",
    "GR14ruphbr_u:2113": " vīraṃ-manya-mada-prahāri-hasitaṃ dhaureyam ārtoddhṛtau",
    "GR14ruphbr_u:2114": " nirvyūḍha-vratam unnata-kṣiti-dharoddhāreṇa dhīrākṛtim /",
    "GR14ruphbr_u:2115": " mayy uccaiḥ kṛta-kilbiṣe 'pi madhuraṃ stutyā muhur yantritaṃ",
    "GR14ruphbr_u:2116": " prekṣya tvāṃ mama durvitarkya-hṛdayaṃ dhīr gīś ca na spandate // RBhrs_2,1.227 //",
    "GR14ruphbr_u:2117": " gambhīratvādi-sāmānya-guṇā yad iha kīrtitāḥ /",
    "GR14ruphbr_u:2118": " tad eteṣu tad-ādhikya-pratipādana-hetave // RBhrs_2,1.228 //",
    "GR14ruphbr_u:2119": " idaṃ hi dhīrodāttatvaṃ pūrvaiḥ proktaṃ raghūdvahe /",
    "GR14ruphbr_u:2120": " tat-tad-bhaktānusāreṇa tathā kṛṣṇe vilokyate // RBhrs_2,1.229 //",
    "GR14ruphbr_u:2121": " dhīra-lalitaḥ--",
    "GR14ruphbr_u:2122": " vidagdho nava-tāruṇyaḥ parihāsa-viśāradaḥ /",
    "GR14ruphbr_u:2123": " niścinto dhīra-lalitaḥ syāt prāyaḥ preyasī-vaśaḥ // RBhrs_2,1.230 //",
    "GR14ruphbr_u:2124": " yathā--",
    "GR14ruphbr_u:2125": " vācā sūcita-śarvarī-rati-kalā-prāgalbhyayā rādhikāṃ",
    "GR14ruphbr_u:2126": " vrīḍā-kuñcita-locanāṃ viracayann agre sakhīnām asau /",
    "GR14ruphbr_u:2127": " tad-vakṣo-ruha-citra-keli-makarī-pāṇḍitya-pāraṃ gataḥ",
    "GR14ruphbr_u:2128": " kaiśoraṃ saphalī-karoti kalayan kuñje vihāraṃ hariḥ // RBhrs_2,1.231 //",
    "GR14ruphbr_u:2129": " govinde prakaṭaṃ dhīra-lalitatvaṃ pradarśyate /",
    "GR14ruphbr_u:2130": " udāharanti nāṭya-jñāḥ prāyo 'tra makara-dhvajam // RBhrs_2,1.232 //",
    "GR14ruphbr_u:2131": " dhīra-śāntaḥ--",
    "GR14ruphbr_u:2132": " śama-prakṛtikaḥ kleśa-sahanaś ca vivecakaḥ /",
    "GR14ruphbr_u:2133": " vinayādi-guṇopeto dhīra-śānta udīryate // RBhrs_2,1.233 //",
    "GR14ruphbr_u:2134": " yathā--",
    "GR14ruphbr_u:2135": " vinaya-madhura-mūrtir manthara-snigdha-tāro",
    "GR14ruphbr_u:2136": " vacana-paṭima-bhaṅgī-sūcitāśeṣa-nītiḥ /",
    "GR14ruphbr_u:2137": " abhidadhad iha dharmaṃ dharma-putropakaṇṭhe",
    "GR14ruphbr_u:2138": " dvija-patir iva sākṣāt prekṣyate kaṃsa-vairī // RBhrs_2,1.234 //",
    "GR14ruphbr_u:2139": " yudhiṣṭhirādiko dhīrair dhīra-śāntaḥ prakīrtitaḥ // RBhrs_2,1.235 //",
    "GR14ruphbr_u:2140": " dhīroddhataḥ--",
    "GR14ruphbr_u:2141": " mātsaryavān ahaṅkārī māyāvī roṣaṇaś calaḥ /",
    "GR14ruphbr_u:2142": " vikatthanaś ca vidvadbhir dhīroddhata udāhṛtaḥ // RBhrs_2,1.236 //",
    "GR14ruphbr_u:2143": " yathā--",
    "GR14ruphbr_u:2144": " āḥ pāpin yavanendra dardura punar vyāghuṭya sadyas tvayā",
    "GR14ruphbr_u:2145": " vāsaḥ kutracid andha-kūpa-kuhara-kroḍe 'dya nirmīyatām /",
    "GR14ruphbr_u:2146": " helottānita-dṛṣṭi-mātra-bhasita-brahmāṇḍāṇḍaḥ puro",
    "GR14ruphbr_u:2147": " jāgarmi tvad-upagrahāya bhujagaḥ kṛṣṇo 'tra kṛṣṇābhidhaḥ // RBhrs_2,1.237 //",
    "GR14ruphbr_u:2148": " dhīroddhatas tu vidvadbhir bhīmasenādir ucyate // RBhrs_2,1.238 //",
    "GR14ruphbr_u:2149": " mātsaryādyāḥ pratīyante doṣatvena yad apy amī /",
    "GR14ruphbr_u:2150": " līlā-viśeṣa-śālitvān nirdoṣe 'tre guṇāḥ smṛtāḥ // RBhrs_2,1.239 //",
    "GR14ruphbr_u:2151": " yathā vā--",
    "GR14ruphbr_u:2152": " ambho-bhāra-bhara-praṇamra-jalada-bhrāntiṃ vitanvann asau",
    "GR14ruphbr_u:2153": " ghorāḍambara-ḍambaraḥ suvikuṭām utkṣipya hastārgalām /",
    "GR14ruphbr_u:2154": " durvāraḥ para-vāraṇaḥ svayam ahaṃ labdho 'smi kṛṣṇaḥ puro",
    "GR14ruphbr_u:2155": " re śrīdāma-kuraṅgasaṅgara-bhuvo bhaṅgaṃ tvam aṅgīkuru // RBhrs_2,1.240 //",
    "GR14ruphbr_u:2156": " mitho virodhino 'py atra kecin nigaditā guṇāḥ /",
    "GR14ruphbr_u:2157": " harau niraṅkuśaiśvaryāt ko 'pi na syād asambhavaḥ // RBhrs_2,1.241 //",
    "GR14ruphbr_u:2158": " tathā ca kaurme--",
    "GR14ruphbr_u:2159": " asthūlaś cāṇuś caiva sthūlo 'ṇuś caiva sarvataḥ /",
    "GR14ruphbr_u:2160": " avarṇaḥ sarvataḥ proktaḥ śyāmo raktānta-locanaḥ /",
    "GR14ruphbr_u:2161": " aiśvarya-yogād bhagavān viruddhārtho 'bhidhīyate // RBhrs_2,1.242 //",
    "GR14ruphbr_u:2162": " tathāpi doṣāḥ parame naivāhāryāḥ kathañcana /",
    "GR14ruphbr_u:2163": " guṇā viruddhā apy ete samāhāryāḥ samantataḥ // RBhrs_2,1.243 //",
    "GR14ruphbr_u:2164": " mahāvārāhe ca--",
    "GR14ruphbr_u:2165": " sarve nityāḥ śāśvatāś ca dehās tasya parātmanaḥ /",
    "GR14ruphbr_u:2166": " hānopādāna-rahitā naiva prakṛtijāḥ kvacit // RBhrs_2,1.244 //",
    "GR14ruphbr_u:2167": " paramānanda-sandohā jñāna-mātrāś ca sarvataḥ /",
    "GR14ruphbr_u:2168": " sarve sarva-guṇaiḥ pūrṇāḥ sarva-doṣa-vivarjitāḥ // RBhrs_2,1.245 //",
    "GR14ruphbr_u:2169": " vaiṣṇava-tantre 'pi--",
    "GR14ruphbr_u:2170": " aṣṭādaśa-mahā-doṣai rahitā bhagavat-tanuḥ /",
    "GR14ruphbr_u:2171": " sarvaiśvaryamayī satya-vijñānānanda-rūpiṇī // RBhrs_2,1.246 //",
    "GR14ruphbr_u:2172": " aṣṭādaśa-mahā-doṣāḥ,",
    "GR14ruphbr_u:2173": " yathā viṣṇu-yāmale--",
    "GR14ruphbr_u:2174": " mohas tandrā bhramo rukṣa-rasatā kāma ulbaṇaḥ /",
    "GR14ruphbr_u:2175": " lolatā mada-mātsarye hiṃsā kheda-pariśramau // RBhrs_2,1.247 //",
    "GR14ruphbr_u:2176": " asatyaṃ krodha ākāṅkṣā āśaṅkā viśva-vibhramaḥ /",
    "GR14ruphbr_u:2177": " viṣamatvaṃ parāpekṣā doṣā aṣṭādaśoditāḥ // RBhrs_2,1.248 //",
    "GR14ruphbr_u:2178": " itthaṃ sarvāvatārebhyas tato 'py atrāvatāriṇaḥ /",
    "GR14ruphbr_u:2179": " vrajendra-nandane suṣṭhu mādhurya-bhara īritaḥ // RBhrs_2,1.249 //",
    "GR14ruphbr_u:2180": " tathā ca brahma-saṃhitāyām ādi-puruṣa-rahasye (5.59)--",
    "GR14ruphbr_u:2181": " yasyaika-niśvasita-kālam athāvalambya",
    "GR14ruphbr_u:2182": " jīvanti loma-bilajā jagad-aṇḍa-nāthāḥ /",
    "GR14ruphbr_u:2183": " viṣṇur mahān sa iha yasya kalā-viśeṣo",
    "GR14ruphbr_u:2184": " govindam ādi-puruṣaṃ tam ahaṃ bhajāmi // RBhrs_2,1.250 //",
    "GR14ruphbr_u:2185": " athāṣṭāv anukīrtyante sad-guṇatvena viśrutāḥ /",
    "GR14ruphbr_u:2186": " maṅgalālaṅkriyā-rūpāḥ sattva-bhedās tu pauruṣāḥ // RBhrs_2,1.251 //",
    "GR14ruphbr_u:2187": " śobhā vilāso mādhuryaṃ māṅgalyaṃ sthairya-tejasī /",
    "GR14ruphbr_u:2188": " lalitaudāryam ity ete sattva-bhedās tu pauruṣāḥ // RBhrs_2,1.252 //",
    "GR14ruphbr_u:2189": " tatra śobhā--",
    "GR14ruphbr_u:2190": " nīce dayādhike spardhā śauryotsāhau ca dakṣatā /",
    "GR14ruphbr_u:2191": " satyaṃ ca vyaktim āyāti yatra śobheti tāṃ viduḥ // RBhrs_2,1.253 //",
    "GR14ruphbr_u:2192": " yathā--",
    "GR14ruphbr_u:2193": " svarga-dhvaṃsaṃ vidhitsur vraja-bhuvi kadanaṃ suṣṭhu vīkṣyātivṛṣṭyā",
    "GR14ruphbr_u:2194": " nīcān ālocya paścān namuci-ripu-mukhānūḍha-kāruṇya-vīciḥ /",
    "GR14ruphbr_u:2195": " aprekṣya svena tulyaṃ kam api nija-ruṣām atra paryāpti-pātraṃ",
    "GR14ruphbr_u:2196": " bandhūn ānandayiṣyann udaharatu hariḥ satya-sandho mahādrim // RBhrs_2,1.254 //",
    "GR14ruphbr_u:2197": " vilāsaḥ--",
    "GR14ruphbr_u:2198": " vṛṣabhasyeva gambhīrā gatir dhīraṃ ca vīkṣaṇam /",
    "GR14ruphbr_u:2199": " sa-smitaṃ ca vaco yatra sa vilāsa itīryate // RBhrs_2,1.255 //",
    "GR14ruphbr_u:2200": " yathā--",
    "GR14ruphbr_u:2201": " malla-śreṇyām avinayavatīṃ mantharāṃ nyasya dṛṣṭiṃ",
    "GR14ruphbr_u:2202": " vyādhunvāno dvipa iva bhuvaṃ vikramāḍambareṇa /",
    "GR14ruphbr_u:2203": " vāg-ārambhe smita-parimalaiḥ kṣālayan mañca-kakṣāṃ",
    "GR14ruphbr_u:2204": " tuṅge raṅga-sthala-parisare sārasākṣaḥ sasāra // RBhrs_2,1.256 //",
    "GR14ruphbr_u:2205": " mādhuryam--",
    "GR14ruphbr_u:2206": " tan mādhuryaṃ bhaved yatra ceṣṭādeḥ spṛhaṇīyatā // RBhrs_2,1.257 //",
    "GR14ruphbr_u:2207": " yathā--",
    "GR14ruphbr_u:2208": " varām adhyāsīnas taṭa-bhuvam avaṣṭambha-rucibhiḥ",
    "GR14ruphbr_u:2209": " kadambaiḥ prālambaṃ pravalita-vilambaṃ viracayan /",
    "GR14ruphbr_u:2210": " prapannāyām agre mihira-duhitus tīrtha-padavīṃ",
    "GR14ruphbr_u:2211": " kuraṅgī-netrāyāṃ madhu-ripur apāṅgaṃ vikirati // RBhrs_2,1.258 //",
    "GR14ruphbr_u:2212": " māṅgalyam--",
    "GR14ruphbr_u:2213": " māṅgalyaṃ jagatām eva viśvāsāspadatā matā // RBhrs_2,1.259 //",
    "GR14ruphbr_u:2214": " yathā--",
    "GR14ruphbr_u:2215": " anyāyyaṃ na harāv iti vyapagata-dvārārgalā dānavā",
    "GR14ruphbr_u:2216": " rakṣī kṛṣṇa iti pramattam abhitaḥ krīḍāsu raktāḥ surāḥ /",
    "GR14ruphbr_u:2217": " sākṣī vetti sa bhaktim ity avanata-vrātāś ca cintojjhitāḥ",
    "GR14ruphbr_u:2218": " ke viśvambhara na tvad-aṅghri-yugale viśrambhitāṃ bhejire // RBhrs_2,1.260 //",
    "GR14ruphbr_u:2219": " sthairyam--",
    "GR14ruphbr_u:2220": " vyavasāyād acalanaṃ sthairyaṃ vighnākulād api // RBhrs_2,1.261 //",
    "GR14ruphbr_u:2221": " yathā--",
    "GR14ruphbr_u:2222": " pratikule 'pi sa-śūle,",
    "GR14ruphbr_u:2223": " śive śivāyāṃ niraṃśukāyāṃ ca /",
    "GR14ruphbr_u:2224": " vyalunād eva mukundo vindhyāvali-nandanasya bhujān // RBhrs_2,1.262 //",
    "GR14ruphbr_u:2225": " tejaḥ--",
    "GR14ruphbr_u:2226": " sarva-cittāvagāhitvaṃ tejaḥ sadbhir udīryate // RBhrs_2,1.263 //",
    "GR14ruphbr_u:2227": " yathā śrī-daśame (10.43.17)--",
    "GR14ruphbr_u:2228": " mallānām aśanir nṝṇāṃ naravaraḥ strīṇāṃ smaro mūrtimān",
    "GR14ruphbr_u:2229": " gopānāṃ svajano 'satāṃ kṣitirbhujāṃ śāstā sva-pitroḥ śiśuḥ /",
    "GR14ruphbr_u:2230": " mṛtyur bhoja-pater virāḍ aviduṣāṃ tattvaṃ paraṃ yogināṃ",
    "GR14ruphbr_u:2231": " vṛṣṇīnāṃ paradevateti vidito raṅgaḥ gataḥ sāgrajaḥ // RBhrs_2,1.264 //",
    "GR14ruphbr_u:2232": " yathā--",
    "GR14ruphbr_u:2233": " tejo budhair avajñāder asahiṣṇutvam ucyate // RBhrs_2,1.265 //",
    "GR14ruphbr_u:2234": " yathā--",
    "GR14ruphbr_u:2235": " ākruṣṭe prakaṭaṃ didaṇḍayiṣuṇā caṇḍena raṅga-sthale",
    "GR14ruphbr_u:2236": " nande cānakadundubhau ca purataḥ kaṃsena viśva-druhā /",
    "GR14ruphbr_u:2237": " dṛṣṭiṃ tatra surāri-mṛtyu-kulaṭā-samparka-dūtīṃ kṣipan",
    "GR14ruphbr_u:2238": " mañcasyopari sañcukurdiṣur asau paśyācyutaḥ prāñcati // RBhrs_2,1.266 //",
    "GR14ruphbr_u:2239": " lalitam--",
    "GR14ruphbr_u:2240": " śṛṅgāra-pracurā ceṣṭā yatra taṃ lalitaṃ viduḥ // RBhrs_2,1.267 //",
    "GR14ruphbr_u:2241": " yathā--",
    "GR14ruphbr_u:2242": " vidhatte rādhāyāḥ kuca-mukulayoḥ keli-makarīṃ",
    "GR14ruphbr_u:2243": " kareṇa vyagrātmā sarabhasam asavyena rasikaḥ /",
    "GR14ruphbr_u:2244": " ariṣṭe sāṭopaṃ kaṭu ruvati savyena vihasann",
    "GR14ruphbr_u:2245": " udañcad-romāñcaṃ racayati ca kṛṣṇaḥ parikaram // RBhrs_2,1.268 //",
    "GR14ruphbr_u:2246": " audāryam--",
    "GR14ruphbr_u:2247": " ātmādy-arpaṇa-kāritvam audāryam iti kīrtyate // RBhrs_2,1.269 //",
    "GR14ruphbr_u:2248": " yathā--",
    "GR14ruphbr_u:2249": " vadānyaḥ ko bhaved atra vadānyaḥ puruṣottamāt /",
    "GR14ruphbr_u:2250": " akiñcanāya yenātmā nirguṇāyāpi dīyate // RBhrs_2,1.270 //",
    "GR14ruphbr_u:2251": " sāmānyā nāyaka-guṇāḥ sthiratādyā yad apy amī /",
    "GR14ruphbr_u:2252": " tathāpi pūrvataḥ kiñcid viśeṣāt punar īritāḥ // RBhrs_2,1.271 //",
    "GR14ruphbr_u:2253": " athāsya sahāyāḥ--",
    "GR14ruphbr_u:2254": " asya gargādayo dharme yuyudhānādayo yudhi /",
    "GR14ruphbr_u:2255": " uddhavādyās tathā mantre sahāyāḥ parikīrtitāḥ // RBhrs_2,1.272 //",
    "GR14ruphbr_u:2256": " atha kṛṣṇa-bhaktāḥ--",
    "GR14ruphbr_u:2257": " tad-bhāva-bhāvita-svāntāḥ kṛṣṇa-bhaktā itīritāḥ // RBhrs_2,1.273 //",
    "GR14ruphbr_u:2258": " yo satya-vākya ity ādyā hrīmān ity antimā guṇāḥ /",
    "GR14ruphbr_u:2259": " proktāḥ kṛṣṇe 'sya bhakteṣu te vijñeyā manīṣibhiḥ // RBhrs_2,1.274 //",
    "GR14ruphbr_u:2260": " te sādhakāś ca siddhāś ca dvi-vidhāḥ parikīrtitāḥ // RBhrs_2,1.275 //",
    "GR14ruphbr_u:2261": " tatra sādhakāḥ--",
    "GR14ruphbr_u:2262": " utpanna-ratayaḥ samyaṅ nairvighnyam anupāgatāḥ /",
    "GR14ruphbr_u:2263": " kṛṣṇa-sākṣāt-kṛtau yogyāḥ sādhakāḥ parikīrtitāḥ // RBhrs_2,1.276 //",
    "GR14ruphbr_u:2264": " yathaikādaśe (11.2.46)--",
    "GR14ruphbr_u:2265": " īśvare tad-adhīneṣu bāliśeṣu dviṣatsu ca /",
    "GR14ruphbr_u:2266": " prema-maitrī-kṛpopekṣā yaḥ karoti sa madhyamaḥ // RBhrs_2,1.277 //",
    "GR14ruphbr_u:2267": " yathā vā--",
    "GR14ruphbr_u:2268": " siktāpy aśru-jalotkareṇa bhagavad-vārtā-nadī-janmanā",
    "GR14ruphbr_u:2269": " tiṣṭhaty eva bhavāgni-hetir iti te dhīmann alaṃ cintayā /",
    "GR14ruphbr_u:2270": " hṛd-vyomany amṛta-spṛhā-hara-kṛpā-vṛṣṭeḥ sphuṭaṃ lakṣyate",
    "GR14ruphbr_u:2271": " nediṣṭaḥ pṛthu-roma-tāṇḍava-bharāt kṛṣṇāmbudhasyodgamaḥ // RBhrs_2,1.278 //",
    "GR14ruphbr_u:2272": " bilvamaṅgala-tulyā ye sādhakās te prakīrtitāḥ // RBhrs_2,1.279 //",
    "GR14ruphbr_u:2273": " atha siddhāḥ--",
    "GR14ruphbr_u:2274": " avijñātākhila-kleśāḥ sadā kṛṣṇāśrita-kriyāḥ /",
    "GR14ruphbr_u:2275": " siddhāḥ syuḥ santata-prema-saukhyāsvāda-parāyaṇāḥ // RBhrs_2,1.280 //",
    "GR14ruphbr_u:2276": " samprāpta-siddhayaḥ siddhā nitya-siddhāś ca te tridhā // RBhrs_2,1.281 //",
    "GR14ruphbr_u:2277": " tatra samprāpta-siddhayaḥ--",
    "GR14ruphbr_u:2278": " sādhanaiḥ kṛpayā cāsya dvidhā samprāpta-siddhayaḥ // RBhrs_2,1.282 //",
    "GR14ruphbr_u:2279": " tatra sādhana-siddhāḥ,",
    "GR14ruphbr_u:2280": " yathā tṛtīye (3.15.25)--",
    "GR14ruphbr_u:2281": " yac ca vrajanty animiṣām ṛṣabhānuvṛttyā",
    "GR14ruphbr_u:2282": " dūre yamā hy upari naḥ spṛhaṇīya-śīlāḥ /",
    "GR14ruphbr_u:2283": " bhartur mithaḥ su-yaśasaḥ kathanānurāga-",
    "GR14ruphbr_u:2284": " vaiklavya-bāṣpa-kalayā pulakī-kṛtāṅgāḥ // RBhrs_2,1.283 //",
    "GR14ruphbr_u:2285": " yathā vā--",
    "GR14ruphbr_u:2286": " ye bhakti-prabhaviṣṇutā-kavalita-kleśormayaḥ kurvate",
    "GR14ruphbr_u:2287": " dṛk-pāte 'pi ghṛṇāṃ kṛta-praṇatiṣu prāyeṇa mokṣādiṣu /",
    "GR14ruphbr_u:2288": " tān prema-prasarotsava-stavakita-svāntān pramodāśrubhir",
    "GR14ruphbr_u:2289": " nirdhautāsya-taṭān muhuḥ pulakino dhanyān namaskurmahe // RBhrs_2,1.284 //",
    "GR14ruphbr_u:2290": " mārkaṇḍeyādayaḥ proktāḥ sādhanaiḥ prāpta-siddhayaḥ // RBhrs_2,1.285 //",
    "GR14ruphbr_u:2291": " atha kṛpā-siddhāḥ,",
    "GR14ruphbr_u:2292": " yathā śrī-daśame (10.23.42-43)--",
    "GR14ruphbr_u:2293": " nāsāṃ dvijāti-saṃskāro na nivāso gurāv api /",
    "GR14ruphbr_u:2294": " na tapo nātma-mīmāṃsā na śaucaṃ na kriyāḥ śubhāḥ // RBhrs_2,1.286 //",
    "GR14ruphbr_u:2295": " athāpi hy uttamaḥśloke kṛṣṇe yogeśvareśvare /",
    "GR14ruphbr_u:2296": " bhaktir dṛḍhā na cāsmākaṃ saṃskārādimatām api // RBhrs_2,1.287 //",
    "GR14ruphbr_u:2297": " yathā vā--",
    "GR14ruphbr_u:2298": " na kācid abhavad guror bhajana-yantraṇe 'bhijñatā",
    "GR14ruphbr_u:2299": " na sādhana-vidhau ca te śrama-lavasya gandho 'py abhūt /",
    "GR14ruphbr_u:2300": " gato 'si caritārthatāṃ paramahaṃsa-mṛgya-śriyā",
    "GR14ruphbr_u:2301": " mukunda-pada-padmayoḥ praṇaya-sīdhuno dhārayā // RBhrs_2,1.288 //",
    "GR14ruphbr_u:2302": " kṛpā-siddhā yajña-patnī-vairocani-śukādayaḥ // RBhrs_2,1.289 //",
    "GR14ruphbr_u:2303": " atha nitya-siddhāḥ--",
    "GR14ruphbr_u:2304": " ātma-koṭi-guṇaṃ kṛṣṇe premāṇaṃ paramaṃ gatāḥ /",
    "GR14ruphbr_u:2305": " nityānanda-guṇāḥ sarve nitya-siddhā mukundavat // RBhrs_2,1.290 //",
    "GR14ruphbr_u:2306": " yathā pādme śrī-bhagavat-satyabhāmā-devī-saṃvāde--",
    "GR14ruphbr_u:2307": " atha brahmādi-devānāṃ tathā prārthanayā bhuvaḥ /",
    "GR14ruphbr_u:2308": " āgato 'haṃ gaṇāḥ sarve jātās te 'pi mayā saha // RBhrs_2,1.291 //",
    "GR14ruphbr_u:2309": " ete hi yādavāḥ sarve mad-gaṇā eva bhāmini /",
    "GR14ruphbr_u:2310": " sarvadā mat-priyā devi mat-tulya-guṇa-śālinaḥ // RBhrs_2,1.292 //",
    "GR14ruphbr_u:2311": " tathā ca śrī-daśame (10.14.32)--",
    "GR14ruphbr_u:2312": " aho bhāgyam aho bhāgyaṃ nanda-gopa-vrajaukasām /",
    "GR14ruphbr_u:2313": " yan-mitraṃ paramānandaṃ pūrṇaṃ brahma sanātanam // RBhrs_2,1.293 //",
    "GR14ruphbr_u:2314": " tatraiva (10.26.13)--",
    "GR14ruphbr_u:2315": " dustyajaś cānurāgo 'smin sarveṣāṃ no vrajaukasām /",
    "GR14ruphbr_u:2316": " nanda te tanaye 'smāsu tasyāpy autpattikaḥ katham // RBhrs_2,1.294 //",
    "GR14ruphbr_u:2317": " sanātanaṃ mitram iti tasyāpy autpattikaḥ katham /",
    "GR14ruphbr_u:2318": " sneho 'smāsv iti caiteṣāṃ nitya-preṣṭhatvam āgatam // RBhrs_2,1.295 //",
    "GR14ruphbr_u:2319": " ity ataḥ kathitā nitya-priyā yādava-vallavāḥ /",
    "GR14ruphbr_u:2320": " eṣāṃ laukikavac-ceṣṭā līlā mura-ripor iva // RBhrs_2,1.296 //",
    "GR14ruphbr_u:2321": " tathā hi pādmottara-khaṇḍe--",
    "GR14ruphbr_u:2322": " yathā saumitri-bharatau yathā saṅkarṣaṇādayaḥ /",
    "GR14ruphbr_u:2323": " tathā tenaiva jāyante nija-lokād yadṛcchayā // RBhrs_2,1.297 //",
    "GR14ruphbr_u:2324": " punas tenaiva gacchanti tat-padaṃ śāśvataṃ param /",
    "GR14ruphbr_u:2325": " na karma-bandhanaṃ janma vaiṣṇavānāṃ ca vidyate // RBhrs_2,1.298 //",
    "GR14ruphbr_u:2326": " ye proktāḥ pañca-pañcāśat kramāt kaṃsaripor guṇāḥ /",
    "GR14ruphbr_u:2327": " te cānye cāpi siddheṣu siddhidatvādayo matāḥ // RBhrs_2,1.299 //",
    "GR14ruphbr_u:2328": " bhaktās tu kīrtitāḥ śāntās tathā dāsa-sutādayaḥ /",
    "GR14ruphbr_u:2329": " sakhāyo guru-vargāś ca preyasyaś ceti pañcadhā // RBhrs_2,1.300 //",
    "GR14ruphbr_u:2330": " atha uddīpanāḥ--",
    "GR14ruphbr_u:2331": " uddīpanās tu te proktā bhāvam uddīpayanti ye /",
    "GR14ruphbr_u:2332": " te tu śrī-kṛṣṇa-candrasya guṇāś ceṣṭāḥ prasādhanam // RBhrs_2,1.301 //",
    "GR14ruphbr_u:2333": " smitāṅga-saurabhe vaṃśa-śṛṅga-nūpura-kambavaḥ /",
    "GR14ruphbr_u:2334": " padāṅka-kṣetra-tulasī-bhakta-tad-vāsarādayaḥ // RBhrs_2,1.302 //",
    "GR14ruphbr_u:2335": " tatra guṇāḥ--",
    "GR14ruphbr_u:2336": " guṇās tu trividhāḥ proktāḥ kāya-vāṅ-mānasāśrayāḥ // RBhrs_2,1.303 //",
    "GR14ruphbr_u:2337": " tatra kāyikāḥ--",
    "GR14ruphbr_u:2338": " vayaḥ-saundarya-rūpāṇi kāyikāmṛdutādayaḥ // RBhrs_2,1.304 //",
    "GR14ruphbr_u:2339": " guṇāḥ svarūpam evāsya kāyikādyā yadapy amī /",
    "GR14ruphbr_u:2340": " bhedaṃ svīkṛtya varṇyante tathāpy uddīpanā iti // RBhrs_2,1.305 //",
    "GR14ruphbr_u:2341": " atas tasya svarūpasya syād ālambanataiva hi /",
    "GR14ruphbr_u:2342": " uddīpanatvam eva syād bhūṣaṇādes tu kevalam // RBhrs_2,1.306 //",
    "GR14ruphbr_u:2343": " eṣām ālambanatvaṃ ca tathoddīpanatāpi ca // RBhrs_2,1.307 //",
    "GR14ruphbr_u:2344": " tatra vayaḥ--",
    "GR14ruphbr_u:2345": " vayaḥ kaumāra-paugaṇḍa-kaiśoram iti tat tridhā // RBhrs_2,1.308 //",
    "GR14ruphbr_u:2346": " kaumāraṃ pañcamābdāntaṃ paugaṇḍaṃ daśamāvadhi /",
    "GR14ruphbr_u:2347": " ā-ṣoḍaśāc ca kaiśoraṃ yauvanaṃ syāt tataḥ param // RBhrs_2,1.309 //",
    "GR14ruphbr_u:2348": " aucityāt tatra kaumāraṃ vaktavyaṃ vatsale rase /",
    "GR14ruphbr_u:2349": " paugaṇḍaṃ preyasi tat-tat-khelādi-yogataḥ // RBhrs_2,1.310 //",
    "GR14ruphbr_u:2350": " śraiṣṭhyam ujjvala evāsya kaiśorasya tathāpy adaḥ /",
    "GR14ruphbr_u:2351": " prāyaḥ sarva-rasaucityād atrodāhriyate kramāt // RBhrs_2,1.311 //",
    "GR14ruphbr_u:2352": " ādyaṃ madhyaṃ tathā śeṣaṃ kaiśoraṃ trividhaṃ bhavet // RBhrs_2,1.312 //",
    "GR14ruphbr_u:2353": " tatra ādyam--",
    "GR14ruphbr_u:2354": " varṇasyojjvalatā kāpi netrānte cāruṇa-cchaviḥ /",
    "GR14ruphbr_u:2355": " romāvali-prakaṭatā kaiśore prathame sati // RBhrs_2,1.313 //",
    "GR14ruphbr_u:2356": " tathā--",
    "GR14ruphbr_u:2357": " harati śitimā ko 'py aṅgānāṃ mahendra-maṇi-śriyaṃ",
    "GR14ruphbr_u:2358": " praviśati dṛśor ante kāntir manāg iva lohinī /",
    "GR14ruphbr_u:2359": " sakhi tanu- ruhāṃ rājiḥ sūkṣmā darāsya virohate",
    "GR14ruphbr_u:2360": " sphurati suṣamā navyedānīṃ tanau vana-mālinaḥ // RBhrs_2,1.314 //",
    "GR14ruphbr_u:2361": " vaijayantī-śikhaṇḍādi-naṭa-pravara-veśatā /",
    "GR14ruphbr_u:2362": " vaṃśī-madhurimā vastra-śobhā cātra paricchadaḥ // RBhrs_2,1.315 //",
    "GR14ruphbr_u:2363": " yathā śrī-daśame (10.21.5)--",
    "GR14ruphbr_u:2364": " barhāpīḍaṃ naṭa-vara-vapuḥ karṇayoḥ karṇikāraṃ",
    "GR14ruphbr_u:2365": " bibhrad-vāsaḥ kanaka-kapiśaṃ vaijayantīṃ ca mālām /",
    "GR14ruphbr_u:2366": " randhrān veṇor adhara-sudhayā pūrayan gopa-vṛndair",
    "GR14ruphbr_u:2367": " vṛndāraṇyaṃ sva-pada-ramaṇaṃ prāviśad gīta-kīrtiḥ // RBhrs_2,1.316 //",
    "GR14ruphbr_u:2368": " kharatātra nakhāgrāṇāṃ dhanur āndolitā bhruvoḥ /",
    "GR14ruphbr_u:2369": " radānāṃ rañjanaṃ rāga-cūrṇair ity ādi ceṣṭitam // RBhrs_2,1.317 //",
    "GR14ruphbr_u:2370": " yathā--",
    "GR14ruphbr_u:2371": " navaṃ dhanur ivātanor naṭad-agha-dviṣor bhrū-yugaṃ",
    "GR14ruphbr_u:2372": " śarālir iva śāṇitā nakhara-rājir agre kharā /",
    "GR14ruphbr_u:2373": " virājati śarīriṇī rucira-danta-lekhāruṇā",
    "GR14ruphbr_u:2374": " na kā sakhi samīkṣaṇād yuvatir asya vitrasyati // RBhrs_2,1.318 //",
    "GR14ruphbr_u:2375": " tan-mohanatā, yathā--",
    "GR14ruphbr_u:2376": " kartuṃ mugdhāḥ svayam acaṭunā na kṣamante 'bhiyogaṃ",
    "GR14ruphbr_u:2377": " na vyādātuṃ kvacid api jane vaktram apy utsahante /",
    "GR14ruphbr_u:2378": " dṛṣṭvā tās te nava-madhurima-smeratāṃ mādhavārtāḥ",
    "GR14ruphbr_u:2379": " sva-prāṇebhyas trayam udasṛjann adya toyāñjalīnām // RBhrs_2,1.319 //",
    "GR14ruphbr_u:2380": " atha madhyamam--",
    "GR14ruphbr_u:2381": " ūru-dvayasya bāhvoś ca kāpi śrīr urasas tathā /",
    "GR14ruphbr_u:2382": " mūrter mādhurimādyaṃ ca kaiśore sati madhyame // RBhrs_2,1.320 //",
    "GR14ruphbr_u:2383": " yathā--",
    "GR14ruphbr_u:2384": " spṛhayati kari-śuṇḍā-daṇḍanāyoru-yugmaṃ",
    "GR14ruphbr_u:2385": " garuḍa-maṇi-kavāṭī-sakhyam icchaty uraś ca /",
    "GR14ruphbr_u:2386": " bhuja-yugam api dhitsaty argalāvarga-nindām",
    "GR14ruphbr_u:2387": " abhinava-taruṇimnaḥ prakrame keśavasya // RBhrs_2,1.321 //",
    "GR14ruphbr_u:2388": " mukhaṃ smita-vilāsāḍhyaṃ vibhramottarale dṛśau /",
    "GR14ruphbr_u:2389": " tri-jagan-mohanaṃ gītam ity ādir iha mādhurī // RBhrs_2,1.322 //",
    "GR14ruphbr_u:2390": " yathā--",
    "GR14ruphbr_u:2391": " anaṅga-naya-cāturī-paricayottaraṅge dṛśau",
    "GR14ruphbr_u:2392": " mukhāmbujam udañcita-smita-vilāsa-ramyādharam /",
    "GR14ruphbr_u:2393": " acañcala-kulāṅganā-vrata-viḍambi-saṅgītakaṃ",
    "GR14ruphbr_u:2394": " hares taruṇimāṅkure sphurati mādhurī kāpy abhūt // RBhrs_2,1.323 //",
    "GR14ruphbr_u:2395": " vaidagdhī-sāra-vistāraḥ kuñja-keli-mahotsavaḥ /",
    "GR14ruphbr_u:2396": " ārambho rāsa-līlāder iha ceṣṭādi-sauṣṭhavam // RBhrs_2,1.324 //",
    "GR14ruphbr_u:2397": " yathā--",
    "GR14ruphbr_u:2398": " vyaktālakta-padaiḥ kvacit pariluṭhat-piñchāvataṃsaiḥ kvacit",
    "GR14ruphbr_u:2399": " talpair vicyuta-kāñcibhiḥ kvacid asau vyākīrṇa-kuñjotkarā /",
    "GR14ruphbr_u:2400": " prodyan-maṇḍala-bandha-tāṇḍava-ghaṭālakṣmollasat-saikatā",
    "GR14ruphbr_u:2401": " govindasya vilāsa-vṛndam adhikaṃ vṛndāṭavī śaṃsati // RBhrs_2,1.325 //",
    "GR14ruphbr_u:2402": " tan-mohanatā, yathā--",
    "GR14ruphbr_u:2403": " vidūrān mārāgniṃ hṛdaya-ravi-kānte prakaṭayann",
    "GR14ruphbr_u:2404": " udasyan dharmenduṃ vidadhad abhito rāga-paṭalam /",
    "GR14ruphbr_u:2405": " kathaṃ hā nas trāṇaṃ sakhi mukulayan bodha-kumudaṃ",
    "GR14ruphbr_u:2406": " tarasvī kṛṣṇābbhre madhurima-bharārko 'bhyudayate // RBhrs_2,1.326 //",
    "GR14ruphbr_u:2407": " atha śeṣam--",
    "GR14ruphbr_u:2408": " pūrvato 'py adhikotkarṣaṃ bāḍham aṅgāni bibhrati /",
    "GR14ruphbr_u:2409": " tri-vali-vyaktir ity ādyaṃ kaiśore carame sati // RBhrs_2,1.327 //",
    "GR14ruphbr_u:2410": " yathā--",
    "GR14ruphbr_u:2411": " marakata-girer gaṇḍa-grāva-prabhā-hara-rakṣasaṃ",
    "GR14ruphbr_u:2412": " śata-makha-maṇi-stambhārambha-pramāthi-bhuja-dvayam /",
    "GR14ruphbr_u:2413": " tanu-taraṇijā-vīci-cchāyā-viḍambi-bali-trayaṃ",
    "GR14ruphbr_u:2414": " madana-kadalī-sādhiṣṭhoruṃ smarāmy asurāntakam // RBhrs_2,1.328 //",
    "GR14ruphbr_u:2415": " tan-mādhuryaṃ, yathā--",
    "GR14ruphbr_u:2416": " daśārdha-śara-mādhurī-damana-dakṣayāṅga-śriyā",
    "GR14ruphbr_u:2417": " vidhūnita-vadhū-dhṛtiṃ varakalā-vilāsāspadam /",
    "GR14ruphbr_u:2418": " dṛg-añcala-camatkṛti-kṣapita-khañjarīṭa-dyutiṃ",
    "GR14ruphbr_u:2419": " sphurat-taruṇimodgamaṃ taruṇi paśya pītāmbaram // RBhrs_2,1.329 //",
    "GR14ruphbr_u:2420": " idam eva hareḥ prājñair nava-yauvanam ucyate // RBhrs_2,1.330 //",
    "GR14ruphbr_u:2421": " atra gokula-devīnāṃ bhāva-sarvasva-śālitā /",
    "GR14ruphbr_u:2422": " abhūta-pūrva-kandarpa-tantra-līlotsavādayaḥ // RBhrs_2,1.331 //",
    "GR14ruphbr_u:2423": " yathā--",
    "GR14ruphbr_u:2424": " kāntābhiḥ kalahāyate kvacid ayaṃ kandarpa-lekhān kvacit",
    "GR14ruphbr_u:2425": " kīrair arpayati kvacid vitanute krīḍābhisārodyamam /",
    "GR14ruphbr_u:2426": " sakhyā bhedayati kvacit smara-kalā-ṣāḍguṇyavān īhate",
    "GR14ruphbr_u:2427": " sandhiṃ kvāpy anuśāsti kuñja-nṛpatiḥ śṛṅgāra-rājyottamam // RBhrs_2,1.332 //",
    "GR14ruphbr_u:2428": " tan-mohanatā, yathā--",
    "GR14ruphbr_u:2429": " karṇākarṇi sakhī-janena vijane dūtī-stuti-prakriyā",
    "GR14ruphbr_u:2430": " patyur vañcana-cāturī guṇanikā kuñja-prayāṇe niśi* /",
    "GR14ruphbr_u:2431": " vādhiryaṃ guru-vāci veṇu-virutāv utkarṇateti vratān",
    "GR14ruphbr_u:2432": " kaiśoreṇa tavādya kṛṣṇa guruṇā gaurī-gaṇaḥ paṭhyate // RBhrs_2,1.333 //",
    "GR14ruphbr_u:2433": " {*kuṇḍa iti kvacit}",
    "GR14ruphbr_u:2434": " netuḥ svarūpam evoktaṃ kaiśoram iha yadyapi /",
    "GR14ruphbr_u:2435": " nānākṛti-prakaṭanāt tathāpy uddīpanaṃ matam // RBhrs_2,1.334 //",
    "GR14ruphbr_u:2436": " bālye 'pi nava-tāruṇya-prākaṭyaṃ kvacit /",
    "GR14ruphbr_u:2437": " tan nātirasa-vāhitvān na rasajñair udāhṛtam // RBhrs_2,1.335 //",
    "GR14ruphbr_u:2438": " atha saundaryam--",
    "GR14ruphbr_u:2439": " bhavet saundaryam aṅgānāṃ sanniveśo yathocitam // RBhrs_2,1.336 //",
    "GR14ruphbr_u:2440": " yathā--",
    "GR14ruphbr_u:2441": " mukhaṃ te dīrghākṣaṃ marakata-taṭī-pīvaram uro",
    "GR14ruphbr_u:2442": " bhuja-dvandvaṃ stambha-dyuti-suvalitaṃ pārśva-yugalam /",
    "GR14ruphbr_u:2443": " parikṣīṇo madhyaḥ prathima-laharī-hāri jaghanaṃ",
    "GR14ruphbr_u:2444": " na kasyāḥ kaṃsāre harati hṛdayaṃ paṅkaja-dṛśaḥ // RBhrs_2,1.337 //",
    "GR14ruphbr_u:2445": " atha rūpam--",
    "GR14ruphbr_u:2446": " vibhūṣaṇaṃ vibhūṣyaṃ syād yena tad rūpam ucyate // RBhrs_2,1.338 //",
    "GR14ruphbr_u:2447": " yathā--",
    "GR14ruphbr_u:2448": " kṛṣṇasya maṇḍana-tatir maṇi-kuṇḍalādyā",
    "GR14ruphbr_u:2449": " nītāṅga-saṅgatim alaṅkṛtaye varāṅgi /",
    "GR14ruphbr_u:2450": " śaktā babhūva na manāg api tad-vidhāne",
    "GR14ruphbr_u:2451": " sā pratyuta svayam analpam alaṅkṛtāsīt // RBhrs_2,1.339 //",
    "GR14ruphbr_u:2452": " atha mṛdutā--",
    "GR14ruphbr_u:2453": " mṛdutā komalasyāpi saṃsparśāsahatocyate // RBhrs_2,1.340 //",
    "GR14ruphbr_u:2454": " yathā--",
    "GR14ruphbr_u:2455": " ahaha navāmbuda-kānter amuṣya sukumāratā kumārasya /",
    "GR14ruphbr_u:2456": " api nava-pallava-saṅgād aṅgāny aparajya śīryanti // RBhrs_2,1.341 //",
    "GR14ruphbr_u:2457": " ye nāyaka-prakaraṇe vācikā mānasās tathā /",
    "GR14ruphbr_u:2458": " guṇāḥ proktānta evātra jñeyā uddīpanā budhaḥ // RBhrs_2,1.342 //",
    "GR14ruphbr_u:2459": " ceṣṭā--",
    "GR14ruphbr_u:2460": " ceṣṭā rāsādi-līlāḥ syus tathā duṣṭa-vadhādayaḥ // RBhrs_2,1.343 //",
    "GR14ruphbr_u:2461": " tatra rāso, yathā--",
    "GR14ruphbr_u:2462": " nṛtyad-gopa-nitambinī-kṛta-parīrambhasya rambhādibhir",
    "GR14ruphbr_u:2463": " gīrvāṇībhir anaṅga-raṅga-vivaśaṃ sandṛśyamāna-śriyaḥ /",
    "GR14ruphbr_u:2464": " krīḍā-tāṇḍava-paṇḍitasya paritaḥ śrī-puṇḍarīkākṣa te",
    "GR14ruphbr_u:2465": " rāsārambha-rasārthino madhurimā cetāṃsi naḥ karṣati // RBhrs_2,1.344 //",
    "GR14ruphbr_u:2466": " duṣṭa-vadho,",
    "GR14ruphbr_u:2467": " yathā lalita-mādhave (9.50)--",
    "GR14ruphbr_u:2468": " śambhur vṛṣaṃ nayati mandara-kandarāntar",
    "GR14ruphbr_u:2469": " mlānaḥ salīlam api yatra śiro dhunāne /",
    "GR14ruphbr_u:2470": " āḥ kautukaṃ kalaya keli-lavād ariṣṭaṃ",
    "GR14ruphbr_u:2471": " taṃ duṣṭa-puṅgavam asau harir unmamātha // RBhrs_2,1.345 //",
    "GR14ruphbr_u:2472": " atha prasādhanam--",
    "GR14ruphbr_u:2473": " kathitaṃ vasanākalpa-maṇḍanādyaṃ prasādhanam // RBhrs_2,1.346 //",
    "GR14ruphbr_u:2474": " tatra vasanam--",
    "GR14ruphbr_u:2475": " navārka-raśmi-kāśmīra-haritālādi-sannibham /",
    "GR14ruphbr_u:2476": " yugaṃ catuṣkaṃ bhūyiṣṭhaṃ vasanaṃ tri-vidhaṃ hareḥ // RBhrs_2,1.347 //",
    "GR14ruphbr_u:2477": " tatra yugam--",
    "GR14ruphbr_u:2478": " paridhānaṃ sa-saṃvyānaṃ yuga-rūpam udīritam // RBhrs_2,1.348 //",
    "GR14ruphbr_u:2479": " yathā stavāvalyāṃ mukundāṣṭake (3)--",
    "GR14ruphbr_u:2480": " kanaka-nivaha-śobhānandi pītaṃ nitambe",
    "GR14ruphbr_u:2481": " tad-upari navaraktaṃ vastram itthaṃ dadhānaḥ /",
    "GR14ruphbr_u:2482": " priyam iva kila varṇaṃ rāga-yuktaṃ priyāyāḥ",
    "GR14ruphbr_u:2483": " praṇayatu mama netrābhīṣṭa-pūrtiṃ mukundaḥ // RBhrs_2,1.349 //",
    "GR14ruphbr_u:2484": " catuṣkam--",
    "GR14ruphbr_u:2485": " catuṣkaṃ kañcukoṣṇīṣa-tunda-bandhāntarīyakam // RBhrs_2,1.350 //",
    "GR14ruphbr_u:2486": " yathā--",
    "GR14ruphbr_u:2487": " smerāsyaḥ parihita-pāṭalāmbara-śrīś",
    "GR14ruphbr_u:2488": " channāṅgaḥ puraṭa-rucoru-kañcakena /",
    "GR14ruphbr_u:2489": " uṣṇīṣaṃ dadhad aruṇaṃ dhaṭīṃ ca citrāḥ",
    "GR14ruphbr_u:2490": " kaṃsārir vahati mahotsave mudaṃ naḥ // RBhrs_2,1.351 //",
    "GR14ruphbr_u:2491": " bhūyiṣṭham--",
    "GR14ruphbr_u:2492": " khaṇḍitākhaṇḍitaṃ bhūri naṭa-veśa-kriyocitam /",
    "GR14ruphbr_u:2493": " aneka-varṇaṃ vasanaṃ bhūyiṣṭhaṃ kathitaṃ budhaiḥ // RBhrs_2,1.352 //",
    "GR14ruphbr_u:2494": " yathā--",
    "GR14ruphbr_u:2495": " akhaṇḍita-vikhaṇḍitaiḥ sita-piśaṅga-nīlāruṇaiḥ",
    "GR14ruphbr_u:2496": " paṭaiḥ kṛta-yathocita-prakaṭa-sanniveśojjvalaḥ /",
    "GR14ruphbr_u:2497": " ayaṃ karabha-rāṭ-prabhaḥ pracura-raṅga-śṛṅgāritaḥ",
    "GR14ruphbr_u:2498": " karoti karabhoru me ghana-rucir mudaṃ mādhavaḥ // RBhrs_2,1.353 //",
    "GR14ruphbr_u:2499": " atha ākalpaḥ--",
    "GR14ruphbr_u:2500": " keśa-bandhanam ālepo mālā-citra-viśeṣakaḥ /",
    "GR14ruphbr_u:2501": " tāmbūla-keli-padmādir ākalpaḥ parikīrtitaḥ // RBhrs_2,1.354 //",
    "GR14ruphbr_u:2502": " syāj jūṭaḥ kavarī cūḍā veṇī ca kaca-bandhanam /",
    "GR14ruphbr_u:2503": " pāṇḍuraḥ karburaḥ pīta ity ālepas tridhā mataḥ // RBhrs_2,1.355 //",
    "GR14ruphbr_u:2504": " mālā tridhā vaijayantī ratna-mālā vana-srajaḥ /",
    "GR14ruphbr_u:2505": " asyā vaikakṣakāpīḍa-prālambādyā bhidā matāḥ // RBhrs_2,1.356 //",
    "GR14ruphbr_u:2506": " makarī-patra-bhaṅgāḍhyaṃ citraṃ pīta-sitāruṇam /",
    "GR14ruphbr_u:2507": " tathā viśeṣako 'pi syād anyad ūhyaṃ svayaṃ budhaiḥ // RBhrs_2,1.357 //",
    "GR14ruphbr_u:2508": " yathā--",
    "GR14ruphbr_u:2509": " tāmbūla-sphurad-ānanendur amalaṃ dhaṃmillam ullāsayan",
    "GR14ruphbr_u:2510": " bhakti-ccheda-lasat-sughṛṣṭa-ghusṛṇālepa-śriyā peśalaḥ /",
    "GR14ruphbr_u:2511": " tuṅgoraḥ-sthala-piṅgala-srag alika-bhrājiṣṇu-patrāṅguliḥ",
    "GR14ruphbr_u:2512": " śyāmāṅga-dyutir adya me sakhi dṛśor dugdhe mudaṃ mādhavaḥ // RBhrs_2,1.358 //",
    "GR14ruphbr_u:2513": " atha maṇḍanam--",
    "GR14ruphbr_u:2514": " kirīṭaṃ kuṇḍale hāraś catuṣkī valayormayaḥ /",
    "GR14ruphbr_u:2515": " keyūra-nūpurādyaṃ ca ratna-maṇḍanam ucyate // RBhrs_2,1.359 //",
    "GR14ruphbr_u:2516": " yathā--",
    "GR14ruphbr_u:2517": " kāñcī citrā mukuṭam atulaṃ kuṇḍale hāri-hīre",
    "GR14ruphbr_u:2518": " hāras tāro valayam amalaṃ candrā-cāruś catuṣkī /",
    "GR14ruphbr_u:2519": " ramyā cormir madhurima-pūre nūpure cety aghārer",
    "GR14ruphbr_u:2520": " aṅgair evābharaṇa-paṭalī bhūṣitā dogdhi bhūṣām // RBhrs_2,1.360 //",
    "GR14ruphbr_u:2521": " kusumādi-kṛtaṃ cedaṃ vanya-maṇḍanam īritam /",
    "GR14ruphbr_u:2522": " dhātu-k ptaṃ tilakaṃ patra-bhaṅga-latādikam // RBhrs_2,1.361 //",
    "GR14ruphbr_u:2523": " atha smitaṃ,",
    "GR14ruphbr_u:2524": " yathā kṛṣṇa-karṇāmṛte (99)--",
    "GR14ruphbr_u:2525": " akhaṇḍa-nirvāṇa-rasa-pravāhair",
    "GR14ruphbr_u:2526": " vikhaṇḍitāśeṣa-rasāntarāṇi /",
    "GR14ruphbr_u:2527": " ayantritodvānta-sudhārṇavāni",
    "GR14ruphbr_u:2528": " jayanti śītāni tava smitāni // RBhrs_2,1.362 //",
    "GR14ruphbr_u:2529": " atha aṅga-saurabhaṃ, yathā--",
    "GR14ruphbr_u:2530": " parimala-sarid eṣā yad vahantī samantāt",
    "GR14ruphbr_u:2531": " pulakayati vapur naḥ kāpy apūrvā munīnām /",
    "GR14ruphbr_u:2532": " madhu-ripur uparāge tad-vinodāya manye",
    "GR14ruphbr_u:2533": " kuru-bhuvam anavadyāmoda-sindhur viveśa // RBhrs_2,1.363 //",
    "GR14ruphbr_u:2534": " atha vaṃśaḥ--",
    "GR14ruphbr_u:2535": " dhyānaṃ balāt paramahaṃsa-kulasya bhindan",
    "GR14ruphbr_u:2536": " nindan sudhā-madhurimāṇam adhīra-dharmā /",
    "GR14ruphbr_u:2537": " kandarpa-śāsana-dhurāṃ muhur eṣa śaṃsan",
    "GR14ruphbr_u:2538": " vaṃśī-dhvanir jayati kaṃsa-nisūdanasya // RBhrs_2,1.364 //",
    "GR14ruphbr_u:2539": " eṣa tridhā bhaved veṇu-muralī-vaṃśikety api // RBhrs_2,1.365 //",
    "GR14ruphbr_u:2540": " tatra veṇuḥ--",
    "GR14ruphbr_u:2541": " pāvikākhyo bhaved veṇur dvādaśāṅguler dairghya-bhāk /",
    "GR14ruphbr_u:2542": " sthaulye 'ṅguṣṭha-mitaḥ ṣaḍbhir eṣa randhraiḥ samanvitaḥ // RBhrs_2,1.366 //",
    "GR14ruphbr_u:2543": " muralī--",
    "GR14ruphbr_u:2544": " hasta-dvaya-mitāyāmā mukha-randhra-samanvitā /",
    "GR14ruphbr_u:2545": " catuḥ-svara-cchidra-yuktā muralī cāru-nādinī // RBhrs_2,1.367 //",
    "GR14ruphbr_u:2546": " vaṃśī--",
    "GR14ruphbr_u:2547": " ardhāṅgulāntaronmānaṃ tārādi-vivarāṣṭakam /",
    "GR14ruphbr_u:2548": " tataḥ sārdhāṅgulād yatra mukha-randhraṃ tathāṅgulam // RBhrs_2,1.368 //",
    "GR14ruphbr_u:2549": " śiro vedāṅgulaṃ pucchaṃ try-aṅgulaṃ sā tu vaṃśikā /",
    "GR14ruphbr_u:2550": " nava-randhrā smṛtā sapta-daśāṅgula-mitā budhaiḥ // RBhrs_2,1.369 //",
    "GR14ruphbr_u:2551": " daśāṅgulāntarā syāc cet sā tāra-mukha-randhrayoḥ /",
    "GR14ruphbr_u:2552": " mahānandeti vyākhyātā tathā saṃmohinīti ca // RBhrs_2,1.370 //",
    "GR14ruphbr_u:2553": " bhavet sūryāntarā sā cet tata ākarṣiṇī matā /",
    "GR14ruphbr_u:2554": " ānandinī tadā vaṃśī bhaved indrāntarā yadi // RBhrs_2,1.371 //",
    "GR14ruphbr_u:2555": " gopānāṃ vallabhā seyaṃ vaṃśulīti ca viśrutā /",
    "GR14ruphbr_u:2556": " kramān maṇimayī haimī vaiṇavīti tridhā ca sā // RBhrs_2,1.372 //",
    "GR14ruphbr_u:2557": " atha śṛṅgam--",
    "GR14ruphbr_u:2558": " śṛṅgaṃ tu gavalaṃ hema-nibaddhāgrima-paścimam /",
    "GR14ruphbr_u:2559": " ratna-jāla-sphuran-madhyaṃ mandra-ghoṣābhidhaṃ smṛtam // RBhrs_2,1.373 //",
    "GR14ruphbr_u:2560": " yathā--",
    "GR14ruphbr_u:2561": " tārāvalī veṇu-bhujaṅgamena",
    "GR14ruphbr_u:2562": " tārāvalīlā-garalena daṣṭā /",
    "GR14ruphbr_u:2563": " viṣāṇikā-nāda-payo nipīya",
    "GR14ruphbr_u:2564": " viṣāṇi kāmaṃ dvi-guṇī-cakāra // RBhrs_2,1.374 //",
    "GR14ruphbr_u:2565": " atha nūpuraṃ, yathā--",
    "GR14ruphbr_u:2566": " agha-mardanasya sakhi nūpura-dhvaniṃ",
    "GR14ruphbr_u:2567": " niśamayya sambhṛta-gabhīra-sambhramā /",
    "GR14ruphbr_u:2568": " aham īkṣaṇottaralitāpi nābhavaṃ",
    "GR14ruphbr_u:2569": " bahir adya hanta guravaḥ puraḥ sthitāḥ // RBhrs_2,1.375 //",
    "GR14ruphbr_u:2570": " atha kambuḥ--",
    "GR14ruphbr_u:2571": " kambus tu dakṣiṇāvartaḥ pāñcajanyatayocyate // RBhrs_2,1.376 //",
    "GR14ruphbr_u:2572": " yathā--",
    "GR14ruphbr_u:2573": " amara-ripu-vadhūṭī-bhrūṇa-hatyā-vilāsī",
    "GR14ruphbr_u:2574": " tridiva-pura-purandhrī-vṛnda-nāndīkaro 'yam /",
    "GR14ruphbr_u:2575": " bhramati bhuvana-madhye mādhavādhmāta-dhāmnaḥ",
    "GR14ruphbr_u:2576": " kṛta-pulaka-kadambaḥ kambu-rājasya nādaḥ // RBhrs_2,1.377 //",
    "GR14ruphbr_u:2577": " atha padāṅkaḥ,",
    "GR14ruphbr_u:2578": " yathā śrī-daśame (10.38.26)--",
    "GR14ruphbr_u:2579": " tad-darśanāhlāda-vivṛddha-sambhramaḥ",
    "GR14ruphbr_u:2580": " premṇordhva-romāśru-kalākulekṣaṇaḥ /",
    "GR14ruphbr_u:2581": " rathād avaskandya sa teṣv aceṣṭata",
    "GR14ruphbr_u:2582": " prabhor amūny aṅghri-rajāṃsy aho iti // RBhrs_2,1.378 //",
    "GR14ruphbr_u:2583": " yathā vā--",
    "GR14ruphbr_u:2584": " kalayata harir adhvanā sakhāyaḥ",
    "GR14ruphbr_u:2585": " sphuṭam amunā yamunā-taṭīm ayāsīt /",
    "GR14ruphbr_u:2586": " harati pada-tatir yad-akṣiṇī me",
    "GR14ruphbr_u:2587": " dhvaja-kuliśākuśa-paṅkajāṅkiteyam // RBhrs_2,1.379 //",
    "GR14ruphbr_u:2588": " atha kṣetram, yathā--",
    "GR14ruphbr_u:2589": " hari-keli-bhuvāṃ vilokanaṃ",
    "GR14ruphbr_u:2590": " bata dūre 'stu sudurlabha-śriyām /",
    "GR14ruphbr_u:2591": " mathurety api karṇa-paddhatiṃ",
    "GR14ruphbr_u:2592": " praviśan nāma mano dhinoti naḥ // RBhrs_2,1.380 //",
    "GR14ruphbr_u:2593": " atha tulasī,",
    "GR14ruphbr_u:2594": " yathā bilvamaṅgale {*Not in any of the KK centuries.}--",
    "GR14ruphbr_u:2595": " ayi paṅkaja-netra-mauli-māle",
    "GR14ruphbr_u:2596": " tulasī-mañjari kiñcid arthayāmi /",
    "GR14ruphbr_u:2597": " avabodhaya pārtha-sārathes tvaṃ",
    "GR14ruphbr_u:2598": " caraṇābja-śaraṇābhilāṣiṇaṃ mām // RBhrs_2,1.381 //",
    "GR14ruphbr_u:2599": " atha bhakto,",
    "GR14ruphbr_u:2600": " yathā caturthe (4.12.21)--",
    "GR14ruphbr_u:2601": " vijñāya tāv uttama-gāya-kiṅkarāv",
    "GR14ruphbr_u:2602": " abhyutthitaḥ sādhvasa-vismṛta-kramaḥ /",
    "GR14ruphbr_u:2603": " nanāma nāmāni gṛṇan madhu-dviṣaḥ",
    "GR14ruphbr_u:2604": " pārṣat-pradhānāv iti saṃhatāñjaliḥ // RBhrs_2,1.382 //",
    "GR14ruphbr_u:2605": " yathā vā--",
    "GR14ruphbr_u:2606": " subala bhuja-bhujaṅgaṃ nyasya tuṅge tavāṃse",
    "GR14ruphbr_u:2607": " smita-vilasad-apāṅgaḥ prāṅgaṇe bhrājamānaḥ /",
    "GR14ruphbr_u:2608": " nayana-yugam asiñcad yaḥ sudhā-vīcibhir naḥ",
    "GR14ruphbr_u:2609": " kathaya sa dayitas te kvāyam āste vayasyaḥ // RBhrs_2,1.383 //",
    "GR14ruphbr_u:2610": " atha tad-vāsaro, yathā--",
    "GR14ruphbr_u:2611": " adbhutā bahavaḥ santu bhagavat-parva-vāsarāḥ /",
    "GR14ruphbr_u:2612": " āmodayati māṃ dhanyā kṛṣṇa-bhādrapadāṣṭamī // RBhrs_2,1.384 //",
    "GR14ruphbr_u:2613": " iti śrī-śrī-bhakti-rasāmṛta-sindhau dakṣiṇa-vibhāge",
    "GR14ruphbr_u:2614": " bhakti-rasa-sāmānya-nirūpaṇe vibhāva-laharī prathamā /",
    "GR14ruphbr_u:2615": " dakṣiṇa-vibhāgaḥ [2.2]",
    "GR14ruphbr_u:2616": " anubhāvākhyā dvitīya-laharī",
    "GR14ruphbr_u:2617": " anubhāvās tu citta-stha-bhāvānām avabodhakāḥ /",
    "GR14ruphbr_u:2618": " te bahir vikriyā prāyāḥ proktā udbhāsvarākhyayā // RBhrs_2,2.1 //",
    "GR14ruphbr_u:2619": " nṛtyaṃ viluṭhitaṃ gītaṃ krośanaṃ tanu-moṭanam /",
    "GR14ruphbr_u:2620": " huṅkāro jṛmbhaṇaṃ śvāsa-bhūmā lokānapekṣitā /",
    "GR14ruphbr_u:2621": " lālā-sravo 'ṭṭahāsaś ca ghūrṇā-hikkādayo 'pi ca // RBhrs_2,2.2 //",
    "GR14ruphbr_u:2622": " te śītāḥ kṣepaṇāś ceti yathārthākhyā dvidhoditāḥ /",
    "GR14ruphbr_u:2623": " śītāḥ syur gīta-jṛmbhādyā nṛtyādyāḥ kṣepaṇābhidhāḥ // RBhrs_2,2.3 //",
    "GR14ruphbr_u:2624": " tatra nṛtyaṃ, yathā--",
    "GR14ruphbr_u:2625": " muralī-khuralī-sudhā-kiraṃ",
    "GR14ruphbr_u:2626": " hari-vaktrendum avekṣya kampitaḥ /",
    "GR14ruphbr_u:2627": " gaṇane sagaṇeśa-ḍiṇḍima-",
    "GR14ruphbr_u:2628": " dhvanibhis tāṇḍavam āśrito haraḥ // RBhrs_2,2.4 //",
    "GR14ruphbr_u:2629": " viluṭhitaṃ,",
    "GR14ruphbr_u:2630": " yathā tṛtīye (3.1.32)",
    "GR14ruphbr_u:2631": " kaccid budhaḥ svasty-anamīva āste",
    "GR14ruphbr_u:2632": " śvaphalka-putro bhagavat-prapannaḥ /",
    "GR14ruphbr_u:2633": " yaḥ kṛṣṇa-pādāṅkita-mārga-pāṃsuṣv",
    "GR14ruphbr_u:2634": " aceṣṭata prema-vibhinna-dhairyaḥ // RBhrs_2,2.5 //",
    "GR14ruphbr_u:2635": " yathā vā--",
    "GR14ruphbr_u:2636": " navānurāgeṇa tavāvaśāṅgī",
    "GR14ruphbr_u:2637": " vana-srag-āmodam avāpya mattā /",
    "GR14ruphbr_u:2638": " vrajāṅgane sā kaṭhine luṭhantī",
    "GR14ruphbr_u:2639": " gātraṃ sugātrī vraṇayāñcakāra // RBhrs_2,2.6 //",
    "GR14ruphbr_u:2640": " gītaṃ, yathā--",
    "GR14ruphbr_u:2641": " rāga-ḍambara-karambita-cetāḥ",
    "GR14ruphbr_u:2642": " kurvatī tava navaṃ guṇa-gānam /",
    "GR14ruphbr_u:2643": " gokulendra kurute jalatāṃ sā",
    "GR14ruphbr_u:2644": " rādhikādya-dṛṣadāṃ suhṛdāṃ ca // RBhrs_2,2.7 //",
    "GR14ruphbr_u:2645": " krośanaṃ, yathā--",
    "GR14ruphbr_u:2646": " hari-kīrtana-jāta-vikriyaḥ",
    "GR14ruphbr_u:2647": " sa vicukrośa tathādya nāradaḥ /",
    "GR14ruphbr_u:2648": " acirān nara-siṃha-śaṅkayā",
    "GR14ruphbr_u:2649": " danujā yena dhṛtā vililyire // RBhrs_2,2.8 //",
    "GR14ruphbr_u:2650": " yathā vā--",
    "GR14ruphbr_u:2651": " urarīkṛta-kākur ākulā",
    "GR14ruphbr_u:2652": " kararīva vraja-rāja-nanda /",
    "GR14ruphbr_u:2653": " muralī-taralī-kṛtāntarā",
    "GR14ruphbr_u:2654": " muhur ākrośad ihādya sundarī // RBhrs_2,2.9 //",
    "GR14ruphbr_u:2655": " tanu-moṭanaṃ, yathā--",
    "GR14ruphbr_u:2656": " kṛṣṇa-nāmani mudopavīṇite",
    "GR14ruphbr_u:2657": " prīṇite manasi vaiṇiko muniḥ /",
    "GR14ruphbr_u:2658": " udbhaṭaṃ kim api moṭayan",
    "GR14ruphbr_u:2659": " vapus troṭayaty akhila-yajña-sūtrakam // RBhrs_2,2.10 //",
    "GR14ruphbr_u:2660": " huṅkāro, yathā--",
    "GR14ruphbr_u:2661": " vaiṇava-dhvanibhir udbhramad-dhiyaḥ",
    "GR14ruphbr_u:2662": " śaṅkarasya divi huṅkṛti-svanaḥ /",
    "GR14ruphbr_u:2663": " dhvaṃsayann api muhuḥ sa dānavaṃ",
    "GR14ruphbr_u:2664": " sādhu-vṛndam akarot sadā navam // RBhrs_2,2.11 //",
    "GR14ruphbr_u:2665": " jṛmbhaṇam, yathā--",
    "GR14ruphbr_u:2666": " vistṛta-kumuda-vane 'sminn",
    "GR14ruphbr_u:2667": " udayati pūrṇe kalānidhau purataḥ /",
    "GR14ruphbr_u:2668": " tava padmini mukha-padmaṃ",
    "GR14ruphbr_u:2669": " bhajate jṛmbhām aho citram // RBhrs_2,2.12 //",
    "GR14ruphbr_u:2670": " śvāsa-bhūmā, yathā--",
    "GR14ruphbr_u:2671": " upasthite citra-paṭāmbudāgame",
    "GR14ruphbr_u:2672": " vivṛddha-tṛṣṇā lalitākhya-cātakī /",
    "GR14ruphbr_u:2673": " niḥśvāsa-jhañjhā-marutāpavāhitaṃ",
    "GR14ruphbr_u:2674": " kṛṣṇāmbudākāram avekṣya cukṣubhe // RBhrs_2,2.13 //",
    "GR14ruphbr_u:2675": " lokānapekṣitā,",
    "GR14ruphbr_u:2676": " yathā śrī-daśame (10.23.41)--",
    "GR14ruphbr_u:2677": " aho paśyata nārīṇām api kṛṣṇe jagad-gurau /",
    "GR14ruphbr_u:2678": " duranta-bhāvaṃ yo 'vidhyan mṛtyupāśān gṛhābhidhān // RBhrs_2,2.14 //",
    "GR14ruphbr_u:2679": " yathā vā padyāvalyām (73)--",
    "GR14ruphbr_u:2680": " parivadatu jano yathā tathā vā",
    "GR14ruphbr_u:2681": " nanu mukharo na vayaṃ vicārayāmaḥ",
    "GR14ruphbr_u:2682": " hari-rasa-madirā madātimattā",
    "GR14ruphbr_u:2683": " bhuvi viluṭhāma naṭāma nirviśāma // RBhrs_2,2.15 //",
    "GR14ruphbr_u:2684": " lālā-sravo, yathā--",
    "GR14ruphbr_u:2685": " śaṅke prema-bhujaṅgena daṣṭaḥ kaṣṭaṃ gato muniḥ /",
    "GR14ruphbr_u:2686": " niścalasya yad etasya lālā sravati vaktrataḥ // RBhrs_2,2.16 //",
    "GR14ruphbr_u:2687": " aṭṭahāsaḥ--",
    "GR14ruphbr_u:2688": " hāsād bhinno 'ṭṭahāso 'yaṃ citta-vikṣepa-sambhavaḥ // RBhrs_2,2.17 //",
    "GR14ruphbr_u:2689": " yathā--",
    "GR14ruphbr_u:2690": " śaṅke ciraṃ keśava-kiṅkarasya",
    "GR14ruphbr_u:2691": " cetas taṭe bhakti-latā praphullā /",
    "GR14ruphbr_u:2692": " yenādhi-tuṇḍa-sthalam aṭṭahāsa-",
    "GR14ruphbr_u:2693": " prasūna-puñjāś caṭulaṃ skhalanti // RBhrs_2,2.18 //",
    "GR14ruphbr_u:2694": " ghūrṇā, yathā--",
    "GR14ruphbr_u:2695": " dhruvam agharipur ādadhāti vātyāṃ",
    "GR14ruphbr_u:2696": " nanu murali tvayi phutkṛti-cchalena /",
    "GR14ruphbr_u:2697": " kim ayam itarathā dhvanir vighūrṇanaṃ",
    "GR14ruphbr_u:2698": " sakhi tava ghūrṇayati vrajāmbujākṣīḥ // RBhrs_2,2.19 //",
    "GR14ruphbr_u:2699": " hikkā, yathā--",
    "GR14ruphbr_u:2700": " na putri racayauṣadhaṃ visṛja romam atyuddhataṃ",
    "GR14ruphbr_u:2701": " mudhā priya-sakhīṃ prati tvam aśivaṃ kim āśaṅkase /",
    "GR14ruphbr_u:2702": " hari-praṇaya-vikriyākulatayā bruvāṇā muhur",
    "GR14ruphbr_u:2703": " varākṣi harir ity asau vitanute 'dya hikkā-bharam // RBhrs_2,2.20 //",
    "GR14ruphbr_u:2704": " vapur-utphullatā-raktodgamādyāḥ syuḥ pare 'pi ye /",
    "GR14ruphbr_u:2705": " atīva-viralatvāt te naivātra parikīrtitāḥ // RBhrs_2,2.21 //",
    "GR14ruphbr_u:2706": " iti śrī-śrī-bhakti-rasāmṛta-sindhau dakṣiṇa-vibhāge",
    "GR14ruphbr_u:2707": " bhakti-rasa-sāmānya-nirūpaṇe 'nubhāva-laharī dvitīyā /",
    "GR14ruphbr_u:2708": " dakṣiṇa-vibhāgaḥ [2.3]",
    "GR14ruphbr_u:2709": " sāttvikākhyā tṛtīya-laharī",
    "GR14ruphbr_u:2710": " kṛṣna-sambandhibhiḥ sākṭāt kiñcid vā vyavadhānataḥ /",
    "GR14ruphbr_u:2711": " bhāvaiś cittam ihākrāntaṃ sattvam ity ucyate budhaiḥ // RBhrs_2,3.1 //",
    "GR14ruphbr_u:2712": " sattvād asmāt samutpannā ye ye bhāvās te tu sāttvikāḥ /",
    "GR14ruphbr_u:2713": " snigdhā digdhās tathā rukṣā ity amī trividhā matāḥ // RBhrs_2,3.2 //",
    "GR14ruphbr_u:2714": " tatra snigdhāḥ--",
    "GR14ruphbr_u:2715": " snigdhās tu sāttvikā mukhyā gauṇāś ceti dvidhā matāḥ // RBhrs_2,3.3 //",
    "GR14ruphbr_u:2716": " tatra mukhyāḥ--",
    "GR14ruphbr_u:2717": " ākramān mukhyayā ratyā mukhyāḥ syuḥ sāttvikā amī /",
    "GR14ruphbr_u:2718": " vijñeyaḥ kṛṣṇa-sambandhaḥ sākṣād evātra sūribhiḥ // RBhrs_2,3.4 //",
    "GR14ruphbr_u:2719": " yathā--",
    "GR14ruphbr_u:2720": " kundair mukundāya mudā sṛjantī",
    "GR14ruphbr_u:2721": " srajāṃ varāṃ kunda-viḍambi-dantī /",
    "GR14ruphbr_u:2722": " babhūva gāndharva-rasena veṇor",
    "GR14ruphbr_u:2723": " gāndharvikā spandana-śūnya-gātrī // RBhrs_2,3.5 //",
    "GR14ruphbr_u:2724": " mukhyaḥ stambho 'yam itthaṃ te jñeyāḥ svedādayo 'pi ca // RBhrs_2,3.6 //",
    "GR14ruphbr_u:2725": " atha gauṇāḥ--",
    "GR14ruphbr_u:2726": " ratyākramaṇataḥ proktā gauṇās te gauṇa-bhūtayā /",
    "GR14ruphbr_u:2727": " atra kṛṣṇasya sambandhaḥ syāt kiñcid vyavadhānataḥ // RBhrs_2,3.7 //",
    "GR14ruphbr_u:2728": " yathā--",
    "GR14ruphbr_u:2729": " sva-vilocana-cātakāmbude",
    "GR14ruphbr_u:2730": " puri nīte puruṣottame purā /",
    "GR14ruphbr_u:2731": " atitāmra-mukhī sagadgadaṃ",
    "GR14ruphbr_u:2732": " nṛpam ākrośati gokuleśvarī // RBhrs_2,3.8 //",
    "GR14ruphbr_u:2733": " imau gauṇau vaivarṇya-svara-bhedau /",
    "GR14ruphbr_u:2734": " atha digdhāḥ--",
    "GR14ruphbr_u:2735": " rati-dvaya-vinābhūtair bhāvair manasa ākramāt /",
    "GR14ruphbr_u:2736": " jane jāta-ratau digdhās te ced raty-anugāminaḥ // RBhrs_2,3.9 //",
    "GR14ruphbr_u:2737": " yathā--",
    "GR14ruphbr_u:2738": " pūtanām iha niśāmya niśāyāṃ",
    "GR14ruphbr_u:2739": " sā niśānta-luṭhad-udbhaṭa-gātrīm /",
    "GR14ruphbr_u:2740": " kampitāṅga-latikā vraja-rājñī",
    "GR14ruphbr_u:2741": " putram ākula-matir vicinoti // RBhrs_2,3.10 //",
    "GR14ruphbr_u:2742": " kampo raty-anugāmitvād asau digdha itīryate // RBhrs_2,3.11 //",
    "GR14ruphbr_u:2743": " rukṣāḥ--",
    "GR14ruphbr_u:2744": " madhurāścarya-tad-vārtotpannair mud-vismayādibhiḥ /",
    "GR14ruphbr_u:2745": " jātā bhaktopame rukṣā rati-śūnye jane kvacit // RBhrs_2,3.12 //",
    "GR14ruphbr_u:2746": " yathā--",
    "GR14ruphbr_u:2747": " bhogaika-sādhana-juṣā rati-gandha-śūnyaṃ",
    "GR14ruphbr_u:2748": " svaṃ ceṣṭayā hṛdayam atra vivṛṇvato 'pi /",
    "GR14ruphbr_u:2749": " ullāsinaḥ sapadi mādhava-keli-gītais",
    "GR14ruphbr_u:2750": " tasyāṅgam utpulakitaṃ madhurais tadāsīt // RBhrs_2,3.13 //",
    "GR14ruphbr_u:2751": " rukṣa eṣa romāñcāḥ--",
    "GR14ruphbr_u:2752": " rukṣo 'yaṃ rati-śūnyatvād romāñcaṃ kathito budhaiḥ /",
    "GR14ruphbr_u:2753": " mumukṣu-prabhṛtau pūrvaṃ yo ratābhyāsa īritaḥ // RBhrs_2,3.14 //",
    "GR14ruphbr_u:2754": " cittaṃ sattvībhavat prāṇe nyasyaty ātmānam udbhaṭam /",
    "GR14ruphbr_u:2755": " prāṇas tu vikriyāṃ gacchan dehaṃ vikṣobhayaty alam /",
    "GR14ruphbr_u:2756": " tadā stambhādayo bhāvā bhakta-dehe bhavanty amī // RBhrs_2,3.15 //",
    "GR14ruphbr_u:2757": " te stambha-sveda-romāñcāḥ svara-bhedo 'tha vepathuḥ /",
    "GR14ruphbr_u:2758": " vaivarṇyam aśru pralaya ity aṣṭau sāttvikāḥ smṛtāḥ // RBhrs_2,3.16 //",
    "GR14ruphbr_u:2759": " catvāri kṣmādi-bhūtāni prāṇo jātv avalambate /",
    "GR14ruphbr_u:2760": " kadācit sva-pradhānaḥ san dehe carati sarvataḥ // RBhrs_2,3.17 //",
    "GR14ruphbr_u:2761": " stambhaṃ bhūmi-sthitaḥ prāṇas tanoty aśru-jalāśrayaḥ /",
    "GR14ruphbr_u:2762": " tejasthaḥ sveda-vaivarṇye pralayaṃ viyad-āśrayaḥ // RBhrs_2,3.18 //",
    "GR14ruphbr_u:2763": " svastha eva kramān manda-madhya-tīvratva-bheda-bhāk /",
    "GR14ruphbr_u:2764": " romāñca-kampa-vaivarṇyāṇy atra trīṇi tanoty asau // RBhrs_2,3.19 //",
    "GR14ruphbr_u:2765": " bahir antaś ca vikṣobha-vidhāyitvād ataḥ sphuṭam /",
    "GR14ruphbr_u:2766": " proktānubhāvatāmīṣāṃ bhāvatā ca manīṣibhiḥ // RBhrs_2,3.20 //",
    "GR14ruphbr_u:2767": " tatra stambhaḥ--",
    "GR14ruphbr_u:2768": " stambho harṣa-bhayāścarya-viṣādāmarṣa-sambhavaḥ /",
    "GR14ruphbr_u:2769": " tatra vāg-ādi-rāhityaṃ naiścalyaṃ śūnyatādayaḥ // RBhrs_2,3.21 //",
    "GR14ruphbr_u:2770": " tatra harṣād,",
    "GR14ruphbr_u:2771": " yathā tṛtīye (3.2.14)--",
    "GR14ruphbr_u:2772": " yasyānurāga-pluta-hāsa-rāsa-",
    "GR14ruphbr_u:2773": " līlāvaloka-pratilabdha-mānāḥ /",
    "GR14ruphbr_u:2774": " vraja-striyo dṛgbhir anupravṛtta-",
    "GR14ruphbr_u:2775": " dhiyo 'vatasthuḥ kila kṛtya-śeṣāḥ // RBhrs_2,3.22 //",
    "GR14ruphbr_u:2776": " bhayād, yathā--",
    "GR14ruphbr_u:2777": " giri-sannibha-malla-cakra-ruddhaṃ",
    "GR14ruphbr_u:2778": " purataḥ prāṇa-parārdhataḥ parārdhyam /",
    "GR14ruphbr_u:2779": " tanayaṃ jananī samīkṣya śuṣyan",
    "GR14ruphbr_u:2780": " nayanā hanta babhūva niścalāṅgī // RBhrs_2,3.23 //",
    "GR14ruphbr_u:2781": " āścaryād, yathā śrī-daśame (10.13.56)--",
    "GR14ruphbr_u:2782": " tato 'tikutukodvṛtya- stimitaikādaśendriyaḥ /",
    "GR14ruphbr_u:2783": " tad-dhāmnābhūd ajas tūṣṇīṃ pūr-devy-antīva putrikā // RBhrs_2,3.24 //",
    "GR14ruphbr_u:2784": " yathā vā--",
    "GR14ruphbr_u:2785": " śiśoḥ śyāmasya paśyantī śailam abhraṃlihaṃ kare /",
    "GR14ruphbr_u:2786": " tatra citrārpitevāsīd goṣṭhī goṣṭha-nivāsinām // RBhrs_2,3.25 //",
    "GR14ruphbr_u:2787": " viṣādād, yathā--",
    "GR14ruphbr_u:2788": " baka-sodara-dānavodare",
    "GR14ruphbr_u:2789": " pūrataḥ prekṣya viśantam acyutam /",
    "GR14ruphbr_u:2790": " diviṣan-nikaro viṣaṇṇa-dhīḥ",
    "GR14ruphbr_u:2791": " prakaṭaṃ citrapaṭāyate divi // RBhrs_2,3.26 //",
    "GR14ruphbr_u:2792": " amarṣād, yathā--",
    "GR14ruphbr_u:2793": " kartum icchati mura-dviṣe puraḥ",
    "GR14ruphbr_u:2794": " patri-mokṣam akṛpe kṛpī-sute /",
    "GR14ruphbr_u:2795": " satvaro 'pi ripu-niṣkraye ruṣā",
    "GR14ruphbr_u:2796": " niṣkriyaḥ kṣaṇam abhūt kapi-dhvajaḥ // RBhrs_2,3.27 //",
    "GR14ruphbr_u:2797": " atha svedaḥ--",
    "GR14ruphbr_u:2798": " svedo harṣa-bhaya-krodhādi-jaḥ kleda-karas tanoḥ // RBhrs_2,3.28 //",
    "GR14ruphbr_u:2799": " tatra harṣād, yathā--",
    "GR14ruphbr_u:2800": " kim atra sūryātapam ākṣipantī",
    "GR14ruphbr_u:2801": " mugdhākṣi cāturyam urīkaroṣi /",
    "GR14ruphbr_u:2802": " jñātaṃ puraḥ prekṣya saroruhākṣaṃ",
    "GR14ruphbr_u:2803": " svinnāsi bhinnā kusumāyudhena // RBhrs_2,3.29 //",
    "GR14ruphbr_u:2804": " bhayād, yathā--",
    "GR14ruphbr_u:2805": " kutukād abhimanyu-veṣiṇaṃ",
    "GR14ruphbr_u:2806": " harim ākruśya girā pragalbhayā /",
    "GR14ruphbr_u:2807": " viditākṛtir ākulaḥ kṣaṇād",
    "GR14ruphbr_u:2808": " ajani svinna-tanuḥ sa raktakaḥ // RBhrs_2,3.30 //",
    "GR14ruphbr_u:2809": " krodhād, yathā--",
    "GR14ruphbr_u:2810": " yajñasya bhaṅgād ativṛṣṭi-kāriṇaṃ",
    "GR14ruphbr_u:2811": " samīkṣya śakraṃ saruṣo garutmataḥ /",
    "GR14ruphbr_u:2812": " ghanopariṣṭād api tiṣṭhatas tadā",
    "GR14ruphbr_u:2813": " nipetur aṅgād ghana-nīra-bindavaḥ // RBhrs_2,3.31 //",
    "GR14ruphbr_u:2814": " atha romāñcaḥ--",
    "GR14ruphbr_u:2815": " romāñco 'yaṃ kilāścarya-harṣotsāha-bhayādijaḥ /",
    "GR14ruphbr_u:2816": " romṇām abhyudgamas tatra gātra-saṃsparśanādayaḥ // RBhrs_2,3.32 //",
    "GR14ruphbr_u:2817": " tatra āścaryād, yathā--",
    "GR14ruphbr_u:2818": " ḍimbhasya jṛmbhāṃ bhajatas trīlokīṃ",
    "GR14ruphbr_u:2819": " vilokya vailakṣyavatī mukhāntaḥ /",
    "GR14ruphbr_u:2820": " babhūva goṣṭhendra-kuṭumbinīyaṃ",
    "GR14ruphbr_u:2821": " tanu-ruhaiḥ kuḍmalitāṅga-yaṣṭiḥ // RBhrs_2,3.33 //",
    "GR14ruphbr_u:2822": " harṣād, yathā śrī-daśame (10.30.10)--",
    "GR14ruphbr_u:2823": " kiṃ te kṛtaṃ kṣiti tapo bata keśavāṅghri-",
    "GR14ruphbr_u:2824": " sparśotsavotpulakitāṅga-ruhair vibhāsi /",
    "GR14ruphbr_u:2825": " apy aṅghri-sambhava urukrama-vikramād vā",
    "GR14ruphbr_u:2826": " āho varāha-vapuṣaḥ parirambhaṇena // RBhrs_2,3.34 //",
    "GR14ruphbr_u:2827": " utsāhād, yathā--",
    "GR14ruphbr_u:2828": " śṛṅgaṃ kelir aṇārambhe raṇayaty agha-mardane /",
    "GR14ruphbr_u:2829": " śrīdāmno yoddhu-kāmasya reme romāñcitaṃ vapuḥ // RBhrs_2,3.35 //",
    "GR14ruphbr_u:2830": " bhayād, yathā--",
    "GR14ruphbr_u:2831": " viśva-rūpa-dharam adbhutākṛtiṃ",
    "GR14ruphbr_u:2832": " prekṣya tatra puruṣottamaṃ puraḥ /",
    "GR14ruphbr_u:2833": " arjunaḥ sapadi śuṣyad-ānanaḥ",
    "GR14ruphbr_u:2834": " śiśriye vikaṭa-kaṇṭakāṃ tanum // RBhrs_2,3.36 //",
    "GR14ruphbr_u:2835": " atha svara-bhedaḥ--",
    "GR14ruphbr_u:2836": " visāda-vismayāmarṣa-harṣa-bhīty-ādi-sambhavam /",
    "GR14ruphbr_u:2837": " vaisvaryaṃ svara-bhedaḥ syād eṣa gadgadikādikṛt // RBhrs_2,3.37 //",
    "GR14ruphbr_u:2838": " tatra viṣādād, yathā--",
    "GR14ruphbr_u:2839": " vraja-rājñi rathāt puro hariṃ",
    "GR14ruphbr_u:2840": " svayam ity ardha-viśīrṇa-jalpayā /",
    "GR14ruphbr_u:2841": " hriyam eṇadṛśā gurāv api",
    "GR14ruphbr_u:2842": " ślathayantyā kila roditā sakhī // RBhrs_2,3.38 //",
    "GR14ruphbr_u:2843": " vismayād, yathā śrī-daśame (10.13.64)--",
    "GR14ruphbr_u:2844": " śanair athotthāya vimṛjya locane",
    "GR14ruphbr_u:2845": " mukundam udvīkṣya vinamra-kandharaḥ /",
    "GR14ruphbr_u:2846": " kṛtāñjaliḥ praśrayavān samāhitaḥ",
    "GR14ruphbr_u:2847": " sa-vepathur gadgadayailatelayā // RBhrs_2,3.39 //",
    "GR14ruphbr_u:2848": " amarṣād, yathā tatraiva (10.29.30)--",
    "GR14ruphbr_u:2849": " preṣṭhaṃ priyetaram iva pratibhāṣamāṇaṃ",
    "GR14ruphbr_u:2850": " kṛṣṇaṃ tad-artha-vinivartita-sarva-kāmāḥ /",
    "GR14ruphbr_u:2851": " netre vimṛjya ruditopahate sma kiñcit",
    "GR14ruphbr_u:2852": " saṃrambha-gadgada-giro 'bruvatānuraktāḥ // RBhrs_2,3.40 //",
    "GR14ruphbr_u:2853": " harṣād, yathā tatraiva (10.39.56-57)--",
    "GR14ruphbr_u:2854": " hṛṣyat-tanūruho bhāva-pariklinnātma-locanaḥ //",
    "GR14ruphbr_u:2855": " girā gadgadayāstauṣīt sattvam ālambya sātvataḥ /",
    "GR14ruphbr_u:2856": " praṇamya mūrdhnāvahitaḥ kṛtāñjali-puṭaḥ śanaiḥ // RBhrs_2,3.41 //",
    "GR14ruphbr_u:2857": " bhīter, yathā--",
    "GR14ruphbr_u:2858": " tvayy arpitaṃ vitara veṇum iti pramādī",
    "GR14ruphbr_u:2859": " śrutvā mad-īritam udīrṇa-vivarṇa-bhāvaḥ /",
    "GR14ruphbr_u:2860": " tūrṇaṃ babhūva guru-gadgada-ruddha-kaṇṭhaḥ",
    "GR14ruphbr_u:2861": " patrī mukunda tad anena sa hārito 'sti // RBhrs_2,3.42 //",
    "GR14ruphbr_u:2862": " atha vepathuḥ--",
    "GR14ruphbr_u:2863": " vitrāsāmarṣa-harṣādyair vepathur gātra-laulya-kṛt // RBhrs_2,3.43 //",
    "GR14ruphbr_u:2864": " tatra vitrāsena, yathā--",
    "GR14ruphbr_u:2865": " śaṅkha-cūḍam adhirūḍha-vikramaṃ",
    "GR14ruphbr_u:2866": " prekṣya vistṛta-bhujaṃ jighṛkṣayā /",
    "GR14ruphbr_u:2867": " hā vrajendra-tanayeti-vādinī",
    "GR14ruphbr_u:2868": " kampa-sampadam adhatta rādhikā // RBhrs_2,3.44 //",
    "GR14ruphbr_u:2869": " amarṣeṇa, yathā--",
    "GR14ruphbr_u:2870": " kṛṣṇādhikṣepa-jātena vyākulo nakulāmbujaḥ /",
    "GR14ruphbr_u:2871": " cakampe drāg amarṣeṇa bhū-kampe girirāḍ iva // RBhrs_2,3.45 //",
    "GR14ruphbr_u:2872": " harṣeṇa, yathā--",
    "GR14ruphbr_u:2873": " vihasasi kathaṃ hatāśe paśya bhayenādya kampamānāsmi /",
    "GR14ruphbr_u:2874": " cañcalam upasīdantaṃ nivāraya vraja-pates tanayam // RBhrs_2,3.46 //",
    "GR14ruphbr_u:2875": " atha vaivarṇyam--",
    "GR14ruphbr_u:2876": " viṣāda-roṣa-bhīty-āder vaivarṇyaṃ varṇa-vikriyā /",
    "GR14ruphbr_u:2877": " bhāva-jñair atra mālinya-kārśyādyāḥ parikīrtitāḥ // RBhrs_2,3.47 //",
    "GR14ruphbr_u:2878": " tatra viṣādād, yathā--",
    "GR14ruphbr_u:2879": " śvetīkṛtākhila-janaṃ viraheṇa tavādhunā /",
    "GR14ruphbr_u:2880": " gokulaṃ kṛṣṇa devarṣeḥ śvetadvīpa-bhramaṃ dadhe // RBhrs_2,3.48 //",
    "GR14ruphbr_u:2881": " roṣād, yathā--",
    "GR14ruphbr_u:2882": " kaṃsa-śatrum abhiyuñjataḥ puro",
    "GR14ruphbr_u:2883": " vīkṣya kaṃsa-sahajān udāyudhān /",
    "GR14ruphbr_u:2884": " śrī-balasya sakhi tasya ruṣyataḥ",
    "GR14ruphbr_u:2885": " prodyad-indu-nibham ānanaṃ babhau // RBhrs_2,3.49 //",
    "GR14ruphbr_u:2886": " bhīter, yathā--",
    "GR14ruphbr_u:2887": " rakṣite vraja-kule bakāriṇā",
    "GR14ruphbr_u:2888": " parvataṃ vara-mudasya līlayā /",
    "GR14ruphbr_u:2889": " kālimā bala-ripor mukhe bhavann",
    "GR14ruphbr_u:2890": " ūcivān manasi bhītim utthitām // RBhrs_2,3.50 //",
    "GR14ruphbr_u:2891": " viṣāde śvetimā proktā dhausaryaṃ kālimā kvacit /",
    "GR14ruphbr_u:2892": " roṣe tu raktimā bhītyāṃ kālimā kvāpi śuklimā // RBhrs_2,3.51 //",
    "GR14ruphbr_u:2893": " raktimā lakṣyate vyakto harṣodreke 'pi kutracit /",
    "GR14ruphbr_u:2894": " atrāsārvatrikatvena naivāsyodāhṛtiḥ kṛtā // RBhrs_2,3.52 //",
    "GR14ruphbr_u:2895": " atha aśru--",
    "GR14ruphbr_u:2896": " harṣa-roṣa-viṣādādyair aśru netre jalodgamaḥ /",
    "GR14ruphbr_u:2897": " harṣaje 'śruṇi śītatvam auṣṇyaṃ roṣādi-sambhave /",
    "GR14ruphbr_u:2898": " sarvatra nayana-kṣobha-rāga-saṃmārjanādayaḥ // RBhrs_2,3.53 //",
    "GR14ruphbr_u:2899": " atra harṣeṇa, yathā--",
    "GR14ruphbr_u:2900": " govinda-prekṣaṇākṣepi-bāṣpa-pūrābhivarṣiṇam /",
    "GR14ruphbr_u:2901": " uccair anindad ānandam aravinda-vilocanā // RBhrs_2,3.54 //",
    "GR14ruphbr_u:2902": " roṣeṇa, yathā hari-vaṃśe (2.66.24)--",
    "GR14ruphbr_u:2903": " tasyāḥ susrāva netrābhyāṃ vāri praṇaya-kopajam /",
    "GR14ruphbr_u:2904": " kuśeśaya-palāśābhyām avaśyāya-jalaṃ yathā // RBhrs_2,3.55 //",
    "GR14ruphbr_u:2905": " yathā vā--",
    "GR14ruphbr_u:2906": " bhīmasya cedīśa-vadhaṃ vidhitso",
    "GR14ruphbr_u:2907": " reje 'śru-visrāvi ruṣoparaktam /",
    "GR14ruphbr_u:2908": " udyan-mukhaṃ vāri-kaṇāvakīrṇaṃ",
    "GR14ruphbr_u:2909": " sāndhya-tviṣā grastam ivendu-bimbam // RBhrs_2,3.56 //",
    "GR14ruphbr_u:2910": " viṣādena, yathā śrī-daśame (10.60.23)--",
    "GR14ruphbr_u:2911": " padā sujātena nakhāruṇa-śriyā",
    "GR14ruphbr_u:2912": " bhuvaṃ likhanty aśrubhir añjanāsitaiḥ /",
    "GR14ruphbr_u:2913": " āsiñcatī kuṅkuma-rūṣitau stanau",
    "GR14ruphbr_u:2914": " tasthāv adho-mukhy atiduḥkha-ruddha-vāk // RBhrs_2,3.57 //",
    "GR14ruphbr_u:2915": " atha pralayaḥ--",
    "GR14ruphbr_u:2916": " pralayaḥ sukha-duḥkhābhyāṃ ceṣṭā-jñāna-nirākṛtiḥ /",
    "GR14ruphbr_u:2917": " atrānubhāvāḥ kathitā mahī-nipatanādayaḥ // RBhrs_2,3.58 //",
    "GR14ruphbr_u:2918": " tatra sukhena, yathā--",
    "GR14ruphbr_u:2919": " milantaṃ harim ālokya latā-puñjād atarkitam /",
    "GR14ruphbr_u:2920": " jñapti-śūnya-manā reje niścalāṅgī vrajāṅganā // RBhrs_2,3.59 //",
    "GR14ruphbr_u:2921": " duḥkhena, yathā śrī-daśame (10.39.15)--",
    "GR14ruphbr_u:2922": " anyāś ca tad-anudhyāna-nivṛttāśeṣa-vṛttayaḥ /",
    "GR14ruphbr_u:2923": " nābhyajānan imaṃ lokam ātma-lokaṃ gatā iva // RBhrs_2,3.60 //",
    "GR14ruphbr_u:2924": " sarve hi sattva-mūlatvād bhāvā yadyapi sāttvikāḥ /",
    "GR14ruphbr_u:2925": " tathāpy amīṣāṃ sattvaika-mūlatvāt sāttvika-prathā // RBhrs_2,3.61 //",
    "GR14ruphbr_u:2926": " sattvasya tāratamyāt prāṇa-tanu-kṣobha-tāratamyaṃ syāt /",
    "GR14ruphbr_u:2927": " tata eva tāratamyaṃ sarveṣāṃ sāttvikānāṃ syāt // RBhrs_2,3.62 //",
    "GR14ruphbr_u:2928": " dhūmāyitās te jvalitā dīptā uddīpta-saṃjñitāḥ /",
    "GR14ruphbr_u:2929": " vṛddhiṃ yathottaraṃ yāntaḥ sāttvikāḥ syuś catur-vidhāḥ // RBhrs_2,3.63 //",
    "GR14ruphbr_u:2930": " sā bhūri-kāla-vyāpitvaṃ bahv-aṅga-vyāpitā'pi ca /",
    "GR14ruphbr_u:2931": " svarūpeṇa tathotkarṣa iti vṛddhis tridhā bhavet // RBhrs_2,3.64 //",
    "GR14ruphbr_u:2932": " tatra netrāmbu-vaisvarya-varjānām eva yujyate /",
    "GR14ruphbr_u:2933": " bahv-aṅga-vyāpitāmīṣāṃ tayoḥ kāpi viśiṣṭatā // RBhrs_2,3.65 //",
    "GR14ruphbr_u:2934": " tatrāśrūṇāṃ dṛg-aucchūnya-kāritvam avadātatā /",
    "GR14ruphbr_u:2935": " tathā tārātivaicitrī-vailakṣaṇya-vidhāyitā /",
    "GR14ruphbr_u:2936": " vaisvarṇyasya tu bhinnatve kauṇṭhya-vyākulatādayaḥ // RBhrs_2,3.66 //",
    "GR14ruphbr_u:2937": " bhinnatvaṃ sthāna-vibhraṃśaḥ kauṇṭhyaṃ syāt sanna-kaṇṭhatā /",
    "GR14ruphbr_u:2938": " vyākulatvaṃ tu nānocca-nīca-gupta-viluptatā // RBhrs_2,3.67 //",
    "GR14ruphbr_u:2939": " prāyo dhūmāyitā eva rukṣās tiṣṭhanti sāttvikāḥ /",
    "GR14ruphbr_u:2940": " snigdhās tu prāyaśaḥ sarve caturdhaiva bhavanty amī // RBhrs_2,3.68 //",
    "GR14ruphbr_u:2941": " mahotsavādi-vṛtteṣu sad-goṣṭhī-tāṇḍavādiṣu /",
    "GR14ruphbr_u:2942": " jvalanty ullāsinaḥ kvāpi te rukṣā api kasyacit // RBhrs_2,3.69 //",
    "GR14ruphbr_u:2943": " sarvānanda-camatkāra-hetur bhāvo varo ratiḥ /",
    "GR14ruphbr_u:2944": " ete hi tad-vinābhāvān na camatkāritāśrayāḥ // RBhrs_2,3.70 //",
    "GR14ruphbr_u:2945": " tatra dhūmāyitāḥ--",
    "GR14ruphbr_u:2946": " advitīyā amī bhāvā athavā sa-dvitīyakāḥ /",
    "GR14ruphbr_u:2947": " īṣad-vyaktā apahnotuṃ śakyā dhūmāyitā matāḥ // RBhrs_2,3.71 //",
    "GR14ruphbr_u:2948": " yathā--",
    "GR14ruphbr_u:2949": " ākarṇayann aghaharām agha-vairi-kīrtiṃ",
    "GR14ruphbr_u:2950": " pakṣmāgra-miśra-viralāśrur abhūt purodhāḥ /",
    "GR14ruphbr_u:2951": " yaṣṭā darocchvasita-loma-kapolam īṣat-",
    "GR14ruphbr_u:2952": " prasvinna-nāsikam uvāha mukhāravindam // RBhrs_2,3.72 //",
    "GR14ruphbr_u:2953": " atha jvalitāḥ--",
    "GR14ruphbr_u:2954": " te dvau trayo vā yugapad yāntaḥ suprakaṭāṃ daśām /",
    "GR14ruphbr_u:2955": " śakyāḥ kṛcchreṇa nihnotuṃ jvalitā iti kīrtitāḥ // RBhrs_2,3.73 //",
    "GR14ruphbr_u:2956": " yathā--",
    "GR14ruphbr_u:2957": " na guñjām ādātuṃ prabhavati karaḥ kampa-taralo",
    "GR14ruphbr_u:2958": " dṛśau sāsre piñchaṃ na paricinutaṃ satvara-kṛti /",
    "GR14ruphbr_u:2959": " kṣamāv ūrū stabdhau padam api na gantuṃ tava sakhe",
    "GR14ruphbr_u:2960": " vanād vaṃśī-dhvāne parisaram avāpte śravaṇayoḥ // RBhrs_2,3.74 //",
    "GR14ruphbr_u:2961": " yathā vā--",
    "GR14ruphbr_u:2962": " niruddhaṃ bāṣpāmbhaḥ katham api mayā gadgada-giro",
    "GR14ruphbr_u:2963": " hriyā sadyo gūḍhāḥ sakhi vighaṭito vepathur api /",
    "GR14ruphbr_u:2964": " giri-droṇyāṃ veṇau dhvanati nipuṇair iṅgita-maye",
    "GR14ruphbr_u:2965": " tathāpy ūhāñcakre mama manasi rāgaḥ parijanaiḥ // RBhrs_2,3.75 //",
    "GR14ruphbr_u:2966": " atha dīptāḥ--",
    "GR14ruphbr_u:2967": " prauḍhāṃ tri-caturā vyaktiṃ pañca vā yugapad-gatāḥ /",
    "GR14ruphbr_u:2968": " saṃvarītum aśakyās te dīptā dhīrair udāhṛtāḥ // RBhrs_2,3.76 //",
    "GR14ruphbr_u:2969": " yathā--",
    "GR14ruphbr_u:2970": " na śaktim upavīṇane ciram adhatta kampākulo",
    "GR14ruphbr_u:2971": " na gadgada-niruddha-vāk prabhur abhūd upaślokane /",
    "GR14ruphbr_u:2972": " kṣamo 'jani na vīkṣaṇe vigalad-aśru-puraḥ puro",
    "GR14ruphbr_u:2973": " madhu-dviṣi parisphuraty avaśam-mūrtir āsīn muniḥ // RBhrs_2,3.77 //",
    "GR14ruphbr_u:2974": " yathā vā--",
    "GR14ruphbr_u:2975": " kim unmīlaty asre kusumaja-rajo gañjasi mudhā",
    "GR14ruphbr_u:2976": " sa-romāñce kampe himam anilam ākrośasi kutaḥ /",
    "GR14ruphbr_u:2977": " kim ūru-stambhe vā vana-viharaṇaṃ dvekṣi sakhi te",
    "GR14ruphbr_u:2978": " nirābādhā rādhe vadati madanādhiṃ svara-bhidā // RBhrs_2,3.78 //",
    "GR14ruphbr_u:2979": " atha uddīptāḥ--",
    "GR14ruphbr_u:2980": " ekadā vyaktim āpannāḥ pañca-ṣāḥ sarva eva vā /",
    "GR14ruphbr_u:2981": " ārūḍhā paramotkarṣam uddīptā iti kīrtitāḥ // RBhrs_2,3.79 //",
    "GR14ruphbr_u:2982": " yathā--",
    "GR14ruphbr_u:2983": " adya svidyati vepate pulakibhir nispandatām aṅgakair",
    "GR14ruphbr_u:2984": " dhatte kākubhir ākulaṃ vilapati mlāyaty analpoṣmabhiḥ /",
    "GR14ruphbr_u:2985": " stimyaty ambubhir ambaka-stavakitaiḥ pītāmbaroḍḍāmaraṃ",
    "GR14ruphbr_u:2986": " sadyas tad-viraheṇa muhyati muhur goṣṭhādhivāsī janaḥ // RBhrs_2,3.80 //",
    "GR14ruphbr_u:2987": " uddīptā eva sūddiptā mahā-bhāve bhavanty amī /",
    "GR14ruphbr_u:2988": " sarva eva parāṃ koṭiṃ sāttvikā yatra bibhrati // RBhrs_2,3.81 //",
    "GR14ruphbr_u:2989": " kiṃ ca--",
    "GR14ruphbr_u:2990": " athātra sāttvikābhāsā vilikhyante catur-vidhāḥ // RBhrs_2,3.82 //",
    "GR14ruphbr_u:2991": " raty-ābhāsa-bhavās te tu sattvābhāsa-bhavās tathā /",
    "GR14ruphbr_u:2992": " niḥsattvāś ca pratīpāś ca yathā-pūrvam amī varāḥ // RBhrs_2,3.83 //",
    "GR14ruphbr_u:2993": " tatra ādyāḥ--",
    "GR14ruphbr_u:2994": " mumukṣu-pramukheṣv ādyā raty-ābhāsāt puroditāt // RBhrs_2,3.84 //",
    "GR14ruphbr_u:2995": " yathā--",
    "GR14ruphbr_u:2996": " vārāṇasī-nivāsī kaścid ayaṃ vyāharan hareś caritam /",
    "GR14ruphbr_u:2997": " yati-goṣṭhyām utpulakaḥ siñcati gaṇḍa-dvayīm asraiḥ // RBhrs_2,3.85 //",
    "GR14ruphbr_u:2998": " atha sattvābhāsa-bhavāḥ--",
    "GR14ruphbr_u:2999": " mud-vismayāder ābhāsaḥ prodyan jātyā ślathe hṛdi /",
    "GR14ruphbr_u:3000": " sattvābhāsa iti proktaḥ sattvābhāsa-bhavās tataḥ // RBhrs_2,3.86 //",
    "GR14ruphbr_u:3001": " yathā--",
    "GR14ruphbr_u:3002": " jaran-mīmāṃsakasyāpi śṛṇvataḥ kṛṣṇa-vibhramam /",
    "GR14ruphbr_u:3003": " hṛṣṭāyamāna-manaso babhūvotpulakaṃ vapuḥ // RBhrs_2,3.87 //",
    "GR14ruphbr_u:3004": " yathā vā--",
    "GR14ruphbr_u:3005": " mukunda-caritāmṛta-prasara-varṣiṇas te mayā",
    "GR14ruphbr_u:3006": " kathaṃ kathana-cāturī-madhurimā gurur varṇyatām /",
    "GR14ruphbr_u:3007": " muhūrtam atad-arthino 'pi viṣayiṇo 'pi yasyānanān",
    "GR14ruphbr_u:3008": " niśamya vijayaṃ prabhor dadhati bāṣpa-dhārām amī // RBhrs_2,3.88 //",
    "GR14ruphbr_u:3009": " atha niḥsattvāḥ--",
    "GR14ruphbr_u:3010": " nisarga-picchila-svānte tad-abhyāsa-pare 'pi ca /",
    "GR14ruphbr_u:3011": " sattvābhāsaṃ vināpi syuḥ kvāpy aśru-pulakādayaḥ // RBhrs_2,3.89 //",
    "GR14ruphbr_u:3012": " yathā--",
    "GR14ruphbr_u:3013": " niśamayato hari-caritaṃ na hi sukha-duḥkhādayo 'sya hṛdi bhāvāḥ /",
    "GR14ruphbr_u:3014": " anabhiniveśāj jātā katham asravad asram aśrāntam // RBhrs_2,3.90 //",
    "GR14ruphbr_u:3015": " prakṛtyā śithilaṃ yeṣāṃ manaḥ picchilam eva vā /",
    "GR14ruphbr_u:3016": " teṣv eva sāttvikābhāsaḥ prāyaḥ saṃsadi jāyate // RBhrs_2,3.91 //",
    "GR14ruphbr_u:3017": " atha pratīpāḥ--",
    "GR14ruphbr_u:3018": " hitād anyasya kṛṣṇasya pratīpāḥ krud-bhayādibhiḥ // RBhrs_2,3.92 //",
    "GR14ruphbr_u:3019": " tatra krudhā,",
    "GR14ruphbr_u:3020": " yathā hari-vaṃśe (2.30.63)",
    "GR14ruphbr_u:3021": " {*Critical edition, 76.16}--",
    "GR14ruphbr_u:3022": " tasya prasphuritauṣṭhasya raktādhara-taṭasya ca /",
    "GR14ruphbr_u:3023": " vaktraṃ kaṃsasya roṣeṇa rakta-sūryāyate tadā // RBhrs_2,3.93 //",
    "GR14ruphbr_u:3024": " bhayena, yathā--",
    "GR14ruphbr_u:3025": " mlānānanaḥ kṛṣṇam avekṣya raṅge",
    "GR14ruphbr_u:3026": " siṣveda mallas tv adhi-bhāla-śukti /",
    "GR14ruphbr_u:3027": " mukti-śriyāṃ suṣṭhu puro milantyām",
    "GR14ruphbr_u:3028": " atyādarāt pādyam ivājahāra // RBhrs_2,3.94 //",
    "GR14ruphbr_u:3029": " yathā vā--",
    "GR14ruphbr_u:3030": " pravācyamāne purataḥ purāṇe",
    "GR14ruphbr_u:3031": " niśamya kaṃsasya bhayātirekam /",
    "GR14ruphbr_u:3032": " pariplavāntaḥkaraṇaḥ samantāt",
    "GR14ruphbr_u:3033": " parimlāna-mukhas tadāsīt // RBhrs_2,3.95 //",
    "GR14ruphbr_u:3034": " nāsty arthaḥ sāttvikābhāsa-kathane ko 'pi yadyapi /",
    "GR14ruphbr_u:3035": " sāttvikānāṃ vivekāya dik tathāpi pradarśitā // RBhrs_2,3.96 //",
    "GR14ruphbr_u:3036": " iti śrī-śrī-bhakti-rasāmṛta-sindhau dakṣiṇa-vibhāge",
    "GR14ruphbr_u:3037": " bhakti-rasa-sāmānya-nirūpaṇe sāttvika-laharī tṛtīyā / [2.4]",
    "GR14ruphbr_u:3038": " vyabhicāryākhyā caturtha-laharī",
    "GR14ruphbr_u:3039": " athocyante trayas-triṃśad-bhāvā ye vyabhicāriṇaḥ /",
    "GR14ruphbr_u:3040": " viśeṣeṇābhimukhyena caranti sthāyinaṃ prati // RBhrs_2,4.1 //",
    "GR14ruphbr_u:3041": " vāg-aṅga-sattva-sūcyā jñeyās te vyabhicāriṇaḥ /",
    "GR14ruphbr_u:3042": " sañcārayanti bhāvasya gatiṃ sañcāriṇo 'pi // RBhrs_2,4.2 //",
    "GR14ruphbr_u:3043": " unmajjanti nimajjanti sthāyiny amṛta-vāridhau /",
    "GR14ruphbr_u:3044": " ūrmivad vardhayanty enaṃ yānti tad-rūpatāṃ ca te // RBhrs_2,4.3 //",
    "GR14ruphbr_u:3045": " nirvedo 'tha viṣādo dainyaṃ glāni-śramau ca mada-garvau /",
    "GR14ruphbr_u:3046": " śaṅkā-trāsāvegā unmādāpasmṛtī tathā vyādhiḥ // RBhrs_2,4.4 //",
    "GR14ruphbr_u:3047": " moho mṛtir ālasyaṃ jāḍyaṃ vrīḍāvahitthā ca /",
    "GR14ruphbr_u:3048": " smṛtir atha vitarka-cintā-mati-dhṛtayo harṣa utsukatvaṃ ca // RBhrs_2,4.5 //",
    "GR14ruphbr_u:3049": " augryam arṣāsūyāś cāpalyaṃ caiva nidrā ca /",
    "GR14ruphbr_u:3050": " suptir bodha itīme bhāvā vyabhicāriṇaḥ samākhyātāḥ // RBhrs_2,4.6 //",
    "GR14ruphbr_u:3051": " tatra (1) nirvedaḥ--",
    "GR14ruphbr_u:3052": " mahārti-viprayogerṣyā-sad-vivekādi-kalpitam /",
    "GR14ruphbr_u:3053": " svāvamānanam evātra nirveda iti kathyate /",
    "GR14ruphbr_u:3054": " atra cintāśru-vaivarṇya-dainya-niḥśvasitādayaḥ // RBhrs_2,4.7 //",
    "GR14ruphbr_u:3055": " tatra mahārtyā, yathā--",
    "GR14ruphbr_u:3056": " hanta deha-hatakaiḥ kim amībhiḥ",
    "GR14ruphbr_u:3057": " pālitair viphala-puṇya-phalair naḥ /",
    "GR14ruphbr_u:3058": " ehi kāliya-hrade viṣa-vahnau",
    "GR14ruphbr_u:3059": " svaṃ kuṭumbini haṭhāj juhavāma // RBhrs_2,4.8 //",
    "GR14ruphbr_u:3060": " viprayogeṇa, yathā--",
    "GR14ruphbr_u:3061": " asaṅgamān mādhava-mādhurīṇām",
    "GR14ruphbr_u:3062": " apuṣpite nīrasatāṃ prayāte /",
    "GR14ruphbr_u:3063": " vṛndāvane śīryati hā kuto 'sau",
    "GR14ruphbr_u:3064": " prāṇity apuṇyaḥ subalo dvirephaḥ // RBhrs_2,4.9 //",
    "GR14ruphbr_u:3065": " yathā vā, dāna-keli-kaumudyām (20)--",
    "GR14ruphbr_u:3066": " bhavatu mādhava-jalpam aśṛṇvatoḥ",
    "GR14ruphbr_u:3067": " śravaṇayor alam aśravaṇir mama /",
    "GR14ruphbr_u:3068": " tam avilokayator avilocaniḥ",
    "GR14ruphbr_u:3069": " sakhi vilocanayoś ca kilānayoḥ // RBhrs_2,4.10 //",
    "GR14ruphbr_u:3070": " īrṣyayā, yathā hari-vaṃśe (2.67.11)",
    "GR14ruphbr_u:3071": " {*In critical edition,",
    "GR14ruphbr_u:3072": " appendix 29.} satyādevī-vākyam--",
    "GR14ruphbr_u:3073": " stotavyā yadi tāvat sā nāradena tavāgrataḥ /",
    "GR14ruphbr_u:3074": " durbhago 'yaṃ janas tatra kim artham anuśabditaḥ // RBhrs_2,4.11 //",
    "GR14ruphbr_u:3075": " sad-vivekena,",
    "GR14ruphbr_u:3076": " yathā śrī-daśame (10.51.47)--",
    "GR14ruphbr_u:3077": " mamaiṣa kālo 'jita niṣphalo gato",
    "GR14ruphbr_u:3078": " rājya-śriyonnaddha-madasya bhūpateḥ /",
    "GR14ruphbr_u:3079": " martyātma-buddheḥ suta-dāra-koṣa-bhūṣv",
    "GR14ruphbr_u:3080": " āsajjamānasya duranta-cintayā // RBhrs_2,4.12 //",
    "GR14ruphbr_u:3081": " amaṅgalam api procya nirvedaṃ prathamaṃ muniḥ /",
    "GR14ruphbr_u:3082": " mene 'muṃ sthāyinaṃ śānta iti jalpanti kecana // RBhrs_2,4.13 //",
    "GR14ruphbr_u:3083": " atha (2) viṣādaḥ--",
    "GR14ruphbr_u:3084": " iṣṭānavāpti-prārabdha-kāryāsiddhi-vipattitaḥ /",
    "GR14ruphbr_u:3085": " aparādhādito 'pi syād anutāpo viṣaṇṇatā // RBhrs_2,4.14 //",
    "GR14ruphbr_u:3086": " atropāya-sahāyānusandhiś cintā ca rodanam /",
    "GR14ruphbr_u:3087": " vilāpa-śvāsa-vaivarṇya-mukha-śoṣādayo 'pi ca // RBhrs_2,4.15 //",
    "GR14ruphbr_u:3088": " tatra iṣṭānavāptito, yathā--",
    "GR14ruphbr_u:3089": " jarāṃ yātā mūrtir mama vivaśatāṃ vāg api gatā",
    "GR14ruphbr_u:3090": " mano-vṛttiś ceyaṃ smṛti-vidhuratā-paddhatim agāt /",
    "GR14ruphbr_u:3091": " agha-dhvaṃsin dūre vasatu bhavad-ālokana-śaśī",
    "GR14ruphbr_u:3092": " mayā hanta prāpto na bhajana-rucer apy avasaraḥ // RBhrs_2,4.16 //",
    "GR14ruphbr_u:3093": " prārabdha-kāryāsiddheḥ, yathā--",
    "GR14ruphbr_u:3094": " svapne mayādya kusumāni kilāhṛtāni",
    "GR14ruphbr_u:3095": " yatnena tair viracitā vana-mālikā ca /",
    "GR14ruphbr_u:3096": " yāvan mukunda-hṛdi hanta nidhīyate sā",
    "GR14ruphbr_u:3097": " hā tāvad eva tarasā virarāma nidrā // RBhrs_2,4.17 //",
    "GR14ruphbr_u:3098": " vipattiteḥ, yathā--",
    "GR14ruphbr_u:3099": " katham anāyi pure mayakā sutaḥ",
    "GR14ruphbr_u:3100": " katham asau na nigṛhya gṛhe dhṛtaḥ /",
    "GR14ruphbr_u:3101": " amum aho bata danti-vidhuntudo",
    "GR14ruphbr_u:3102": " vidhuritaṃ vidhum atra vidhitsati // RBhrs_2,4.18 //",
    "GR14ruphbr_u:3103": " aparādhāt, yathā śrī-daśame (10.14.9)--",
    "GR14ruphbr_u:3104": " paśyeśa me 'nāryam ananta ādye",
    "GR14ruphbr_u:3105": " parātmani tvayy api māyi-māyini",
    "GR14ruphbr_u:3106": " māyāṃ vitatyekṣitum ātma-vaibhavaṃ",
    "GR14ruphbr_u:3107": " hy ahaṃ kiyān aiccham ivārcir agnau // RBhrs_2,4.19 //",
    "GR14ruphbr_u:3108": " yathā vā--",
    "GR14ruphbr_u:3109": " syamantakam ahaṃ hṛtvā gato ghorāsyam antakam /",
    "GR14ruphbr_u:3110": " karavai taraṇīṃ kāṃ vā kṣipto vaitaraṇīyam anu // RBhrs_2,4.20 //",
    "GR14ruphbr_u:3111": " atha (3) dainyam--",
    "GR14ruphbr_u:3112": " duḥkha-trāsāparādhādyair anaurjityaṃ tu dīnatā /",
    "GR14ruphbr_u:3113": " cāṭu-kṛn-māndya-mālinya-cintāṅga-jaḍimādi-kṛt // RBhrs_2,4.21 //",
    "GR14ruphbr_u:3114": " tatra duḥkhena,",
    "GR14ruphbr_u:3115": " yathā śrī-daśame (10.51.57)--",
    "GR14ruphbr_u:3116": " ciram iha vṛjinārtas tapyamāno 'nutāpair",
    "GR14ruphbr_u:3117": " avitṛṣa-ṣaḍa-mitro labdha-śāntiḥ kathaṅcit /",
    "GR14ruphbr_u:3118": " śaraṇada samupetas tvat-padābjaṃ parātmann",
    "GR14ruphbr_u:3119": " abhayam ṛtam aśokaṃ pāhi māpannam īśa // RBhrs_2,4.22 //",
    "GR14ruphbr_u:3120": " trāsena, yathā prathame (1.8.10) --",
    "GR14ruphbr_u:3121": " abhidravati mām īśa śaras taptāyaso vibho /",
    "GR14ruphbr_u:3122": " kāmaṃ dahatu māṃ nātha mā me garbho nipātyatām // RBhrs_2,4.23 //",
    "GR14ruphbr_u:3123": " aparādhena,",
    "GR14ruphbr_u:3124": " yathā śrī-daśame (10.14.10) --",
    "GR14ruphbr_u:3125": " ataḥ kṣamasvācyuta me rajo-bhuvo",
    "GR14ruphbr_u:3126": " hy ajānatas tvat-pṛthagīśa-māninaḥ",
    "GR14ruphbr_u:3127": " ajāvalepāndhatamo 'ndhacakṣuṣa",
    "GR14ruphbr_u:3128": " eṣo 'nukampyo mayi nāthavān iti // RBhrs_2,4.24 //",
    "GR14ruphbr_u:3129": " ādya-śabdena lajjayāpi,",
    "GR14ruphbr_u:3130": " yathā tatraiva (10.22.14)--",
    "GR14ruphbr_u:3131": " mā'nayaṃ bhoḥ kṛthās tvāṃ tu nanda-gopa-sutaṃ priyam /",
    "GR14ruphbr_u:3132": " jānīmo 'ṅga vraja-ślāghyaṃ dehi vāsāṃsi vepitāḥ // RBhrs_2,4.25 //",
    "GR14ruphbr_u:3133": " atha (4) mlāniḥ--",
    "GR14ruphbr_u:3134": " ojaḥ somātmakaṃ dehe bala-puṣṭi-kṛd asya tu /",
    "GR14ruphbr_u:3135": " kṣayāccham ādhi-raty-ādyair glānir niṣprāṇatā matā /",
    "GR14ruphbr_u:3136": " kampāṅga-jāḍya-vaivarṇya-kārśya-dṛg-bhramaṇādi-kṛt // RBhrs_2,4.26 //",
    "GR14ruphbr_u:3137": " tatra śrameṇa, yathā--",
    "GR14ruphbr_u:3138": " āghūrṇan-maṇi-valayojjvala-prakoṣṭhā",
    "GR14ruphbr_u:3139": " goṣṭhāntar-madhuripu-kīrti-nartitauṣṭhī /",
    "GR14ruphbr_u:3140": " lolākṣī dadhi-kalasaṃ viloḍayantī",
    "GR14ruphbr_u:3141": " kṛṣṇāya klama-bhara-niḥspṛhā babhūva // RBhrs_2,4.27 //",
    "GR14ruphbr_u:3142": " yathā vā--",
    "GR14ruphbr_u:3143": " gumphituṃ nirupamāṃ vana-srajaṃ",
    "GR14ruphbr_u:3144": " cāru puṣpa-paṭalaṃ vicinvatī /",
    "GR14ruphbr_u:3145": " durgame klama-bharātidurbalā",
    "GR14ruphbr_u:3146": " kānane kṣaṇam abhūn mṛgekṣaṇā // RBhrs_2,4.28 //",
    "GR14ruphbr_u:3147": " ādhinā, yathā--",
    "GR14ruphbr_u:3148": " sā rasa-vyatikareṇa vihīnā",
    "GR14ruphbr_u:3149": " kṣīṇa-jīvanatayoccala-haṃsā /",
    "GR14ruphbr_u:3150": " mādhavādya viraheṇa tavāmbā",
    "GR14ruphbr_u:3151": " śuṣyati sma sarasī śucineva // RBhrs_2,4.29 //",
    "GR14ruphbr_u:3152": " ratyā, yathā rasa-sudhākare (2.13f)--",
    "GR14ruphbr_u:3153": " ati-prayatnena ratānta-tāntā",
    "GR14ruphbr_u:3154": " kṛṣṇena talpāvaropitā sā /",
    "GR14ruphbr_u:3155": " ālambya tasyaiva karaṃ kareṇa",
    "GR14ruphbr_u:3156": " jyotsnā-kṛtānandam alindam āpa // RBhrs_2,4.30 //",
    "GR14ruphbr_u:3157": " atha (5) śramaḥ--",
    "GR14ruphbr_u:3158": " adhva-nṛtya-ratādy-utthaḥ khedaḥ śrama itīryate /",
    "GR14ruphbr_u:3159": " nidrā-svedāṅga-saṃmarda-jṛmbhāśvāsādi-bhāg asau // RBhrs_2,4.31 //",
    "GR14ruphbr_u:3160": " atha adhvano, yathā--",
    "GR14ruphbr_u:3161": " kṛtāgasaṃ putram anuvrajantī",
    "GR14ruphbr_u:3162": " vrajājirāntar vraja-rāja-rājñī /",
    "GR14ruphbr_u:3163": " pariskhalat-kuntala-bandhaneyaṃ",
    "GR14ruphbr_u:3164": " babhūva gharmāmbu-karambitāṅgī // RBhrs_2,4.32 //",
    "GR14ruphbr_u:3165": " nṛtyādeḥ, yathā--",
    "GR14ruphbr_u:3166": " vistīryottaralita-hāram aṅga-hāraṃ",
    "GR14ruphbr_u:3167": " saṅgītonmukha-mukharair vṛtaḥ suhṛdbhiḥ /",
    "GR14ruphbr_u:3168": " asvidyad viracita-nanda-sūnur vā",
    "GR14ruphbr_u:3169": " kurvāṇas taṭa-bhuvi tāṇḍavāni rāmaḥ // RBhrs_2,4.33 //",
    "GR14ruphbr_u:3170": " ratād, yathā śrī-daśame (10.33.20)--",
    "GR14ruphbr_u:3171": " tāsām ativihāreṇa śrāntānāṃ vadanāni saḥ /",
    "GR14ruphbr_u:3172": " prāmṛjat karuṇaḥ premṇā śantamenāṅga pāṇinā // RBhrs_2,4.34 //",
    "GR14ruphbr_u:3173": " atha (6) madaḥ--",
    "GR14ruphbr_u:3174": " viveka-hara ullāso madaḥ sa dvi-vidho mataḥ /",
    "GR14ruphbr_u:3175": " madhu-pāna-bhavo 'naṅga-vikriyā-bhara-jo 'pi ca /",
    "GR14ruphbr_u:3176": " gaty-aṅga-vāṇī-skhalana-dṛg-ghūrṇā-raktimādi-kṛt // RBhrs_2,4.35 //",
    "GR14ruphbr_u:3177": " tatra madhu-pāna-bhavo,",
    "GR14ruphbr_u:3178": " yathā lalita-mādhave (5.41)--",
    "GR14ruphbr_u:3179": " bile kva nu vililyire nṛpa-pipīlikāḥ pīḍitāḥ",
    "GR14ruphbr_u:3180": " pinasmi jagad-aṇḍakaṃ nanu hariḥ krudhaṃ dhāsyati /",
    "GR14ruphbr_u:3181": " śacī-gṛha-kuraṅga re hasasi kiṃ tvam ity unnadann",
    "GR14ruphbr_u:3182": " udeti mada-ḍambara-skhalita-cūḍam agre halī // RBhrs_2,4.36 //",
    "GR14ruphbr_u:3183": " yathā vā prācām {*Puruṣottama-devasya. SRK 127, SKM 238.}--",
    "GR14ruphbr_u:3184": " bha-bha-bhramati medinī la-la-landate candramāḥ",
    "GR14ruphbr_u:3185": " kṛ-kṛṣṇa vavada drutaṃ ha-ha-hasanti kiṃ vṛṣṇayaḥ /",
    "GR14ruphbr_u:3186": " sisīdhu mu-mu-muñca me pa-pa-pa-pāna-pātre sthitaḥ",
    "GR14ruphbr_u:3187": " mada-skhalitam ālapan hala-dharaḥ śriyaḥ vaḥ kriyāt // RBhrs_2,4.37 //",
    "GR14ruphbr_u:3188": " uttamas tu madāc chete madhyo hasati pāyati /",
    "GR14ruphbr_u:3189": " kaniṣṭhaḥ krośati svairaṃ puruṣaṃ vakti roditi // RBhrs_2,4.38 //",
    "GR14ruphbr_u:3190": " mado 'pi tri-vidhaḥ proktas taruṇādi-prabhedataḥ /",
    "GR14ruphbr_u:3191": " atra nātyupayogitvād vistārya na hi varṇitaḥ // RBhrs_2,4.39 //",
    "GR14ruphbr_u:3192": " anaṅga-vikriyā-bharajo, yathā--",
    "GR14ruphbr_u:3193": " vrajapati-sutam agre vikṣya bhugnībhavad-bhrūr",
    "GR14ruphbr_u:3194": " bhramati hasati rodity āsyam antardadhāti /",
    "GR14ruphbr_u:3195": " pralapati muhur ālīṃ vandate paśya vṛnde",
    "GR14ruphbr_u:3196": " nava-madana-madāndhā hanta gāndharvikeyam // RBhrs_2,4.40 //",
    "GR14ruphbr_u:3197": " atha (7) garvaḥ--",
    "GR14ruphbr_u:3198": " saubhāgya-rūpa-tāruṇya-guṇa-sarvottamāśrayaiḥ /",
    "GR14ruphbr_u:3199": " iṣṭa-lābhādinā cānya-helanaṃ garva īryate // RBhrs_2,4.41 //",
    "GR14ruphbr_u:3200": " atra solluṇṭha-vacanaṃ līlānuttara-dāyitā /",
    "GR14ruphbr_u:3201": " svāṅgekṣā nihnavo 'nyasya vacanāśravaṇādayaḥ // RBhrs_2,4.42 //",
    "GR14ruphbr_u:3202": " tatra saubhāgyena,",
    "GR14ruphbr_u:3203": " yathā śrī-kṛṣṇa-karṇāmṛte (3.93)--",
    "GR14ruphbr_u:3204": " hastam utkṣipya yāto 'si balāt kṛṣṇa kim adbhutam /",
    "GR14ruphbr_u:3205": " hṛdayād yadi niryāsi pauruṣaṃ gaṇayāmi te // RBhrs_2,4.43 //",
    "GR14ruphbr_u:3206": " rūpa-tāruṇyena, yathā--",
    "GR14ruphbr_u:3207": " yasyāḥ svabhāva-madhurāṃ pariṣevya mūrtiṃ",
    "GR14ruphbr_u:3208": " dhanyā babhūva nitarām api yauvana-śrīḥ /",
    "GR14ruphbr_u:3209": " seyaṃ tvayi vraja-vadhū-śata-bhukta-mukte",
    "GR14ruphbr_u:3210": " dṛk-pātam ācaratu kṛṣṇa kathaṃ sakhī me // RBhrs_2,4.44 //",
    "GR14ruphbr_u:3211": " guṇena, yathā--",
    "GR14ruphbr_u:3212": " gumphantu gopāḥ kusumaiḥ sugandhibhir",
    "GR14ruphbr_u:3213": " dāmāni kāmaṃ dhṛta-rāmaṇīyakaiḥ /",
    "GR14ruphbr_u:3214": " nidhāsyate kintu sa-tṛṣṇam agrataḥ",
    "GR14ruphbr_u:3215": " kṛṣṇo madīyāṃ hṛdi vismitaḥ srajam // RBhrs_2,4.45 //",
    "GR14ruphbr_u:3216": " sarvottamāśrayeṇa,",
    "GR14ruphbr_u:3217": " yathā śrī-daśame (10.2.33)",
    "GR14ruphbr_u:3218": " tathā na te mādhava tāvakāḥ kvacid",
    "GR14ruphbr_u:3219": " bhraśyanti mārgāt tvayi baddha-sauhṛdāḥ",
    "GR14ruphbr_u:3220": " tvayābhiguptā vicaranti nirbhayā",
    "GR14ruphbr_u:3221": " vināyakānīkapa-mūrdhasu prabho // RBhrs_2,4.46 //",
    "GR14ruphbr_u:3222": " iṣṭa-lābhena, yathā--",
    "GR14ruphbr_u:3223": " vṛndāvanendra bhavataḥ paramaṃ prasādam",
    "GR14ruphbr_u:3224": " āsādya nandita-matir muhur uddhato 'smi /",
    "GR14ruphbr_u:3225": " āśaṃsate muni-manoratha-vṛtti-mṛgyāṃ",
    "GR14ruphbr_u:3226": " vaikuṇṭha-nātha-karuṇām api nādya cetaḥ // RBhrs_2,4.47 //",
    "GR14ruphbr_u:3227": " atha (8) śaṅkā--",
    "GR14ruphbr_u:3228": " svīya-cauryāparādhādeḥ para-krauryāditas tathā /",
    "GR14ruphbr_u:3229": " svāniṣṭotprekṣaṇaṃ yat tu sā śaṅkety abhidhīyate /",
    "GR14ruphbr_u:3230": " atrāsya-śoṣa-vaivarṇya-dik-prekṣā-līnatādayaḥ // RBhrs_2,4.48 //",
    "GR14ruphbr_u:3231": " tatra cauryād, yathā--",
    "GR14ruphbr_u:3232": " sa-tarṇakaṃ ḍimbha-kadambakaṃ haran",
    "GR14ruphbr_u:3233": " sa-dambham ambhoruha-sambhavas tadā /",
    "GR14ruphbr_u:3234": " tirobhaviṣyan haritaś calekṣaṇair",
    "GR14ruphbr_u:3235": " aṣṭābhir aṣṭau haritaḥ samīkṣate // RBhrs_2,4.49 //",
    "GR14ruphbr_u:3236": " yathā vā--",
    "GR14ruphbr_u:3237": " syamantakaṃ hanta vamantam arthaṃ",
    "GR14ruphbr_u:3238": " nihnutya dūre yad ahaṃ prayātaḥ /",
    "GR14ruphbr_u:3239": " avadyam adyāpi tad eva karma",
    "GR14ruphbr_u:3240": " śarmāṇi citte mama nirbhinatti // RBhrs_2,4.50 //",
    "GR14ruphbr_u:3241": " aparādhād, yathā--",
    "GR14ruphbr_u:3242": " tad-avadhi malino 'si nanda-goṣṭhe",
    "GR14ruphbr_u:3243": " yad-avadhi vṛṣṭim acīkaraḥ śacīśa /",
    "GR14ruphbr_u:3244": " śṛṇu hitam abhitaḥ prapadya kṛṣṇaṃ",
    "GR14ruphbr_u:3245": " śriyam aviśaṅkam alaṅkuru tvam aindrīm // RBhrs_2,4.51 //",
    "GR14ruphbr_u:3246": " para-krauryeṇa,",
    "GR14ruphbr_u:3247": " yathā padyāvalyām (331)--",
    "GR14ruphbr_u:3248": " prathayati na tathā mamārtim uccaiḥ",
    "GR14ruphbr_u:3249": " sahacari vallava-candra-viprayogaḥ /",
    "GR14ruphbr_u:3250": " kaṭubhir asura-maṇḍalaiḥ parīte",
    "GR14ruphbr_u:3251": " danujapater nagare yathāsya vāsaḥ // RBhrs_2,4.52 //",
    "GR14ruphbr_u:3252": " śaṅkā tu pravara-strīṇāṃ bhīrutvād bhaya-kṛd bhavet // RBhrs_2,4.53 //",
    "GR14ruphbr_u:3253": " atha (9) trāsaḥ--",
    "GR14ruphbr_u:3254": " trāsaḥ kṣobho hṛdi taḍid-ghora-sattvogra-nisvanaiḥ /",
    "GR14ruphbr_u:3255": " pārśvasthālamba-romāñca-kampa-stambha-bhramādi-kṛt // RBhrs_2,4.54 //",
    "GR14ruphbr_u:3256": " tatra taḍitā, yathā--",
    "GR14ruphbr_u:3257": " bāḍhaṃ niviḍayā sadyas taḍitā tāḍitekṣaṇaḥ /",
    "GR14ruphbr_u:3258": " rakṣa kṛṣṇeti cukrośa ko 'pi gopī-stanandhayaḥ // RBhrs_2,4.55 //",
    "GR14ruphbr_u:3259": " ghora-sattvena, yathā--",
    "GR14ruphbr_u:3260": " adūram āseduṣi vallavāṅganā",
    "GR14ruphbr_u:3261": " svaṃ puṅgavīkṛtya surāri-puṅgave /",
    "GR14ruphbr_u:3262": " kṛṣṇa-bhrameṇāśu taraṅgad-aṅgikā",
    "GR14ruphbr_u:3263": " tamālam āliṅgya babhūva niścalā // RBhrs_2,4.56 //",
    "GR14ruphbr_u:3264": " ugra-nisvanena, yathā--",
    "GR14ruphbr_u:3265": " ākarṇya karṇa-padavī-vipadaṃ yaśodā",
    "GR14ruphbr_u:3266": " visphūrjitaṃ diśi diśi prakaṭaṃ vṛkāṇām /",
    "GR14ruphbr_u:3267": " yāmān nikāma-caturā caturaḥ sva-putraṃ",
    "GR14ruphbr_u:3268": " sā netra-catvara-caraṃ ciram ācacāra // RBhrs_2,4.57 //",
    "GR14ruphbr_u:3269": " gātrotkampī manaḥ-kampaḥ sahasā trāsa ucyate /",
    "GR14ruphbr_u:3270": " pūrvāpara-vicārotthaṃ bhayaṃ trāsāt pṛthag bhavet // RBhrs_2,4.58 //",
    "GR14ruphbr_u:3271": " atha (10) āvegaḥ--",
    "GR14ruphbr_u:3272": " cittasya sambhramo yaḥ syād āvego 'yaṃ sa cāṣṭadhā /",
    "GR14ruphbr_u:3273": " priyāpriyānala-marud-varṣotpāta-gajāritaḥ // RBhrs_2,4.59 //",
    "GR14ruphbr_u:3274": " priyotthe pulakaḥ sāntvaṃ cāpalyābhyudgamādayaḥ /",
    "GR14ruphbr_u:3275": " apriyotthe tu bhū-pāta-vikrośa-bhramaṇādayaḥ // RBhrs_2,4.60 //",
    "GR14ruphbr_u:3276": " vyatyasta-gati-kampākṣi-mīlanāsrādayo 'gnije /",
    "GR14ruphbr_u:3277": " vātaje 'jāvṛti-kṣipra-gati-dṛṅ-mārjanādayaḥ // RBhrs_2,4.61 //",
    "GR14ruphbr_u:3278": " vṛṣṭijo dhāvana-cchatra-gātra-saṅkocanādi-kṛt /",
    "GR14ruphbr_u:3279": " autpāte mukha-vaivarṇya-vismayo 'kaṇṭhitādayaḥ // RBhrs_2,4.62 //",
    "GR14ruphbr_u:3280": " gāje palāyanotkampa-trāsa-pṛṣṭhekṣaṇādayaḥ /",
    "GR14ruphbr_u:3281": " arijo varma-śastrādi-grahāpasaraṇādikṛt // RBhrs_2,4.63 //",
    "GR14ruphbr_u:3282": " atra priya-darśanajo, yathā--",
    "GR14ruphbr_u:3283": " prekṣya vṛndāvanāt putram āyāntaṃ prasnuta-stanī /",
    "GR14ruphbr_u:3284": " saṅkulā pulakair āsīd ākulā gokuleśvarī // RBhrs_2,4.64 //",
    "GR14ruphbr_u:3285": " priya-śravaṇajo,",
    "GR14ruphbr_u:3286": " yathā śrī-daśame (10.23.18)--",
    "GR14ruphbr_u:3287": " śrutvācyutam upāyātaṃ nityaṃ tad-darśanotsukāḥ /",
    "GR14ruphbr_u:3288": " tat-kathākṣipta-manaso babhūvur jāta-sambhramāḥ // RBhrs_2,4.65 //",
    "GR14ruphbr_u:3289": " apriya-darśanajo, yathā--",
    "GR14ruphbr_u:3290": " kim idaṃ kim idaṃ kim etad uccair",
    "GR14ruphbr_u:3291": " iti ghora-dhvani-ghūrṇitā lapantī /",
    "GR14ruphbr_u:3292": " niśi vakṣati vīkṣya pūtanāyās",
    "GR14ruphbr_u:3293": " tanayaṃ bhrāmyati sambhramād yaśodā // RBhrs_2,4.66 //",
    "GR14ruphbr_u:3294": " apriya-śravaṇajo, yathā--",
    "GR14ruphbr_u:3295": " niśamya putraṃ kraṭatos taṭānte",
    "GR14ruphbr_u:3296": " mahījayor madhyagam ūrdhva-netrā /",
    "GR14ruphbr_u:3297": " ābhīra-rājñī hṛdi sambhrameṇa",
    "GR14ruphbr_u:3298": " biddhā vidheyaṃ na vidāñcakāra // RBhrs_2,4.67 //",
    "GR14ruphbr_u:3299": " agnijo, yathā--",
    "GR14ruphbr_u:3300": " dhīr vyagrājani naḥ samasta-suhṛdāṃ tāṃ prāṇa-rakṣā-maṇiṃ",
    "GR14ruphbr_u:3301": " gavyā gauravataḥ samīkṣya niviḍe tiṣṭhantam antar-vane /",
    "GR14ruphbr_u:3302": " vahniḥ paśya śikhaṇḍa-śekhara kharaṃ muñcann akhaṇḍa-dhvaniṃ",
    "GR14ruphbr_u:3303": " dīrghābhiḥ sura-dīrghikāmbu-laharīm arcibhir ācāmati // RBhrs_2,4.68 //",
    "GR14ruphbr_u:3304": " vātajo, yathā--",
    "GR14ruphbr_u:3305": " pāṃśu-prārabdha-ketau bṛhad-aṭavi-kuṭonmāthi-śauṭīrya-puñje",
    "GR14ruphbr_u:3306": " bhāṇḍīroddaṇḍa-śākhā-bhuja-tatiṣu gate tāṇḍavācārya-caryām /",
    "GR14ruphbr_u:3307": " vāta-vrāte karīṣaṅ-kaṣatara-śikhare śārkare jhātkariṣṇau",
    "GR14ruphbr_u:3308": " kṣauṇyām aprekṣya putraṃ vrajapati-gṛhiṇī paśya sambambhramīti // RBhrs_2,4.69 //",
    "GR14ruphbr_u:3309": " varṣajo, yathā śrī-daśame (10.25.11)--",
    "GR14ruphbr_u:3310": " atyāsārātivātena paśavo jāta-vepanāḥ /",
    "GR14ruphbr_u:3311": " gopā gopyaś ca śītārtā govindaṃ śaraṇaṃ yayuḥ // RBhrs_2,4.70 //",
    "GR14ruphbr_u:3312": " yathā vā--",
    "GR14ruphbr_u:3313": " samam uru-karakābhir danti-śuṇḍā-sapiṇḍāḥ",
    "GR14ruphbr_u:3314": " pratidiśam iha goṣṭhe vṛṣṭi-dhārāḥ patanti /",
    "GR14ruphbr_u:3315": " ajaniṣata yuvāno 'py ākulās tvaṃ tu bālaḥ",
    "GR14ruphbr_u:3316": " sphuṭam asi tad-agārān mā sma bhūr niryiyāsuḥ // RBhrs_2,4.71 //",
    "GR14ruphbr_u:3317": " utpātajo, yathā--",
    "GR14ruphbr_u:3318": " kṣitir ativipulā ṭalaty akasmād",
    "GR14ruphbr_u:3319": " upari ghuranti ca hanta ghoram ulkāḥ /",
    "GR14ruphbr_u:3320": " mama śiśur ahi-dūṣitārka-putrī-",
    "GR14ruphbr_u:3321": " taṭam aṭatīty adhunā kim atra kuryām // RBhrs_2,4.72 //",
    "GR14ruphbr_u:3322": " gājo, yathā--",
    "GR14ruphbr_u:3323": " apasarāpasara tvarayā gurur",
    "GR14ruphbr_u:3324": " mudira-sundara he purataḥ karī /",
    "GR14ruphbr_u:3325": " mradima-vīkṣaṇatas tava naś calaṃ",
    "GR14ruphbr_u:3326": " hṛdayam āvijate pura-yoṣitām // RBhrs_2,4.73 //",
    "GR14ruphbr_u:3327": " gajena duṣṭa-sattvo 'nyaḥ paśv-ādir upalakṣyate // RBhrs_2,4.74 //",
    "GR14ruphbr_u:3328": " yathā vā--",
    "GR14ruphbr_u:3329": " caṇḍāṃśos turagān saṭāgra-naṭanair āhatya vidrāvayan",
    "GR14ruphbr_u:3330": " drāg andhaṅkaraṇaḥ surendra-sudṛśāṃ goṣṭhoddhūtaiḥ pāṃśubhiḥ /",
    "GR14ruphbr_u:3331": " pratyāsīdatu mat-puraḥ sura-ripur garvāndham arvākṛtir",
    "GR14ruphbr_u:3332": " dragiṣṭhe muhur atra jāgrati bhuje vyagrāsi mātaḥ katham // RBhrs_2,4.75 //",
    "GR14ruphbr_u:3333": " arijo, yathā lalita-mādhave (2.29)--",
    "GR14ruphbr_u:3334": " sthūlas tāla-bhujān natir giritaṭī-vakṣāḥ kva yakṣādhamaḥ",
    "GR14ruphbr_u:3335": " kvāyaṃ bāla-tamāla-kandala-mṛduḥ kandarpa-kāntaḥ śiśuḥ /",
    "GR14ruphbr_u:3336": " nāsty anyaḥ saha-kāritā-paṭur iha prāṇī na jānīmahe",
    "GR14ruphbr_u:3337": " hā goṣṭheśvari kīdṛg adya tapasāṃ pākas tavonmīlati // RBhrs_2,4.76 //",
    "GR14ruphbr_u:3338": " yathā vā tatraiva (5.30)--",
    "GR14ruphbr_u:3339": " saptiḥ saptī ratha iha rathaḥ kuñjaro me",
    "GR14ruphbr_u:3340": " tūṇas tūṇo dhanur uta dhanur bhoḥ kṛpāṇī kṛpāṇī /",
    "GR14ruphbr_u:3341": " kā bhīḥ kā bhīr ayam ayam ahaṃ hā tvaradhvaṃ tvaradhvaṃ",
    "GR14ruphbr_u:3342": " rājñaḥ putrī bata hṛta-hṛtā kāminā vallavena // RBhrs_2,4.77 //",
    "GR14ruphbr_u:3343": " āvegābhāsa evāyaṃ parāśrayatāpi cet /",
    "GR14ruphbr_u:3344": " nāyakotkarṣa-bodhāya tathāpy atra nidarśitaḥ // RBhrs_2,4.78 //",
    "GR14ruphbr_u:3345": " atha (11) unmādaḥ--",
    "GR14ruphbr_u:3346": " unmādo hṛd-bhramaḥ prauḍhānandāpad-virahādijaḥ // RBhrs_2,4.79 //",
    "GR14ruphbr_u:3347": " atrāṭṭa-hāso naṭanaṃ saṅgītaṃ vyartha-ceṣṭitam /",
    "GR14ruphbr_u:3348": " pralāpa-dhāvana-krośa-viparīta-kriyādayaḥ // RBhrs_2,4.80 //",
    "GR14ruphbr_u:3349": " tatra prauḍhānandād,",
    "GR14ruphbr_u:3350": " yathā karṇāmṛte (2.25)--",
    "GR14ruphbr_u:3351": " rādhā punātu jagad acyuta-datta-cittā",
    "GR14ruphbr_u:3352": " manthānakaṃ vidadhatī dadhi-rikta-pātre /",
    "GR14ruphbr_u:3353": " yasyāḥ stana-stavaka-cañcala-locanālir",
    "GR14ruphbr_u:3354": " devo 'pi ruddha-hṛdayo dhavalaṃ dudoha // RBhrs_2,4.81 //",
    "GR14ruphbr_u:3355": " āpado, yathā--",
    "GR14ruphbr_u:3356": " paśūn api kṛtāñjalir namati māntrikā ity alaṃ",
    "GR14ruphbr_u:3357": " tarūn api cikitsakā iti viṣauṣadhaṃ pṛcchati /",
    "GR14ruphbr_u:3358": " hradaṃ bhujaga-bhairavaṃ hari hari praviṣṭe harau",
    "GR14ruphbr_u:3359": " vrajendra-gṛhiṇī muhur bhrama-mayīm avasthāṃ gatā // RBhrs_2,4.82 //",
    "GR14ruphbr_u:3360": " virahād, yathā śrī-daśame (10.30.4)--",
    "GR14ruphbr_u:3361": " gāyantya uccair amum eva saṃhatā",
    "GR14ruphbr_u:3362": " vicikyur unmattakavad vanād vanam /",
    "GR14ruphbr_u:3363": " papracchur ākāśavad antaraṃ bahir",
    "GR14ruphbr_u:3364": " bhūteṣu santaṃ puruṣaṃ vanaspatīn // RBhrs_2,4.83 //",
    "GR14ruphbr_u:3365": " unmādaḥ pṛthag ukto 'yaṃ vyādhiṣv antarbhavann api /",
    "GR14ruphbr_u:3366": " yat tatra vipralambhādau vaicitrīṃ kurute parām // RBhrs_2,4.84 //",
    "GR14ruphbr_u:3367": " adhirūḍhe mahā-bhāve mohanatvam upāgate /",
    "GR14ruphbr_u:3368": " avasthāntaram āpto 'sau divyonmāda itīryate // RBhrs_2,4.85 //",
    "GR14ruphbr_u:3369": " atha (12) apasmāraḥ--",
    "GR14ruphbr_u:3370": " duḥkhottha-dhātu-vaiṣamyādy-udbhūtaś citta-viplavaḥ /",
    "GR14ruphbr_u:3371": " apasmāro 'tra patanaṃ dhāvanāsphoṭana-bhramāḥ /",
    "GR14ruphbr_u:3372": " kampaḥ phena-srutir bāhu-kṣepaṇa-vikrośanādayaḥ // RBhrs_2,4.86 //",
    "GR14ruphbr_u:3373": " yathā--",
    "GR14ruphbr_u:3374": " phenāyate pratipadaṃ kṣipate bhujormim",
    "GR14ruphbr_u:3375": " āghūrṇate luṭhati kujati līyate ca /",
    "GR14ruphbr_u:3376": " ambā tavādya virahe ciram amburāja-",
    "GR14ruphbr_u:3377": " beleva vṛṣṇi-tilaka vraja-rāja-rājñī // RBhrs_2,4.87 //",
    "GR14ruphbr_u:3378": " yathā vā--",
    "GR14ruphbr_u:3379": " śrutvā hanta hataṃ tvayā yadu-kulottaṃsātra kaṃsāsuraṃ",
    "GR14ruphbr_u:3380": " daityas tasya suhṛttamaḥ pariṇatiṃ ghorāṃ gataḥ kām api /",
    "GR14ruphbr_u:3381": " lālā-phena-kadamba-cumbita-mukha-prāntas taraṅgad-bhujo",
    "GR14ruphbr_u:3382": " ghūrṇann arṇava-sīmni maṇḍalatayā bhrāmyan na viśrāmyati // RBhrs_2,4.88 //",
    "GR14ruphbr_u:3383": " unmādavad iha vyādhi-viśeṣo 'py eṣa varṇitaḥ /",
    "GR14ruphbr_u:3384": " parāṃ bhayānakābhāse yat karoti camatkṛtim // RBhrs_2,4.89 //",
    "GR14ruphbr_u:3385": " atha (13) vyādhiḥ--",
    "GR14ruphbr_u:3386": " doṣodreka-viyogādyair vyādhayo ye jvarādayaḥ /",
    "GR14ruphbr_u:3387": " iha tat-prabhavo bhāvo vyādhir ity abhidhīyate /",
    "GR14ruphbr_u:3388": " atra stambhaḥ ślathāṅgatva-śvāsottāpa-klamādayaḥ // RBhrs_2,4.90 //",
    "GR14ruphbr_u:3389": " yathā--",
    "GR14ruphbr_u:3390": " tava cira-viraheṇa prāpya pīḍām idānīṃ",
    "GR14ruphbr_u:3391": " dadhad-uru-jaḍimāni dhmāpitāny aṅgakāni /",
    "GR14ruphbr_u:3392": " śvasita-pavana-dhāṭī-ghaṭṭita-ghrāṇa-vāṭaṃ",
    "GR14ruphbr_u:3393": " luṭhati dharaṇi-pṛṣṭhe goṣṭha-vāṭī-kuṭumbam // RBhrs_2,4.91 //",
    "GR14ruphbr_u:3394": " atha (14) mohaḥ--",
    "GR14ruphbr_u:3395": " moho hṛn-mūḍhatā harṣād viśleṣād bhayatas tathā /",
    "GR14ruphbr_u:3396": " viṣādādeś ca tatra syād dehasya patanaṃ bhuvi /",
    "GR14ruphbr_u:3397": " śūnyendriyatvaṃ bhramaṇaṃ tathā niśceṣṭatā-mayaḥ // RBhrs_2,4.92 //",
    "GR14ruphbr_u:3398": " tatra harṣād,",
    "GR14ruphbr_u:3399": " yathā śrī-daśame (10.12.44)--",
    "GR14ruphbr_u:3400": " itthaṃ sma pṛṣṭaḥ sa tu bādarāyaṇis",
    "GR14ruphbr_u:3401": " tat-smāritānanta-hṛtākhilendriyaḥ /",
    "GR14ruphbr_u:3402": " kṛcchrāt punar labdha-bahir-dṛśiḥ śanaiḥ",
    "GR14ruphbr_u:3403": " pratyāha taṃ bhāgavatottamottamam // RBhrs_2,4.93 //",
    "GR14ruphbr_u:3404": " yathā vā--",
    "GR14ruphbr_u:3405": " nirucchvasita-rītayo vighaṭitākṣipa-kṣma-kriyā",
    "GR14ruphbr_u:3406": " nirīha-nikhilendriyāḥ pratinivṛtta-cid-vṛttayaḥ /",
    "GR14ruphbr_u:3407": " avekṣya kuru-maṇḍale rahasi puṇḍarīkekṣaṇaṃ",
    "GR14ruphbr_u:3408": " vrajāmbuja-dṛśo 'bhajan kanaka-śālabhañjī-śriyam // RBhrs_2,4.94 //",
    "GR14ruphbr_u:3409": " viśleṣād, yathā haṃsadūte (4)--",
    "GR14ruphbr_u:3410": " kadācit khedāgniṃ vighaṭayitum antar-gatam asau",
    "GR14ruphbr_u:3411": " sahālībhir lebhe taralita-manā yāmuna-taṭīm /",
    "GR14ruphbr_u:3412": " cirād asyāś cittaṃ paricita-kuṭīra-kalanād",
    "GR14ruphbr_u:3413": " avasthā tastāra sphuṭam atha suṣupteḥ priya-sakhī // RBhrs_2,4.95 //",
    "GR14ruphbr_u:3414": " bhayād, yathā--",
    "GR14ruphbr_u:3415": " mukundam āviṣkṛta-viśva-rūpaṃ",
    "GR14ruphbr_u:3416": " nirūpayan vānara-varya-ketuḥ /",
    "GR14ruphbr_u:3417": " karāravindāt purataḥ skhalantaṃ",
    "GR14ruphbr_u:3418": " na gāṇḍīvaṃ khaṇḍita-dhīr viveda // RBhrs_2,4.96 //",
    "GR14ruphbr_u:3419": " viṣādād, yathā śrī-daśame (10.11.49)--",
    "GR14ruphbr_u:3420": " kṛṣṇaṃ mahā-baka-grastaṃ dṛṣṭvā rāmādayo 'rbhakāḥ /",
    "GR14ruphbr_u:3421": " babhūvur indriyāṇīva vinā prāṇaṃ vicetasaḥ // RBhrs_2,4.97 //",
    "GR14ruphbr_u:3422": " asyānyatrātma-paryante syāt sarvatraiva mūḍhatā /",
    "GR14ruphbr_u:3423": " kṛṣṇa-sphūrti-viśeṣas tu na kadāpy atra līyate // RBhrs_2,4.98 //",
    "GR14ruphbr_u:3424": " atha (15) mṛtiḥ--",
    "GR14ruphbr_u:3425": " viṣāda-vyādhi-santrāsa-samprahāra-klamādibhiḥ /",
    "GR14ruphbr_u:3426": " prāṇa-tyāgo mṛtis tasyām avyaktākṣara-bhāṣaṇam /",
    "GR14ruphbr_u:3427": " vivarṇa-gātratā-śvāsa-māndya-hikkādayaḥ kriyāḥ // RBhrs_2,4.99 //",
    "GR14ruphbr_u:3428": " yathā--",
    "GR14ruphbr_u:3429": " anullāsa-śvāsā muhur asaralottānita-dṛśo",
    "GR14ruphbr_u:3430": " vivṛṇvantaḥ kāye kim api nava-vaivarṇyam abhitaḥ /",
    "GR14ruphbr_u:3431": " harer nāmāvyaktīkṛtam alaghu-hikkā-laharībhiḥ",
    "GR14ruphbr_u:3432": " prajalpantaḥ prāṇān jahati mathurāyāṃ sukṛtinaḥ // RBhrs_2,4.100 //",
    "GR14ruphbr_u:3433": " yathā vā--",
    "GR14ruphbr_u:3434": " viramad-alaghu-kaṇṭhodghoṣa-ghutkāra-cakrā",
    "GR14ruphbr_u:3435": " kṣaṇa-vighaṭita-tāmyad-dṛṣṭi-khadyota-dīptiḥ /",
    "GR14ruphbr_u:3436": " hari-mihira-nipīta-prāṇa-gāḍhāndhakārā",
    "GR14ruphbr_u:3437": " kṣayam agamad akasmāt pūtanā kāla-rātriḥ // RBhrs_2,4.101 //",
    "GR14ruphbr_u:3438": " prāyo 'tra maraṇāt pūrvā citta-vṛttir mṛtir matā /",
    "GR14ruphbr_u:3439": " mṛtir atrānubhāvaḥ syād iti kenacid ucyate /",
    "GR14ruphbr_u:3440": " kintu nāyaka-vīryārthaṃ śatrau maraṇam ucyate // RBhrs_2,4.102 //",
    "GR14ruphbr_u:3441": " atha (16) ālasyam--",
    "GR14ruphbr_u:3442": " sāmarthyasyāpi sad-bhāve kriyānunmukhatā hi yā /",
    "GR14ruphbr_u:3443": " tṛpti-śramādi-sambhūtā tad-ālasyam udīryate // RBhrs_2,4.103 //",
    "GR14ruphbr_u:3444": " atrāṅga-bhajo jṛmbhā ca kriyā dveṣo 'kṣi-mardanam /",
    "GR14ruphbr_u:3445": " śayyāsanaika-priyatā tandrā-nidrādayo 'pi ca // RBhrs_2,4.104 //",
    "GR14ruphbr_u:3446": " tatra tṛpter, yathā--",
    "GR14ruphbr_u:3447": " viprāṇāṃ nas tathā tṛptir āsīd govardhanotsave /",
    "GR14ruphbr_u:3448": " nāśīrvāde 'pi gopendra yathā syāt prabhaviṣṇutā // RBhrs_2,4.105 //",
    "GR14ruphbr_u:3449": " śramād, yathā--",
    "GR14ruphbr_u:3450": " suṣṭhu niḥsaha-tanuḥ subalo 'bhūt",
    "GR14ruphbr_u:3451": " prītaye mama vidhāya niyuddham /",
    "GR14ruphbr_u:3452": " moṭayantam abhito nijam aṅgaṃ",
    "GR14ruphbr_u:3453": " nāhavāya sahasāhvayatām amum // RBhrs_2,4.106 //",
    "GR14ruphbr_u:3454": " atha (17) jāḍyam--",
    "GR14ruphbr_u:3455": " jāḍyam apratipattiḥ syād iṣṭāniṣṭha-śrutīkṣaṇaiḥ /",
    "GR14ruphbr_u:3456": " virahādyaiś ca tan-mohāt pūrvāvasthāparāpi ca /",
    "GR14ruphbr_u:3457": " atrānimiṣatā tūṣṇīm-bhāva-vismaraṇādayaḥ // RBhrs_2,4.107 //",
    "GR14ruphbr_u:3458": " tatra iṣṭa-śrutyā,",
    "GR14ruphbr_u:3459": " yathā śrī-daśame (10.21.13)--",
    "GR14ruphbr_u:3460": " gāvaś ca kṛṣṇamukha-nirgata-veṇu-gīta-",
    "GR14ruphbr_u:3461": " pīyūṣam uttabhita-karṇa-puṭaiḥ pibantyaḥ /",
    "GR14ruphbr_u:3462": " śāvāḥ snuta-stana-payaḥ-kavalāḥ sma tasthur",
    "GR14ruphbr_u:3463": " govindam ātmani dṛśāśru-kulāḥ spṛśantyaḥ // RBhrs_2,4.108 //",
    "GR14ruphbr_u:3464": " aniṣṭa-śrutyā, yathā--",
    "GR14ruphbr_u:3465": " ākalayya parivartita-gotrāṃ",
    "GR14ruphbr_u:3466": " keśavasya giram arpita-śalyām /",
    "GR14ruphbr_u:3467": " biddha-dhīr adhika-nirnimiṣākṣī-",
    "GR14ruphbr_u:3468": " lakṣmaṇā kṣaṇam avartata tūṣṇīm // RBhrs_2,4.109 //",
    "GR14ruphbr_u:3469": " iṣṭekṣaṇena,",
    "GR14ruphbr_u:3470": " yathā śrī-daśame (10.71.40)--",
    "GR14ruphbr_u:3471": " govindaṃ gṛham ānīya deva-deveśam ādṛtaḥ /",
    "GR14ruphbr_u:3472": " pūjāyāṃ nāvidat kṛtyaṃ pramādopahato nṛpaḥ // RBhrs_2,4.110 //",
    "GR14ruphbr_u:3473": " aniṣṭekṣaṇena,",
    "GR14ruphbr_u:3474": " yathā tatraiva (10.39.36)--",
    "GR14ruphbr_u:3475": " yāvad ālakṣyate ketur yāvad reṇū rathasya ca /",
    "GR14ruphbr_u:3476": " anuprasthāpitātmāno lekhyānīvopalakṣitāḥ // RBhrs_2,4.111 //",
    "GR14ruphbr_u:3477": " viraheṇa, yathā--",
    "GR14ruphbr_u:3478": " mukunda viraheṇa te vidhuritāḥ sakhāyaś cirād",
    "GR14ruphbr_u:3479": " alaṅkṛtibhir ujjhitā bhuvi niviśya tatra sthitāḥ /",
    "GR14ruphbr_u:3480": " skhalan-malina-vāsasaḥ śavala-rukṣa-gātra-śriyaḥ",
    "GR14ruphbr_u:3481": " sphuranti khala-devala-dvija-gṛhe surārcā iva // RBhrs_2,4.112 //",
    "GR14ruphbr_u:3482": " atha (18) vrīḍā--",
    "GR14ruphbr_u:3483": " navīna-saṅgamākārya-stavāvajñādinā kṛtā /",
    "GR14ruphbr_u:3484": " adhṛṣṭatā bhaved vrīḍā tatra maunaṃ vicintanam /",
    "GR14ruphbr_u:3485": " avaguṇṭhana-bhū-lekhau tathādhomukhatādayaḥ // RBhrs_2,4.113 //",
    "GR14ruphbr_u:3486": " tatra navīna-saṅgamena,",
    "GR14ruphbr_u:3487": " yathā padyāvalyām (198)--",
    "GR14ruphbr_u:3488": " govinde svayam akaroḥ saroja-netre",
    "GR14ruphbr_u:3489": " premāndhā vara-vapur arpaṇaṃ sakhi /",
    "GR14ruphbr_u:3490": " kārpaṇyaṃ na kuru darāvaloka-dāne",
    "GR14ruphbr_u:3491": " vikrīte kariṇi kim aṅkuśe vivādaḥ // RBhrs_2,4.114 //",
    "GR14ruphbr_u:3492": " akāryeṇa, yathā--",
    "GR14ruphbr_u:3493": " tvam avāg iha mā śiraḥ kṛthā",
    "GR14ruphbr_u:3494": " vadanaṃ ca trapayā śacī-pate /",
    "GR14ruphbr_u:3495": " naya kalpa-taruṃ na cec chacīṃ",
    "GR14ruphbr_u:3496": " katham agre mukham īkṣayiṣyasi // RBhrs_2,4.115 //",
    "GR14ruphbr_u:3497": " stavena, yathā--",
    "GR14ruphbr_u:3498": " bhūri-sādguṇya-bhāreṇa stūyamānasya śauriṇā /",
    "GR14ruphbr_u:3499": " uddhavasya vyarociṣṭa namrī-bhūtaṃ tadā śiraḥ // RBhrs_2,4.116 //",
    "GR14ruphbr_u:3500": " avajñayā, yathā hari-vaṃśe (2.67.19)",
    "GR14ruphbr_u:3501": " {*In critical editon,",
    "GR14ruphbr_u:3502": " appendix 29.} satyādevī-vākyam--",
    "GR14ruphbr_u:3503": " vasanta-kusumaiś citraṃ sadā raivatakaṃ girim /",
    "GR14ruphbr_u:3504": " priyā bhūtvā'priyā bhūtā kathaṃ drakṣyāmi taṃ punaḥ // RBhrs_2,4.117 //",
    "GR14ruphbr_u:3505": " atha (19) avahitthā--",
    "GR14ruphbr_u:3506": " avahitthākāra-guptir bhaved bhāvena kenacit // RBhrs_2,4.118 //",
    "GR14ruphbr_u:3507": " atrāṅgādeḥ parābhyūha-sthānasya parigūhanam /",
    "GR14ruphbr_u:3508": " anyatrekṣā vṛthā-ceṣṭā vāg-bhaṅgīty-ādayaḥ kriyāḥ // RBhrs_2,4.119 //",
    "GR14ruphbr_u:3509": " tathā coktam--",
    "GR14ruphbr_u:3510": " anubhāva-pidhānārtho 'vahitthaṃ bhāva ucyate // RBhrs_2,4.120 //",
    "GR14ruphbr_u:3511": " tatra jaihmyena,",
    "GR14ruphbr_u:3512": " yathā śrī-daśame (10.32.15)--",
    "GR14ruphbr_u:3513": " sabhājayitvā tam anaṅga-dīpanaṃ",
    "GR14ruphbr_u:3514": " sahāsa-līlekṣaṇa-vibhrama-bhruvā /",
    "GR14ruphbr_u:3515": " saṃsparśanenāṅka-kṛtāṅghri-hastayoḥ",
    "GR14ruphbr_u:3516": " saṃstutya īṣat kupitā babhāṣire // RBhrs_2,4.121 //",
    "GR14ruphbr_u:3517": " dākṣiṇyena, yathā--",
    "GR14ruphbr_u:3518": " sātrājitī-sadana-sīmani pārijāte",
    "GR14ruphbr_u:3519": " nīte praṇīta-mahasā madhusūdanena /",
    "GR14ruphbr_u:3520": " drāghīya-sīmani vidarbha-bhuvas taderṣyāṃ",
    "GR14ruphbr_u:3521": " sauśīlyataḥ kila na ko 'pi vidāmbabhūva // RBhrs_2,4.122 //",
    "GR14ruphbr_u:3522": " hriyā, yathā prathame (1.11.33)--",
    "GR14ruphbr_u:3523": " tam ātmajair dṛṣṭibhir antarātmanā",
    "GR14ruphbr_u:3524": " duranta-bhāvāḥ parirebhire patim /",
    "GR14ruphbr_u:3525": " niruddham apy āsravad ambu netrayor",
    "GR14ruphbr_u:3526": " vilajjatīnāṃ bhṛgu-varya vaiklavāt // RBhrs_2,4.123 //",
    "GR14ruphbr_u:3527": " jaihmya-hrībhyāṃ, yathā--",
    "GR14ruphbr_u:3528": " kā vṛṣasyati taṃ goṣṭha-bhujaṅgaṃ kula-pālikā /",
    "GR14ruphbr_u:3529": " dūti yatra smṛte mūrtir bhītyā romāñcitā mama // RBhrs_2,4.124 //",
    "GR14ruphbr_u:3530": " saujanyena, yathā--",
    "GR14ruphbr_u:3531": " gūḍhā gābhīrya-sampadbhir mano-gahvara-garbhagā /",
    "GR14ruphbr_u:3532": " prauḍhāpy asyā ratiḥ kṛṣṇe durvitarkā parair abhūt // RBhrs_2,4.125 //",
    "GR14ruphbr_u:3533": " gauraveṇa, yathā--",
    "GR14ruphbr_u:3534": " govinde subala-mukhaiḥ samaṃ suhṛdbhiḥ",
    "GR14ruphbr_u:3535": " smerāsyaiḥ sphuṭam iha narma nirmimāṇe /",
    "GR14ruphbr_u:3536": " ānamrīkṛta-vadanaḥ pramoda-mugdho",
    "GR14ruphbr_u:3537": " yatnena smitam atha saṃvavāra patrī // RBhrs_2,4.126 //",
    "GR14ruphbr_u:3538": " hetuḥ kaścid bhavet kaścid gopyaḥ kaścana gopanaḥ /",
    "GR14ruphbr_u:3539": " iti bhāva-trayasyātra viniyogaḥ samīkṣyate // RBhrs_2,4.127 //",
    "GR14ruphbr_u:3540": " hetutvaṃ gopanatvaṃ ca gopyatvaṃ cātra sambhavet /",
    "GR14ruphbr_u:3541": " prāyeṇa sarva-bhāvānām ekaśo 'nekaśo 'pi ca // RBhrs_2,4.128 //",
    "GR14ruphbr_u:3542": " atha (20) smṛtiḥ--",
    "GR14ruphbr_u:3543": " yā syāt pūrvānubhūtārtha-pratītiḥ sadṛśekṣayā /",
    "GR14ruphbr_u:3544": " dṛḍhābhyāsādinā vāpi sā smṛtiḥ parikīrtitā /",
    "GR14ruphbr_u:3545": " bhaved atra śiraḥ-kampo bhrū-vikṣepādayo 'pi ca // RBhrs_2,4.129 //",
    "GR14ruphbr_u:3546": " tatra sadṛśekṣaṇā, yathā--",
    "GR14ruphbr_u:3547": " vilokya śyāmam ambhodam ambhoruha-vilocanā /",
    "GR14ruphbr_u:3548": " smāraṃ smāraṃ mukunda tvāṃ smāraṃ vikramam anvabhūt // RBhrs_2,4.130 //",
    "GR14ruphbr_u:3549": " dṛḍhābhyāsena, yathā--",
    "GR14ruphbr_u:3550": " praṇidhāna-vidhim idānīm akurvato 'pi pramādato hṛdi me /",
    "GR14ruphbr_u:3551": " hari-pada-paṅkaja-yugalaṃ kvacit kadācit parisphurati // RBhrs_2,4.131 //",
    "GR14ruphbr_u:3552": " atha (21) vitarkaḥ--",
    "GR14ruphbr_u:3553": " vimarṣāt saṃśayādeś ca vitarkas tūha ucyate /",
    "GR14ruphbr_u:3554": " eṣa bhrū-ksepaṇa-śiro 'ṅguli-sañcālanādi-kṛt // RBhrs_2,4.132 //",
    "GR14ruphbr_u:3555": " tatra vimarṣād,",
    "GR14ruphbr_u:3556": " yathā vidagdha-mādhave (2.27)--",
    "GR14ruphbr_u:3557": " na jānīṣe mūrdhnaś cyutam api śikhaṇḍaṃ yad akhilaṃ",
    "GR14ruphbr_u:3558": " na kaṇṭhe yan mālyaṃ kalayasi purastāt kṛtam api /",
    "GR14ruphbr_u:3559": " tad unnītaṃ vṛndāvana-kuhara-līlā-kalabha he",
    "GR14ruphbr_u:3560": " sphuṭaṃ rādhā-netra-bhramara-vara vīryonnatir iyam // RBhrs_2,4.133 //",
    "GR14ruphbr_u:3561": " saṃśayāt, yathā--",
    "GR14ruphbr_u:3562": " asau kiṃ tāpiñcho na hi tad-amala-śrīr iha gatiḥ",
    "GR14ruphbr_u:3563": " payodaḥ kiṃ vāmaṃ na yad iha niraṅko himakaraḥ /",
    "GR14ruphbr_u:3564": " jagan-mohārambhoddhūra-madhura-vaṃśī-dhvanir ito",
    "GR14ruphbr_u:3565": " dhruvaṃ mūrdhany adrer vidhu-mukhi mukundo viharati // RBhrs_2,4.134 //",
    "GR14ruphbr_u:3566": " vinirṇayānta evāyaṃ tarka ity ūcire pare // RBhrs_2,4.135 //",
    "GR14ruphbr_u:3567": " atha (22) cintā--",
    "GR14ruphbr_u:3568": " dhyānaṃ cintā bhaved iṣṭānāpty-aniṣṭāpti-nirmitam /",
    "GR14ruphbr_u:3569": " śvāsādhomukha-bhūlekha-vaivarṇyān nidratā iha /",
    "GR14ruphbr_u:3570": " vilāpottāpa-kṛśatā-bāṣpa-dainyādayo 'pi ca // RBhrs_2,4.136 //",
    "GR14ruphbr_u:3571": " tatra iṣṭānāptyā,",
    "GR14ruphbr_u:3572": " yathā śrī-daśame (10.29.29)",
    "GR14ruphbr_u:3573": " kṛtvā mukhāny avaśucaḥ śvasanena śuṣyad",
    "GR14ruphbr_u:3574": " bimbādharāṇi caraṇena likhantyaḥ /",
    "GR14ruphbr_u:3575": " asrer upātta-masibhiḥ kuca-kuṅkumāni",
    "GR14ruphbr_u:3576": " tasthur mṛjantya uru-duḥkha-bharāḥ sma tūṣṇīm // RBhrs_2,4.137 //",
    "GR14ruphbr_u:3577": " yathā vā--",
    "GR14ruphbr_u:3578": " aratibhir atikramya kṣāmā pradoṣam adoṣa-dhīḥ",
    "GR14ruphbr_u:3579": " katham api cirād adhyāsīnā praghāṇam aghāntaka /",
    "GR14ruphbr_u:3580": " vidhūrita-mukhī ghūrṇaty antaḥ prasūs tava cintayā",
    "GR14ruphbr_u:3581": " kim ahaha gṛhaṃ krīḍā-lubdha tvayādya visasmare // RBhrs_2,4.138 //",
    "GR14ruphbr_u:3582": " aniṣṭāptyā, yathā--",
    "GR14ruphbr_u:3583": " gṛhiṇi gahanayāntaścintayonnidra-netrā",
    "GR14ruphbr_u:3584": " glapaya na mukha-padmaṃ tapta-bāṣpa-plavena /",
    "GR14ruphbr_u:3585": " nṛpa-puram anuvindan gāndineyena sārdhaṃ",
    "GR14ruphbr_u:3586": " tava sutam aham eva drāk parāvartayāmi // RBhrs_2,4.139 //",
    "GR14ruphbr_u:3587": " atha (23) matiḥ--",
    "GR14ruphbr_u:3588": " śāstrādīnāṃ vicārottham artha-nirdhāraṇaṃ matiḥ // RBhrs_2,4.140 //",
    "GR14ruphbr_u:3589": " atra kartavya-karaṇaṃ saṃśaya-bhramayoś chidā /",
    "GR14ruphbr_u:3590": " upadeśaś ca śiṣyāṇām ūhāpohādayo 'pi ca // RBhrs_2,4.141 //",
    "GR14ruphbr_u:3591": " yathā pādme vaiśākha-māhātmye--",
    "GR14ruphbr_u:3592": " vyāmohāya carācarasya jagatas te te purāṇāgamās",
    "GR14ruphbr_u:3593": " tāṃ tām eva hi devatāṃ paramikāṃ jalpantu kalpāvadhi /",
    "GR14ruphbr_u:3594": " siddhānte punar eka eva bhagavān viṣṇuḥ samastāgama-",
    "GR14ruphbr_u:3595": " vyāpāreṣu vivecana-vyatikaraṃ nīteṣu niścīyate // RBhrs_2,4.142 //",
    "GR14ruphbr_u:3596": " yathā vā śrī-daśame (10.60.39)--",
    "GR14ruphbr_u:3597": " tvaṃ nyasta-daṇḍamunibhir gaditānubhāva",
    "GR14ruphbr_u:3598": " ātmātmadaś ca jagatām iti me vṛto 'si /",
    "GR14ruphbr_u:3599": " hitvā bhavad-bhruva udīrita-kāla-vega-",
    "GR14ruphbr_u:3600": " dhvastāśiṣo 'bja-bhavanākapatīn kuto 'nye // RBhrs_2,4.143 //",
    "GR14ruphbr_u:3601": " atha (24) dhṛtiḥ--",
    "GR14ruphbr_u:3602": " dhṛtiḥ syāt pūrṇatā jñāna-duḥkhābhāvottamāptibhiḥ /",
    "GR14ruphbr_u:3603": " aprāptātīta-naṣṭārthān abhisaṃśocanādi-kṛt // RBhrs_2,4.144 //",
    "GR14ruphbr_u:3604": " tatra jñānena,",
    "GR14ruphbr_u:3605": " yathā vairāgya-śatake (55)",
    "GR14ruphbr_u:3606": " bhartṛhariḥ--",
    "GR14ruphbr_u:3607": " aśnīmahi vayaṃ bhikṣām āśāvāso vasīmahi /",
    "GR14ruphbr_u:3608": " śayīmahi mahī-pṛṣṭhe kurvīmahi kim īśvaraiḥ // RBhrs_2,4.145 //",
    "GR14ruphbr_u:3609": " duḥkhābhāvena, yathā--",
    "GR14ruphbr_u:3610": " goṣṭhaṃ ramā-keli-gṛhaṃ cakāsti",
    "GR14ruphbr_u:3611": " gāvaś ca dhāvanti paraḥ-parārdhāḥ /",
    "GR14ruphbr_u:3612": " putras tathā dīvyati divya-karmā",
    "GR14ruphbr_u:3613": " tṛptir mamābhūd gṛhamedhi-saukhye // RBhrs_2,4.146 //",
    "GR14ruphbr_u:3614": " uttamāptyā, yathā--",
    "GR14ruphbr_u:3615": " hari-līlā-sudhā-sindhos taṭam apy adhitiṣṭhataḥ /",
    "GR14ruphbr_u:3616": " mano mama catur-vargaṃ tṛṇāyāpi na manyate // RBhrs_2,4.147 //",
    "GR14ruphbr_u:3617": " atha (25) harṣaḥ--",
    "GR14ruphbr_u:3618": " abhīṣṭekṣaṇa-lābhādi-jātā cetaḥ-prasannatā /",
    "GR14ruphbr_u:3619": " harṣaḥ syād iha romāñcaḥ svedo 'śru mukha-phullatā /",
    "GR14ruphbr_u:3620": " āvegonmāda-jaḍatās tathā mohādayo 'pi ca // RBhrs_2,4.148 //",
    "GR14ruphbr_u:3621": " tatra abhīṣṭekṣaṇena,",
    "GR14ruphbr_u:3622": " yathā śrī-viṣṇu-purāṇe [vi.pu. 5.17.25]--",
    "GR14ruphbr_u:3623": " tau dṛṣṭvā vikasad-vaktra-sarojaḥ sa mahāmatiḥ /",
    "GR14ruphbr_u:3624": " pulakāñcita-sarvāṅgas tadākrūro 'bhavan mune // RBhrs_2,4.149 //",
    "GR14ruphbr_u:3625": " abhīṣṭa-lābhena,",
    "GR14ruphbr_u:3626": " yathā śrī-daśame (10.33.12)--",
    "GR14ruphbr_u:3627": " tatraikāṃsagataṃ bāhuṃ kṛṣṇasyotpalasaurabham /",
    "GR14ruphbr_u:3628": " candanāliptam āghrāya hṛṣṭaromā cucumba ha // RBhrs_2,4.150 //",
    "GR14ruphbr_u:3629": " atha (26) autsukyam--",
    "GR14ruphbr_u:3630": " kālākṣamatvam autsukyam iṣṭekṣāpti-spṛhādibhiḥ /",
    "GR14ruphbr_u:3631": " mukha-śoṣa-tvarā-cintā-niḥśvāsa-sthiratādikṛt // RBhrs_2,4.151 //",
    "GR14ruphbr_u:3632": " tatra iṣṭekṣā-spṛhayā,",
    "GR14ruphbr_u:3633": " yathā śrī-daśame (10.71.34)",
    "GR14ruphbr_u:3634": " prāptaṃ niśamya nara-locana-pāna-pātram",
    "GR14ruphbr_u:3635": " autsukya-viślathita-keśa-dukūla-baddhāḥ /",
    "GR14ruphbr_u:3636": " sadyo visṛjya gṛha-karma patīṃś ca talpe",
    "GR14ruphbr_u:3637": " draṣṭuṃ yayur yuvatayaḥ sma narendra-mārge // RBhrs_2,4.152 //",
    "GR14ruphbr_u:3638": " yathā vā, stavāvalyāṃ śrī-rādhikāṣṭake (14.7)--",
    "GR14ruphbr_u:3639": " prakaṭita-nija-vāsaṃ snigdha-veṇu-praṇādair",
    "GR14ruphbr_u:3640": " druta-gati harim ārāt prāpya kuñje smitākṣī /",
    "GR14ruphbr_u:3641": " śravaṇa-kuhara-kaṇḍuṃ tanvatī namra-vaktrā",
    "GR14ruphbr_u:3642": " snapayati nija-dāsye rādhikā māṃ kadā nu // RBhrs_2,4.153 //",
    "GR14ruphbr_u:3643": " iṣṭāpti-spṛhayā, yathā--",
    "GR14ruphbr_u:3644": " narma-karmaṭhatayā sakhī-gaṇe",
    "GR14ruphbr_u:3645": " drāghayaty aghaharāgrataḥ kathām /",
    "GR14ruphbr_u:3646": " gucchaka-grahaṇa-kaitavād asau",
    "GR14ruphbr_u:3647": " gahvaraṃ druta-pada-kramaṃ yayau // RBhrs_2,4.154 //",
    "GR14ruphbr_u:3648": " atha (27) augryam--",
    "GR14ruphbr_u:3649": " aparādha-durukty-ādi- jātaṃ caṇḍatvam ugratā /",
    "GR14ruphbr_u:3650": " vadha-bandha-śiraḥ-kampa-bhartsanottāḍanādi-kṛt // RBhrs_2,4.155 //",
    "GR14ruphbr_u:3651": " tatra aparādhād, yathā--",
    "GR14ruphbr_u:3652": " sphurati mayi bhujaṅgī-garbha-viśraṃsi-kīrtau",
    "GR14ruphbr_u:3653": " viracayati mad-īśe kilbiṣaṃ kāliyo 'pi /",
    "GR14ruphbr_u:3654": " huta-bhuji bata kuryāṃ jāṭhare vauṣaḍ enaṃ",
    "GR14ruphbr_u:3655": " sapadi danuja-hantuḥ kintu roṣād bibhemi // RBhrs_2,4.156 //",
    "GR14ruphbr_u:3656": " duruktito, yathā sahadevoktiḥ--",
    "GR14ruphbr_u:3657": " prabhavati vibudhānām agrimasyāgra-pūjāṃ",
    "GR14ruphbr_u:3658": " na hi danuja-ripor yaḥ prauṅdha-kīrter visoḍhum /",
    "GR14ruphbr_u:3659": " kaṭutara-yama-daṇḍoddaṇḍa-rocir mayāsau",
    "GR14ruphbr_u:3660": " śirasi pṛthuni tasya nyasyate savya-pādaḥ // RBhrs_2,4.157 //",
    "GR14ruphbr_u:3661": " yathā vā baladevoktiḥ--",
    "GR14ruphbr_u:3662": " ratāḥ kila nṛpāsane kṣitipa-lakṣa-bhuktojjhite",
    "GR14ruphbr_u:3663": " khalāḥ kuru-kulādhamāḥ prabhum ajāṇḍa-koṭiṣv amī /",
    "GR14ruphbr_u:3664": " hahā bata viḍambanā śiva śivādya naḥ śṛṇvatāṃ",
    "GR14ruphbr_u:3665": " haṭhād iha kaṭākṣayanty akhila-vandyam apy acyutam // RBhrs_2,4.158 //",
    "GR14ruphbr_u:3666": " atha (28) amarṣaḥ--",
    "GR14ruphbr_u:3667": " adhikṣepāpamānādeḥ syād amarṣo 'sahiṣṇutā // RBhrs_2,4.159 //",
    "GR14ruphbr_u:3668": " tatra svedaḥ śiraḥkampo vivarṇatvaṃ vicintanam /",
    "GR14ruphbr_u:3669": " upāyānveṣaṇākrośa-vaimukhyottāḍanādayaḥ // RBhrs_2,4.160 //",
    "GR14ruphbr_u:3670": " tatra adhikṣepād,",
    "GR14ruphbr_u:3671": " yathā vidagdha-mādhave (2.53)--",
    "GR14ruphbr_u:3672": " nirdhautānām akhila-dharaṇī-mādhurīṇāṃ dhūrīṇā",
    "GR14ruphbr_u:3673": " kalyāṇī me nivasati vadhūḥ paśya pārśve navoḍhā /",
    "GR14ruphbr_u:3674": " antargoṣṭhe caṭula naṭayann atra netra-tribhāgaṃ",
    "GR14ruphbr_u:3675": " niḥśaṅkas tvaṃ bhramasi bhavitā nākulatvaṃ kuto me // RBhrs_2,4.161 //",
    "GR14ruphbr_u:3676": " apamānād, yathā padmoktiḥ--",
    "GR14ruphbr_u:3677": " kadamba-vana-taskara drutam apehi kiṃ cāṭubhir",
    "GR14ruphbr_u:3678": " jane bhavati mad-vidhe paribhavo hi nātaḥ paraḥ /",
    "GR14ruphbr_u:3679": " tvayā vraja-mṛgī-dṛśāṃ sadasi hanta candrāvalī",
    "GR14ruphbr_u:3680": " varāpi yad ayogyayā sphuṭam adūṣi tārākhyayā // RBhrs_2,4.162 //",
    "GR14ruphbr_u:3681": " ādi-śabdād vañcanād api,",
    "GR14ruphbr_u:3682": " yathā śrī-daśame (10.31.16)--",
    "GR14ruphbr_u:3683": " pati-sutānvaya-bhārtṛ-bāndhavān",
    "GR14ruphbr_u:3684": " ativilaṅghya te 'nty acyutāgatāḥ /",
    "GR14ruphbr_u:3685": " gati-vidas tavodgīta-mohitāḥ",
    "GR14ruphbr_u:3686": " kitava yoṣitaḥ kas tyajen niśi // RBhrs_2,4.163 //",
    "GR14ruphbr_u:3687": " atha (29) asūyā--",
    "GR14ruphbr_u:3688": " dveṣaḥ parodaye 'sūyānya-saubhāgya-guṇādibhiḥ /",
    "GR14ruphbr_u:3689": " tatrerṣyānādarākṣepā doṣāropo guṇeṣv api /",
    "GR14ruphbr_u:3690": " apavṛttis tiro-vīkṣā bhruvor bhaṅguratādayaḥ // RBhrs_2,4.164 //",
    "GR14ruphbr_u:3691": " tatra anya-saubhāgyena,",
    "GR14ruphbr_u:3692": " yathā padyāvalyām (302)",
    "GR14ruphbr_u:3693": " {*Attributed to Dāmodara in Padyāvalī. Also found in Amaru 55;",
    "GR14ruphbr_u:3694": " SKM 2.140.5 keśaṭasya;",
    "GR14ruphbr_u:3695": " Smv 86.14;",
    "GR14ruphbr_u:3696": " SāhD 3.105 (as an example of mada); Daśa 2.22.}--",
    "GR14ruphbr_u:3697": " mā garvam udvaha kapola-tale cakāsti",
    "GR14ruphbr_u:3698": " kṛṣṇa-svahasta-likhitā nava-mañjarīti /",
    "GR14ruphbr_u:3699": " anyāpi kiṃ na sakhi bhājanam īdṛśīnāṃ",
    "GR14ruphbr_u:3700": " vairī na ced bhavati vepathur antarāyaḥ // RBhrs_2,4.165 //",
    "GR14ruphbr_u:3701": " yathā vā śrī-daśame (10.30.30)--",
    "GR14ruphbr_u:3702": " tasyā amūni naḥ kṣobhaṃ kurvanty uccaiḥ padāni yat /",
    "GR14ruphbr_u:3703": " yaikāpahṛtya gopīnāṃ raho bhuṅkte 'cyutādharam // RBhrs_2,4.166 //",
    "GR14ruphbr_u:3704": " guṇena, yathā--",
    "GR14ruphbr_u:3705": " svayaṃ parājayaṃ prāptān kṛṣṇa-pakṣān vijitya naḥ /",
    "GR14ruphbr_u:3706": " baliṣṭhā bala-pakṣāś ced durbalāḥ ke tataḥ kṣitau // RBhrs_2,4.167 //",
    "GR14ruphbr_u:3707": " atha (30) cāpalyam--",
    "GR14ruphbr_u:3708": " rāga-dveṣādibhiś citta-lāghavaṃ cāpalaṃ bhavet /",
    "GR14ruphbr_u:3709": " tatrāvicāra-pāruṣya-svacchandācaraṇādayaḥ // RBhrs_2,4.168 //",
    "GR14ruphbr_u:3710": " tatra rāgeṇa,",
    "GR14ruphbr_u:3711": " yathā śrī-daśame (10.52.41)--",
    "GR14ruphbr_u:3712": " śvo bhāvini tvam ajitodvahane vidarbhān",
    "GR14ruphbr_u:3713": " guptaḥ sametya pṛtanā-patibhiḥ parītaḥ /",
    "GR14ruphbr_u:3714": " nirmathya caidya-magadheśa-balaṃ prasahya",
    "GR14ruphbr_u:3715": " māṃ rākṣasena vidhinodvaha vīrya-śulkām // RBhrs_2,4.169 //",
    "GR14ruphbr_u:3716": " dveṣeṇa, yathā--",
    "GR14ruphbr_u:3717": " vaṃśī-pūreṇa kālindyāḥ sindhuṃ vindatu vāhitā /",
    "GR14ruphbr_u:3718": " guror api puro nīvīṃ yā bhraṃśayati subhruvām // RBhrs_2,4.170 //",
    "GR14ruphbr_u:3719": " atha (31) nidrā--",
    "GR14ruphbr_u:3720": " cintālasya-nisarga-klamādibhiś citta-mīlanaṃ nidrā /",
    "GR14ruphbr_u:3721": " tatrāṅga-bhaṅga-jṛmbhā-jāḍya-śvāsākṣi-mīlanāni syuḥ // RBhrs_2,4.171 //",
    "GR14ruphbr_u:3722": " tatra cintayā, yathā--",
    "GR14ruphbr_u:3723": " lohitāyati mārtaṇḍe veṇu-dhvanim aśṛṇvatī /",
    "GR14ruphbr_u:3724": " cintayākrānta-hṛdayā nidadrau nanda-gehinī // RBhrs_2,4.172 //",
    "GR14ruphbr_u:3725": " ālasyena, yathā--",
    "GR14ruphbr_u:3726": " dāmodarasya bandhana-karmabhir atiniḥsahāṅga-latikeyam /",
    "GR14ruphbr_u:3727": " dara-vighūrṇitottamāṅgā kṛtāṅga-bhaṅgā vrajeśvarī sphurati // RBhrs_2,4.173 //",
    "GR14ruphbr_u:3728": " nisargeṇa, yathā--",
    "GR14ruphbr_u:3729": " aghahara tava vīrya-proṣitāśeṣa-cintāḥ",
    "GR14ruphbr_u:3730": " parihṛta-gṛha-vāstu-dvāra-bandhānubaddhāḥ /",
    "GR14ruphbr_u:3731": " nija-nijam iha rātrau prāṅganaṃ śobhayantaḥ",
    "GR14ruphbr_u:3732": " sukham avicalad-aṅgāḥ śerate paśya gopāḥ // RBhrs_2,4.174 //",
    "GR14ruphbr_u:3733": " klamena, yathā--",
    "GR14ruphbr_u:3734": " saṅkrānta-dhātu-citrā suratānte sā nitānta-tāntā'dya /",
    "GR14ruphbr_u:3735": " vakṣasi nikṣiptāṅgī harer viśākhā yayau nidrām // RBhrs_2,4.175 //",
    "GR14ruphbr_u:3736": " yuktāsya sphūrti-mātreṇa nirviśeṣeṇa kenacit /",
    "GR14ruphbr_u:3737": " hṛn-mīlanāt puro 'vasthā nidrā bhakteṣu kathyate // RBhrs_2,4.176 //",
    "GR14ruphbr_u:3738": " atha (32) suptiḥ--",
    "GR14ruphbr_u:3739": " suptir nidrā-vibhāvā syān nānārthānubhavātmikā /",
    "GR14ruphbr_u:3740": " indriyoparati-śvāsa-netra-saṃmīlanādi-kṛt // RBhrs_2,4.177 //",
    "GR14ruphbr_u:3741": " yathā--",
    "GR14ruphbr_u:3742": " kāmaṃ tāmarasākṣa keli-vitatiḥ prāduṣkṛtā śaiśavī",
    "GR14ruphbr_u:3743": " darpaḥ sarpa-pates tad asya tarasā nirdhūyatām uddhūraḥ /",
    "GR14ruphbr_u:3744": " ity utsvapna-girā cirād yadu-sabhāṃ vismāpayan smerayan",
    "GR14ruphbr_u:3745": " niḥśvāsena darottaraṅgad-udaraṃ nidrāṃ gato lāṅgalī // RBhrs_2,4.178 //",
    "GR14ruphbr_u:3746": " atha (33) bodhaḥ--",
    "GR14ruphbr_u:3747": " avidyā-moha-nidrāder dhvaṃsodbodhaḥ prabuddhatā // RBhrs_2,4.179 //",
    "GR14ruphbr_u:3748": " tatra avidyā-dhvaṃsataḥ--",
    "GR14ruphbr_u:3749": " avidyā-dhvaṃsato bodho vidyodaya-puraḥsaraḥ /",
    "GR14ruphbr_u:3750": " aśeṣa-kleśa-viśrānti-svarūpāvagamādi-kṛt // RBhrs_2,4.180 //",
    "GR14ruphbr_u:3751": " yathā--",
    "GR14ruphbr_u:3752": " vindan vidyā-dīpikāṃ sva-svarūpaṃ",
    "GR14ruphbr_u:3753": " buddhvā sadyaḥ satya-vijñāna-rūpam /",
    "GR14ruphbr_u:3754": " niṣpratyūhas tat paraṃ brahma mūrtaṃ",
    "GR14ruphbr_u:3755": " sāndrānandākāram anveṣayāmi // RBhrs_2,4.181 //",
    "GR14ruphbr_u:3756": " moha-dhvaṃsataḥ--",
    "GR14ruphbr_u:3757": " bodho moha-kṣayāc chabda-gandha-sparśa-rasair hareḥ /",
    "GR14ruphbr_u:3758": " dṛg-unmīlana-romāñca-dharotthānādi-kṛd bhavet // RBhrs_2,4.182 //",
    "GR14ruphbr_u:3759": " tatra śabdena, yathā--",
    "GR14ruphbr_u:3760": " prathama-darśana-rūḍha-sukhāvalī-",
    "GR14ruphbr_u:3761": " kavalitendriya-vṛttir abhūd iyam /",
    "GR14ruphbr_u:3762": " agha-bhidaḥ kila nāmny udite śrutau",
    "GR14ruphbr_u:3763": " lalitayodamimīlad ihākṣiṇī // RBhrs_2,4.183 //",
    "GR14ruphbr_u:3764": " gandhena, yathā--",
    "GR14ruphbr_u:3765": " aciram agha-hareṇa tyāgataḥ srasta-gātrī",
    "GR14ruphbr_u:3766": " vana-bhuvi śavalāṅgī śānta-niḥśvāsa-vṛttiḥ /",
    "GR14ruphbr_u:3767": " prasarati vana-mālā saurabhe paśya rādhā",
    "GR14ruphbr_u:3768": " pulakita-tanur eṣā pāṃśu-puñjād udasthāt // RBhrs_2,4.184 //",
    "GR14ruphbr_u:3769": " sparśena, yathā--",
    "GR14ruphbr_u:3770": " asau pāṇi-sparśo madhura-masṛṇaḥ kasya vijayī",
    "GR14ruphbr_u:3771": " viśīryantyāḥ saura-pulina-vanam ālokya mama yaḥ /",
    "GR14ruphbr_u:3772": " durantām uddhūya prasabham abhito vaiśasa-mayīṃ",
    "GR14ruphbr_u:3773": " drutaṃ mūrcchām antaḥ sakhi sukha-mayīṃ pallavayati // RBhrs_2,4.185 //",
    "GR14ruphbr_u:3774": " rasena, yathā--",
    "GR14ruphbr_u:3775": " antarhite tvayi balānuja rāsa-kelau",
    "GR14ruphbr_u:3776": " srastāṅga-yaṣṭir ajaniṣṭa sakhī visaṃjñā /",
    "GR14ruphbr_u:3777": " tāmbūla-carvitam avāpya tavāmbujākṣī",
    "GR14ruphbr_u:3778": " nyastaṃ mayā mukha-puṭe pulakojjvalāsīt // RBhrs_2,4.186 //",
    "GR14ruphbr_u:3779": " nidrādhvaṃsataḥ--",
    "GR14ruphbr_u:3780": " bodho nidrākṣayāt svapna-nidrā-pūrti-svanādibhiḥ /",
    "GR14ruphbr_u:3781": " tatrākṣi-mardanaṃ śayyā-mokṣo 'ṅga-valanādayaḥ // RBhrs_2,4.187 //",
    "GR14ruphbr_u:3782": " tatra svapnena, yathā--",
    "GR14ruphbr_u:3783": " iyaṃ te hāsa-śrīr viramatu vimuñcāñcalam idaṃ",
    "GR14ruphbr_u:3784": " na yāvad-vṛddhāyai sphuṭam abhidadhe tvac-caṭulatām /",
    "GR14ruphbr_u:3785": " iti svapne jalpanty aciram avabuddhā gurum asau",
    "GR14ruphbr_u:3786": " puro dṛṣṭvā gaurī namita-mukha-bimbā muhur abhūt // RBhrs_2,4.188 //",
    "GR14ruphbr_u:3787": " nidrā-pūrtyā, yathā--",
    "GR14ruphbr_u:3788": " dūtī cāgāt tad-āgāraṃ jajāgāra ca rādhikā /",
    "GR14ruphbr_u:3789": " tūrṇaṃ puṇyavatīnāṃ hi tanoti phalam udyamaḥ // RBhrs_2,4.189 //",
    "GR14ruphbr_u:3790": " svanena, yathā--",
    "GR14ruphbr_u:3791": " dūrād vidrāvayan nidrā-marālīr gopa-subhruvām /",
    "GR14ruphbr_u:3792": " sāraṅga-raṅgadaṃ reje veṇu-vārida-garjitam // RBhrs_2,4.190 //",
    "GR14ruphbr_u:3793": " iti bhāvās trayas-triṃśat kathitā vyabhicāriṇaḥ /",
    "GR14ruphbr_u:3794": " śreṣṭha-madhya-kaniṣṭheṣu varṇanīyā yathocitam // RBhrs_2,4.191 //",
    "GR14ruphbr_u:3795": " mātsaryodvega-dambherṣyā viveko nirṇayas tathā /",
    "GR14ruphbr_u:3796": " klaibyaṃ kṣamā ca kutukam utkaṇṭhā vinayo 'pi ca // RBhrs_2,4.192 //",
    "GR14ruphbr_u:3797": " saṃśayo dhārṣṭyam ity ādyā bhāvā ye syuḥ pare 'pi ca /",
    "GR14ruphbr_u:3798": " ukteṣv antarbhavantīti na pṛthaktvena darśitāḥ // RBhrs_2,4.193 //",
    "GR14ruphbr_u:3799": " tathā hi--",
    "GR14ruphbr_u:3800": " asūyāyāṃ tu mātsaryaṃ trāse 'py udvega eva tu /",
    "GR14ruphbr_u:3801": " dambhas tathāvahitthāyām īrṣyāmarṣe matāv ubhau /",
    "GR14ruphbr_u:3802": " viveko nirṇayaś cemau dainye klaibyaṃ kṣamā dhṛtau // RBhrs_2,4.194 //",
    "GR14ruphbr_u:3803": " autsukye kutukotkaṇṭhe lajjāyāṃ vinayas tathā /",
    "GR14ruphbr_u:3804": " saṃśayo 'ntarbhavet tarke tathā dhārṣṭyaṃ ca cāpale // RBhrs_2,4.195 //",
    "GR14ruphbr_u:3805": " eṣāṃ sañcāri-bhāvānāṃ madhye kaścana kasyacit /",
    "GR14ruphbr_u:3806": " vibhāvaś cānubhāvaś ca bhaved eva parasparam // RBhrs_2,4.196 //",
    "GR14ruphbr_u:3807": " nirvede tu yatherṣyāyā bhaved atra vibhāvatā /",
    "GR14ruphbr_u:3808": " asūyāyāṃ punas tasyā vyaktam uktānubhāvatā // RBhrs_2,4.197 //",
    "GR14ruphbr_u:3809": " autsukyaṃ prati cintāyāḥ kathitātrānubhāvatā /",
    "GR14ruphbr_u:3810": " nidrāṃ prati vibhāvatvam evaṃ jñeyaḥ pare 'py amī // RBhrs_2,4.198 //",
    "GR14ruphbr_u:3811": " eṣāṃ ca sāttvikānāṃ ca tathā nānā-kriyā-tateḥ /",
    "GR14ruphbr_u:3812": " kārya-kāraṇa-bhāvas tu jñeyaḥ prāyeṇa lokataḥ // RBhrs_2,4.199 //",
    "GR14ruphbr_u:3813": " nindāyās tu vibhāvatvaṃ vaivarṇyāmarṣayor matam /",
    "GR14ruphbr_u:3814": " asūyāyāṃ punas tasyāḥ kathitaivānubhāvatā // RBhrs_2,4.200 //",
    "GR14ruphbr_u:3815": " prahārasya vibhāvatvaṃ saṃmoha-pralayau prati /",
    "GR14ruphbr_u:3816": " augryaṃ pratyanubhāvatvam evaṃ jñeyāḥ pare 'pi ca // RBhrs_2,4.201 //",
    "GR14ruphbr_u:3817": " trāsa-nidrā-śramālasya-mada-bhid-bodha-varjinām /",
    "GR14ruphbr_u:3818": " sañcāriṇām iha kvāpi bhaved raty-anubhāvatā // RBhrs_2,4.202 //",
    "GR14ruphbr_u:3819": " sākṣād-rater na sambandhaḥ ṣaḍbhis trāsādibhiḥ saha /",
    "GR14ruphbr_u:3820": " syāt parasparayā kintu līlānuguṇatākṛte // RBhrs_2,4.203 //",
    "GR14ruphbr_u:3821": " vitarka-mati-nirveda-dhṛtīnāṃ smṛti-harṣayoḥ /",
    "GR14ruphbr_u:3822": " bodha-bhid-dainya-suptīnāṃ kvacid rati-vibhāvatā // RBhrs_2,4.204 //",
    "GR14ruphbr_u:3823": " paratantrāḥ svatantrāś cety uktāḥ sañcāriṇo dvidhā // RBhrs_2,4.205 //",
    "GR14ruphbr_u:3824": " tatra paratantrāḥ--",
    "GR14ruphbr_u:3825": " varāvaratayā proktāḥ paratantrā api dvidhā // RBhrs_2,4.206 //",
    "GR14ruphbr_u:3826": " tatra varaḥ--",
    "GR14ruphbr_u:3827": " sākṣād vyavahitaś ceti varo 'py eṣa dvidhoditaḥ // RBhrs_2,4.207 //",
    "GR14ruphbr_u:3828": " tatra sākṣāt--",
    "GR14ruphbr_u:3829": " mukhyām eva ratiṃ puṣṇan sākṣād ity abhidhīyate // RBhrs_2,4.208 //",
    "GR14ruphbr_u:3830": " yathā--",
    "GR14ruphbr_u:3831": " tanuruhālī ca tanuś ca nṛtyaṃ",
    "GR14ruphbr_u:3832": " tanoti me nāma niśamya yasya /",
    "GR14ruphbr_u:3833": " apaśyato māthura-maṇḍalaṃ tad-",
    "GR14ruphbr_u:3834": " vyarthena kiṃ hanta dṛśor dvayena // RBhrs_2,4.209 //",
    "GR14ruphbr_u:3835": " atha vyavahitaḥ--",
    "GR14ruphbr_u:3836": " puṣṇāti yo ratiṃ gauṇīṃ sa vyavahito mataḥ // RBhrs_2,4.210 //",
    "GR14ruphbr_u:3837": " yathā--",
    "GR14ruphbr_u:3838": " dhig astu me bhuja-dvandvaṃ bhīmasya parighopamam /",
    "GR14ruphbr_u:3839": " mādhavākṣepiṇaṃ duṣṭaṃ yat pinaṣṭi na cedipam // RBhrs_2,4.211 //",
    "GR14ruphbr_u:3840": " nirvedaḥ krodha-vaśyatvād ayaṃ vyavahito rateḥ // RBhrs_2,4.212 //",
    "GR14ruphbr_u:3841": " atha avaraḥ--",
    "GR14ruphbr_u:3842": " rasa-dvayasyāpy aṅgatvam agacchann avaro mataḥ // RBhrs_2,4.213 //",
    "GR14ruphbr_u:3843": " yathā--",
    "GR14ruphbr_u:3844": " lelihyamānaṃ vadanair jvaladbhir",
    "GR14ruphbr_u:3845": " jaganti daṃṣṭrāsphuṭad-uttamāṅgaiḥ /",
    "GR14ruphbr_u:3846": " avekṣya kṛṣṇaṃ dhṛta-viśvarūpaṃ",
    "GR14ruphbr_u:3847": " na svaṃ viśuṣyan smarati sma jiṣṇuḥ // RBhrs_2,4.214 //",
    "GR14ruphbr_u:3848": " ghora-kriyādy-anubhāvād ācchādya sahajāṃ ratim /",
    "GR14ruphbr_u:3849": " durvarāvirabhūd bhītir moho 'yaṃ bhī-vaśas tataḥ // RBhrs_2,4.215 //",
    "GR14ruphbr_u:3850": " atha svatantrāḥ--",
    "GR14ruphbr_u:3851": " sadaiva pāratantrye 'pi kvacid eṣāṃ svatantratā /",
    "GR14ruphbr_u:3852": " bhūpāla-sevakasyeva pravṛttasya kara-grahe // RBhrs_2,4.216 //",
    "GR14ruphbr_u:3853": " bhāvajñai rati-śūnyaś ca raty-anusparśanas tathā /",
    "GR14ruphbr_u:3854": " rati-gandhiś ca te tredhā svatantrāḥ parikīrtitāḥ // RBhrs_2,4.217 //",
    "GR14ruphbr_u:3855": " tatra rati-śūnyaḥ--",
    "GR14ruphbr_u:3856": " janeṣu rati-śūnyeṣu rati-śūnyo bhaved asau // RBhrs_2,4.218 //",
    "GR14ruphbr_u:3857": " yathā śrī-daśame (10.23.39)--",
    "GR14ruphbr_u:3858": " dhig janma nas trivṛd-vidyāṃ dhig vrataṃ dhig bahujñatām /",
    "GR14ruphbr_u:3859": " dhik kulaṃ dhik kriyā-dīkṣāṃ vimukhā ye tv adhokṣaje // RBhrs_2,4.219 //",
    "GR14ruphbr_u:3860": " atra svatantro nirvedaḥ /",
    "GR14ruphbr_u:3861": " tatra raty-anusparśanaḥ--",
    "GR14ruphbr_u:3862": " yaḥ svato rati-gandhena vihīno 'pi prasaṅgataḥ /",
    "GR14ruphbr_u:3863": " paścād ratiṃ spṛśed eṣa raty-anusparśano mataḥ // RBhrs_2,4.220 //",
    "GR14ruphbr_u:3864": " yathā--",
    "GR14ruphbr_u:3865": " gariṣṭhāriṣṭa-ṭaṅkārair vidhurā vadhirāyitā /",
    "GR14ruphbr_u:3866": " hā kṛṣṇa pāhi pāhīti cukrośābhīra-bālikā // RBhrs_2,4.221 //",
    "GR14ruphbr_u:3867": " atra trāsaḥ /",
    "GR14ruphbr_u:3868": " atha rati-gandhiḥ--",
    "GR14ruphbr_u:3869": " yaḥ svātantrye 'pi tad-gandhaṃ rati-gandhir vyanakti saḥ // RBhrs_2,4.222 //",
    "GR14ruphbr_u:3870": " yathā--",
    "GR14ruphbr_u:3871": " pītāṃśukaṃ paricinomi dhṛtaṃ tvayāṅge",
    "GR14ruphbr_u:3872": " saṅgopanāya na hi naptri vidhehi yatnam /",
    "GR14ruphbr_u:3873": " ity āryayā nigaditā namitottamāṅgā",
    "GR14ruphbr_u:3874": " rādhāvaguṇṭhita-mukhī tarasā tadāsīt // RBhrs_2,4.223 //",
    "GR14ruphbr_u:3875": " atra lajjā /",
    "GR14ruphbr_u:3876": " ābhāsaḥ punar eteṣām asthāne vṛttito bhavet /",
    "GR14ruphbr_u:3877": " prātikūlyam anaucityam asthānatvaṃ dvidhoditam // RBhrs_2,4.224 //",
    "GR14ruphbr_u:3878": " tatra prātikūlyam--",
    "GR14ruphbr_u:3879": " vipakṣe vṛttir eteṣāṃ prātikūlyam itīryate // RBhrs_2,4.225 //",
    "GR14ruphbr_u:3880": " yathā--",
    "GR14ruphbr_u:3881": " gopo 'py aśikṣita-raṇo 'pi tam aśva-daityaṃ",
    "GR14ruphbr_u:3882": " hanti me hanta mama jīvita-nirviśeṣam /",
    "GR14ruphbr_u:3883": " krīḍā-vinirjita-surādhipater alaṃ me",
    "GR14ruphbr_u:3884": " durjīvitena hata-kaṃsa-narādhipasya // RBhrs_2,4.226 //",
    "GR14ruphbr_u:3885": " atra nirvedasyābhāsaḥ /",
    "GR14ruphbr_u:3886": " yathā vā--",
    "GR14ruphbr_u:3887": " ḍuṇḍabho jalacaraḥ sa kāliyo",
    "GR14ruphbr_u:3888": " goṣṭha-bhūbhṛd api loṣṭra-sodaraḥ /",
    "GR14ruphbr_u:3889": " tatra karma kim ivādbhutaṃ jane",
    "GR14ruphbr_u:3890": " yena mūrkha jagadīśateryate // RBhrs_2,4.227 //",
    "GR14ruphbr_u:3891": " atrāsūyāyāḥ /",
    "GR14ruphbr_u:3892": " atha anaucityam--",
    "GR14ruphbr_u:3893": " asatyatvam ayogyatvam anaucityaṃ dvidhā bhavet /",
    "GR14ruphbr_u:3894": " aprāṇini bhaved ādyaḥ tiryag-ādiṣu cāntimam // RBhrs_2,4.228 //",
    "GR14ruphbr_u:3895": " tatra aprāṇini, yathā--",
    "GR14ruphbr_u:3896": " chāyā na yasya sakṛd apy upasevitābhūt",
    "GR14ruphbr_u:3897": " kṛṣṇena hanta mama tasya dhig astu janma /",
    "GR14ruphbr_u:3898": " mā tvaṃ kadamba vidhuro bhava kāliyāhiṃ",
    "GR14ruphbr_u:3899": " mṛdnan kariṣyati hariś caritārthatāṃ te // RBhrs_2,4.229 //",
    "GR14ruphbr_u:3900": " atra nirvedasya /",
    "GR14ruphbr_u:3901": " tiraści, yathā--",
    "GR14ruphbr_u:3902": " adhirohatu kaḥ pakṣī kakṣām aparo mamādya medhyasya /",
    "GR14ruphbr_u:3903": " hitvāpi tārkṣya-paksaṃ bhajate pakṣaṃ harir yasya // RBhrs_2,4.230 //",
    "GR14ruphbr_u:3904": " atra garvasya /",
    "GR14ruphbr_u:3905": " vahamāneṣv api sadā jñāna-vijñāna-mādhurīm /",
    "GR14ruphbr_u:3906": " kadambādiṣu sāmānya-dṛṣṭy-ābhāsatvam ucyate // RBhrs_2,4.231 //",
    "GR14ruphbr_u:3907": " bhāvānāṃ kvacid utpatti-sandhi-śāvalya-śāntayaḥ /",
    "GR14ruphbr_u:3908": " daśāś catasra etāsām utpattis tv iha sambhavaḥ // RBhrs_2,4.232 //",
    "GR14ruphbr_u:3909": " yathā--",
    "GR14ruphbr_u:3910": " maṇḍale kim api caṇḍa-marīcer",
    "GR14ruphbr_u:3911": " lohitāyati niśamya yaśodā /",
    "GR14ruphbr_u:3912": " vaiṇavīṃ dhvani-dhurām avidūre",
    "GR14ruphbr_u:3913": " prasrava-stimita-kañculikāsīt // RBhrs_2,4.233 //",
    "GR14ruphbr_u:3914": " atra harṣotpattiḥ /",
    "GR14ruphbr_u:3915": " yathā vā--",
    "GR14ruphbr_u:3916": " tvayi rahasi milantyāṃ sambhrama-nyāsa-bhugnāpy",
    "GR14ruphbr_u:3917": " uṣasi sakhi tavālī mekhalā paśya bhāti /",
    "GR14ruphbr_u:3918": " iti vivṛta-rahasye kuñcita-bhrūr",
    "GR14ruphbr_u:3919": " dṛśam anṛju kirantī rādhikā vaḥ punātu // RBhrs_2,4.234 //",
    "GR14ruphbr_u:3920": " atrāsūyotpattiḥ /",
    "GR14ruphbr_u:3921": " atha sandhiḥ--",
    "GR14ruphbr_u:3922": " sarūpayor bhinnayor vā sandhiḥ syād bhāvayor yutiḥ // RBhrs_2,4.235 //",
    "GR14ruphbr_u:3923": " tatra sarūpayoḥ sandhiḥ--",
    "GR14ruphbr_u:3924": " sandhiḥ sarūpayos tatra bhinna-hetūtthayor mataḥ // RBhrs_2,4.236 //",
    "GR14ruphbr_u:3925": " yathā--",
    "GR14ruphbr_u:3926": " rākṣasīṃ niśi niśāmya niśānte",
    "GR14ruphbr_u:3927": " gokuleśa-gṛhiṇī patitāṅgīm /",
    "GR14ruphbr_u:3928": " tat-kucopari sutaṃ ca hasantaṃ",
    "GR14ruphbr_u:3929": " hanta niścala-tanuḥ kṣaṇam āsīt // RBhrs_2,4.237 //",
    "GR14ruphbr_u:3930": " atrāniṣṭeṣṭa-saṃvīkṣākṛtayor jāḍyayor yutiḥ /",
    "GR14ruphbr_u:3931": " atha bhinnayoḥ--",
    "GR14ruphbr_u:3932": " bhinnayor hetunaikena bhinnenāpy upajātayoḥ // RBhrs_2,4.238 //",
    "GR14ruphbr_u:3933": " atha eka-hetu-jayoḥ, yathā--",
    "GR14ruphbr_u:3934": " durvāracāpalo 'yaṃ dhāvann antar bahiś ca goṣṭhasya /",
    "GR14ruphbr_u:3935": " śiśur akutaścid bhītir dhinoti hṛdayaṃ dunoti ca me // RBhrs_2,4.239 //",
    "GR14ruphbr_u:3936": " tatra harṣa-śaṅkayoḥ /",
    "GR14ruphbr_u:3937": " tatra bhinna-hetujayoḥ, yathā--",
    "GR14ruphbr_u:3938": " vilasantam avekṣya devakī",
    "GR14ruphbr_u:3939": " sutam utphulla-vilocanaṃ puraḥ /",
    "GR14ruphbr_u:3940": " prabalām api malla-maṇḍalīṃ",
    "GR14ruphbr_u:3941": " himam uṣṇaṃ ca jalaṃ dṛśor dadhe // RBhrs_2,4.240 //",
    "GR14ruphbr_u:3942": " atra harṣa-viṣādayoḥ sandhiḥ /",
    "GR14ruphbr_u:3943": " ekena jāyamānānām anekena ca hetunā /",
    "GR14ruphbr_u:3944": " bahūnām api bhāvānāṃ sandhiḥ sphuṭam avekṣyate // RBhrs_2,4.241 //",
    "GR14ruphbr_u:3945": " tatra eka-hetujānāṃ, yathā--",
    "GR14ruphbr_u:3946": " niruddhā kālindī-taṭa-bhuvi mukundena balinā",
    "GR14ruphbr_u:3947": " haṭhād antaḥ-smerāṃ taralatara-tārojjvala-kalām /",
    "GR14ruphbr_u:3948": " abhivyaktāvajñām aruṇa-kuṭilāpāṅga-suṣamāṃ",
    "GR14ruphbr_u:3949": " dṛśaṃ nyasyanty asmin jayati vṛṣabhānoḥ kula-maṇiḥ // RBhrs_2,4.242 //",
    "GR14ruphbr_u:3950": " atra harṣautsukya-garvāmarṣāsūyānāṃ sandhiḥ /",
    "GR14ruphbr_u:3951": " aneka-hetujānāṃ, yathā--",
    "GR14ruphbr_u:3952": " parihita-hari-hārā vīkṣya rādhā savitrīṃ",
    "GR14ruphbr_u:3953": " nikaṭa-bhuvi tathāgre tarka-bhāk smera-padmām /",
    "GR14ruphbr_u:3954": " harim api dara-dūre svāminaṃ tatra cāsīn",
    "GR14ruphbr_u:3955": " mahasi vinata-vakra-prasphura-mlāna-vaktrā // RBhrs_2,4.243 //",
    "GR14ruphbr_u:3956": " atra lajjāmarṣa-harṣa-viṣādānāṃ sandhiḥ /",
    "GR14ruphbr_u:3957": " atha śāvalyam--",
    "GR14ruphbr_u:3958": " śavalatvaṃ tu bhāvānāṃ saṃmardaḥ syāt parasparam // RBhrs_2,4.244 //",
    "GR14ruphbr_u:3959": " yathā--",
    "GR14ruphbr_u:3960": " śaktaḥ kiṃ nāma kartuṃ sa śiśur ahaha me mitra-pakṣānadhākṣīd",
    "GR14ruphbr_u:3961": " ātiṣṭheyaṃ tam eva drutam atha śaraṇaṃ kuryur etan na vīrāḥ /",
    "GR14ruphbr_u:3962": " āṃ divyā malla-goṣṭhī viharati sa kareṇoddadhārādri-varyaṃ",
    "GR14ruphbr_u:3963": " kuryām adyaiva gatvā vraja-bhuvi kadanaṃ hā tataḥ kampate dhīḥ // RBhrs_2,4.245 //",
    "GR14ruphbr_u:3964": " atra garva-viṣāda-dainya-mati-smṛti-śaṅkāmarṣa-trāsānāṃ śāvalyam /",
    "GR14ruphbr_u:3965": " yathā vā--",
    "GR14ruphbr_u:3966": " dhig dīrghe nayane mamāstu mathurā yābhyāṃ na sā prekṣyate",
    "GR14ruphbr_u:3967": " vidyeyaṃ mama kiṅkarī-kṛta-nṛpā kālas tu sarvaṅkaraḥ /",
    "GR14ruphbr_u:3968": " lakṣmī-keli-gṛhaṃ gṛhaṃ mama hahā nityaṃ tanuḥ kṣīyate",
    "GR14ruphbr_u:3969": " sadmany eva hariṃ bhajeya hṛdayaṃ vṛndāṭavī karṣati // RBhrs_2,4.246 //",
    "GR14ruphbr_u:3970": " atra nirveda-garva-śaṅkā-dhṛti-viṣāda-maty-autsukyānāṃ śāvalyam /",
    "GR14ruphbr_u:3971": " atha śāntiḥ--",
    "GR14ruphbr_u:3972": " atyārūḍhasya bhāvasya vilayaḥ śāntir ucyate // RBhrs_2,4.247 //",
    "GR14ruphbr_u:3973": " yathā--",
    "GR14ruphbr_u:3974": " vidhurita-vadanā vidūna-bhāsas",
    "GR14ruphbr_u:3975": " tam aghaharaṃ gahane gaveṣayantaḥ /",
    "GR14ruphbr_u:3976": " mṛdu-kala-muralīṃ niśamya śaile",
    "GR14ruphbr_u:3977": " vraja-śiśavaḥ pulakojjvalā babhūvuḥ // RBhrs_2,4.248 //",
    "GR14ruphbr_u:3978": " atra viṣāda-śāntiḥ /",
    "GR14ruphbr_u:3979": " śabdārtha-rasa-vaicitrī vāci kācana nāsti me /",
    "GR14ruphbr_u:3980": " yathā-kathañcid evoktaṃ bhāvodāharaṇaṃ param // RBhrs_2,4.249 //",
    "GR14ruphbr_u:3981": " trayastriṃśad ime 'ṣṭau ca vakṣyante sthāyinaś ca ye /",
    "GR14ruphbr_u:3982": " mukhya-bhāvābhidhās tv eka-catvāriṃśad amī smṛtāḥ // RBhrs_2,4.250 //",
    "GR14ruphbr_u:3983": " śarīrendriya-vargasya vikāraṇāṃ vidhāyakāḥ /",
    "GR14ruphbr_u:3984": " bhāvāvirbhāva-janitāś citta-vṛttaya īritāḥ // RBhrs_2,4.251 //",
    "GR14ruphbr_u:3985": " kvacit svābhāviko bhāvaḥ kaścid āgantukaḥ kvacit /",
    "GR14ruphbr_u:3986": " yas tu svābhāviko bhāvaḥ sa vyāpyāntar-bahiḥ-sthitaḥ // RBhrs_2,4.252 //",
    "GR14ruphbr_u:3987": " mañjiṣṭhādye yathā dravye rāgas tan-maya īkṣyate /",
    "GR14ruphbr_u:3988": " atra syān nāma-mātreṇa vibhāvasya vibhāvatā // RBhrs_2,4.253 //",
    "GR14ruphbr_u:3989": " etena sahajenaiva bhāvenānugatā ratiḥ /",
    "GR14ruphbr_u:3990": " eka-rūpāpi yā bhakter vividhā pratibhāty asau // RBhrs_2,4.254 //",
    "GR14ruphbr_u:3991": " āgantukas tu yo bhāvaḥ paṭādau raktimeva saḥ /",
    "GR14ruphbr_u:3992": " tais tair vibhāvair evāyaṃ dhīyate dīpyate 'pi ca // RBhrs_2,4.255 //",
    "GR14ruphbr_u:3993": " vibhāvanādi-vaiśiṣṭyād bhaktānāṃ bhedatas tathā /",
    "GR14ruphbr_u:3994": " prāyeṇa sarva-bhāvānāṃ vaiśiṣṭyam upajāyate // RBhrs_2,4.256 //",
    "GR14ruphbr_u:3995": " vividhānāṃ tu bhaktānāṃ vaiśiṣṭyād vividhaṃ manaḥ /",
    "GR14ruphbr_u:3996": " mano 'nusārād bhāvānāṃ tāratamyaṃ kilodaye // RBhrs_2,4.257 //",
    "GR14ruphbr_u:3997": " citte gariṣṭhe gambhīre mahiṣṭhe karkaśādike /",
    "GR14ruphbr_u:3998": " samyag-unmīlitāś cāmī na lakṣyante sphuṭaṃ janaiḥ // RBhrs_2,4.258 //",
    "GR14ruphbr_u:3999": " citte laghiṣṭhe cottāne kṣodiṣṭhe komalādike /",
    "GR14ruphbr_u:4000": " manāg-unmīlitāś cāmī lakṣyante bahir ulbaṇāḥ // RBhrs_2,4.259 //",
    "GR14ruphbr_u:4001": " gariṣṭhaṃ svarṇa-piṇḍābhaṃ laghiṣṭhaṃ tula-piṇḍavat /",
    "GR14ruphbr_u:4002": " citta-yugme 'tra vijñayā bhāvasya pavanopamā // RBhrs_2,4.260 //",
    "GR14ruphbr_u:4003": " gambhīraṃ sindhuvac cittam uttānaṃ palvalādivat /",
    "GR14ruphbr_u:4004": " citta-dvaye 'tra bhāvasya mahādri-śikharopamā // RBhrs_2,4.261 //",
    "GR14ruphbr_u:4005": " pattanābhaṃ mahiṣṭhaṃ syāt kṣodiṣṭhaṃ tu kuṭiravat /",
    "GR14ruphbr_u:4006": " citta-yugme 'tra bhāvasya dīpenebhena vopamā // RBhrs_2,4.262 //",
    "GR14ruphbr_u:4007": " karkaśaṃ trividhaṃ proktaṃ vajraṃ svarṇaṃ tathā jatu /",
    "GR14ruphbr_u:4008": " citta-traye 'tra bhāvasya jñeyā vaiśvānaropamā // RBhrs_2,4.263 //",
    "GR14ruphbr_u:4009": " atyanta-kaṭhinaṃ vajram akutaścana mārdavam /",
    "GR14ruphbr_u:4010": " īdṛśaṃ tāpasādīnāṃ cittaṃ tāvad avekṣyate // RBhrs_2,4.264 //",
    "GR14ruphbr_u:4011": " svarṇaṃ dravati bhāvāgnes tāpenātigarīyasā /",
    "GR14ruphbr_u:4012": " jatu dravatvam āyāti tāpa-leśena sarvataḥ // RBhrs_2,4.265 //",
    "GR14ruphbr_u:4013": " komalaṃ ca tridhaivoktaṃ madanaṃ navanītakam /",
    "GR14ruphbr_u:4014": " amṛtaṃ ceti bhāvo 'tra prāyaḥ sūryātapāyate // RBhrs_2,4.266 //",
    "GR14ruphbr_u:4015": " draved atrādya-yugalam ātapena yathāyatham /",
    "GR14ruphbr_u:4016": " dravībhūtaṃ svabhāvena sarvadaivāmṛtaṃ bhavet /",
    "GR14ruphbr_u:4017": " govinda-preṣṭha-varyāṇāṃ cittaṃ syād amṛtaṃ kila // RBhrs_2,4.267 //",
    "GR14ruphbr_u:4018": " kṛṣṇa-bhakti-viśeṣasya gariṣṭhatvādibhir guṇaiḥ /",
    "GR14ruphbr_u:4019": " samavetaṃ sadāmībhir dvitrair api mano bhavet // RBhrs_2,4.268 //",
    "GR14ruphbr_u:4020": " kintu suṣṭhu mahiṣṭhatvaṃ bhāvo bāḍham upāgataḥ /",
    "GR14ruphbr_u:4021": " sarva-prakāram evedaṃ cittaṃ vikṣobhayaty alam // RBhrs_2,4.269 //",
    "GR14ruphbr_u:4022": " yathā dāna-keli-kaumudyām (4)--",
    "GR14ruphbr_u:4023": " gabhīro 'py aśrāntaṃ duradhigama-pāro 'pi nitarām",
    "GR14ruphbr_u:4024": " ahāryāṃ maryādāṃ dadhad api harer āspadam api /",
    "GR14ruphbr_u:4025": " satāṃ stomaḥ premaṇy udayati samagre sthagayituṃ",
    "GR14ruphbr_u:4026": " vikāraṃ na sphāraṃ jala-nidhir ivendau prabhavati // RBhrs_2,4.270 //",
    "GR14ruphbr_u:4027": " iti śrī-śrī-bhakti-rasāmṛta-sindhau dakṣiṇa-vibhāge",
    "GR14ruphbr_u:4028": " bhakti-rasa-sāmānya-nirūpaṇe vyabhicāri-laharī caturthī // (2.5)",
    "GR14ruphbr_u:4029": " sthāyi-bhāvākhyā pañcama-laharī",
    "GR14ruphbr_u:4030": " aviruddhān viruddhāṃś ca bhāvān yo vaśatāṃ nayan /",
    "GR14ruphbr_u:4031": " su-rājeva virājeta sa sthāyī bhāva ucyate // RBhrs_2,5.1 //",
    "GR14ruphbr_u:4032": " sthāyī bhāvo 'tra sa proktaḥ śrī-kṛṣṇa-viṣayā ratiḥ /",
    "GR14ruphbr_u:4033": " mukhyā gauṇī ca sā dvedhā rasa-jñaiḥ parikīrtitā // RBhrs_2,5.2 //",
    "GR14ruphbr_u:4034": " tatra mukhyā--",
    "GR14ruphbr_u:4035": " śuddha-sattva-viśeṣātmā ratir mukhyeti kīrtitā /",
    "GR14ruphbr_u:4036": " mukhyāpi dvi-vidhā svārthā parārthā ceti kīrtyate // RBhrs_2,5.3 //",
    "GR14ruphbr_u:4037": " tatra svārthā--",
    "GR14ruphbr_u:4038": " aviruddhaiḥ sphuṭaṃ bhāvaiḥ puṣṇāty ātmānam eva yā /",
    "GR14ruphbr_u:4039": " viruddhair duḥkha-glāniḥ sā svārthā kathitā ratiḥ // RBhrs_2,5.4 //",
    "GR14ruphbr_u:4040": " atha parārthā---",
    "GR14ruphbr_u:4041": " aviruddhaṃ viruddhaṃ ca saṅkucantī svayaṃ ratiḥ /",
    "GR14ruphbr_u:4042": " yā bhāvam anugṛhṇāti sā parārthā nigadyate // RBhrs_2,5.5 //",
    "GR14ruphbr_u:4043": " śuddhā prītis tathā sakhyaṃ vātsalyaṃ priyatety asau /",
    "GR14ruphbr_u:4044": " svaparārthyaiva sā mukhyā punaḥ pañca-vidhā bhavet // RBhrs_2,5.6 //",
    "GR14ruphbr_u:4045": " vaiśiṣṭyaṃ pātra-vaiśiṣṭyād ratir eṣopagacchati /",
    "GR14ruphbr_u:4046": " yathārkaḥ pratibimbātmā sphaṭikādiṣu vastuṣu // RBhrs_2,5.7 //",
    "GR14ruphbr_u:4047": " tatra śuddhā--",
    "GR14ruphbr_u:4048": " sāmānyāsau tathā svacchā śāntiś cety ādimā tridhā /",
    "GR14ruphbr_u:4049": " eṣāṅga-kampatā-netrāmīlanonmīlanādi-kṛt // RBhrs_2,5.8 //",
    "GR14ruphbr_u:4050": " tatra sāmānyā--",
    "GR14ruphbr_u:4051": " kañcid viśeṣam aprāptā sādhāraṇa-janasya yā /",
    "GR14ruphbr_u:4052": " bālikadaiś ca kṛṣṇe syāt sāmānyā sā ratir matā // RBhrs_2,5.9 //",
    "GR14ruphbr_u:4053": " yathā--",
    "GR14ruphbr_u:4054": " asmin mathurā-vīthyām udayati madhure virocane purataḥ /",
    "GR14ruphbr_u:4055": " kathasva sakhe mradimānaṃ mānasa-madanaṃ kim eti mama // RBhrs_2,5.10 //",
    "GR14ruphbr_u:4056": " yathā vā--",
    "GR14ruphbr_u:4057": " tri-varṣā bālikā seyaṃ varṣīyasi samīkṣyatām /",
    "GR14ruphbr_u:4058": " yā puraḥ kṛṣṇam ālokya huṅkurvaty abhidhāvati // RBhrs_2,5.11 //",
    "GR14ruphbr_u:4059": " atha svacchā--",
    "GR14ruphbr_u:4060": " tat-tat-sādhanato nānā-vidha-bhakti-prasaṅgataḥ /",
    "GR14ruphbr_u:4061": " sādhākānāṃ tu vaividhyaṃ yāntī svacchā ratir matā // RBhrs_2,5.12 //",
    "GR14ruphbr_u:4062": " yadā yādṛśī bhakte syād āsaktis tādṛśaṃ tadā /",
    "GR14ruphbr_u:4063": " rūpaṃ sphaṭikavad dhatte svacchāsau tena kīrtitā // RBhrs_2,5.13 //",
    "GR14ruphbr_u:4064": " yathā--",
    "GR14ruphbr_u:4065": " kvacit prabhur iti stuvan kvacana mitram ity uddhasan",
    "GR14ruphbr_u:4066": " kvacit tanaya ity avan kvacana kānta ity ullasan /",
    "GR14ruphbr_u:4067": " kvacin manasi bhāvayan parama eṣa ātmety asāv",
    "GR14ruphbr_u:4068": " abhūd vividha-sevayā vividha-vṛttir āryo dvijaḥ // RBhrs_2,5.14 //",
    "GR14ruphbr_u:4069": " anācānta-dhiyāṃ tat-tad-bhāva-niṣṭhā sukhārṇave /",
    "GR14ruphbr_u:4070": " āryāṇām atiśuddhānāṃ prāyaḥ svacchā ratir bhavet // RBhrs_2,5.15 //",
    "GR14ruphbr_u:4071": " atha śāntiḥ--",
    "GR14ruphbr_u:4072": " mānase nirvikalpatvaṃ śama ity abhidhīyate // RBhrs_2,5.16 //",
    "GR14ruphbr_u:4073": " tatha coktam--",
    "GR14ruphbr_u:4074": " vihāya viṣayonmukhyaṃ nijānanda-sthitir yataḥ /",
    "GR14ruphbr_u:4075": " ātmanaḥ kathyate so 'tra svabhāvaḥ śama ity asau // RBhrs_2,5.17 //",
    "GR14ruphbr_u:4076": " prāyaḥ śama-pradhānānāṃ mamatā-gandha-varjitā /",
    "GR14ruphbr_u:4077": " paramātmatayā kṛṣṇe jātā śānta-ratir matā // RBhrs_2,5.18 //",
    "GR14ruphbr_u:4078": " yathā--",
    "GR14ruphbr_u:4079": " devarṣi-vīṇayā pīte hari-līlā-mahotsave /",
    "GR14ruphbr_u:4080": " sanakasya tanau kampo brahmānubhavino 'py abhūt // RBhrs_2,5.19 //",
    "GR14ruphbr_u:4081": " yathā vā--",
    "GR14ruphbr_u:4082": " hari-vallabha-sevayā samantād",
    "GR14ruphbr_u:4083": " apara-vargānubhavaṃ kilāvadhīrya /",
    "GR14ruphbr_u:4084": " ghana-sundaram ātmano 'py abhīṣṭaṃ",
    "GR14ruphbr_u:4085": " paramaṃ brahma didṛkṣate mano me // RBhrs_2,5.20 //",
    "GR14ruphbr_u:4086": " agrato vakṣyamāṇais tu svādaiḥ prīty-ādi-saṃśrayaiḥ /",
    "GR14ruphbr_u:4087": " rater asyā asamparkād iyaṃ śuddheti bhaṇyate // RBhrs_2,5.21 //",
    "GR14ruphbr_u:4088": " atha bheda-trayī hṛdyā rateḥ prīty-ādir īryate /",
    "GR14ruphbr_u:4089": " gāḍhānukūlatotpannā mamatvena sadāśritā // RBhrs_2,5.22 //",
    "GR14ruphbr_u:4090": " kṛṣṇa-bhakteṣv anugrāhya-sakhi-pūjyeṣv anukramāt /",
    "GR14ruphbr_u:4091": " tri-vidheṣu trayī prītiḥ sakhyaṃ vatsalatety asau // RBhrs_2,5.23 //",
    "GR14ruphbr_u:4092": " atra netrādi-phullatva-jṛmbhaṇodghūrṇanādayaḥ /",
    "GR14ruphbr_u:4093": " kevalā saṅkulā ceti dvi-vidheyaṃ rati-trayī // RBhrs_2,5.24 //",
    "GR14ruphbr_u:4094": " tatra kevalā--",
    "GR14ruphbr_u:4095": " raty-antarasya gandhena varjitā kevalā bhavet /",
    "GR14ruphbr_u:4096": " vrajānuge rasālādau śrīdāmādau vayasyake /",
    "GR14ruphbr_u:4097": " gurau ca vrajanāthādau krameṇaiva sphuraty asau // RBhrs_2,5.25 //",
    "GR14ruphbr_u:4098": " tatra saṅkulā--",
    "GR14ruphbr_u:4099": " eṣāṃ dvayos trayāṇāṃ vā sannipātas tu saṅkulā /",
    "GR14ruphbr_u:4100": " udbhavādau ca bhīmādau mathurādau krameṇa sā /",
    "GR14ruphbr_u:4101": " yasyādhikyaṃ bhaved yatra sa tena vyapadiśyate // RBhrs_2,5.26 //",
    "GR14ruphbr_u:4102": " atha prītiḥ--",
    "GR14ruphbr_u:4103": " svasmād bhavanti ye nyūnās te 'nugrāhyā harer matāḥ /",
    "GR14ruphbr_u:4104": " ārādhyatvātmikā teṣāṃ ratiḥ prītir itīritā // RBhrs_2,5.27 //",
    "GR14ruphbr_u:4105": " tatrāsakti-kṛd anyatra prīti-saṃhāriṇī hy asau // RBhrs_2,5.28 //",
    "GR14ruphbr_u:4106": " yathā mukunda-mālāyām (8)û",
    "GR14ruphbr_u:4107": " divi vā bhuvi vā mamāstu vāso",
    "GR14ruphbr_u:4108": " narake vā narakāntaka prakāmam /",
    "GR14ruphbr_u:4109": " avadhīrita-śāradāravindau",
    "GR14ruphbr_u:4110": " caraṇau te maraṇe 'pi cintayāmi // RBhrs_2,5.29 //",
    "GR14ruphbr_u:4111": " atha sakhyam--",
    "GR14ruphbr_u:4112": " ye syus tulyā mukundasya te sakhāyaḥ satāṃ matāḥ /",
    "GR14ruphbr_u:4113": " sāmyād viśrambha-rūpaiṣāṃ ratiḥ sakhyam ihocyate /",
    "GR14ruphbr_u:4114": " parihāsa-prahāsādi-kāriṇīyam ayantraṇā // RBhrs_2,5.30 //",
    "GR14ruphbr_u:4115": " yathā--",
    "GR14ruphbr_u:4116": " māṃ puṣpitāraṇya-didṛkṣayāgataṃ",
    "GR14ruphbr_u:4117": " nimeṣa-viśleṣa-vidīrṇa-mānasāḥ /",
    "GR14ruphbr_u:4118": " te saṃspṛśantaḥ pulakāñcita-śriyo",
    "GR14ruphbr_u:4119": " dūrād ahaṃpūrvikayādya remire // RBhrs_2,5.31 //",
    "GR14ruphbr_u:4120": " yathā vā--",
    "GR14ruphbr_u:4121": " śrīdāma-dor-vilasitena kṛto 'si kāmaṃ",
    "GR14ruphbr_u:4122": " dāmodara tvam iha darpa-dhurā daridraḥ /",
    "GR14ruphbr_u:4123": " sadyas tvayā tad api kathanam eva kṛtvā",
    "GR14ruphbr_u:4124": " devyai hriye trayam adāyi jvalāñjalīnām // RBhrs_2,5.32 //",
    "GR14ruphbr_u:4125": " atha vātsalyam--",
    "GR14ruphbr_u:4126": " guravo ye harer asya te pūjyā iti viśrutāḥ /",
    "GR14ruphbr_u:4127": " anugraha-mayī teṣāṃ ratir vātsalyam ucyate /",
    "GR14ruphbr_u:4128": " idaṃ lālana-bhavyāśīś cibuka-sparśanādi-kṛt // RBhrs_2,5.33 //",
    "GR14ruphbr_u:4129": " yathā--",
    "GR14ruphbr_u:4130": " agrāsi yan-nirabhisandhi-virodha-bhājaḥ",
    "GR14ruphbr_u:4131": " kaṃsasya kiṅkara-gaṇair girito 'py udagraiḥ /",
    "GR14ruphbr_u:4132": " gās tatra rakṣitum asau gahane mṛdur me",
    "GR14ruphbr_u:4133": " bālaḥ prayāty avirataṃ bata kiṃ karomi // RBhrs_2,5.34 //",
    "GR14ruphbr_u:4134": " yathā vā--",
    "GR14ruphbr_u:4135": " sutam aṅgulibhiḥ snuta-stanī",
    "GR14ruphbr_u:4136": " cibukāgre dadhatī dayārdra-dhīḥ /",
    "GR14ruphbr_u:4137": " samalālayad ālayāt puraḥ",
    "GR14ruphbr_u:4138": " sthiti-bhājaṃ vraja-rāja-gehinī // RBhrs_2,5.35 //",
    "GR14ruphbr_u:4139": " mitho harer mṛgākṣyāś ca sambhogasyādi-kāraṇam /",
    "GR14ruphbr_u:4140": " madhurāpara-paryāyā priyatākhyoditā ratiḥ /",
    "GR14ruphbr_u:4141": " asyāṃ kaṭākṣa-bhrū-kṣepa-priya-vāṇī-smitādayaḥ // RBhrs_2,5.36 //",
    "GR14ruphbr_u:4142": " yathā govinda-vilāse--",
    "GR14ruphbr_u:4143": " ciram utkuṇṭhita-manaso rādhā-mura-vairiṇoḥ ko 'pi /",
    "GR14ruphbr_u:4144": " nibhṛta-nirīkṣaṇa-janmā pratyāśā-pallavo jayati // RBhrs_2,5.37 //",
    "GR14ruphbr_u:4145": " yathottaram asau svāda-viśeṣollāsa-mayy api /",
    "GR14ruphbr_u:4146": " ratir vāsanayā svādvī bhāsate kāpi kasyacit // RBhrs_2,5.38 //",
    "GR14ruphbr_u:4147": " atha gauṇī--",
    "GR14ruphbr_u:4148": " vibhāvotkarṣajo bhāva-viśeṣo yo 'nugṛhyate /",
    "GR14ruphbr_u:4149": " saṅkucantyā svayaṃ ratyā sa gauṇī ratir ucyate // RBhrs_2,5.39 //",
    "GR14ruphbr_u:4150": " hāso vismaya utsāhaḥ śokaḥ krodho bhayaṃ tathā /",
    "GR14ruphbr_u:4151": " jugupsā cety asau bhāva-viśeṣaḥ saptadhoditaḥ // RBhrs_2,5.40 //",
    "GR14ruphbr_u:4152": " api kṛṣṇa-vibhāvatvam ādya-ṣaṭkasya sambhavet /",
    "GR14ruphbr_u:4153": " syād dehādi-vibhāvatvaṃ saptamyās tu rater vaśāt // RBhrs_2,5.41 //",
    "GR14ruphbr_u:4154": " hāsādāv atra bhinne 'pi śuddha-sattva-viśeṣataḥ /",
    "GR14ruphbr_u:4155": " parārthāyā rater yogād rati-śabdaḥ prayujyate // RBhrs_2,5.42 //",
    "GR14ruphbr_u:4156": " hāsottarā ratir yā syāt sā hāsa-ratir ucyate /",
    "GR14ruphbr_u:4157": " evaṃ vismaya-raty-ādyā vijñeyā ratayaś ca ṣaṭ // RBhrs_2,5.43 //",
    "GR14ruphbr_u:4158": " kañcit kālaṃ kvacid bhakte hāsādyāḥ sthāyitām amī /",
    "GR14ruphbr_u:4159": " ratyā cāru-kṛtā yānti tal-līlādy-anusārataḥ // RBhrs_2,5.44 //",
    "GR14ruphbr_u:4160": " tasmād aniyatādhārāḥ sapta sāmayikā ime /",
    "GR14ruphbr_u:4161": " sahajā api līyante baliṣṭhena tiraskṛtāḥ // RBhrs_2,5.45 //",
    "GR14ruphbr_u:4162": " kāpy avyabhicarantī sā svādhārān sva-svarūpataḥ /",
    "GR14ruphbr_u:4163": " ratir ātyantika-sthāyī bhāvo bhakta-jane ' khile /",
    "GR14ruphbr_u:4164": " syur etasyā vinā-bhāvād bhāvāḥ sarve nirarthakāḥ // RBhrs_2,5.46 //",
    "GR14ruphbr_u:4165": " vipakṣādiṣu yānto 'pi krodhādyāḥ sthāyitāṃ sadā /",
    "GR14ruphbr_u:4166": " labhante rati-śūnyatvān na bhakti-rasa-yogyatām // RBhrs_2,5.47 //",
    "GR14ruphbr_u:4167": " aviruddhair api spṛṣṭā bhāvaiḥ sañcāriṇo 'khilāḥ /",
    "GR14ruphbr_u:4168": " nirvedādyā vilīyante nārhanti sthāyitāṃ tataḥ // RBhrs_2,5.48 //",
    "GR14ruphbr_u:4169": " ity ato mati-garvādi-bhāvānāṃ ghaṭate na hi /",
    "GR14ruphbr_u:4170": " sthāyitā kaiścid iṣṭāpi pramāṇaṃ tatra tad-vidaḥ // RBhrs_2,5.49 //",
    "GR14ruphbr_u:4171": " sapta hāsādayas tv ete tais tair nītāḥ supuṣṭatām /",
    "GR14ruphbr_u:4172": " bhakteṣu sthāyitāṃ yānto rucir ebhyo vitanvate // RBhrs_2,5.50 //",
    "GR14ruphbr_u:4173": " tathā coktam--",
    "GR14ruphbr_u:4174": " aṣṭānām eva bhāvānāṃ saṃskārādhāyitā matā /",
    "GR14ruphbr_u:4175": " tat-tiraskṛta-saṃskārāḥ pare na sthāyitocitāḥ // RBhrs_2,5.51 //",
    "GR14ruphbr_u:4176": " tatra hāsa-ratiḥ--",
    "GR14ruphbr_u:4177": " ceto-vikāso hāsaḥ syād vāg-veṣehādi-vaikṛtāt /",
    "GR14ruphbr_u:4178": " sa dṛg-vikāsana-sauṣṭha-kapola-spandanādikṛt // RBhrs_2,5.52 //",
    "GR14ruphbr_u:4179": " kṛṣṇa-sambandhi-ceṣṭotthaḥ svayaṃ saṅkucad-ātmanā /",
    "GR14ruphbr_u:4180": " pratyānugṛhyamāṇo 'yaṃ hāso hāsa-ratir bhavet // RBhrs_2,5.53 //",
    "GR14ruphbr_u:4181": " yathā--",
    "GR14ruphbr_u:4182": " mayā dṛg api nārpitā sumukhi dadhni tubhyaṃ śape",
    "GR14ruphbr_u:4183": " sakhī tava nirargalā tad api me mukhaṃ jighrati /",
    "GR14ruphbr_u:4184": " praśādhi tad imāṃ mudhā cchalita-sādhum ity acyute",
    "GR14ruphbr_u:4185": " vadaty ajani dūtikā hasita-rodhane na kṣamā // RBhrs_2,5.54 //",
    "GR14ruphbr_u:4186": " atha vismaya-ratiḥ--",
    "GR14ruphbr_u:4187": " lokottarārtha-vīkṣāder vismayaś citta-vistṛtiḥ /",
    "GR14ruphbr_u:4188": " atra syur netra-vistāra-sādhūkti-pulakādayaḥ /",
    "GR14ruphbr_u:4189": " pūrvokta-rītyā niṣpannaḥ sa vismaya-ratir bhavet // RBhrs_2,5.55 //",
    "GR14ruphbr_u:4190": " yathā--",
    "GR14ruphbr_u:4191": " gavāṃ gopālānām api śiśu-gaṇaḥ pīta-vasano",
    "GR14ruphbr_u:4192": " lasac-chrīvatsāṅkaḥ pṛthu-bhuja-catuṣkair dhṛta-ruciḥ /",
    "GR14ruphbr_u:4193": " kṛta-stotrārambhaḥ sa vidhibhir ajāṇḍālibhir alaṃ",
    "GR14ruphbr_u:4194": " para-brahmollāsān vahati kim idaṃ hanta kim idam // RBhrs_2,5.56 //",
    "GR14ruphbr_u:4195": " atha utsāha-ratiḥ--",
    "GR14ruphbr_u:4196": " stheyasī sādhubhiḥ ślāghya-phale yuddhādi-karmaṇi /",
    "GR14ruphbr_u:4197": " satvarā mānasāsaktir utsāha iti kīrtyate // RBhrs_2,5.57 //",
    "GR14ruphbr_u:4198": " kālānavekṣaṇaṃ tatra dhairya-tyāgodyamādayaḥ /",
    "GR14ruphbr_u:4199": " siddhaḥ pūrvokta-vidhinā sa utsāha ratir bhavet // RBhrs_2,5.58 //",
    "GR14ruphbr_u:4200": " yathā--",
    "GR14ruphbr_u:4201": " kālindī-taṭa-bhuvi patra-śṛṅga-vaṃśī",
    "GR14ruphbr_u:4202": " nikvāṇair iha mukharī-kṛtāmbarāyām /",
    "GR14ruphbr_u:4203": " visphūrjann agha-damanena yoddhu-kāmaḥ",
    "GR14ruphbr_u:4204": " śrīdāmā parikaram udbhaṭaṃ babandha // RBhrs_2,5.59 //",
    "GR14ruphbr_u:4205": " atha śoka-ratiḥ--",
    "GR14ruphbr_u:4206": " śokas tv iṣṭa-viyogādyaiś citta-kleśa-bharaḥ smṛtaḥ /",
    "GR14ruphbr_u:4207": " vilāpa-pāta-niḥśvāsa-mukha-śoṣa-bhramādi-kṛt /",
    "GR14ruphbr_u:4208": " pūrvokta-vidhinaivāyaṃ siddhaḥ śoka-ratir bhavet // RBhrs_2,5.60 //",
    "GR14ruphbr_u:4209": " yathā śrī-daśame (10.7.25)--",
    "GR14ruphbr_u:4210": " ruditam anu niśamya tatra gopyo",
    "GR14ruphbr_u:4211": " bhṛśam anutapta-dhiyo 'śru-pūrṇa-mukhyaḥ /",
    "GR14ruphbr_u:4212": " rurudur anupalabhya nanda-sūnuṃ",
    "GR14ruphbr_u:4213": " pavana upārata-pāṃśu-varṣa-vege // RBhrs_2,5.61 //",
    "GR14ruphbr_u:4214": " yathā vā--",
    "GR14ruphbr_u:4215": " avalokya phaṇīndra-yantritaṃ",
    "GR14ruphbr_u:4216": " tanayaṃ prāṇa-sahasra-vallabham /",
    "GR14ruphbr_u:4217": " hṛdayaṃ na vidīryati dvidhā",
    "GR14ruphbr_u:4218": " dhig imāṃ martya-tanoḥ kaṭhoratām // RBhrs_2,5.62 //",
    "GR14ruphbr_u:4219": " atha krodha-ratiḥ--",
    "GR14ruphbr_u:4220": " prātikūlyādibhiś citta-jvalanaṃ krodha īryate /",
    "GR14ruphbr_u:4221": " pāruṣya-bhrū-kuṭī-netra-lauhityādi-vikāra-kṛt // RBhrs_2,5.63 //",
    "GR14ruphbr_u:4222": " evaṃ pūrvoktavat-siddhaṃ viduḥ krodha-ratiṃ budhāḥ /",
    "GR14ruphbr_u:4223": " dvidhāsau kṛṣṇa-tad-vairi-bhāvatvena kīrtitā // RBhrs_2,5.64 //",
    "GR14ruphbr_u:4224": " atha kṛṣṇa-vibhāvāḥ, yathā--",
    "GR14ruphbr_u:4225": " kaṇṭha-sīmani harer dyuti-bhājaṃ",
    "GR14ruphbr_u:4226": " rādhikā-maṇi-saraṃ paricitya /",
    "GR14ruphbr_u:4227": " taṃ cireṇa jaṭilā vikaṭa-bhrū-",
    "GR14ruphbr_u:4228": " bhaṅga-bhīmatara-dṛṣṭir dadarśa // RBhrs_2,5.65 //",
    "GR14ruphbr_u:4229": " tad-vairi-vibhāvāḥ, yathā--",
    "GR14ruphbr_u:4230": " atha kaṃsa-sahodarogra-dāve",
    "GR14ruphbr_u:4231": " harim abhyudyati tīvra-heti-bhāji /",
    "GR14ruphbr_u:4232": " rabhasād alikāmbare pralamba-",
    "GR14ruphbr_u:4233": " dviṣato 'bhūd bhrū-kuṭī-payoda-rekhā // RBhrs_2,5.66 //",
    "GR14ruphbr_u:4234": " atha bhaya-ratiḥ--",
    "GR14ruphbr_u:4235": " bhayaṃ cittāticāñcalyaṃ mantu-ghorekṣaṇādibhiḥ /",
    "GR14ruphbr_u:4236": " ātma-gopana-hṛcchoṣa-vidrava-bhramaṇādikṛt // RBhrs_2,5.67 //",
    "GR14ruphbr_u:4237": " niṣpannaṃ pūrvavad idaṃ budhā bhaya-ratiṃ viduḥ /",
    "GR14ruphbr_u:4238": " eṣāpi krodha-rativad dvi-vidhā kathitā budhaiḥ // RBhrs_2,5.68 //",
    "GR14ruphbr_u:4239": " tatra kṛṣṇa-vibhāvāḥ--",
    "GR14ruphbr_u:4240": " yācitaḥ paṭimabhiḥ syamantakaṃ",
    "GR14ruphbr_u:4241": " śauriṇā sadasi gāndinī-sutaḥ /",
    "GR14ruphbr_u:4242": " vastra-gūḍha-maṇir eṣa mūḍha-dhīs",
    "GR14ruphbr_u:4243": " tatra śuṣyad-adharaḥ klamaṃ yayau // RBhrs_2,5.69 //",
    "GR14ruphbr_u:4244": " duṣṭa-vibhāva-jāḥ, yathā--",
    "GR14ruphbr_u:4245": " bhairavaṃ bruvati hanta hanta gokula-",
    "GR14ruphbr_u:4246": " dvāri vārida-nibhe vṛṣāsure /",
    "GR14ruphbr_u:4247": " putra-gupti-dhṛta-yatna-vaibhavā",
    "GR14ruphbr_u:4248": " kampra-mūrtir abhavad vrajeśvarī // RBhrs_2,5.70 //",
    "GR14ruphbr_u:4249": " atha jugupsā-ratiḥ--",
    "GR14ruphbr_u:4250": " jugupsā syād ahṛdyānubhavāc citta-nimīlanam /",
    "GR14ruphbr_u:4251": " tatra niṣṭhīvanaṃ vaktra-kūṇanaṃ kutsanādayaḥ /",
    "GR14ruphbr_u:4252": " rater anugrahāj jātā sā jugupsā-ratir matā // RBhrs_2,5.71 //",
    "GR14ruphbr_u:4253": " yathā--",
    "GR14ruphbr_u:4254": " yadavadhi mama cetaḥ kṛṣṇa-pādāravinde",
    "GR14ruphbr_u:4255": " nava-nava-rasa-dhāmany udyataṃ rantum āsīt /",
    "GR14ruphbr_u:4256": " tadavadhi bata nārī-saṅgame smaryamāne",
    "GR14ruphbr_u:4257": " bhavati mukha-vikāraḥ suṣṭhu-niṣṭhīvanaṃ ca // RBhrs_2,5.72 //",
    "GR14ruphbr_u:4258": " ratitvāt prathamaikaiva sapta hāsādayas tathā /",
    "GR14ruphbr_u:4259": " ity aṣṭau sthāyino yāvad rasāvasthāṃ na saṃśritāḥ // RBhrs_2,5.73 //",
    "GR14ruphbr_u:4260": " cet svatantrās trayas-triṃśad bhaveyur vyabhicāriṇaḥ /",
    "GR14ruphbr_u:4261": " ihāṣṭau sāttvikāś caite bhāvākhyās tān asaṅkhyakāḥ // RBhrs_2,5.74 //",
    "GR14ruphbr_u:4262": " kṛṣṇānvayād guṇātīta-prauḍhānanda-mayā api /",
    "GR14ruphbr_u:4263": " bhānty amī triguṇotpanna-sukha-duḥkha-mayā iva // RBhrs_2,5.75 //",
    "GR14ruphbr_u:4264": " tatra sphuranti hrī-bodhotsāhādyāḥ sāttvikā iva /",
    "GR14ruphbr_u:4265": " tathā rājasavad-garva-harṣa-supti-hasādayaḥ /",
    "GR14ruphbr_u:4266": " viṣāda-dīnatā-moha-śokādyās tāmasā iva // RBhrs_2,5.76 //",
    "GR14ruphbr_u:4267": " prāyaḥ sukha-mayāḥ śītā uṣṇā duḥkha-mayā iha /",
    "GR14ruphbr_u:4268": " citreyaṃ paramānanda-sāndrāpy uṣṇā ratir matā // RBhrs_2,5.77 //",
    "GR14ruphbr_u:4269": " śītair bhāvair baliṣṭhais tu puṣṭā śītāyate hy asau /",
    "GR14ruphbr_u:4270": " uṣṇais tu ratir atyuṣṇā tāpayantīva bhāsate // RBhrs_2,5.78 //",
    "GR14ruphbr_u:4271": " ratir dvidhāpi kṛṣṇādyaiḥ śrutair avagataiḥ smṛtaiḥ /",
    "GR14ruphbr_u:4272": " tair vibhāvāditāṃ yadbhis tad-bhakteṣu raso bhavet // RBhrs_2,5.79 //",
    "GR14ruphbr_u:4273": " yathā dadhy-ādikaṃ dravyaṃ śarkarā-maricādibhiḥ /",
    "GR14ruphbr_u:4274": " saṃyojana-viśeṣeṇa rasālākhyo raso bhavet // RBhrs_2,5.80 //",
    "GR14ruphbr_u:4275": " tad atra sarvathā sākṣāt kṛṣṇādy-anubhavādbhutaḥ /",
    "GR14ruphbr_u:4276": " prauḍhānanda-camatkāro bhaktaiḥ ko 'py anurasyate // RBhrs_2,5.81 //",
    "GR14ruphbr_u:4277": " sa raty-ādi-vibhāvādyair ekībhāva-mayo 'pi san /",
    "GR14ruphbr_u:4278": " jñapta-tat-tad-viśeṣaś ca tat-tad-udbhedato bhavet // RBhrs_2,5.82 //",
    "GR14ruphbr_u:4279": " yathā coktam--",
    "GR14ruphbr_u:4280": " pratīyamānāḥ prathamaṃ vibhāvādyās tu bhāgaśaḥ /",
    "GR14ruphbr_u:4281": " gacchanto rasa-rūpatvaṃ militā yānty akhaṇḍatām // RBhrs_2,5.83 //",
    "GR14ruphbr_u:4282": " yathā marica-khaṇḍāder ekībhāve prapānake /",
    "GR14ruphbr_u:4283": " udbhāsaḥ kasyacit kvāpi vibhāvādes tathā rase // RBhrs_2,5.84 //",
    "GR14ruphbr_u:4284": " rate kāraṇa-bhūtā ye kṛṣṇa-kṛṣṇa-priyādayaḥ /",
    "GR14ruphbr_u:4285": " stambhādyāḥ kāra-bhūtāś ca nirvedādyāḥ sahāyakāḥ // RBhrs_2,5.85 //",
    "GR14ruphbr_u:4286": " hitvā kāraṇa-kāryādi-śabda-vācyatvam atra te /",
    "GR14ruphbr_u:4287": " rasodbodhe vibhāvādi-vyapadeśatvam āpnuyuḥ // RBhrs_2,5.86 //",
    "GR14ruphbr_u:4288": " rates tu tat-tad-āsvāda-viśeṣāyātiyogyatām /",
    "GR14ruphbr_u:4289": " vibhāvayanti kurvantīty uktā dhīrair vibhāvakāḥ // RBhrs_2,5.87 //",
    "GR14ruphbr_u:4290": " tāṃ cānubhāvayanty antas tadvanty āsvāda-nirbharām /",
    "GR14ruphbr_u:4291": " ity uktā anubhāvās te kaṭākṣādyāḥ sa-sāttvikāḥ // RBhrs_2,5.88 //",
    "GR14ruphbr_u:4292": " sañcārayanti vaicitrīṃ nayante tāṃ tathā-vidhām /",
    "GR14ruphbr_u:4293": " ye nirvedādayo bhāvās te tu sañcāriṇo matāḥ // RBhrs_2,5.89 //",
    "GR14ruphbr_u:4294": " eteṣāṃ tu tathā-bhāve bhagavat-kāvya-nāṭyayoḥ /",
    "GR14ruphbr_u:4295": " sevām āhuḥ paraṃ hetuṃ kecit tat-pakṣa-rāgiṇaḥ // RBhrs_2,5.90 //",
    "GR14ruphbr_u:4296": " kintu tatra sudustarka-mādhuryādbhuta-sampadaḥ /",
    "GR14ruphbr_u:4297": " rater asyāḥ prabhāvo 'yaṃ bhavet kāraṇam uttamam // RBhrs_2,5.91 //",
    "GR14ruphbr_u:4298": " mahā-śakti-vilāsātmā bhāvo 'cintya-svarūpa-bhāk /",
    "GR14ruphbr_u:4299": " raty-ākhyā ity ayaṃ yukto na hi tarkeṇa bādhitum /",
    "GR14ruphbr_u:4300": " bhāratādy-uktir eṣā hi prāktanair apy udāhṛtā // RBhrs_2,5.92 //",
    "GR14ruphbr_u:4301": " yathoktam udyama-parvaṇi [ma.bhā. 6.6.11]--",
    "GR14ruphbr_u:4302": " acintyāḥ khalu ye bhāvā na tāṃs tarkeṇa yojayet",
    "GR14ruphbr_u:4303": " prakṛtibhyaḥ paraṃ yac ca tad acintyasya lakṣaṇam // RBhrs_2,5.93 //",
    "GR14ruphbr_u:4304": " vibhāvatādīn ānīya kṛṣṇādīn mañjulā ratiḥ /",
    "GR14ruphbr_u:4305": " etair eva tathābhūtaiḥ svaṃ saṃvardhayati sphuṭam // RBhrs_2,5.94 //",
    "GR14ruphbr_u:4306": " yathā svair eva salilaiḥ paripūrya balāhakān /",
    "GR14ruphbr_u:4307": " ratnālayo bhavaty ebhir vṛṣṭais tair eva vāridhiḥ // RBhrs_2,5.95 //",
    "GR14ruphbr_u:4308": " nave raty-aṅkure jāte hari-bhaktasya kasyacit /",
    "GR14ruphbr_u:4309": " vibhāvatvādi-hetutvaṃ kiñcit tat kāvya-nāṭyayoḥ // RBhrs_2,5.96 //",
    "GR14ruphbr_u:4310": " harer īṣac-chruti-vidhau rasāsvādaḥ satāṃ bhavet /",
    "GR14ruphbr_u:4311": " rater eva prabhāvo 'yaṃ hetus teṣāṃ tathākṛtau // RBhrs_2,5.97 //",
    "GR14ruphbr_u:4312": " mādhuryādy-āśrayatvena kṛṣṇādīṃs tanute ratiḥ /",
    "GR14ruphbr_u:4313": " tathānubhūyamānās te vistīrṇāṃ kurvate ratim // RBhrs_2,5.98 //",
    "GR14ruphbr_u:4314": " atas tasya vibhāvādi-catuṣkasya rater api /",
    "GR14ruphbr_u:4315": " atra sāhāyikaṃ vyaktaṃ mitho 'jasram avekṣyate // RBhrs_2,5.99 //",
    "GR14ruphbr_u:4316": " kintv etasyāḥ prabhāvo 'pi vairūpye sati kuñcati /",
    "GR14ruphbr_u:4317": " vairūpyas tu vibhāvāder anaucityam udīryate // RBhrs_2,5.100 //",
    "GR14ruphbr_u:4318": " alaukikyā prakṛtyeyaṃ sudurūhā rasa-sthitiḥ /",
    "GR14ruphbr_u:4319": " yatra sādhāraṇatayā bhāvāḥ sādhu sphuranty amī // RBhrs_2,5.101 //",
    "GR14ruphbr_u:4320": " eṣāṃ sva-para-sambandha-niyamānirṇayo hi yaḥ /",
    "GR14ruphbr_u:4321": " sādhāraṇyaṃ tad evoktaṃ bhāvānāṃ pūrva-sūribhiḥ // RBhrs_2,5.102 //",
    "GR14ruphbr_u:4322": " tad uktaṃ śrī-bharatena--",
    "GR14ruphbr_u:4323": " śaktir asti vibhāvādeḥ kāpi sādhāraṇī-kṛtau /",
    "GR14ruphbr_u:4324": " pramātā tad-abhedena svaṃ yayā pratipadyate // RBhrs_2,5.103 // iti /",
    "GR14ruphbr_u:4325": " duḥkhādayaḥ sphuranto 'pi jātu bhāntaḥ svīyatayā hṛdi /",
    "GR14ruphbr_u:4326": " prauḍhānanda-camatkāra-carvaṇām eva tanvate // RBhrs_2,5.104 //",
    "GR14ruphbr_u:4327": " parāśrayatayāpy ete jātu bhāntaḥ sukhādayaḥ /",
    "GR14ruphbr_u:4328": " hṛdaye paramānanda-sandoham upacinvate // RBhrs_2,5.105 //",
    "GR14ruphbr_u:4329": " sad-bhāvaś ced vibhāvādeḥ kiñcin-mātrasya jāyate /",
    "GR14ruphbr_u:4330": " sadyaś catuṣṭayākṣepāt pūrṇataivopapadyate // RBhrs_2,5.106 //",
    "GR14ruphbr_u:4331": " kiṃ ca--",
    "GR14ruphbr_u:4332": " ratiḥ sthitānukāryeṣu laukikatvādi-hetubhiḥ /",
    "GR14ruphbr_u:4333": " rasaḥ syān neti nāṭya-jñā yad āhur yuktam eva tat // RBhrs_2,5.107 //",
    "GR14ruphbr_u:4334": " alaukikī tv iyaṃ kṛṣṇa-ratiḥ sarvādbhutādbhutā /",
    "GR14ruphbr_u:4335": " yoge rasa-viśeṣatvaṃ gacchanty eva hari-priye // RBhrs_2,5.108 //",
    "GR14ruphbr_u:4336": " viyoge tv adbhutānanda-vivartatvaṃ dadhaty api /",
    "GR14ruphbr_u:4337": " tanoty eṣā pragāḍhārti-bharābhāsatvam ūrjitā // RBhrs_2,5.109 //",
    "GR14ruphbr_u:4338": " tatrāpi vallavādhīśa-nandanālambanā ratiḥ /",
    "GR14ruphbr_u:4339": " sāndrānanda-camatkāra-paramāvadhir iṣyate // RBhrs_2,5.110 //",
    "GR14ruphbr_u:4340": " yat-sukhaugha-lavāgastyaḥ pibaty eva sva-tejasā /",
    "GR14ruphbr_u:4341": " remaśa-mādhurī-sākṣātkārānandābdhim apy alam // RBhrs_2,5.111 //",
    "GR14ruphbr_u:4342": " kiṃ ca--",
    "GR14ruphbr_u:4343": " paramānanda-tādātmyād ratyāder asya vastutaḥ /",
    "GR14ruphbr_u:4344": " rasasya sva-prakāśatvam akhaṇḍatvaṃ ca sidhyati // RBhrs_2,5.112 //",
    "GR14ruphbr_u:4345": " pūrvam uktād dvidhā bhdedān mukhya-gauṇatayā rateḥ /",
    "GR14ruphbr_u:4346": " bhaved bhakti-raso 'py eṣa mukhya-gauṇatayā dvidhā // RBhrs_2,5.113 //",
    "GR14ruphbr_u:4347": " pañcadhāpi rater aikyān mukhyas tv eka ihoditaḥ /",
    "GR14ruphbr_u:4348": " saptadhātra tathā gauṇa iti bhakti-raso 'ṣṭadhā // RBhrs_2,5.114 //",
    "GR14ruphbr_u:4349": " tatra mukhyaḥ--",
    "GR14ruphbr_u:4350": " mukhyas tu pañcadhā śāntaḥ prītaḥ preyāṃś ca vatsalaḥ /",
    "GR14ruphbr_u:4351": " madhuraś cety amī jñeyā yathā-pūrvam anuttamāḥ // RBhrs_2,5.115 //",
    "GR14ruphbr_u:4352": " atha gauṇaḥ--",
    "GR14ruphbr_u:4353": " hāsyo 'dbhutas tathā vīraḥ karuṇo raudra ity api /",
    "GR14ruphbr_u:4354": " bhayānakaḥ sa bībhatsa iti gauṇaś ca saptadhā // RBhrs_2,5.116 //",
    "GR14ruphbr_u:4355": " evaṃ bhakti-raso bhedād dvayor dvādaśadhocyate /",
    "GR14ruphbr_u:4356": " vastutas tu purāṇādau pañcadhaiva vilokyate // RBhrs_2,5.117 //",
    "GR14ruphbr_u:4357": " śvetaś citro 'ruṇaḥ śoṇaḥ śyāmaḥ pāṇḍura-piṅgalau /",
    "GR14ruphbr_u:4358": " gauro dhūmras tathā raktaḥ kālo nītaḥ kramād amī // RBhrs_2,5.118 //",
    "GR14ruphbr_u:4359": " kapilo mādhavopendrau nṛsiṃho nanda-nandanaḥ /",
    "GR14ruphbr_u:4360": " balaḥ kūrmas tathā kalkī rāghavo bhārgavaḥ kiriḥ /",
    "GR14ruphbr_u:4361": " mīna ity eṣu kathitāḥ kramād dvādaśa devatāḥ // RBhrs_2,5.119 //",
    "GR14ruphbr_u:4362": " pūrter vikāra-vistāra-vikṣepa-kṣobhatas tathā /",
    "GR14ruphbr_u:4363": " sarva-bhakti-rasāsvādaḥ pañcadhā parikīrtitaḥ // RBhrs_2,5.120 //",
    "GR14ruphbr_u:4364": " pūrtiḥ śānte vikāśas tu prītādiṣv api pañcasu /",
    "GR14ruphbr_u:4365": " vīre 'dbhute ca vistāro vikṣepaḥ karuṇograyoḥ /",
    "GR14ruphbr_u:4366": " bhayānake 'tha bībhatse kṣobho dhīrair udāhṛtaḥ // RBhrs_2,5.121 //",
    "GR14ruphbr_u:4367": " akhaṇḍa-sukha-rūpatve 'py eṣām asti kvacit kvacit /",
    "GR14ruphbr_u:4368": " raseṣu gahanāsvāda-viśeṣaḥ ko 'py anuttamaḥ // RBhrs_2,5.122 //",
    "GR14ruphbr_u:4369": " pratīyamānā apy ajñair grāmyaiḥ sapadi duḥkhavat /",
    "GR14ruphbr_u:4370": " karuṇādyā rasāḥ prājñaiḥ prauḍhānanda-mayā matāḥ // RBhrs_2,5.123 //",
    "GR14ruphbr_u:4371": " alaukika-vibhāvatvaṃ nītebhyo rati-līlayā /",
    "GR14ruphbr_u:4372": " sad-uktyā ca sukhaṃ tebhyaḥ syāt suvyaktam iti sthitiḥ // RBhrs_2,5.124 //",
    "GR14ruphbr_u:4373": " tathā ca nāṭyādau--",
    "GR14ruphbr_u:4374": " karuṇādāv api rase jāyate yat paraṃ sukham /",
    "GR14ruphbr_u:4375": " sucetasām anubhavaḥ pramāṇaṃ tatra kevalam // RBhrs_2,5.125 //",
    "GR14ruphbr_u:4376": " sarvatra karuṇākhyasya rasasyaivopapādanāt /",
    "GR14ruphbr_u:4377": " bhaved rāmāyaṇādīnām anyathā duḥkha-hetutā // RBhrs_2,5.126 //",
    "GR14ruphbr_u:4378": " tathātve rāma-pādābja-prema-kallola-vāridhiḥ /",
    "GR14ruphbr_u:4379": " prītyā rāmāyaṇaṃ nityaṃ hanumān śṛṇuyāt katham // RBhrs_2,5.127 //",
    "GR14ruphbr_u:4380": " api ca--",
    "GR14ruphbr_u:4381": " sañcārī syāt samāno vā kṛṣṇa-ratyāḥ suhṛd-ratiḥ /",
    "GR14ruphbr_u:4382": " adhikā puṣyamāṇā ced bhāvollāsā ratiḥ // RBhrs_2,5.128 //",
    "GR14ruphbr_u:4383": " phalgu-vairāgya-nirdagdhāḥ śuṣka-jñānāś ca haitukāḥ /",
    "GR14ruphbr_u:4384": " mīmāṃsakā viśeṣeṇa bhaktyāsvāda-bahirmukhāḥ // RBhrs_2,5.129 //",
    "GR14ruphbr_u:4385": " ity eṣa bhakti-rasikaś caurād iva mahā-nidhiḥ /",
    "GR14ruphbr_u:4386": " jaran-mīmāṃsakād rakṣyaḥ kṛṣṇa-bhakti-rasaḥ sadā // RBhrs_2,5.130 //",
    "GR14ruphbr_u:4387": " sarvathaiva durūho 'yam abhaktair bhagavad-rasaḥ /",
    "GR14ruphbr_u:4388": " tat-pādāmbuja-sarvasvair bhaktair evānurasyate // RBhrs_2,5.131 //",
    "GR14ruphbr_u:4389": " vyatītya bhāvanā-vartma yaś camatkāra-kāra-bhūḥ /",
    "GR14ruphbr_u:4390": " hṛdi sattvojjvale bāḍhaṃ svadate sa raso mataḥ // RBhrs_2,5.132 //",
    "GR14ruphbr_u:4391": " bhāvanāyāḥ pade yas tu budhenānanya-buddhinā /",
    "GR14ruphbr_u:4392": " bhāvyate gāḍha-saṃskāraiś citte bhāvaḥ sa kathyate // RBhrs_2,5.133 //",
    "GR14ruphbr_u:4393": " gopāla-rūpa-śobhāṃ dadhad api raghunātha-bhāva-vistārī /",
    "GR14ruphbr_u:4394": " tuṣyatu sanātanātmā daikṣiṇa-vibhāge sudhāmbunidheḥ // RBhrs_2,5.134 //",
    "GR14ruphbr_u:4395": " iti śrī-śrī-bhakti-rasāmṛta-sindhau dakṣiṇa-vibhāge",
    "GR14ruphbr_u:4396": " bhakti-rasa-sāmānya-nirūpaṇe sthāyi-bhāva-laharī pañcamī /",
    "GR14ruphbr_u:4397": " iti śrī-śrī-bhakti-rasāmṛta-sindhau",
    "GR14ruphbr_u:4398": " sāmānya-bhagavad-bhakti-rasa-nirūpako nāma",
    "GR14ruphbr_u:4399": " dakṣiṇa-vibhāgaḥ samāptaḥ // (3)",
    "GR14ruphbr_u:4400": " mukhya-bhakti-rasa-nirūpakaḥ",
    "GR14ruphbr_u:4401": " paścima-vibhāgaḥ (3.1)",
    "GR14ruphbr_u:4402": " śānti-bhakti-rasākhyā",
    "GR14ruphbr_u:4403": " prathama-laharī",
    "GR14ruphbr_u:4404": " dhṛta-mugdha-rūpa-bhāro bhāgavatārpita-pṛthu-premā /",
    "GR14ruphbr_u:4405": " sa mayi sanātana-mūrtis tanotu puruṣottamas tuṣṭim // RBhrs_3,1.1 //",
    "GR14ruphbr_u:4406": " rasāmṛtābdher bhāge 'tra tṛtīye paścimābhidhe /",
    "GR14ruphbr_u:4407": " mukhyo bhakti-rasaḥ pañcavidhaḥ śāntādīr īryate // RBhrs_3,1.2 //",
    "GR14ruphbr_u:4408": " ato 'tra pāñcavidhyena laharyaḥ pañca kīrtitāḥ /",
    "GR14ruphbr_u:4409": " athāmī pañca lakṣyante rasāḥ śāntādayaḥ kramāt // RBhrs_3,1.3 //",
    "GR14ruphbr_u:4410": " tatra śānta-bhakti-rasaḥ--",
    "GR14ruphbr_u:4411": " vakṣyamāṇair vibhāvādyaiḥ śamināṃ svādyatāṃ gataḥ",
    "GR14ruphbr_u:4412": " sthāyī śānti-ratir dhīraiḥ śānta-bhakti-rasaḥ smṛtaḥ // RBhrs_3,1.4 //",
    "GR14ruphbr_u:4413": " prāyaḥ sva-sukha-jātīyaṃ sukhaṃ syād atra yoginām /",
    "GR14ruphbr_u:4414": " kintv ātma-saukhyam aghanaṃ ghanaṃ tv īśam ayaṃ sukham // RBhrs_3,1.5 //",
    "GR14ruphbr_u:4415": " tatrāpīśa-svarūpānubhavasyaivoru-hetutā /",
    "GR14ruphbr_u:4416": " dāsādi-van-mano-jñatva-līlāder na tathā matā // RBhrs_3,1.6 //",
    "GR14ruphbr_u:4417": " tatra ālambanāḥ--",
    "GR14ruphbr_u:4418": " caturbhujaś ca śāntāś ca asminn ālambanā matāḥ // RBhrs_3,1.7 //",
    "GR14ruphbr_u:4419": " tatra caturbhujaḥ--",
    "GR14ruphbr_u:4420": " śyāmākṛtiḥ sphurati cāru-caturbhujo 'yam",
    "GR14ruphbr_u:4421": " ānanda-rāśir akhilātma-sindhu-taraṅgaḥ /",
    "GR14ruphbr_u:4422": " yasmin gate nayanayoḥ pathi nirjihīte",
    "GR14ruphbr_u:4423": " pratyak-padāt paramahaṃsa-muner mano 'pi // RBhrs_3,1.8 //",
    "GR14ruphbr_u:4424": " saccidānanda-sāndrāṅga ātmārāma-śiromaṇiḥ /",
    "GR14ruphbr_u:4425": " paramātmā paraṃ brahma śamo dāntaḥ śucir vaśī // RBhrs_3,1.9 //",
    "GR14ruphbr_u:4426": " sadā svarūpa-samprāpto hatāri-gati-dāyakaḥ /",
    "GR14ruphbr_u:4427": " vibhur ity ādi guṇavān asminn ālambano hariḥ // RBhrs_3,1.10 //",
    "GR14ruphbr_u:4428": " atha śāntāḥ--",
    "GR14ruphbr_u:4429": " śāntāḥ syuḥ kṛṣṇa-tat-preṣṆha-kāruṇyena ratiṃ gatāḥ /",
    "GR14ruphbr_u:4430": " ātmārāmās tadīyādhva-baddha-śraddhāś ca tāpasāḥ // RBhrs_3,1.11 //",
    "GR14ruphbr_u:4431": " atha ātmārāmāḥ--",
    "GR14ruphbr_u:4432": " ātmārāmās tu sanaka-sananda-mukhā matāḥ /",
    "GR14ruphbr_u:4433": " prādhānyāt sanakādīnāṃ rūpaṃ bhaktiś ca kathyate // RBhrs_3,1.12 //",
    "GR14ruphbr_u:4434": " tatra rūpam--",
    "GR14ruphbr_u:4435": " te pañcaṣābda-bālābhāś catvāras tejasojjvalāḥ /",
    "GR14ruphbr_u:4436": " gaurāṅgā vāta-vasanāḥ prāyeṇa sahacāriṇaḥ // RBhrs_3,1.13 //",
    "GR14ruphbr_u:4437": " tatra ca bhaktiḥ--",
    "GR14ruphbr_u:4438": " samasta-guṇa-varjite karaṇataḥ pratīcīnatāṃ",
    "GR14ruphbr_u:4439": " gate kim api vastuni svayam adīpi tāvat sukham /",
    "GR14ruphbr_u:4440": " na yāvad iyam adbhutā nava-tamāla-nīla-dyuter",
    "GR14ruphbr_u:4441": " mukunda sukha-cid-ghanā tava babhūva sākṣāt-kṛtiḥ // RBhrs_3,1.14 //",
    "GR14ruphbr_u:4442": " atha tāpasāḥ--",
    "GR14ruphbr_u:4443": " bhaktir muktyaiva nirvighnety ātta-yukta-viraktatāḥ /",
    "GR14ruphbr_u:4444": " anujjhita-mumukṣā ye bhajante te tu tāpasāḥ // RBhrs_3,1.15 //",
    "GR14ruphbr_u:4445": " yathā--",
    "GR14ruphbr_u:4446": " kadā śaila-droṇyāṃ pṛthula-viṭapi-kroḍa-vasatir",
    "GR14ruphbr_u:4447": " vasānaḥ kaupīnaṃ racita-phala-kandāśana-ruciḥ /",
    "GR14ruphbr_u:4448": " hṛdi dhyāyaṃ dhyāyaṃ muhur iha mukundābhidham ahaṃ",
    "GR14ruphbr_u:4449": " cidānandaṃ jyotiḥ kṣaṇam iva vineṣyāmi rajanīḥ // RBhrs_3,1.16 //",
    "GR14ruphbr_u:4450": " bhaktātmārāma-karuṇā prapañcenaiva tāpasāḥ /",
    "GR14ruphbr_u:4451": " śāntākhya-bhāva-candrasya hṛd-ākāśe kalāṃ śritāḥ // RBhrs_3,1.17 //",
    "GR14ruphbr_u:4452": " atha uddīpanāḥ--",
    "GR14ruphbr_u:4453": " śrutir mahopaniṣadāṃ vivikta-sthāna-sevanam /",
    "GR14ruphbr_u:4454": " antar-vṛtti-viśeṣo 'sya sphūrtis tattva-vivecanam // RBhrs_3,1.18 //",
    "GR14ruphbr_u:4455": " vidyāśakti-pradhānatvaṃ viśva-rūpa-pradarśanam /",
    "GR14ruphbr_u:4456": " jñāni-bhaktena saṃsargo brahma-satrādayas tathā /",
    "GR14ruphbr_u:4457": " eṣv asādhāraṇāḥ proktā budhair uddīpanā amī // RBhrs_3,1.19 //",
    "GR14ruphbr_u:4458": " atra mahopaniṣac-chrutiḥ, yathā--",
    "GR14ruphbr_u:4459": " akleśāḥ kamala-bhuvaḥ praviśya goṣṭhīṃ",
    "GR14ruphbr_u:4460": " kurvantaḥ śruti-śirasāṃ śrutiṃ śruta-jñāḥ /",
    "GR14ruphbr_u:4461": " uttuṅgaṃ yad-uparasaṅgamāya raṅgaṃ",
    "GR14ruphbr_u:4462": " yogīndrāḥ pulaka-bhṛto navāpy avāpuḥ // RBhrs_3,1.20 //",
    "GR14ruphbr_u:4463": " pādābja-tulasī-gandhaḥ śaṅkha-nādo mura-dviṣaḥ /",
    "GR14ruphbr_u:4464": " puṇya-śailaḥ śubhāraṇyaṃ siddha-kṣetraṃ svarāpagā // RBhrs_3,1.21 //",
    "GR14ruphbr_u:4465": " viṣayādi-kṣayiṣṇutvaṃ kālasyākhila-hāritā /",
    "GR14ruphbr_u:4466": " ityādy uddīpanā sādhāraṇās teṣāṃ kilāśritaiḥ // RBhrs_3,1.22 //",
    "GR14ruphbr_u:4467": " atha pādābja-tulasī-gandho,",
    "GR14ruphbr_u:4468": " yathā tṛtīye (3.15.43)--",
    "GR14ruphbr_u:4469": " tasyāravinda-nayanasya padāravinda-",
    "GR14ruphbr_u:4470": " kiñjalka-miśra-tulasī-makaranda-vāyuḥ /",
    "GR14ruphbr_u:4471": " antar-gataḥ sva-vivareṇa cakāra teṣāṃ",
    "GR14ruphbr_u:4472": " saṅkṣobham akṣara-juṣām api citta-tanvoḥ // RBhrs_3,1.23 //",
    "GR14ruphbr_u:4473": " atha anubhāvāḥ--",
    "GR14ruphbr_u:4474": " nāsāgra-nyasta-netratvam avadhūta-viceṣṭitam /",
    "GR14ruphbr_u:4475": " yuga-mātrekṣita-gatir jñāna-mudrā-pradarśanam // RBhrs_3,1.24 //",
    "GR14ruphbr_u:4476": " harer dviṣy api na dveṣo nātibhaktiḥ priyeṣv api /",
    "GR14ruphbr_u:4477": " siddhatāyās tathā jīvan-mukteś ca bahu-mānitā // RBhrs_3,1.25 //",
    "GR14ruphbr_u:4478": " nairapekṣyaṃ nirmamatā nirahaṅkāritā kathā /",
    "GR14ruphbr_u:4479": " maunam ity ādayaḥ śītāḥ syur asādhāraṇāḥ kriyāḥ // RBhrs_3,1.26 //",
    "GR14ruphbr_u:4480": " tatra nāsāgra-nayanatvaṃ, yathā--",
    "GR14ruphbr_u:4481": " nāsikāgra-dṛg ayaṃ puro muniḥ",
    "GR14ruphbr_u:4482": " spanda-bandhura-śirā virājate /",
    "GR14ruphbr_u:4483": " citta-kandara-taṭīm anākulām",
    "GR14ruphbr_u:4484": " asya nūnam avagāhate hariḥ // RBhrs_3,1.27 //",
    "GR14ruphbr_u:4485": " jṛmbhāṅga-moṭanaṃ bhakter upadeśo harer natiḥ /",
    "GR14ruphbr_u:4486": " stavādayaś ca dāsādyaiḥ śītāḥ sādhāraṇāḥ kriyāḥ // RBhrs_3,1.28 //",
    "GR14ruphbr_u:4487": " tatra jṛmbhā, yathā--",
    "GR14ruphbr_u:4488": " hṛdayāmbare dhruvaṃ te",
    "GR14ruphbr_u:4489": " bhāvāmbara-maṇir udeti yogīndra /",
    "GR14ruphbr_u:4490": " yad idaṃ vadanāmbhojaṃ",
    "GR14ruphbr_u:4491": " jṛmbhām avalambate bhavataḥ // RBhrs_3,1.29 //",
    "GR14ruphbr_u:4492": " atha sāttvikāḥ--",
    "GR14ruphbr_u:4493": " romāñca-sveda-kampādyāḥ sāttvikāḥ pralayaṃ vinā // RBhrs_3,1.30 //",
    "GR14ruphbr_u:4494": " atha romāñco, yathā--",
    "GR14ruphbr_u:4495": " pāñcajanya-janito dhvanir antaḥ",
    "GR14ruphbr_u:4496": " kṣobhayan sapadi biddha-samādhiḥ /",
    "GR14ruphbr_u:4497": " yogināṃ giri-guhā-nilayānāṃ",
    "GR14ruphbr_u:4498": " pudgale pulaka-pālim anaiṣīt // RBhrs_3,1.31 //",
    "GR14ruphbr_u:4499": " eṣāṃ nirabhimānānāṃ śarīrādiṣu yoginām /",
    "GR14ruphbr_u:4500": " sāttvikās tu jvalanty eva na tu dīptā bhavanty amī // RBhrs_3,1.32 //",
    "GR14ruphbr_u:4501": " atha sañcāriṇaḥ--",
    "GR14ruphbr_u:4502": " sañcārino 'tra nirvedo dhṛtir harṣo matiḥ smṛtiḥ /",
    "GR14ruphbr_u:4503": " viṣādotsukatāvega-vitarkādyāḥ prakīrtitāḥ // RBhrs_3,1.33 //",
    "GR14ruphbr_u:4504": " tatra nirvedo, yathā--",
    "GR14ruphbr_u:4505": " asmin sukha-ghana-mūrtau",
    "GR14ruphbr_u:4506": " paramātmani vṛṣṇi-pattane sphurati",
    "GR14ruphbr_u:4507": " ātmārāmatayā me",
    "GR14ruphbr_u:4508": " vṛthā gato bata ciraṃ kālaḥ // RBhrs_3,1.34 //",
    "GR14ruphbr_u:4509": " atha sthāyī--",
    "GR14ruphbr_u:4510": " atra śānti-ratiḥ sthāyī samā sāndrā ca sā dvidhā // RBhrs_3,1.35 //",
    "GR14ruphbr_u:4511": " tatra ādyā, yathā--",
    "GR14ruphbr_u:4512": " samādhau yoginas tasminn asamprajñāta-nāmani /",
    "GR14ruphbr_u:4513": " līlayā mayi labdhe 'sya babhūvotkampinī tanuḥ // RBhrs_3,1.36 //",
    "GR14ruphbr_u:4514": " sāndrā, yathā--",
    "GR14ruphbr_u:4515": " sarvāvidyā-dhvaṃsato yaḥ samastād",
    "GR14ruphbr_u:4516": " āvirbhūto nirvikalpe samādhau /",
    "GR14ruphbr_u:4517": " jāte sākṣād yādavendre sa vindan",
    "GR14ruphbr_u:4518": " mayy ānandaḥ sāndratāṃ koṭidhāsīt // RBhrs_3,1.37 //",
    "GR14ruphbr_u:4519": " śānto dvidhaiṣa pārokṣya-sākṣātkāra-vibhedataḥ // RBhrs_3,1.38 //",
    "GR14ruphbr_u:4520": " atha parokṣyaṃ, yathā--",
    "GR14ruphbr_u:4521": " prayāsyati mahat-tapaḥ saphalatāṃ kim aṣṭāṅgikā",
    "GR14ruphbr_u:4522": " munīśvara purātanī parama-yogacaryāpy asau /",
    "GR14ruphbr_u:4523": " narākṛti-navāmbuda-dyuti-dharaṃ paraṃ brahma me",
    "GR14ruphbr_u:4524": " vilocana-camatkṛtiṃ kathaya kiṃ nu nirmāsyati // RBhrs_3,1.39 //",
    "GR14ruphbr_u:4525": " yathā vā--",
    "GR14ruphbr_u:4526": " kṣetre kuroḥ kim api caṇḍakaroparāge",
    "GR14ruphbr_u:4527": " sāndraṃ mahaḥ pathi vilocanayor yadāsīt /",
    "GR14ruphbr_u:4528": " tan nīrada-dyuti-jayi smarad utsukaṃ me",
    "GR14ruphbr_u:4529": " na pratyag-ātmani mano ramate pureva // RBhrs_3,1.40 //",
    "GR14ruphbr_u:4530": " sākṣātkāro, yathā--",
    "GR14ruphbr_u:4531": " paramātmatayātimedurād",
    "GR14ruphbr_u:4532": " bata sākṣāt-karaṇa-pramodataḥ /",
    "GR14ruphbr_u:4533": " bhagavann adhikaṃ prayojanaṃ",
    "GR14ruphbr_u:4534": " katarad brahma-vido 'pi vidyate // RBhrs_3,1.41 //",
    "GR14ruphbr_u:4535": " yathā vā--",
    "GR14ruphbr_u:4536": " hṛṣṭaḥ kambu-pati-svanair bhuvi luṭhac-cīrāñcalaḥ sañcalan",
    "GR14ruphbr_u:4537": " mūrdhnā ruddha-dṛg-aśrubhiḥ pulakito drāg eṣa līna-vrataḥ /",
    "GR14ruphbr_u:4538": " akṣṇor aṅganam añjana-tviṣi para-brahmaṇy avāpte mudā",
    "GR14ruphbr_u:4539": " mudrābhiḥ prakaṭīkaroty avamatiṃ yogī svarūpa-sthitau // RBhrs_3,1.42 //",
    "GR14ruphbr_u:4540": " bhavet kadācit kutrāpi nanda-sūnoḥ kṛpā-bharaḥ /",
    "GR14ruphbr_u:4541": " prathamaṃ jñāna-niṣṭho 'pi so 'traiva ratim udvahet // RBhrs_3,1.43 //",
    "GR14ruphbr_u:4542": " yathā bilvamaṅgaloktiḥ--",
    "GR14ruphbr_u:4543": " advaita-vīthī-pathikair upāsyāḥ",
    "GR14ruphbr_u:4544": " svānanda-siṃhāsana-labdha-dīkṣāḥ /",
    "GR14ruphbr_u:4545": " śaṭhena kenāpi vayaṃ haṭhena",
    "GR14ruphbr_u:4546": " dāsī-kṛtā gopa-vadhū-viṭena // RBhrs_3,1.44 //",
    "GR14ruphbr_u:4547": " tat-kāruṇya-ślathībhūta-jñāna-saṃskāra-santatiḥ /",
    "GR14ruphbr_u:4548": " eṣa bhakti-rasānanda-nipuṇaḥ syād yathā śukaḥ // RBhrs_3,1.45 //",
    "GR14ruphbr_u:4549": " śamasya nirvikāratvān nāṭyajñair naiṣa manyate /",
    "GR14ruphbr_u:4550": " śānty-ākhyāyā rater atra svīkārān na virudhyate // RBhrs_3,1.46 //",
    "GR14ruphbr_u:4551": " śamo man-niṣṭhatā buddher iti śrī-bhagavad-vacaḥ* /",
    "GR14ruphbr_u:4552": " tan-niṣṭhā durghaṭā buddher etāṃ śānta-ratiṃ vinā // RBhrs_3,1.47 // {*11.19.36}",
    "GR14ruphbr_u:4553": " kevala-śānto 'pi,",
    "GR14ruphbr_u:4554": " śrī-viṣṇu-dharmottare yathā--",
    "GR14ruphbr_u:4555": " nāsti yatra sukhaṃ duḥkhaṃ na dveṣo na ca matsaraḥ /",
    "GR14ruphbr_u:4556": " samaḥ sarveṣu bhūteṣu sa śāntaḥ prathito rasaḥ // RBhrs_3,1.48 //",
    "GR14ruphbr_u:4557": " sarvathaivam ahaṅkāra-rahitatvaṃ vrajanti cet /",
    "GR14ruphbr_u:4558": " atrāntarbhāvam arhanti dharma-vīrādayas tadā // RBhrs_3,1.49 //",
    "GR14ruphbr_u:4559": " sthāyinam eke tu nirveda-sthāyinaṃ pare /",
    "GR14ruphbr_u:4560": " śāntam eva rasaṃ pūrve prāhur ekam anekadhā // RBhrs_3,1.50 //",
    "GR14ruphbr_u:4561": " nirvedo viṣaye sthāyi tattva-jñānodbhavaḥ sa cet /",
    "GR14ruphbr_u:4562": " iṣṭāniṣṭa-viyogāpti-kṛtas tu vyabhicāry asau // RBhrs_3,1.51 //",
    "GR14ruphbr_u:4563": " iti śrī-śrī-bhakti-rasāmṛta-sindhau",
    "GR14ruphbr_u:4564": " paścima-vibhāge mukhya-bhakti-rasa-pañcaka-nirūpaṇe",
    "GR14ruphbr_u:4565": " śānta-bhakti-rasa-laharī prathamā / (3.2)",
    "GR14ruphbr_u:4566": " prīti-bhakti-rasākhyā",
    "GR14ruphbr_u:4567": " dvitīya-laharī",
    "GR14ruphbr_u:4568": " śrīdhara-svāmibhiḥ spaṣṭam ayam eva rasottamaḥ /",
    "GR14ruphbr_u:4569": " raṅga-prasaṅge sa-premakākhyaḥ prakīrtitaḥ // RBhrs_3,2.1 //",
    "GR14ruphbr_u:4570": " rati-sthāyitayā nāma-kaumudī-kṛdbhir apy asau /",
    "GR14ruphbr_u:4571": " śāntatvenāyam evāddhā sudevādyaiś ca varṇitaḥ // RBhrs_3,2.2 //",
    "GR14ruphbr_u:4572": " ātmocitair vibhāvādyaiḥ prītir āsvādanīyatām /",
    "GR14ruphbr_u:4573": " nītā cetasi bhaktānāṃ prīti-bhakti-raso mataḥ // RBhrs_3,2.3 //",
    "GR14ruphbr_u:4574": " anugrāhyasya dāsatvāl lālyatvād apy ayaṃ dvidhā /",
    "GR14ruphbr_u:4575": " bhidyate sambhrama-prīto gaurava-prīta ity api // RBhrs_3,2.4 //",
    "GR14ruphbr_u:4576": " dāsābhimānināṃ kṛṣṇe syāt prītiḥ sambhramottarā /",
    "GR14ruphbr_u:4577": " pūrvavat puṣyamāṇo 'yaṃ sambhrama-prīta ucyate // RBhrs_3,2.5 //",
    "GR14ruphbr_u:4578": " tatra ālambanāḥ--",
    "GR14ruphbr_u:4579": " hariś ca tasya dāsāś ca jñeyā ālambanā iha // RBhrs_3,2.6 //",
    "GR14ruphbr_u:4580": " tatra hariḥ--",
    "GR14ruphbr_u:4581": " ālambano 'smin dvibhujaḥ kṛṣṇo gokula-vāsiṣu /",
    "GR14ruphbr_u:4582": " anyatra dvi-bhujaḥ kvāpi kutrāpy eṣu catur-bhujaḥ // RBhrs_3,2.7 //",
    "GR14ruphbr_u:4583": " tatra vraje--",
    "GR14ruphbr_u:4584": " navāmbudhara-bandhuraḥ kara-yugena vaktrāmbuje",
    "GR14ruphbr_u:4585": " nidhāya muralīṃ sphurat-puraṭa-nindi paṭṭāmbaraḥ /",
    "GR14ruphbr_u:4586": " śikhaṇḍa-kṛta-śekharaḥ śikhariṇas taṭe paryaṭana-",
    "GR14ruphbr_u:4587": " prabhur divi divaukaso bhuvi dhinoti naḥ kiṅkarān // RBhrs_3,2.8 //",
    "GR14ruphbr_u:4588": " anyatra dvi-bhujo, yathā--",
    "GR14ruphbr_u:4589": " prabhur ayam aniśaṃ piśaṅga-vāsāḥ",
    "GR14ruphbr_u:4590": " kara-yuga-bhāg arikambur ambudābhaḥ /",
    "GR14ruphbr_u:4591": " nava-ghana iva cañcalāpinaddho",
    "GR14ruphbr_u:4592": " ravi-śaśi-maṇḍala-maṇḍitaś cakāsti // RBhrs_3,2.9 //",
    "GR14ruphbr_u:4593": " tatra caturbhujo,",
    "GR14ruphbr_u:4594": " yathā lalita-mādhave (5.15)--",
    "GR14ruphbr_u:4595": " cañcat-kaustubha-kaumudī-samudayaḥ kaumodakī-cakrayoḥ",
    "GR14ruphbr_u:4596": " sakhyenojjvalitais tathā jalajayor āḍhyaś caturbhir bhujaiḥ /",
    "GR14ruphbr_u:4597": " divyālaṅkaraṇena saṅkaṭa-tanuḥ saṅgī vihaṅgeśitur",
    "GR14ruphbr_u:4598": " māṃ vyasmārayad eṣa kaṃsa-vijayī vaikuṇṭha-goṣṭhī-śriyam // RBhrs_3,2.10 //",
    "GR14ruphbr_u:4599": " brahmāṇḍa-koṭi-dhāmaika-roma-kūpaḥ kṛpāmbudhiḥ /",
    "GR14ruphbr_u:4600": " avicintya-mahā-śaktiḥ sarva-siddhi-niṣevitaḥ // RBhrs_3,2.11 //",
    "GR14ruphbr_u:4601": " avatārāvalī-bījaṃ sadātmārāma-hṛd-guṇaḥ /",
    "GR14ruphbr_u:4602": " īśvaraḥ paramārādhyaḥ sarvajñaḥ sudṛḍha-vrataḥ // RBhrs_3,2.12 //",
    "GR14ruphbr_u:4603": " samṛddhimān kṣamā-śīlaḥ śaraṇāgata-pālakaḥ /",
    "GR14ruphbr_u:4604": " dakṣiṇaḥ satya-vacano dakṣaḥ sarva-śubhaṅkaraḥ // RBhrs_3,2.13 //",
    "GR14ruphbr_u:4605": " pratāpī dhārmikaḥ śāstra-cakṣur bhakta-suhṛttamaḥ /",
    "GR14ruphbr_u:4606": " vadānyas tejasā yuktaḥ kṛtajñaḥ kīrti-saṃśrayaḥ // RBhrs_3,2.14 //",
    "GR14ruphbr_u:4607": " varīyān balavān prema-vaśya ity ādibhir guṇaiḥ /",
    "GR14ruphbr_u:4608": " yutaś catur-vidheṣv eṣa dāseṣv ālambano hariḥ // RBhrs_3,2.15 //",
    "GR14ruphbr_u:4609": " atha dāsāḥ--",
    "GR14ruphbr_u:4610": " dāsās tu praśritās tasya nideśa-vaśa-vartiṇaḥ /",
    "GR14ruphbr_u:4611": " viśvastāḥ prabhutā-jñāna-vinamrita-dhiyaś ca te // RBhrs_3,2.16 //",
    "GR14ruphbr_u:4612": " yathā--",
    "GR14ruphbr_u:4613": " prabhur ayam akhilair guṇair garīyān",
    "GR14ruphbr_u:4614": " iha tulanām aparaḥ prayāti nāsya /",
    "GR14ruphbr_u:4615": " iti pariṇata-nirṇayena namrān",
    "GR14ruphbr_u:4616": " hita-caritān hari-sevakān bhajadhvam // RBhrs_3,2.17 //",
    "GR14ruphbr_u:4617": " caturdhāmī adhikṛtāśrita-pāriṣadānurāgāḥ // RBhrs_3,2.18 //",
    "GR14ruphbr_u:4618": " tatra adhikṛtāḥ--",
    "GR14ruphbr_u:4619": " brahma-śaṅkara-śakrādyāḥ proktā adhikṛtā budhaiḥ /",
    "GR14ruphbr_u:4620": " rūpaṃ prasiddham evaiṣāṃ tena bhaktir udīryate // RBhrs_3,2.19 //",
    "GR14ruphbr_u:4621": " yathā--",
    "GR14ruphbr_u:4622": " kā paryety ambikeyaṃ harim avakalayan kampate kaḥ śiro 'sau",
    "GR14ruphbr_u:4623": " taṃ kaḥ stauty eṣa dhātā praṇamati viluṭhan kaḥ kṣitau vāsavo 'yam /",
    "GR14ruphbr_u:4624": " kaḥ stabdho hasyate 'ddhā danujabhid-anujaiḥ pūrvajo 'yaṃ mametthaṃ",
    "GR14ruphbr_u:4625": " kālindī jāmbavatyāṃ tridaśa-paricayaṃ jāla-randhrād vyatānīt // RBhrs_3,2.20 //",
    "GR14ruphbr_u:4626": " atha āśritāḥ--",
    "GR14ruphbr_u:4627": " te śaraṇyā jñāni-carāḥ sevā-niṣṭhās tridhāśritāḥ // RBhrs_3,2.21 //",
    "GR14ruphbr_u:4628": " yathā--",
    "GR14ruphbr_u:4629": " kecid bhītāḥ śaraṇam abhitaḥ saṃśrayante bhavantaṃ",
    "GR14ruphbr_u:4630": " vijñātārthās tvad-anubhavataḥ prāsya kecin mumukṣām /",
    "GR14ruphbr_u:4631": " śrāvaṃ śrāvaṃ tava nava-navāṃ mādhurīṃ sādhu-vṛndād",
    "GR14ruphbr_u:4632": " vṛndāraṇyotsava kila vayaṃ deva sevemahi tvām // RBhrs_3,2.22 //",
    "GR14ruphbr_u:4633": " tatra śaraṇyāḥ--",
    "GR14ruphbr_u:4634": " śaraṇyāḥ kāliya-jarāsandha-baddha-nṛpādayaḥ // RBhrs_3,2.23 //",
    "GR14ruphbr_u:4635": " yathā--",
    "GR14ruphbr_u:4636": " api gahanāgasi nāge",
    "GR14ruphbr_u:4637": " prabhu-vara mayy adbhutādya te karuṇā /",
    "GR14ruphbr_u:4638": " bhaktair api durlabhayā",
    "GR14ruphbr_u:4639": " yad ahaṃ pada-mudrayojjvalitaḥ // RBhrs_3,2.24 //",
    "GR14ruphbr_u:4640": " yathā vā aparādha-bhañjane--",
    "GR14ruphbr_u:4641": " kāmādīnāṃ kati na katidhā pālitā durnideśās",
    "GR14ruphbr_u:4642": " teṣāṃ jātā mayi na karuṇā na trapā nopaśāntiḥ /",
    "GR14ruphbr_u:4643": " utsṛjyaitān atha yadu-pate sāmprataṃ labdha-buddhis",
    "GR14ruphbr_u:4644": " tvām āyātaḥ śaraṇam abhayaṃ māṃ niyuṅkṣvātma-dāsye // RBhrs_3,2.25 //",
    "GR14ruphbr_u:4645": " atha jñāni-carāḥ--",
    "GR14ruphbr_u:4646": " ye mumukṣāṃ parityajya harim eva samāśritāḥ /",
    "GR14ruphbr_u:4647": " śaunaka-pramukhās te tu proktā jñāni-carāḥ budhaiḥ // RBhrs_3,2.26 //",
    "GR14ruphbr_u:4648": " yathā vā hari-hakti-sudhodaye--",
    "GR14ruphbr_u:4649": " aho mahātman bahu-doṣa-duṣṭo 'py",
    "GR14ruphbr_u:4650": " ekena bhāty eṣa bhavo guṇena /",
    "GR14ruphbr_u:4651": " sat-saṅgamākhyena sukhāvahena",
    "GR14ruphbr_u:4652": " kṛtādya no yena kṛśā mumukṣā // RBhrs_3,2.27 //",
    "GR14ruphbr_u:4653": " yathā vā padyāvalyām (77)--",
    "GR14ruphbr_u:4654": " dhyānātītaṃ kim api paramaṃ ye tu jānanti tattvaṃ",
    "GR14ruphbr_u:4655": " teṣām āstāṃ hṛdaya-kuhare śuddha-cinmātra ātmā /",
    "GR14ruphbr_u:4656": " asmākaṃ tu prakṛti-madhuraḥ smera-vaktrāravindo",
    "GR14ruphbr_u:4657": " megha-śyāmaḥ kanaka-paridhiḥ paṅkajākṣo 'yam ātmā // RBhrs_3,2.28 //",
    "GR14ruphbr_u:4658": " atha sevā-niṣṭhāḥ--",
    "GR14ruphbr_u:4659": " mūlato bhajanāsaktāḥ sevā-niṣṭhā itīritāḥ /",
    "GR14ruphbr_u:4660": " candradhvajo harihayo bahulāśvas tathā nṛpāḥ /",
    "GR14ruphbr_u:4661": " ikṣvākuḥ śrutadevāś ca puṇḍarīkādayaś ca te // RBhrs_3,2.29 //",
    "GR14ruphbr_u:4662": " yathā--",
    "GR14ruphbr_u:4663": " ātmārāmān api gamayati tvad-guṇo gāna-goṣṭhīṃ",
    "GR14ruphbr_u:4664": " śūnyodyāne nayati vihagān apy alaṃ bhikṣu-caryām /",
    "GR14ruphbr_u:4665": " ity utkarṣaṃ kam api sa-camatkāram ākarṇya citraṃ",
    "GR14ruphbr_u:4666": " sevāyāṃ te sphuṭam aghahara śraddhayā gardhito 'smi // RBhrs_3,2.30 //",
    "GR14ruphbr_u:4667": " atha pāriṣadāḥ--",
    "GR14ruphbr_u:4668": " uddhavo dāruko jaitraḥ śrutadevaś ca śatrujit /",
    "GR14ruphbr_u:4669": " nandopananda-bhadrādyāḥ pārṣadā yadu-pattane // RBhrs_3,2.31 //",
    "GR14ruphbr_u:4670": " niyuktāḥ santy amī mantra-sārathyādiṣu karmasu /",
    "GR14ruphbr_u:4671": " tathāpi kvāpy avasare paricaryāṃ ca kurvate /",
    "GR14ruphbr_u:4672": " kauraveṣu tathā bhīṣma-parīkṣid-vidurādayaḥ // RBhrs_3,2.32 //",
    "GR14ruphbr_u:4673": " teṣāṃ rūpaṃ, yathā--",
    "GR14ruphbr_u:4674": " sarasāḥ sarasīruhākṣa-veṣās",
    "GR14ruphbr_u:4675": " tridiveśāvali-jaitra-kānti-leśāḥ /",
    "GR14ruphbr_u:4676": " yadu-vīra-sabhāsadaḥ sadāmī",
    "GR14ruphbr_u:4677": " pracurālaṅkaraṇojjvalā jayanti // RBhrs_3,2.33 //",
    "GR14ruphbr_u:4678": " bhaktiḥ, yathā--",
    "GR14ruphbr_u:4679": " śaṃsan dhurjaṭi-nirjayādi-virudaṃ bāṣpāvaruddhākṣaraṃ",
    "GR14ruphbr_u:4680": " śaṅkā-pañca-lavaṃ madād agaṇayan kālāgni-rudrād api /",
    "GR14ruphbr_u:4681": " tvayy evārpita-buddhir uddhava-mukhas tvat-pārṣadānāṃ gaṇo",
    "GR14ruphbr_u:4682": " dvāri dvāravatī-purasya purataḥ sevotsukas tiṣṭhati // RBhrs_3,2.34 //",
    "GR14ruphbr_u:4683": " eteṣāṃ pravaraḥ śrīmān uddhavaḥ prema-viklavaḥ // RBhrs_3,2.35 //",
    "GR14ruphbr_u:4684": " tasya rūpaṃ--",
    "GR14ruphbr_u:4685": " kālindī-madhura-tviṣaṃ madhupater mālyena nirmālyatāṃ",
    "GR14ruphbr_u:4686": " labdhenāñcitam ambareṇa ca lasad-gorocanā-rociṣā /",
    "GR14ruphbr_u:4687": " dvandvenārgala-sundareṇa bhujayor jiṣṇum abjekṣaṇaṃ",
    "GR14ruphbr_u:4688": " mukhyaṃ pāriṣadeṣu bhakti-laharī-ruddhaṃ bhajāmy uddhavam // RBhrs_3,2.36 //",
    "GR14ruphbr_u:4689": " bhaktiḥ, yathā--",
    "GR14ruphbr_u:4690": " mūrdhany āhuka-śāsanaṃ praṇayate brahmeśayoḥ śāsitā",
    "GR14ruphbr_u:4691": " sindhuṃ prārthayate bhuvaṃ tanutarāṃ brahmāṇḍa-koṭīśvaraḥ /",
    "GR14ruphbr_u:4692": " mantraṃ pṛcchati mām apeśala-dhiyaṃ vijñāna-vārāṃ nidhir",
    "GR14ruphbr_u:4693": " vikrīḍaty asakṛd vicitra-caritaḥ so 'yaṃ prabhur mādṛśām // RBhrs_3,2.37 //",
    "GR14ruphbr_u:4694": " atha anugāḥ--",
    "GR14ruphbr_u:4695": " sarvadā paricaryāsu prabhor āsakta-cetasaḥ /",
    "GR14ruphbr_u:4696": " purasthāś ca vrajasthāś cety ucyate anugā dvidhā // RBhrs_3,2.38 //",
    "GR14ruphbr_u:4697": " tatra purasthāḥ--",
    "GR14ruphbr_u:4698": " sucandro maṇḍanaḥ stambaḥ sutambādyāḥ purānugāḥ /",
    "GR14ruphbr_u:4699": " eṣāṃ pārṣadavat prāyo rūpālaṅkāraṇādayaḥ // RBhrs_3,2.39 //",
    "GR14ruphbr_u:4700": " sevā yathā--",
    "GR14ruphbr_u:4701": " upari kanaka-daṇḍaṃ maṇḍano vistṛṇīte",
    "GR14ruphbr_u:4702": " dhuvati kila sucandraś cāmaraṃ candra-cārum /",
    "GR14ruphbr_u:4703": " upaharati sutambaḥ suṣṭhu tāmbūla-vīṭīṃ",
    "GR14ruphbr_u:4704": " vidadhati paricaryāḥ sādhavo mādhavasya // RBhrs_3,2.40 //",
    "GR14ruphbr_u:4705": " atha vraja-sthāḥ--",
    "GR14ruphbr_u:4706": " raktakaḥ patrakaḥ patrī madhukaṇṭho madhuvrataḥ /",
    "GR14ruphbr_u:4707": " rasāla-suvilāsāś ca premakando marandakaḥ // RBhrs_3,2.41 //",
    "GR14ruphbr_u:4708": " ānandaś candrahāsaś ca payodo vakulas tathā /",
    "GR14ruphbr_u:4709": " rasadaḥ śāradādyāś ca vrajasthā anugā matāḥ // RBhrs_3,2.42 //",
    "GR14ruphbr_u:4710": " eṣāṃ rūpaṃ, yathā--",
    "GR14ruphbr_u:4711": " maṇi-maya-vara-maṇḍanojjvalāṅgān",
    "GR14ruphbr_u:4712": " puraṭa-javā-madhuliṭ-paṭīra-bhāsaḥ /",
    "GR14ruphbr_u:4713": " nija-vapur-anurūpa-divya-vastrān",
    "GR14ruphbr_u:4714": " vraja-pati-nandana-kiṅkarān namāmi // RBhrs_3,2.43 //",
    "GR14ruphbr_u:4715": " sevā, yathā--",
    "GR14ruphbr_u:4716": " drutaṃ kuru pariṣkṛtaṃ bakula pīta-paṭṭāṃśukaṃ",
    "GR14ruphbr_u:4717": " varair agurubhir jalaṃ racaya vāsitaṃ vārida /",
    "GR14ruphbr_u:4718": " rasāla parikalpayor agalatādalair vīṭikāḥ",
    "GR14ruphbr_u:4719": " parāga-paṭalī gavāṃ diśam arundha paurandarīm // RBhrs_3,2.44 //",
    "GR14ruphbr_u:4720": " vrajānugeṣu sarveṣu varīyān raktako mataḥ // RBhrs_3,2.45 //",
    "GR14ruphbr_u:4721": " asya rūpaṃ, yathā--",
    "GR14ruphbr_u:4722": " ramya-piṅga-paṭam aṅga-rociṣā",
    "GR14ruphbr_u:4723": " kharvitoru-śata-parvikā-rucam /",
    "GR14ruphbr_u:4724": " suṣṭhu goṣṭha-yuvarāja-sevinaṃ",
    "GR14ruphbr_u:4725": " rakta-kaṇṭham anuyāmi raktakam // RBhrs_3,2.46 //",
    "GR14ruphbr_u:4726": " bhaktiḥ, yathā--",
    "GR14ruphbr_u:4727": " girivara-bhṛti bhartṛ-dārake 'smin",
    "GR14ruphbr_u:4728": " vraja-yuvarājatayā gate prasiddhim /",
    "GR14ruphbr_u:4729": " śṛṇu rasada sadā padābhisevā-",
    "GR14ruphbr_u:4730": " paṭṭimaratā ratir uttamā mamāstu // RBhrs_3,2.47 //",
    "GR14ruphbr_u:4731": " dhūryo dhīraś ca vīraś ca tridhā pāriṣad-ādikaḥ // RBhrs_3,2.48 //",
    "GR14ruphbr_u:4732": " tatra dhūryaḥ--",
    "GR14ruphbr_u:4733": " kṛṣṇe 'sya preyasī-varge dāsādau ca yathāyatham /",
    "GR14ruphbr_u:4734": " yaḥ prītiṃ tanute bhaktaḥ sa dhūrya iha kīrtyate // RBhrs_3,2.49 //",
    "GR14ruphbr_u:4735": " yathā--",
    "GR14ruphbr_u:4736": " devaḥ sevyatayā yathā sphurati me devyas tathāsya priyāḥ",
    "GR14ruphbr_u:4737": " sarvaḥ prāṇa-samānatāṃ pracinute tad-bhakti-bhājāṃ gaṇaḥ /",
    "GR14ruphbr_u:4738": " smṛtvā sāhasikaṃ bibhemi tam ahaṃ bhaktābhimānonnataṃ",
    "GR14ruphbr_u:4739": " prītiṃ tat-praṇate khare 'py avidadhad yaḥ svāsthyam ālambate // RBhrs_3,2.50 //",
    "GR14ruphbr_u:4740": " atha dhīraḥ--",
    "GR14ruphbr_u:4741": " āśritya preyasīm asya nātisevāparo 'pi yaḥ /",
    "GR14ruphbr_u:4742": " tasya prasāda-pātraṃ syān mukhyaṃ dhīraḥ sa ucyate // RBhrs_3,2.51 //",
    "GR14ruphbr_u:4743": " yathā--",
    "GR14ruphbr_u:4744": " kam api pṛthag-anuccair nācarāmi prayatnaṃ",
    "GR14ruphbr_u:4745": " yadukula-kamalārka tvat-prasāda-śriye 'pi /",
    "GR14ruphbr_u:4746": " samajani nanu devyāḥ pārijātārcitāyāḥ",
    "GR14ruphbr_u:4747": " parijana-nikhilāntaḥ-pātinī me yad-ākhyā // RBhrs_3,2.52 //",
    "GR14ruphbr_u:4748": " atha vīraḥ--",
    "GR14ruphbr_u:4749": " kṛpāṃ tasya samāśritya prauḍhāṃ nānyam apekṣate /",
    "GR14ruphbr_u:4750": " atulāṃ yo vahan kṛṣṇe prītiṃ vīraḥ sa ucyate // RBhrs_3,2.53 //",
    "GR14ruphbr_u:4751": " yathā--",
    "GR14ruphbr_u:4752": " pralamba-ripur īśvaro bhavatu kā kṛtis tena me",
    "GR14ruphbr_u:4753": " kumāra-makara-dhvajād api na kiñcid āste phalam /",
    "GR14ruphbr_u:4754": " kim anyad aham uddhataḥ prabhu-kṛpā-kaṭākṣa-śriyā",
    "GR14ruphbr_u:4755": " priyā pariṣad-agrimāṃ na gaṇayāmi bhāmām api // RBhrs_3,2.54 //",
    "GR14ruphbr_u:4756": " caturthe ca (4.20.28)--",
    "GR14ruphbr_u:4757": " jagaj-jananyāṃ jagad-īśa vaiśasaṃ",
    "GR14ruphbr_u:4758": " syād eva yat-karmaṇi naḥ samīhitam",
    "GR14ruphbr_u:4759": " karoṣi phalgv apy uru dīna-vatsalaḥ",
    "GR14ruphbr_u:4760": " sva eva dhiṣṇye 'bhiratasya kiṃ tayā // RBhrs_3,2.55 //",
    "GR14ruphbr_u:4761": " eteṣu tasya dāseṣu trividheṣv āśritādiṣu /",
    "GR14ruphbr_u:4762": " nitya-siddhāś ca siddhāś ca sādhakāḥ parikīrtitaḥ // RBhrs_3,2.56 //",
    "GR14ruphbr_u:4763": " atha uddīpanāḥ--",
    "GR14ruphbr_u:4764": " anugrahasya samprāptis tasyāṅghri-rajasāṃ tathā /",
    "GR14ruphbr_u:4765": " bhuktāvaśiṣṭa-bhaktāder api tad-bhakta-saṅgatiḥ /",
    "GR14ruphbr_u:4766": " ity ādayo vibhāvāḥ syur eṣv asādhāraṇā matāḥ // RBhrs_3,2.57 //",
    "GR14ruphbr_u:4767": " tatra anugraha-samprāptiḥ, yathā--",
    "GR14ruphbr_u:4768": " kṛṣṇasya paśyata kṛpāṃ kṛpādyāḥ kṛpaṇe mayi /",
    "GR14ruphbr_u:4769": " dhyeyo 'sau nidhane hanta dṛśor adhvānam abhyagāt // RBhrs_3,2.58 //",
    "GR14ruphbr_u:4770": " muralī-śṛṅgayoḥ svānaḥ smita-pūrvāvalokanam /",
    "GR14ruphbr_u:4771": " guṇotkarṣa-śrutiḥ padma-padāṅka-nava-nīradāḥ /",
    "GR14ruphbr_u:4772": " tad-aṅga-saurabhādyās tu sarvaiḥ sādhāraṇā matāḥ // RBhrs_3,2.59 //",
    "GR14ruphbr_u:4773": " atra muralī-svano,",
    "GR14ruphbr_u:4774": " yathā vidagdha-mādhave (1.30)--",
    "GR14ruphbr_u:4775": " sotkaṇṭhaṃ muralī-kalā-parimalān ākarṇya ghūrṇat-tanor",
    "GR14ruphbr_u:4776": " etasyākṣi-sahasrataḥ surapater aśrūṇi sasrur bhuvi /",
    "GR14ruphbr_u:4777": " citraṃ vāri-dharān vināpi tarasā yair adya dhārā-mayair",
    "GR14ruphbr_u:4778": " dūrāt paśyata deva-mātṛkam abhūd vṛndāṭavī-maṇḍalam // RBhrs_3,2.60 //",
    "GR14ruphbr_u:4779": " atha anubhāvāḥ--",
    "GR14ruphbr_u:4780": " sarvataḥ svaniyogānām ādhikyena parigrahaḥ /",
    "GR14ruphbr_u:4781": " īrṣyā-lavena cāspṛṣṭā maitrī tat-praṇate jane /",
    "GR14ruphbr_u:4782": " tan-niṣṭhādyāḥ śītāḥ syur eṣv asādhāraṇāḥ kriyāḥ // RBhrs_3,2.61 //",
    "GR14ruphbr_u:4783": " tatra svaniyogasya sarvata ādhikyaṃ, yathā--",
    "GR14ruphbr_u:4784": " aṅga-stambhārambham uttuṅgayantaṃ",
    "GR14ruphbr_u:4785": " premānandaṃ dāruko nābhyanandat",
    "GR14ruphbr_u:4786": " kaṃsārāter vījane yena sākṣād",
    "GR14ruphbr_u:4787": " akṣodīyān antarāyo vyadhāyi // RBhrs_3,2.62 //",
    "GR14ruphbr_u:4788": " udbhāsvarāḥ puroktā ye tathāsya suhṛd-ādayaḥ /",
    "GR14ruphbr_u:4789": " virāgādyāś ca ye śītāḥ proktāḥ sādhāraṇās tu te // RBhrs_3,2.63 //",
    "GR14ruphbr_u:4790": " tatra nṛtyam,",
    "GR14ruphbr_u:4791": " yathā śrī-daśame (10.86.38)--",
    "GR14ruphbr_u:4792": " śrutadevo 'cyutaṃ prāptaṃ svagṛhān janako yathā /",
    "GR14ruphbr_u:4793": " natvā munīṃś ca saṃhṛṣṭo dhunvan vāso nanarta ha // RBhrs_3,2.64 //",
    "GR14ruphbr_u:4794": " yathā vā--",
    "GR14ruphbr_u:4795": " tvaṃ kalāsu vimukho 'pi nartanaṃ",
    "GR14ruphbr_u:4796": " prema-nāṭya-guruṇāsi pāṭhitaḥ /",
    "GR14ruphbr_u:4797": " yad vicitra-gati-caryayāñcitaś",
    "GR14ruphbr_u:4798": " citrayasy ahaha cāraṇān api // RBhrs_3,2.65 //",
    "GR14ruphbr_u:4799": " atha sāttvikāḥ--",
    "GR14ruphbr_u:4800": " stambhādyāḥ sāttvikāḥ sarve prītādi-tritaye matāḥ // RBhrs_3,2.66 //",
    "GR14ruphbr_u:4801": " yathā,",
    "GR14ruphbr_u:4802": " gokulendra-guṇa-gāna-rasena",
    "GR14ruphbr_u:4803": " stambham adbhutam asau bhajamānaḥ /",
    "GR14ruphbr_u:4804": " paśya bhakti-rasa-maṇḍapa-mūla-",
    "GR14ruphbr_u:4805": " stambhatāṃ vahati vaiṣṇava-varyaḥ // RBhrs_3,2.67 //",
    "GR14ruphbr_u:4806": " śrī-daśame (10.85.38)--",
    "GR14ruphbr_u:4807": " sa indraseno bhagavat-padānujaṃ",
    "GR14ruphbr_u:4808": " bibhran muhuḥ prema-vibhinnayā dhiyā /",
    "GR14ruphbr_u:4809": " uvāca hānanda-jalākulekṣaṇaḥ",
    "GR14ruphbr_u:4810": " prahṛṣṭa-romā nṛpa gadgadākṣaram // RBhrs_3,2.68 //",
    "GR14ruphbr_u:4811": " atha vyabhicāriṇaḥ--",
    "GR14ruphbr_u:4812": " harṣo dhṛtiś cātra nirvedo 'tha viṣaṇṇatā /",
    "GR14ruphbr_u:4813": " dainyaṃ cintā smṛtiḥ śaṅkā matir autsukya-cāpale // RBhrs_3,2.69 //",
    "GR14ruphbr_u:4814": " vitarkāvega-hrī-jāḍya-mohonmādāvahitthikāḥ /",
    "GR14ruphbr_u:4815": " bodhaḥ svapnaḥ klamo vyādhir mṛtiś ca vyabhicāriṇaḥ // RBhrs_3,2.70 //",
    "GR14ruphbr_u:4816": " itareṣāṃ madādīnāṃ nātipoṣakatā bhavet /",
    "GR14ruphbr_u:4817": " yoge trayaḥ syur dhṛty-antā ayoge tu klamādayaḥ /",
    "GR14ruphbr_u:4818": " ubhayatra pare śeṣā nirvedādyāḥ satāṃ matāḥ // RBhrs_3,2.71 //",
    "GR14ruphbr_u:4819": " tatra harṣo,",
    "GR14ruphbr_u:4820": " yathā prathame (1.11.5)--",
    "GR14ruphbr_u:4821": " prīty-utphulla-mukhāḥ procur harṣa-gadgadayā girā /",
    "GR14ruphbr_u:4822": " pitaraṃ sarva-suhṛdam avitāram ivārbhakāḥ // RBhrs_3,2.72 //",
    "GR14ruphbr_u:4823": " yathā vā--",
    "GR14ruphbr_u:4824": " harim avalokya puro bhuvi",
    "GR14ruphbr_u:4825": " patito daṇḍa-praṇāma-śata-kāmaḥ /",
    "GR14ruphbr_u:4826": " pramada-vimugdho nṛpatiḥ",
    "GR14ruphbr_u:4827": " punar utthānaṃ visasmāra // RBhrs_3,2.73 //",
    "GR14ruphbr_u:4828": " klamo, yathā skānde--",
    "GR14ruphbr_u:4829": " aśoṣayan manas tasya mlāpayan mukha-paṅkajam /",
    "GR14ruphbr_u:4830": " ādhis tad-virahe deva grīṣme sara ivāṃśumān // RBhrs_3,2.74 //",
    "GR14ruphbr_u:4831": " nirvedo, yathā--",
    "GR14ruphbr_u:4832": " dhanyāḥ sphurati tava sūrya karāḥ sahasraṃ",
    "GR14ruphbr_u:4833": " ye sarvadā yadupateḥ padayoḥ patanti /",
    "GR14ruphbr_u:4834": " bandhyo dṛśāṃ darśaśatī dhriyate mamāsau",
    "GR14ruphbr_u:4835": " dūre muhūrtam api yā na vilokate tam // RBhrs_3,2.75 //",
    "GR14ruphbr_u:4836": " atha sthāyī--",
    "GR14ruphbr_u:4837": " sambhramaḥ prabhutā-jñānāt kampaś cetasi sādaraḥ /",
    "GR14ruphbr_u:4838": " anenaikyaṃ gatā prītiḥ sambhrama-prītir ucyate /",
    "GR14ruphbr_u:4839": " eṣā rase 'tra kathitā sthāyi-bhāvatayā budhaiḥ // RBhrs_3,2.76 //",
    "GR14ruphbr_u:4840": " āśritādeḥ puraivoktaḥ prakāro rati-janmani /",
    "GR14ruphbr_u:4841": " tatra pāriṣadādes tu hetuḥ saṃskāra eva hi /",
    "GR14ruphbr_u:4842": " saṃskārodbodhakās tasya darśana-śravaṇādayaḥ // RBhrs_3,2.77 //",
    "GR14ruphbr_u:4843": " eṣā tu sambhrama-prītiḥ prāpnuvaty uttarottaram /",
    "GR14ruphbr_u:4844": " vṛddhiṃ premā tataḥ snehas tato rāga iti tridhā // RBhrs_3,2.78 //",
    "GR14ruphbr_u:4845": " tatra sambhrama-prītiḥ,",
    "GR14ruphbr_u:4846": " yathā śrī-daśame (10.38.6)--",
    "GR14ruphbr_u:4847": " mamādyāmaṅgalaṃ naṣṭaṃ phalavāṃś caiva me bhavaḥ /",
    "GR14ruphbr_u:4848": " yan namasye bhagavato yogi-dhyeyāṅghri-paṅkajam // RBhrs_3,2.79 //",
    "GR14ruphbr_u:4849": " yathā vā--",
    "GR14ruphbr_u:4850": " kalinda-nandinī-kula-kadamba-vana-vallabham /",
    "GR14ruphbr_u:4851": " kadā namaskariṣāmi gopa-rūpaṃ tam īśvaram // RBhrs_3,2.80 //",
    "GR14ruphbr_u:4852": " atha premā--",
    "GR14ruphbr_u:4853": " hrāsa-śaṅkā-cyutā baddha-mūlā premeyam ucyate /",
    "GR14ruphbr_u:4854": " asyānubhāvāḥ kathitās tatra vyasanitādayaḥ // RBhrs_3,2.81 //",
    "GR14ruphbr_u:4855": " yathā--",
    "GR14ruphbr_u:4856": " aṇimādi-saukhya-vīcīm avīci-duḥkha-pravāhaṃ vā /",
    "GR14ruphbr_u:4857": " naya māṃ vikṛtir na hi me tvat-pada-kamalāvalambasya // RBhrs_3,2.82 //",
    "GR14ruphbr_u:4858": " yathā vā--",
    "GR14ruphbr_u:4859": " ruṣājvalita-buddhinā bhṛgu-sutena śapto 'py alaṃ",
    "GR14ruphbr_u:4860": " mayā hṛta-jagat-trayo 'py atanu-kaitavaṃ tanvatā /",
    "GR14ruphbr_u:4861": " vinindya kṛta-bandhano 'py uraga-rāja-pāśair balād",
    "GR14ruphbr_u:4862": " arajyata sa mayy aho dviguṇam eva vairocaniḥ // RBhrs_3,2.83 //",
    "GR14ruphbr_u:4863": " atha snehaḥ--",
    "GR14ruphbr_u:4864": " sāndraś citta-dravaṃ kurvan premā sneha itīryate /",
    "GR14ruphbr_u:4865": " kṣaṇikasyāpi neha syād visleṣasya sahiṣṇutā // RBhrs_3,2.84 //",
    "GR14ruphbr_u:4866": " yathā--",
    "GR14ruphbr_u:4867": " dambhena bāṣpāmbu-jharasya keśavaṃ",
    "GR14ruphbr_u:4868": " vīkṣya dravac-cittam asusruvat tava /",
    "GR14ruphbr_u:4869": " ity uccakair dhārayato vicittatāṃ",
    "GR14ruphbr_u:4870": " citrā na te dāruka dāru-kalpatā // RBhrs_3,2.85 //",
    "GR14ruphbr_u:4871": " yathā vā--",
    "GR14ruphbr_u:4872": " patnīṃ ratna-nidheḥ parām upaharan pūreṇa bāṣpāmbhasāṃ",
    "GR14ruphbr_u:4873": " rajyan-mañjula-kaṇṭha-garbha-luṭhita-stotrākṣaropakramaḥ /",
    "GR14ruphbr_u:4874": " cumban phulla-kadamba-ḍambara-tulāṅgaiḥ samīkṣyācyutaṃ",
    "GR14ruphbr_u:4875": " stabdho 'py abhyadhikāṃ śriyaṃ praṇamatāṃ vṛndād dadhāroddhavaḥ // RBhrs_3,2.86 //",
    "GR14ruphbr_u:4876": " atha rāgaḥ--",
    "GR14ruphbr_u:4877": " snehaḥ sa rāgo yena syāt sukhaṃ duḥkham api sphuṭam /",
    "GR14ruphbr_u:4878": " tat-sambandha-lave 'py atra prītiḥ prāṇa-vyayair api // RBhrs_3,2.87 //",
    "GR14ruphbr_u:4879": " yathā--",
    "GR14ruphbr_u:4880": " gurur api bhujagād bhīs takṣakāt prājya-rājya-",
    "GR14ruphbr_u:4881": " cyutir atiśayinī ca prāya-caryā ca gurvī /",
    "GR14ruphbr_u:4882": " atanuta mudam uccaiḥ kṛṣṇa-līlā-sudhāntar-",
    "GR14ruphbr_u:4883": " viharaṇa-sacivatvād auttareyasya rājñaḥ // RBhrs_3,2.88 //",
    "GR14ruphbr_u:4884": " yathā vā--",
    "GR14ruphbr_u:4885": " keśavasya karuṇā-lave 'pi ced",
    "GR14ruphbr_u:4886": " bāḍavo 'pi kila ṣāḍavo mama /",
    "GR14ruphbr_u:4887": " asya yady adayatā-kuśa-sthalī",
    "GR14ruphbr_u:4888": " pūrṇa-siddhir api me kuśasthalī // RBhrs_3,2.89 //",
    "GR14ruphbr_u:4889": " prāya ādya-dvaye premā snehaḥ pāriṣadeṣv asau /",
    "GR14ruphbr_u:4890": " parīkṣiti bhaved-rāgo dāruke ca tathoddhave // RBhrs_3,2.90 //",
    "GR14ruphbr_u:4891": " vrajānugeṣv anekeṣu raktaka-pramukheṣu ca /",
    "GR14ruphbr_u:4892": " asminn abhyudite bhāvaḥ prāyaḥ syāt sakhya-leśa-bhāk // RBhrs_3,2.91 //",
    "GR14ruphbr_u:4893": " yathā--",
    "GR14ruphbr_u:4894": " śuddhāntān militaṃ bāṣpa-ruddha-vāg uddhavo harim /",
    "GR14ruphbr_u:4895": " kiñcit-kuñcita-netrāntaḥ svāntena pariṣasvaje // RBhrs_3,2.92 //",
    "GR14ruphbr_u:4896": " ayoga-yogāv etasya prabhedau kathitāv ubhau // RBhrs_3,2.93 //",
    "GR14ruphbr_u:4897": " atha ayogaḥ--",
    "GR14ruphbr_u:4898": " saṅgābhāvo harer dhīrair ayoga iti kathyate /",
    "GR14ruphbr_u:4899": " ayoge tan-manaskatvaṃ tad-guṇādy-anusandhayaḥ // RBhrs_3,2.94 //",
    "GR14ruphbr_u:4900": " tat-prāpty-apāya-cintādyāḥ sarveṣāṃ kathitāḥ kriyāḥ /",
    "GR14ruphbr_u:4901": " utkaṇṭhitaṃ viyogaś cety ayoge 'pi dvidhocyate // RBhrs_3,2.95 //",
    "GR14ruphbr_u:4902": " tatra utkaṇṭhitam--",
    "GR14ruphbr_u:4903": " adṛṣṭa-pūrvasya harer didṛkṣotkaṇṭhitaṃ matam // RBhrs_3,2.96 //",
    "GR14ruphbr_u:4904": " yathā nārasiṃhe--",
    "GR14ruphbr_u:4905": " cakāra meghe tad-varṇe bahu-māna-ratiṃ nṛpaḥ /",
    "GR14ruphbr_u:4906": " pakṣapātena tan-nāmni mṛge padme ca tad-dṛśi // RBhrs_3,2.97 //",
    "GR14ruphbr_u:4907": " yathā va, śrī-daśame (10.38.10)--",
    "GR14ruphbr_u:4908": " apy adya viṣṇor manujatvam īyuṣor",
    "GR14ruphbr_u:4909": " bhārāvatārāya bhuvo nijecchayā",
    "GR14ruphbr_u:4910": " lāvaṇya-dhāmno bhavitopalambhanaṃ",
    "GR14ruphbr_u:4911": " mahyaṃ na na syāt phalam añjasā dṛśaḥ // RBhrs_3,2.98 //",
    "GR14ruphbr_u:4912": " atrāyoga-prasaktānāṃ sarveṣām api sambhave /",
    "GR14ruphbr_u:4913": " autsukya-dainya-nirveda-cintānāṃ cāpalasya ca /",
    "GR14ruphbr_u:4914": " jaḍatonmāda-mohānām api syād atiriktatā // RBhrs_3,2.99 //",
    "GR14ruphbr_u:4915": " tatra autsukyaṃ,",
    "GR14ruphbr_u:4916": " yathā śrī-kṛṣṇa-karṇāmṛte (41)--",
    "GR14ruphbr_u:4917": " amūny adhanyāni dināntarāṇi",
    "GR14ruphbr_u:4918": " hare tvad-ālokanam antareṇa /",
    "GR14ruphbr_u:4919": " anātha-bandho karuṇaika-sindho",
    "GR14ruphbr_u:4920": " hā hanta hā hanta kathaṃ nayāmi // RBhrs_3,2.100 //",
    "GR14ruphbr_u:4921": " yathā vā,",
    "GR14ruphbr_u:4922": " vilocana-sudhāmbudhes tava padāravinda-dvayī",
    "GR14ruphbr_u:4923": " vilocana-rasa-cchaṭām anupalabhya vikṣubhyataḥ /",
    "GR14ruphbr_u:4924": " mano mama manāg api kvacid anāpnuvan nirvṛtiṃ",
    "GR14ruphbr_u:4925": " kṣaṇārdham api manyate vraja-mahendra varṣa-vrajam // RBhrs_3,2.101 //",
    "GR14ruphbr_u:4926": " dainyaṃ, yathā tatraiva {*Karṇāmṛta?",
    "GR14ruphbr_u:4927": " Not found in any of the three centuries.}--",
    "GR14ruphbr_u:4928": " nibaddha-mūrdhāñjalir eṣa yāce",
    "GR14ruphbr_u:4929": " nīrandhra-dainyonnati-mukta-kaṇṭham /",
    "GR14ruphbr_u:4930": " dayāmbudhe deva bhavat-kaṭākṣa-",
    "GR14ruphbr_u:4931": " dākṣiṇya-leśena sakṛn niṣiñca // RBhrs_3,2.102 //",
    "GR14ruphbr_u:4932": " yathā vā--",
    "GR14ruphbr_u:4933": " asi śaśi-mukuṭādyair apy alabhyekṣaṇas tvaṃ",
    "GR14ruphbr_u:4934": " laghur aghahara kīṭād apy ahaṃ kūṭa-karmā /",
    "GR14ruphbr_u:4935": " iti visadṛśatāpi prārthane prārthayāmi",
    "GR14ruphbr_u:4936": " snapaya kṛpaṇa-bandho mām apāṅga-cchaṭābhiḥ // RBhrs_3,2.103 //",
    "GR14ruphbr_u:4937": " nirvedo, yathā--",
    "GR14ruphbr_u:4938": " sphuṭaṃ śritavator api śruti-niṣevayā ślāghyatāṃ",
    "GR14ruphbr_u:4939": " mamābhava-niratayor bhavatu netrayor mandayoḥ /",
    "GR14ruphbr_u:4940": " bhaven na hi yayoḥ padaṃ madhurima-śriyām āspadaṃ",
    "GR14ruphbr_u:4941": " padāmbujanakhāṅkurād api visāri rocis tava // RBhrs_3,2.104 //",
    "GR14ruphbr_u:4942": " cintām, yathā--",
    "GR14ruphbr_u:4943": " hari-pada-kamalāvaloka-tṛṣṇā",
    "GR14ruphbr_u:4944": " taralamater api yogyatām avīkṣya /",
    "GR14ruphbr_u:4945": " avanata-vadanasya cintayā me",
    "GR14ruphbr_u:4946": " hari hari niḥśvasato niśāḥ prayāti // RBhrs_3,2.105 //",
    "GR14ruphbr_u:4947": " cāpalaṃ, yathā śrī-kṛṣṇa-karṇāmṛte (32)--",
    "GR14ruphbr_u:4948": " tvac-chaiśavaṃ tri-bhuvanādbhutam ity avehi",
    "GR14ruphbr_u:4949": " mac-cāpalaṃ ca tava vā mama vādhigamyam /",
    "GR14ruphbr_u:4950": " tat kiṃ karomi viralaṃ muralī-vilāsi",
    "GR14ruphbr_u:4951": " mugdhaṃ mukhāmbujam udīkṣitum īkṣaṇābhyām // RBhrs_3,2.106 //",
    "GR14ruphbr_u:4952": " yathā vā--",
    "GR14ruphbr_u:4953": " hriyam aghahara muktvā dṛk-pataṅgī mamāsau",
    "GR14ruphbr_u:4954": " bhayam api damayitvā bhakta-vṛndāt tṛṣārtā /",
    "GR14ruphbr_u:4955": " niravadhim avicārya svasya ca kṣodimānaṃ",
    "GR14ruphbr_u:4956": " tava caraṇa-sarojaṃ leḍhum anivcchatīśa // RBhrs_3,2.107 //",
    "GR14ruphbr_u:4957": " jaḍatā, yathā saptame (7.4.37)--",
    "GR14ruphbr_u:4958": " nyasta-krīḍanako bālo jaḍavat tan-manastayā /",
    "GR14ruphbr_u:4959": " kṛṣṇa-graha-gṛhītātmā na veda jagad īdṛśam // RBhrs_3,2.108 //",
    "GR14ruphbr_u:4960": " yathā vā--",
    "GR14ruphbr_u:4961": " nimeṣonmuktākṣaḥ katham iha parispanda-vidhurāṃ",
    "GR14ruphbr_u:4962": " tanuṃ bibhrad bhavyaḥ pratikṛtir ivāste dvija-patiḥ /",
    "GR14ruphbr_u:4963": " aye jñātaṃ vaṃśī-rasika-nava-rāga-vyasaninā",
    "GR14ruphbr_u:4964": " puraḥ śyāmāmbhode bata vinihitā dṛṣṭir amunā // RBhrs_3,2.109 //",
    "GR14ruphbr_u:4965": " unmādo, yathā saptame (7.4.40)--",
    "GR14ruphbr_u:4966": " nadati kvacid utkaṇṭho vilajjo nṛtyati kvacit /",
    "GR14ruphbr_u:4967": " kvacit tad-bhāvanā-yuktas tanmayo 'nucakāra ha // RBhrs_3,2.110 //",
    "GR14ruphbr_u:4968": " yathā vā--",
    "GR14ruphbr_u:4969": " kvacin naṭati niṣpaṭaṃ kvacid asambhavaṃ stambhate",
    "GR14ruphbr_u:4970": " kvacid vihasati sphuṭaṃ kvacid amandam ākrandati /",
    "GR14ruphbr_u:4971": " lasaty analasaṃ kvacit kvacid apārtham ārtāyate",
    "GR14ruphbr_u:4972": " harer abhinavoddhura-praṇaya-sīdhum atto muniḥ // RBhrs_3,2.111 //",
    "GR14ruphbr_u:4973": " moho, yathā hari-bhakti-sudhodaye--",
    "GR14ruphbr_u:4974": " ayogyam ātmānam itīśa-darśane",
    "GR14ruphbr_u:4975": " sa manyamānas tad-anāpti-kātaraḥ /",
    "GR14ruphbr_u:4976": " udbela-duḥkhārṇava-magna-mānasaḥ",
    "GR14ruphbr_u:4977": " śrutāśrudhāro dvija mūrcchitāpatat // RBhrs_3,2.112 //",
    "GR14ruphbr_u:4978": " yathā vā--",
    "GR14ruphbr_u:4979": " hari-caraṇa-vilokābdhi-tāpāvalībhir",
    "GR14ruphbr_u:4980": " bata vidhūta-cid-ambhasy atra nas tīrtha-varye /",
    "GR14ruphbr_u:4981": " śruti-puṭa-parivāheneśanāmāmṛtāni",
    "GR14ruphbr_u:4982": " kṣipata nanu satīrthāś ceṣṭatāṃ prāṇa-haṃsaḥ // RBhrs_3,2.113 //",
    "GR14ruphbr_u:4983": " atha viyogaḥ--",
    "GR14ruphbr_u:4984": " viyogo labdha-saṅgena vicchedo danuja-dviṣā // RBhrs_3,2.114 //",
    "GR14ruphbr_u:4985": " yathā--",
    "GR14ruphbr_u:4986": " bali-suta-bhuja-ṣaṇḍa-khaṇḍanāya",
    "GR14ruphbr_u:4987": " kṣataja-puraṃ puruṣottame prayāte /",
    "GR14ruphbr_u:4988": " vidhūta-vidhura-buddhir uddhavo 'yaṃ",
    "GR14ruphbr_u:4989": " viraha-niruddha-manā niruddhavo 'bhūt // RBhrs_3,2.115 //",
    "GR14ruphbr_u:4990": " aṅgeṣu tāpaḥ kṛśatā jāgaryālamba-śūnyatā /",
    "GR14ruphbr_u:4991": " adhṛtir jaḍatā vyādhir unmādo mūrcchitaṃ budhaiḥ /",
    "GR14ruphbr_u:4992": " viyoge sambhrama-prīter daśāvasthāḥ prakīrtitāḥ // RBhrs_3,2.116 //",
    "GR14ruphbr_u:4993": " anavasthitir ākhyātā cittasyālamba-śūnyatā /",
    "GR14ruphbr_u:4994": " arāgitā tu sarvasminn adhṛtiḥ kathitā budhaiḥ /",
    "GR14ruphbr_u:4995": " anye 'ṣṭau prakaṭārthatvāt tāpādyā na hi lakṣitāḥ // RBhrs_3,2.117 //",
    "GR14ruphbr_u:4996": " tatra tāpo, yathā--",
    "GR14ruphbr_u:4997": " asmān dunoti kamalaṃ tapanasya mitraṃ",
    "GR14ruphbr_u:4998": " ratnākaraś ca baḍavānala-gūḍha-mūrtiḥ /",
    "GR14ruphbr_u:4999": " indīvaraṃ vidhu-suhṛt katham īśvaraṃ vā",
    "GR14ruphbr_u:5000": " taṃ smārayan munipate dahatīha sabhyān // RBhrs_3,2.118 //",
    "GR14ruphbr_u:5001": " kṛśatā, yathā--",
    "GR14ruphbr_u:5002": " dadhati tava tathādya sevakānāṃ",
    "GR14ruphbr_u:5003": " bhuja-parighāḥ kṛśatāṃ ca pāṇḍutāṃ ca /",
    "GR14ruphbr_u:5004": " patati bata yathā mṛṇāla-buddhyā",
    "GR14ruphbr_u:5005": " sphuṭam iha pāṇḍava-mitra pāṇḍu-pakṣaḥ // RBhrs_3,2.119 //",
    "GR14ruphbr_u:5006": " jāgaryā, yathā--",
    "GR14ruphbr_u:5007": " virahān mura-dviṣaś ciraṃ vidhurāṅge parikhinna-cetasi /",
    "GR14ruphbr_u:5008": " kṣaṇadāḥ kṣaṇa-dāyitojjhitā bahulāśve bahulās tadābhavan // RBhrs_3,2.120 //",
    "GR14ruphbr_u:5009": " ālambana-śūnyatā, yathā--",
    "GR14ruphbr_u:5010": " vijaya-ratha-kuṭumbinā vinānyan",
    "GR14ruphbr_u:5011": " na kila kuṭumbam ihāsti nas trilokyām /",
    "GR14ruphbr_u:5012": " bhramad idam anavekṣya yat-padābjaṃ",
    "GR14ruphbr_u:5013": " kvacid api na vyavatiṣṭhate 'dya cetaḥ // RBhrs_3,2.121 //",
    "GR14ruphbr_u:5014": " adhṛtiḥ, yathā--",
    "GR14ruphbr_u:5015": " prekṣya piñcha-kulam akṣi pidhatte",
    "GR14ruphbr_u:5016": " naicikī-nicayam ujjhati dūre /",
    "GR14ruphbr_u:5017": " vaṣṭi yaṣṭim api nādya murāre",
    "GR14ruphbr_u:5018": " raktakas tava padāmbuja-raktaḥ // RBhrs_3,2.122 //",
    "GR14ruphbr_u:5019": " jaḍatā, yathā--",
    "GR14ruphbr_u:5020": " yaudhiṣṭhiraṃ puram upeyuṣi padmanābhe",
    "GR14ruphbr_u:5021": " khedānala-vyatikarair ativiklavasya /",
    "GR14ruphbr_u:5022": " svedāśrubhir na hi paraṃ jalatām avāpur",
    "GR14ruphbr_u:5023": " aṅgāni niṣkriyatayā ca kiloddhavasya // RBhrs_3,2.123 //",
    "GR14ruphbr_u:5024": " vyādhir, yathā--",
    "GR14ruphbr_u:5025": " cirayati maṇim anveṣṭuṃ",
    "GR14ruphbr_u:5026": " calite murabhidi kuśasthalī-purataḥ /",
    "GR14ruphbr_u:5027": " samajani dhṛta-nava-vyādhiḥ",
    "GR14ruphbr_u:5028": " pavana-vyādhir yathārthākhyaḥ // RBhrs_3,2.124 //",
    "GR14ruphbr_u:5029": " unmādo, yathā--",
    "GR14ruphbr_u:5030": " proṣite bata nijādhidaivate",
    "GR14ruphbr_u:5031": " raivate navam avekṣya nīradam /",
    "GR14ruphbr_u:5032": " bhrānta-dhīr ayam adhīram uddhavaḥ",
    "GR14ruphbr_u:5033": " paśya rauti* ramate namasyati // RBhrs_3,2.125 //",
    "GR14ruphbr_u:5034": " {*nautīti viśvanāthaḥ}",
    "GR14ruphbr_u:5035": " mūrcchitaṃ, yathā--",
    "GR14ruphbr_u:5036": " samajani daśā viśleṣāt te padāmbuja-sevināṃ",
    "GR14ruphbr_u:5037": " vraja-bhuvi tathā nāsīn nidrā-lavo 'pi yathā purā /",
    "GR14ruphbr_u:5038": " yadu-vara dara-śvāsenāmī vitarkita-jīvitāḥ",
    "GR14ruphbr_u:5039": " satatam adhunā niśceṣṭāṅgās taṭāny adhiśerate // RBhrs_3,2.126 //",
    "GR14ruphbr_u:5040": " mṛtiḥ, yathā--",
    "GR14ruphbr_u:5041": " danuja-damana yāte jīvane tvayy akasmāt",
    "GR14ruphbr_u:5042": " pracura-viraha-tāpair dhvanta-hṛt-paṅkajāyām /",
    "GR14ruphbr_u:5043": " vrajam abhi paritas te dāsa-kāsāra-paṅktau",
    "GR14ruphbr_u:5044": " na kila vasatim ārtāḥ kartum icchanti haṃsāḥ // RBhrs_3,2.127 //",
    "GR14ruphbr_u:5045": " aśivatvān na ghaṭate bhakte kutrāpy asau mṛtiḥ /",
    "GR14ruphbr_u:5046": " kṣobhakatvād viyogasya jāta-prāyeti kathyate // RBhrs_3,2.128 //",
    "GR14ruphbr_u:5047": " atha yogaḥ--",
    "GR14ruphbr_u:5048": " kṛṣṇena saṅgamo yas tu sa yoga iti kīrtyate /",
    "GR14ruphbr_u:5049": " yoge 'pi kathitaḥ siddhis tuṣṭiḥ sthitir iti tridhā // RBhrs_3,2.129 //",
    "GR14ruphbr_u:5050": " tatra siddhiḥ--",
    "GR14ruphbr_u:5051": " utkaṇṭhite hareḥ prāptiḥ siddhir ity abhidhīyate // RBhrs_3,2.130 //",
    "GR14ruphbr_u:5052": " yathā śrī-kṛṣṇa-karṇāmṛte (57)--",
    "GR14ruphbr_u:5053": " mauliś candraka-bhūṣaṇo marakata-stambhābhirāmaṃ vapur",
    "GR14ruphbr_u:5054": " vaktraṃ citra-vimugdha-hāsa-madhuraṃ bāle vilole dṛśau /",
    "GR14ruphbr_u:5055": " vācaḥ śaiśava-śītayā mada-gaja-ślāghyā vilāsa-sthitir",
    "GR14ruphbr_u:5056": " mandaṃ mandam aye ka eṣa mathurā-vīthīṃ mitho gāhate // RBhrs_3,2.131 //",
    "GR14ruphbr_u:5057": " yathā vā śrī-daśame (10.38.34)--",
    "GR14ruphbr_u:5058": " rathāt tūrṇam avaplutya so 'krūraḥ prema-vihvalaḥ /",
    "GR14ruphbr_u:5059": " papāta caraṇopānte daṇḍavad rāma-kṛṣṇayoḥ // RBhrs_3,2.132 //",
    "GR14ruphbr_u:5060": " tuṣṭiḥ--",
    "GR14ruphbr_u:5061": " jāte viyoge kaṃsāreḥ samprāptis tuṣṭir ucyate // RBhrs_3,2.133 //",
    "GR14ruphbr_u:5062": " yathā prathame (1.11.10)--",
    "GR14ruphbr_u:5063": " kathaṃ vayaṃ nātha ciroṣite tvayi",
    "GR14ruphbr_u:5064": " prasanna-dṛṣṭyākhila-tāpa-śoṣaṇam /",
    "GR14ruphbr_u:5065": " jīvema te sundara-hāsa-śobhitam",
    "GR14ruphbr_u:5066": " apaśyamānā vadanaṃ manoharam // RBhrs_3,2.134 //",
    "GR14ruphbr_u:5067": " yathā vā--",
    "GR14ruphbr_u:5068": " samakṣam akṣamaḥ prekṣya harim añjali-bandhane /",
    "GR14ruphbr_u:5069": " dāruko dvārakā-dvāri tatra citra-daśāṃ yayau // RBhrs_3,2.135 //",
    "GR14ruphbr_u:5070": " sthitiḥ--",
    "GR14ruphbr_u:5071": " saha-vāso mukundena sthitir nigaditā budhaiḥ // RBhrs_3,2.136 //",
    "GR14ruphbr_u:5072": " yathā haṃsadūte (50)",
    "GR14ruphbr_u:5073": " {*This actually appears to be a mix of verses 50-51. Check my comment in Mystic Poetry.}--",
    "GR14ruphbr_u:5074": " purastād ābhīrī-gaṇa-bhayada-nāmā sa kaṭhino",
    "GR14ruphbr_u:5075": " maṇi-stambhālambī kuru-kula-kathāṃ saṅkalayitā /",
    "GR14ruphbr_u:5076": " sa jānubhyām aṣṭāpada-bhuvanam avaṣṭabhya bhavitā",
    "GR14ruphbr_u:5077": " guroḥ śiṣyo nūnaṃ pada-kamala-saṃvāhana-rataḥ // RBhrs_3,2.137 //",
    "GR14ruphbr_u:5078": " nijāvasara-śuśrūṣā-vidhāne sāvadhānatā /",
    "GR14ruphbr_u:5079": " puras tasya niveśādyā yoge 'mīṣāṃ kriyā matāḥ // RBhrs_3,2.138 //",
    "GR14ruphbr_u:5080": " kecid asyā rateḥ kṛṣṇa-bhakty-āsvāda-bahirmukhāḥ /",
    "GR14ruphbr_u:5081": " bhavatvam eva niścitya na rasāvasthatāṃ jaguḥ // RBhrs_3,2.139 //",
    "GR14ruphbr_u:5082": " iti tāvad asādhīyo yat purāṇeṣu keṣucit /",
    "GR14ruphbr_u:5083": " śrīmad-bhāgavate caiṣa prakaṭo dṛśyate rasaḥ // RBhrs_3,2.140 //",
    "GR14ruphbr_u:5084": " tathā hi ekādaśe (11.3.32)--",
    "GR14ruphbr_u:5085": " kvacit rudanty acyuta-cintayā kvacid",
    "GR14ruphbr_u:5086": " dhasanti nandanti vadanty alaukikāḥ /",
    "GR14ruphbr_u:5087": " nṛtyanti gāyanty anuśīlayanty ajaṃ",
    "GR14ruphbr_u:5088": " bhavanti tūṣṇīṃ param etya nirvṛtāḥ // RBhrs_3,2.141 //",
    "GR14ruphbr_u:5089": " saptame ca (7.7.34)--",
    "GR14ruphbr_u:5090": " niśamya karmāṇi guṇān atulyān",
    "GR14ruphbr_u:5091": " vīryāṇi līlā-tanubhiḥ kṛtāni /",
    "GR14ruphbr_u:5092": " yadātiharṣotpulakāśru-gadgadaṃ",
    "GR14ruphbr_u:5093": " protkaṇṭha udgāyati rauti nṛtyati // RBhrs_3,2.142 //",
    "GR14ruphbr_u:5094": " eṣātra bhakta-bhāvānāṃ prāyikī prakriyoditā /",
    "GR14ruphbr_u:5095": " kintu kālādi-vaiśiṣṭyāt kvacit syāt sīma-laṅghanam // RBhrs_3,2.143 //",
    "GR14ruphbr_u:5096": " atha gaurava-prītiḥ--",
    "GR14ruphbr_u:5097": " lālyābhimānināṃ kṛṣṇe syāt prītir gauravottarā /",
    "GR14ruphbr_u:5098": " sā vibhāvādibhiḥ puṣṭā gaurava-prītir ucyate // RBhrs_3,2.144 //",
    "GR14ruphbr_u:5099": " tatra ālambanāḥ--",
    "GR14ruphbr_u:5100": " hariś ca tasya lālyāś ca bhavanty ālambanā iha // RBhrs_3,2.145 //",
    "GR14ruphbr_u:5101": " tatra hariḥ, yathā--",
    "GR14ruphbr_u:5102": " ayam upahita-karṇaḥ prastute vṛṣṇi-vṛddhair",
    "GR14ruphbr_u:5103": " yadupatir itihāse manda-hāsojjvalāsyaḥ /",
    "GR14ruphbr_u:5104": " upadiśati sudharmā-madhyam adhyāsya dīvyan",
    "GR14ruphbr_u:5105": " hitam iha nijayāgre ceṣṭayaivātmajān naḥ // RBhrs_3,2.146 //",
    "GR14ruphbr_u:5106": " mahā-gurur mahā-kīrtir mahā-buddhir mahā-balaḥ /",
    "GR14ruphbr_u:5107": " rakṣī lālaka ity ādyair guṇair ālambano hariḥ // RBhrs_3,2.147 //",
    "GR14ruphbr_u:5108": " atha lālyāḥ--",
    "GR14ruphbr_u:5109": " lālyāḥ kila kaniṣṭhatva-putratvādy-abhimāninaḥ /",
    "GR14ruphbr_u:5110": " kaniṣṭhāḥ sāraṇa-gada-subhadra-pramukhāḥ smṛtāḥ /",
    "GR14ruphbr_u:5111": " pradyumna-cārudeṣṇādyāḥ sāmbādyāś ca kumārakāḥ // RBhrs_3,2.148 //",
    "GR14ruphbr_u:5112": " eṣāṃ rūpaṃ, yathā--",
    "GR14ruphbr_u:5113": " api murāntaka-pārṣada-maṇḍalād",
    "GR14ruphbr_u:5114": " adhika-maṇḍana-veśa-guṇa-śriyaḥ /",
    "GR14ruphbr_u:5115": " āsata-pīta-sita-dyutibhir yutā",
    "GR14ruphbr_u:5116": " yadu-kumāra-gaṇāḥ puri remire // RBhrs_3,2.149 //",
    "GR14ruphbr_u:5117": " eṣāṃ bhaktiḥ, yathā--",
    "GR14ruphbr_u:5118": " sagdhiṃ bhajanti hariṇā mukham unnamayya",
    "GR14ruphbr_u:5119": " tāmbūla-carvitam adanti ca dīyamānam /",
    "GR14ruphbr_u:5120": " ghrātāś ca mūrdhni parirabhya bhavanty adasrāḥ",
    "GR14ruphbr_u:5121": " sāmbādayaḥ kati purā vidadhus tapāṃsi // RBhrs_3,2.150 //",
    "GR14ruphbr_u:5122": " rukmiṇī-nandanas teṣu lālyeṣu pravaro mataḥ // RBhrs_3,2.151 //",
    "GR14ruphbr_u:5123": " tasya rūpam--",
    "GR14ruphbr_u:5124": " sa jayati śambara-damanaḥ sukumāro yadu-kumāra-kula-mauliḥ /",
    "GR14ruphbr_u:5125": " janayati janeṣu janaka-bhrāntiṃ yaḥ suṣṭhu rūpeṇa // RBhrs_3,2.152 //",
    "GR14ruphbr_u:5126": " asya bhaktiḥ--",
    "GR14ruphbr_u:5127": " prabhāvati samīkṣyatāṃ divi kṛpāmbudhir mādṛśāṃ",
    "GR14ruphbr_u:5128": " sa eṣa paramo gurur garuḍa-go yadūnāṃ patiḥ /",
    "GR14ruphbr_u:5129": " yataḥ kim api lālanaṃ vayam avāpya daroddhurāḥ",
    "GR14ruphbr_u:5130": " purārim api saṅgare guru-ruṣaṃ tiraskurmahe // RBhrs_3,2.153 //",
    "GR14ruphbr_u:5131": " ubhayeṣāṃ sadārādhya-dhiyaiva bhajatām api /",
    "GR14ruphbr_u:5132": " sevakānām ihaiśvarya-jñānasyaiva pradhānatā //",
    "GR14ruphbr_u:5133": " lālyānāṃ tu sva-sambandha-sphūrter eva samantataḥ // RBhrs_3,2.154 //",
    "GR14ruphbr_u:5134": " vraja-sthānāṃ paraiśvarya-jñāna-śūnya-dhiyām api /",
    "GR14ruphbr_u:5135": " asty eva vallavādhīśa-putratvaiśvarya-vedanam // RBhrs_3,2.155 //",
    "GR14ruphbr_u:5136": " atha uddīpanāḥ--",
    "GR14ruphbr_u:5137": " uddīpanās tu vātsalya-smita-prekṣādayo hareḥ // RBhrs_3,2.156 //",
    "GR14ruphbr_u:5138": " yathā--",
    "GR14ruphbr_u:5139": " agre sānugrahaṃ paśyann agrajaṃ vyagra-mānasaḥ /",
    "GR14ruphbr_u:5140": " gadaḥ padāravinde 'sya vidadhe daṇḍavan-natim // RBhrs_3,2.157 //",
    "GR14ruphbr_u:5141": " atha anubhāvāḥ--",
    "GR14ruphbr_u:5142": " anubhāvās tu tasyāgre nīcāsana-niveśanam /",
    "GR14ruphbr_u:5143": " guror vartmānusāritvaṃ dhuras tasya parigrahaḥ /",
    "GR14ruphbr_u:5144": " svairācāra-vimokṣādyāḥ śītā lālyeṣu kīrtitāḥ // RBhrs_3,2.158 //",
    "GR14ruphbr_u:5145": " tatra nīcāsana-niveśanam, yathā--",
    "GR14ruphbr_u:5146": " yadu-sadasi surendrair drāg upavrajyamānāḥ",
    "GR14ruphbr_u:5147": " sukhada-karaka-vārbhir brahmaṇābhyukṣitāṅgaḥ /",
    "GR14ruphbr_u:5148": " madhuripum abhivandya svarṇa-pīṭhāni muñcan",
    "GR14ruphbr_u:5149": " bhuvam abhi makarāṅko rāṅkavaṃ svīcakāra // RBhrs_3,2.159 //",
    "GR14ruphbr_u:5150": " dāsaiḥ sādhārāṇāś cānye procyante 'mīṣu kecana /",
    "GR14ruphbr_u:5151": " praṇāmo mauna-bāhulyaṃ saṅkocaṃ praśrayāḍhyatā /",
    "GR14ruphbr_u:5152": " nija-prāṇa-vyayenāpi tad-ājñā-paripālanam // RBhrs_3,2.160 //",
    "GR14ruphbr_u:5153": " adho-vadanatā sthairyaṃ kāsa-hāsādi-varjanam /",
    "GR14ruphbr_u:5154": " tadīyātirahaḥ-keli-vārtādy-uparamādayaḥ // RBhrs_3,2.161 //",
    "GR14ruphbr_u:5155": " atha sāttvikāḥ--",
    "GR14ruphbr_u:5156": " kandarpa vindati mukunda-padāravinda-",
    "GR14ruphbr_u:5157": " dvandve dṛśoḥ padam asau kila niṣprakampā /",
    "GR14ruphbr_u:5158": " prāleya-bindu-nicitaṃ dhṛta-kaṇṭakā te",
    "GR14ruphbr_u:5159": " svinnādya kaṇṭaki-phalaṃ tanur anvakārṣīt // RBhrs_3,2.162 //",
    "GR14ruphbr_u:5160": " atha vyabhicāriṇaḥ--",
    "GR14ruphbr_u:5161": " anantaroktāḥ sarve 'tra bhavanti vyabhicāriṇaḥ // RBhrs_3,2.163 //",
    "GR14ruphbr_u:5162": " tatra harṣo, yathā--",
    "GR14ruphbr_u:5163": " dūre darendrasya nabhasy udīrṇe",
    "GR14ruphbr_u:5164": " dhvanau sthitānāṃ yadu-rājadhanyām /",
    "GR14ruphbr_u:5165": " tanūruhais tatra kumārakāṇāṃ",
    "GR14ruphbr_u:5166": " naṭaiś ca hṛṣyadbhir akāri nṛtyam // RBhrs_3,2.164 //",
    "GR14ruphbr_u:5167": " nirvedo, yathā--",
    "GR14ruphbr_u:5168": " dhanyaḥ sāmba bhavān sa-riṅgaṇam ayan pārśve rajaḥ-karbūro",
    "GR14ruphbr_u:5169": " yas tātena vikṛṣya vatsalatayā svotsaṅgam āropitaḥ /",
    "GR14ruphbr_u:5170": " dhiṅ māṃ durbhagam atra śaṅkara-mayair durdaiva-visphūrjitaiḥ",
    "GR14ruphbr_u:5171": " prāptā na kṣaṇikāpi lālana-ratiḥ sā yena bālye pituḥ // RBhrs_3,2.165 //",
    "GR14ruphbr_u:5172": " atha sthāyī--",
    "GR14ruphbr_u:5173": " deha-sambandhitāmānād guru-dhīr atra gauravam /",
    "GR14ruphbr_u:5174": " tanmayī lālake prītir gaurava-prītir ucyate // RBhrs_3,2.166 //",
    "GR14ruphbr_u:5175": " sthāyi-bhāvo 'tra sā caiṣām āmūlāt svayam ucchritā /",
    "GR14ruphbr_u:5176": " kañcid viśeṣam āpannā premeti sneha ity api /",
    "GR14ruphbr_u:5177": " rāga ity ucyate cātra gaurava-prītir eva sā // RBhrs_3,2.167 //",
    "GR14ruphbr_u:5178": " tatra gaurava-prītiḥ, yathā--",
    "GR14ruphbr_u:5179": " mudrāṃ bhinatti na rada-cchadayor amandāṃ",
    "GR14ruphbr_u:5180": " vaktraṃ ca nonnamayati sravad-asra-kīrṇam /",
    "GR14ruphbr_u:5181": " dhīraḥ paraṃ kim api saṅkucatīṃ jhaṣāṅko",
    "GR14ruphbr_u:5182": " dṛṣṭiṃ kṣipaty aghabhidaś caraṇāravinde // RBhrs_3,2.168 //",
    "GR14ruphbr_u:5183": " premā, yathā--",
    "GR14ruphbr_u:5184": " dviṣadbhiḥ kṣodiṣṭhair jagad-avihitecchasya bhavataḥ",
    "GR14ruphbr_u:5185": " karād ākṛṣyaiva prasabham abhimanyāv api hate /",
    "GR14ruphbr_u:5186": " subhadrāyāḥ prītir danuja-damana tvad-viṣayikā",
    "GR14ruphbr_u:5187": " prapede kalyāṇī na hi malinimānaṃ lavam api // RBhrs_3,2.169 //",
    "GR14ruphbr_u:5188": " sneho, yathā--",
    "GR14ruphbr_u:5189": " vimuñca pṛthu-vepathuṃ visṛja kaṇṭhākuḥṭhāyitaṃ",
    "GR14ruphbr_u:5190": " vimṛjya mayi nikṣipa prasarad-aśru-dhāre dṛśau /",
    "GR14ruphbr_u:5191": " karaṃ ca makara-dhvaja prakaṭa-kaṇṭakālaṅkṛtaṃ",
    "GR14ruphbr_u:5192": " nidhehi savidhe pituḥ kathaya vatsa kaḥ sambhramaḥ // RBhrs_3,2.170 //",
    "GR14ruphbr_u:5193": " rāgo, yathā--",
    "GR14ruphbr_u:5194": " viṣam api sahasā sudhām ivāyaṃ",
    "GR14ruphbr_u:5195": " nipibati cet pitur iṅgitaṃ jhaṣāṅkaḥ /",
    "GR14ruphbr_u:5196": " visṛjati tad-asammatir yadi syād",
    "GR14ruphbr_u:5197": " viṣam iva tāṃ tu sudhāṃ sa eva sadyaḥ // RBhrs_3,2.171 //",
    "GR14ruphbr_u:5198": " triṣv evāyoga-yogādyā bhedāḥ pūrvavad īritāḥ // RBhrs_3,2.172 //",
    "GR14ruphbr_u:5199": " tatra utkaṇṭhitam, yathā--",
    "GR14ruphbr_u:5200": " śambaraḥ sumukhi labdha-durvipaḍ-",
    "GR14ruphbr_u:5201": " ḍambaraḥ sa ripur ambarāyitaḥ /",
    "GR14ruphbr_u:5202": " ambu-rāja-mahasaṃ kadā guruḥ",
    "GR14ruphbr_u:5203": " kambu-rāja-karam īkṣitāsmahe // RBhrs_3,2.173 //",
    "GR14ruphbr_u:5204": " atha viyogaḥ--",
    "GR14ruphbr_u:5205": " mano mameṣṭām api geṇḍu-līlāṃ",
    "GR14ruphbr_u:5206": " na vaṣṭi yogyāṃ ca tathāstra-yogyām /",
    "GR14ruphbr_u:5207": " gurau puraṃ kauravam abhyupete",
    "GR14ruphbr_u:5208": " kārām iva dvāravatīm avaiti // RBhrs_3,2.174 //",
    "GR14ruphbr_u:5209": " siddhiḥ--",
    "GR14ruphbr_u:5210": " militaḥ śambara-purato madanaḥ purato vilokayan pitaram /",
    "GR14ruphbr_u:5211": " ko 'ham iti svaṃ pramadān na dhīr adhīr apy asau veda // RBhrs_3,2.175 //",
    "GR14ruphbr_u:5212": " tuṣṭiḥ--",
    "GR14ruphbr_u:5213": " militam adhiṣṭhita-garuḍaṃ prekṣya yudhiṣṭhira-purān murārātim /",
    "GR14ruphbr_u:5214": " ajani mudā yadu-nagare sambhrama-bhūmā kumārāṇām // RBhrs_3,2.176 //",
    "GR14ruphbr_u:5215": " sthitiḥ--",
    "GR14ruphbr_u:5216": " kuñcayann akṣiṇī kiñcid bāṣpa-niṣpandi-pakṣiṇī /",
    "GR14ruphbr_u:5217": " vandate pādayor dvandvaṃ pituḥ prati-dinaṃ smaraḥ // RBhrs_3,2.177 //",
    "GR14ruphbr_u:5218": " utkaṇṭhita-viyogādye yad yad vistāritaṃ na hi /",
    "GR14ruphbr_u:5219": " sambhrama-prītivaj jñeyaṃ tat tad evākhilaṃ budhaiḥ // RBhrs_3,2.178 //",
    "GR14ruphbr_u:5220": " iti śrī-śrī-bhakti-rasāmṛta-sindhau",
    "GR14ruphbr_u:5221": " paścima-vibhāge mukhya-bhakti-rasa-pañcaka-nirūpaṇe",
    "GR14ruphbr_u:5222": " prīti-bhakti-rasa-laharī dvitīyā / (3.3)",
    "GR14ruphbr_u:5223": " preyo-bhakti-rasākhyā tṛtīya-laharī",
    "GR14ruphbr_u:5224": " sthāyi-bhāvo vibhāvādyaiḥ sakhyam ātmocitair iha /",
    "GR14ruphbr_u:5225": " nītaś citte satāṃ puṣṭiṃ rasaḥ preyān udīryate // RBhrs_3,3.1 //",
    "GR14ruphbr_u:5226": " tatra ālambanāḥ--",
    "GR14ruphbr_u:5227": " hariś ca tad-vayasyāś ca tasminn ālambanā matāḥ // RBhrs_3,3.2 //",
    "GR14ruphbr_u:5228": " tatra hariḥ--",
    "GR14ruphbr_u:5229": " dvibhujatvādi-bhāg atra prāgvad ālambano hariḥ // RBhrs_3,3.3 //",
    "GR14ruphbr_u:5230": " tatra vraje, yathā--",
    "GR14ruphbr_u:5231": " mahendra-maṇi-mañjula-dyutir amanda-kunda-smitaḥ",
    "GR14ruphbr_u:5232": " sphurat-puraṭa-ketakī-kusuma-ramya-paṭṭāmbaraḥ /",
    "GR14ruphbr_u:5233": " srag-ullasad-uraḥ-sthalaḥ kvaṇita-veṇur atrāvrajan",
    "GR14ruphbr_u:5234": " vrajād aghaharo haraty ahaha naḥ sakhīnāṃ manaḥ // RBhrs_3,3.4 //",
    "GR14ruphbr_u:5235": " anyatra, yathā--",
    "GR14ruphbr_u:5236": " cañcat-kaustubha-kaumudī-samudayaṃ kaumodakī-cakrayoḥ",
    "GR14ruphbr_u:5237": " sakhyenojjvalitais tathā jalajayor āḍhyaṃ caturbhir bhujaiḥ /",
    "GR14ruphbr_u:5238": " dṛṣṭvā hāri-harin-maṇi-dyuti-haraṃ śauriṃ hiraṇyāmbaraṃ",
    "GR14ruphbr_u:5239": " jagmuḥ pāṇḍu-sutāḥ pramoda-sudhayā naivātma-sambhāvanām // RBhrs_3,3.5 //",
    "GR14ruphbr_u:5240": " suveṣaḥ sarva-sal-lakṣma-lakṣito balināṃ varaḥ /",
    "GR14ruphbr_u:5241": " vividhādbhuta-bhāṣā-vid vāvadūkaḥ supaṇḍitaḥ // RBhrs_3,3.6 //",
    "GR14ruphbr_u:5242": " vipula-pratibho dakṣaḥ karuṇo vīra-śekharaḥ /",
    "GR14ruphbr_u:5243": " vidagdho buddhimān kṣantā rakta-lokaḥ samṛddhimān /",
    "GR14ruphbr_u:5244": " sukhī varīyān ity ādyā guṇās tasyeha kīrtitā // RBhrs_3,3.7 //",
    "GR14ruphbr_u:5245": " atha tad-vayasyāḥ--",
    "GR14ruphbr_u:5246": " rūpa-veṣa-guṇādyais tu samāḥ samyag-ayantritāḥ /",
    "GR14ruphbr_u:5247": " viśrambha-sambhṛtātmāno vayasyās tasya kīrtitāḥ // RBhrs_3,3.8 //",
    "GR14ruphbr_u:5248": " yathā--",
    "GR14ruphbr_u:5249": " sāmyena bhīti-vidhureṇa vidhīyamāna-",
    "GR14ruphbr_u:5250": " bhakti-prapañcam anudañcad-anugraheṇa /",
    "GR14ruphbr_u:5251": " viśrambha-sāra-nikuramba-karambitena",
    "GR14ruphbr_u:5252": " vandetarām aghaharasya vayasya-vṛndam // RBhrs_3,3.9 //",
    "GR14ruphbr_u:5253": " te pura-vraja-sambandhād dvi-vidhāḥ prāya īritāḥ // RBhrs_3,3.10 //",
    "GR14ruphbr_u:5254": " tatra pura-sambandhinaḥ--",
    "GR14ruphbr_u:5255": " arjuno bhīmasenaś ca duhitā drupadasya ca /",
    "GR14ruphbr_u:5256": " śrīdāma-bhūsurādyāś ca sakhāyaḥ pura-saṃśrayāḥ // RBhrs_3,3.11 //",
    "GR14ruphbr_u:5257": " eṣāṃ sakhyam, yathā--",
    "GR14ruphbr_u:5258": " śirasi nṛpatir drag aghrāsīd aghārim adhīra-dhīr",
    "GR14ruphbr_u:5259": " bhuja-parighayoḥ śliṣṭau bhīmārjunau pulakojjvalau /",
    "GR14ruphbr_u:5260": " pada-kamalayoḥ sāsrau dasrātmajau ca nipetatus",
    "GR14ruphbr_u:5261": " tam avaśādhiyaḥ prauḍhānandād arundhata pāṇḍavāḥ // RBhrs_3,3.12 //",
    "GR14ruphbr_u:5262": " śreṣṭhaḥ pura-vayasyeṣu bhagavān vānaradhvajaḥ // RBhrs_3,3.13 //",
    "GR14ruphbr_u:5263": " asya rūpaṃ, yathā--",
    "GR14ruphbr_u:5264": " gāṇḍīva-pāṇiḥ kari-rāja-śuṇḍā-",
    "GR14ruphbr_u:5265": " ramyorur indīvara-sundarābhaḥ /",
    "GR14ruphbr_u:5266": " rathāṅginā ratna-rathādhirohī",
    "GR14ruphbr_u:5267": " sa rohitākṣaḥ sutarām arājīt // RBhrs_3,3.14 //",
    "GR14ruphbr_u:5268": " sakhyaṃ, yathā--",
    "GR14ruphbr_u:5269": " paryaṅke mahati surāri-hantur aṅke",
    "GR14ruphbr_u:5270": " niḥśaṅka-praṇaya-nisṛṣṭa-pūrva-kāyaḥ /",
    "GR14ruphbr_u:5271": " unmīlan-nava-narma-karmaṭho 'yaṃ",
    "GR14ruphbr_u:5272": " gāṇḍīvī smita-vadanāmbujo vyarājīt // RBhrs_3,3.15 //",
    "GR14ruphbr_u:5273": " atha vraja-sambandhinaḥ--",
    "GR14ruphbr_u:5274": " kṣaṇādarśanato dīnāḥ sadā saha-vihāriṇaḥ /",
    "GR14ruphbr_u:5275": " tad-eka-jīvitāḥ proktā vayasyā vraja-vāsinaḥ /",
    "GR14ruphbr_u:5276": " ataḥ sarva-vayasyeṣu pradhānatvaṃ bhajanty amī // RBhrs_3,3.16 //",
    "GR14ruphbr_u:5277": " eṣāṃ rūpaṃ, yathā--",
    "GR14ruphbr_u:5278": " balānuja-sadṛg-vayo-guṇa-vilāsa-veṣa-śriyaḥ",
    "GR14ruphbr_u:5279": " priyaṅkaraṇa-vallakī-dala-viṣāṇa-veṇv-aṅkitāḥ /",
    "GR14ruphbr_u:5280": " mahendra-maṇi-hāṭaka-sphaṭika-padma-rāga-tviṣaḥ",
    "GR14ruphbr_u:5281": " sadā praṇaya-śālinaḥ sahacarā hareḥ pāntu vaḥ // RBhrs_3,3.17 //",
    "GR14ruphbr_u:5282": " sakhyaṃ, yathā--",
    "GR14ruphbr_u:5283": " unnidrasya yayus tavātra viratiṃ sapta-kṣapās tiṣṭhato",
    "GR14ruphbr_u:5284": " hanta śrānta ivāsi nikṣipa sakhe śrīdāma-pāṇau girim /",
    "GR14ruphbr_u:5285": " ādhir vidhyati nas tvam arpaya kare kiṃ vā kṣaṇaṃ dakṣiṇe",
    "GR14ruphbr_u:5286": " doṣṇas te karavāma kāmam adhunā savyasya saṃvāhanam // RBhrs_3,3.18 //",
    "GR14ruphbr_u:5287": " yathā vā śrī-daśame (10.12.11)--",
    "GR14ruphbr_u:5288": " itthaṃ satāṃ brahma-sukhānubhūtyā",
    "GR14ruphbr_u:5289": " dāsyaṃ gatānāṃ para-daivatena /",
    "GR14ruphbr_u:5290": " māyāśritānāṃ nara-dārakeṇa",
    "GR14ruphbr_u:5291": " sākaṃ vijahruḥ kṛta-puṇya-puñjāḥ // RBhrs_3,3.19 //",
    "GR14ruphbr_u:5292": " eṣu kṛṣṇasya sakhyaṃ, yathā--",
    "GR14ruphbr_u:5293": " sahacara-nikurambaṃ bhrātar ārya praviṣṭaṃ",
    "GR14ruphbr_u:5294": " drutam agha-jaṭharāntaḥ-koṭare prekṣamāṇaḥ /",
    "GR14ruphbr_u:5295": " skhalad-aśiśira-bāṣpa-kṣālita-kṣāma-gaṇḍaḥ",
    "GR14ruphbr_u:5296": " kṣaṇam aham avasīdan śūnya-cittas tadāsam // RBhrs_3,3.20 //",
    "GR14ruphbr_u:5297": " suhṛdaś ca sakhāyaś ca tathā priya-sakhāḥ pare /",
    "GR14ruphbr_u:5298": " priya-narma-vayasyāś cety uktā goṣṭhe catur-vidhāḥ // RBhrs_3,3.21 //",
    "GR14ruphbr_u:5299": " tatra suhṛdaḥ--",
    "GR14ruphbr_u:5300": " vātsalya-gandhi-sakhyāṃ tu kiñcit te vayasādhikāḥ /",
    "GR14ruphbr_u:5301": " sāyudhās tasya duṣṭebhyaḥ sadā rakṣā-parāyaṇāḥ // RBhrs_3,3.22 //",
    "GR14ruphbr_u:5302": " subhadra-maṇḍalībhadra-bhadravardhana-gobhaṭāḥ /",
    "GR14ruphbr_u:5303": " yakṣendrabhaṭa-bhadrāṅga-vīrabhadrā mahā-guṇāḥ /",
    "GR14ruphbr_u:5304": " vijayo balabhadrādyāḥ suhṛdas tasya kīrtitāḥ // RBhrs_3,3.23 //",
    "GR14ruphbr_u:5305": " eṣāṃ sakhyaṃ, yathā--",
    "GR14ruphbr_u:5306": " dhunvan dhāvasi maṇḍalāgram amalaṃ tvaṃ maṇḍalībhadra kiṃ",
    "GR14ruphbr_u:5307": " gurvīṃ nārya gadāṃ gṛhāṇa vijaya kṣobhaṃ vṛthā mā kṛthāḥ /",
    "GR14ruphbr_u:5308": " śaktiṃ na kṣipa bhadravardhana puro govardhanaṃ gāhate",
    "GR14ruphbr_u:5309": " garjann eṣa ghano balī na tu balīvardākṛtir dānavaḥ // RBhrs_3,3.24 //",
    "GR14ruphbr_u:5310": " suhṛtsu maṇḍalībhadra-balabhadrau kilottamau // RBhrs_3,3.25 //",
    "GR14ruphbr_u:5311": " atra maṇḍalībhadrasya rūpam, yathā--",
    "GR14ruphbr_u:5312": " pāṭala-paṭala-sad-aṅgo lakuṭa-karaḥ śekharī śikhaṇḍena /",
    "GR14ruphbr_u:5313": " dyuti-maṇḍalī-mali-nibhāṃ bhāti dadhan maṇḍalībhadraḥ // RBhrs_3,3.26 //",
    "GR14ruphbr_u:5314": " asya sakhyaṃ, yathā--",
    "GR14ruphbr_u:5315": " vana-bhramaṇa-kelibhir gurubhir ahni khinnīkṛtaḥ",
    "GR14ruphbr_u:5316": " sukhaṃ svapitu naḥ suhṛd vraja-niśānta-madhye niśi /",
    "GR14ruphbr_u:5317": " ahaṃ śirasi mardanaṃ mṛdu karomi karṇe kathāṃ",
    "GR14ruphbr_u:5318": " tvam asya visṛjann alaṃ subala sakthinī lālaya // RBhrs_3,3.27 //",
    "GR14ruphbr_u:5319": " baladevasya rūpaṃ, yathā--",
    "GR14ruphbr_u:5320": " gaṇḍāntaḥ-sphurad-eka-kuṇḍalam ali-cchannāvataṃsotpalaṃ",
    "GR14ruphbr_u:5321": " kastūrī-kṛta-citrakaṃ pṛthu-hṛdi bhrājiṣṇu guñjā-srajam /",
    "GR14ruphbr_u:5322": " taṃ vīraṃ śarad-ambuda-dyuti-bharaṃ saṃvīta-kālāmbaraṃ",
    "GR14ruphbr_u:5323": " gambhīra-svanitaṃ pralamba-bhujam ālambe pralamba-dviṣam // RBhrs_3,3.28 //",
    "GR14ruphbr_u:5324": " asya sakhyaṃ, yathā--",
    "GR14ruphbr_u:5325": " jani-tithir iti putra-prema-saṃvītayāhaṃ",
    "GR14ruphbr_u:5326": " snapayitum iha sadmany ambayā stambhito 'smi /",
    "GR14ruphbr_u:5327": " iti subala girā me sandiśa tvaṃ mukundaṃ",
    "GR14ruphbr_u:5328": " phaṇi-pati-hrada-kacche nādya gaccheḥ kadāpi // RBhrs_3,3.29 //",
    "GR14ruphbr_u:5329": " atra sakhāyaḥ--",
    "GR14ruphbr_u:5330": " kaniṣṭha-kalpāḥ sakhyena sambandhāḥ prīti-gandhinā /",
    "GR14ruphbr_u:5331": " viśāla-vṛṣabhaurjasvi-devaprastha-varūthapāḥ // RBhrs_3,3.30 //",
    "GR14ruphbr_u:5332": " maranda-kusumāpīḍa-maṇibandha-karandhamāḥ /",
    "GR14ruphbr_u:5333": " ity-ādayaḥ sakhāyo 'sya sevā-sakhyaika-rāgiṇaḥ // RBhrs_3,3.31 //",
    "GR14ruphbr_u:5334": " eṣāṃ sakhyaṃ, yathā--",
    "GR14ruphbr_u:5335": " viśāla visinī-dalaiḥ kalaya vījana-prakriyāṃ",
    "GR14ruphbr_u:5336": " varūthapa vilambitālaka-varūtham utsāraya /",
    "GR14ruphbr_u:5337": " mṛṣā vṛṣabha jalpitaṃ tyaja bhajāṅga-saṃvāhanaṃ",
    "GR14ruphbr_u:5338": " yad ugra-bhuja-saṅgare gurum agāt klamaṃ naḥ sakhā // RBhrs_3,3.32 //",
    "GR14ruphbr_u:5339": " sarveṣu sakhiṣu śreṣṭho devaprastho 'yam īritaḥ // RBhrs_3,3.33 //",
    "GR14ruphbr_u:5340": " tasya rūpaṃ, yathā--",
    "GR14ruphbr_u:5341": " bibhrad geṇḍuṃ pāṇḍurodbhāsa-vāsāḥ",
    "GR14ruphbr_u:5342": " pāśā-baddhottuṅga-maulir balīyān /",
    "GR14ruphbr_u:5343": " bandhūkābhaḥ sindhur aspardhi-līlo",
    "GR14ruphbr_u:5344": " devaprasthaḥ kṛṣṇa-pārśvaṃ pratasthe // RBhrs_3,3.34 //",
    "GR14ruphbr_u:5345": " asya sakhyaṃ, yathā--",
    "GR14ruphbr_u:5346": " śrīdāmnaḥ pṛthulāṃ bhujām abhi śiro vinyasya viśrāmiṇaṃ",
    "GR14ruphbr_u:5347": " dāmnaḥ savya-kareṇa ruddha-hṛdayaṃ śayyā-virājat-tanum /",
    "GR14ruphbr_u:5348": " madhye sundari kandarasya padayoḥ saṃvāhanena priyaṃ",
    "GR14ruphbr_u:5349": " devaprastha itaḥ kṛtī sukhayati premṇā vrajendrātmajam // RBhrs_3,3.35 //",
    "GR14ruphbr_u:5350": " atha priya-sakhāḥ--",
    "GR14ruphbr_u:5351": " vayas-tulyāḥ priya-sakhā sakhyaṃ kevalam āśritāḥ /",
    "GR14ruphbr_u:5352": " śrīdāmā ca sudāmā ca dāmā ca vasudāmakaḥ // RBhrs_3,3.36 //",
    "GR14ruphbr_u:5353": " kiṅkiṇi-stokakṛṣṇāṃśu-bhadrasena-vilāsinaḥ /",
    "GR14ruphbr_u:5354": " puṇḍarīka-viṭaṅkākṣa-kalaviṅkādayo 'py amī // RBhrs_3,3.37 //",
    "GR14ruphbr_u:5355": " ramayanti priya-sakhāḥ kelibhir vividhaiḥ sadā /",
    "GR14ruphbr_u:5356": " niyuddha-daṇḍa-yuddhādi-kautukair api keśavam // RBhrs_3,3.38 //",
    "GR14ruphbr_u:5357": " eṣāṃ sakhyaṃ, yathā--",
    "GR14ruphbr_u:5358": " sagadgada-padair hariṃ hasati ko 'pi vakroditaiḥ",
    "GR14ruphbr_u:5359": " prasārya bhujayor yugaṃ pulaki kaścid āśliṣyati /",
    "GR14ruphbr_u:5360": " kareṇa calatā dṛśau nibhṛtam etya rundhe paraḥ",
    "GR14ruphbr_u:5361": " kṛśāṅgi sukhayanty amī priya-sakhāḥ sakhāyaṃ tava // RBhrs_3,3.39 //",
    "GR14ruphbr_u:5362": " eṣu priya-vayasyeṣu śrīdāmā pravaro mataḥ // RBhrs_3,3.40 //",
    "GR14ruphbr_u:5363": " tasya rūpam, yathā--",
    "GR14ruphbr_u:5364": " vāsaḥ piṅgaṃ bibhrataṃ śṛṅga-pāṇiṃ",
    "GR14ruphbr_u:5365": " baddha-spardhaṃ sauhṛdān mādhavena /",
    "GR14ruphbr_u:5366": " tāmroṣṇīṣaṃ śyāma-dhāmābhirāmaṃ",
    "GR14ruphbr_u:5367": " śrīdāmānaṃ dāma-bhājaṃ bhajāmi // RBhrs_3,3.41 //",
    "GR14ruphbr_u:5368": " sakhyaṃ, yathā--",
    "GR14ruphbr_u:5369": " tvaṃ naḥ projjhya kaṭhora yāmuna-taṭe kasmād akasmād gato",
    "GR14ruphbr_u:5370": " diṣṭyā dṛṣṭim ito 'si hanta niviḍāśleṣaiḥ sakhīn prīṇaya /",
    "GR14ruphbr_u:5371": " brūmaḥ satyam adarśane tava manāk kā dhenavaḥ ke vayaṃ",
    "GR14ruphbr_u:5372": " kiṃ goṣṭhaṃ kim abhīṣṭam ity acirataḥ sarvaṃ viparyasyati // RBhrs_3,3.42 //",
    "GR14ruphbr_u:5373": " atha priya-narma-vayasyāḥ--",
    "GR14ruphbr_u:5374": " priya-narma-vayasyās tu pūrvato 'py abhito varāḥ /",
    "GR14ruphbr_u:5375": " ātyantika-rahasyeṣu yuktā bhāva-viśeṣiṇaḥ /",
    "GR14ruphbr_u:5376": " subalārjuna-gandharvās te vasantojjvalādayaḥ // RBhrs_3,3.43 //",
    "GR14ruphbr_u:5377": " eṣāṃ sakhyaṃ, yathā--",
    "GR14ruphbr_u:5378": " rādhā-sandeśa-vṛndaṃ kathayati subalaḥ paśya kṛṣṇasya karṇe",
    "GR14ruphbr_u:5379": " śyāmā-kandarpa-lekhaṃ nibhṛtam upaharaty ujjvalaḥ pāṇi-padme /",
    "GR14ruphbr_u:5380": " pālī-tāmbūlam āsye vitarati caturaḥ kokilo mūrdhni dhatte",
    "GR14ruphbr_u:5381": " tārā-dāmeti narma-praṇayi-sahacarās tanvi tanvanti sevām // RBhrs_3,3.44 //",
    "GR14ruphbr_u:5382": " priya-narma-vayasyeṣu prabalau subalārjunau // RBhrs_3,3.45 //",
    "GR14ruphbr_u:5383": " tatra subalasya rūpaṃ, yathā--",
    "GR14ruphbr_u:5384": " tanu-ruci-vijita-hiraṇyaṃ",
    "GR14ruphbr_u:5385": " hari-dayitaṃ hāriṇaṃ harid-vasanam /",
    "GR14ruphbr_u:5386": " subalaṃ kuvalaya-nayanaṃ",
    "GR14ruphbr_u:5387": " naya-nandita-bāndhavaṃ vande // RBhrs_3,3.46 //",
    "GR14ruphbr_u:5388": " asya sakhyaṃ, yathā--",
    "GR14ruphbr_u:5389": " vayasya-goṣṭhyām akhileṅgiteṣu",
    "GR14ruphbr_u:5390": " viśāradāyām api mādhavasya /",
    "GR14ruphbr_u:5391": " anyair durūhā subalena sārdhaṃ",
    "GR14ruphbr_u:5392": " saṃjñā-mayī kāpi babhūva vārtā // RBhrs_3,3.47 //",
    "GR14ruphbr_u:5393": " ujjvalasya rūpaṃ, yathā--",
    "GR14ruphbr_u:5394": " aruṇāmbaram uccalekṣaṇaṃ",
    "GR14ruphbr_u:5395": " madhu-puṣpa-balibhiḥ prasādhitam /",
    "GR14ruphbr_u:5396": " hari-nīla-ruciṃ hari-priyaṃ",
    "GR14ruphbr_u:5397": " maṇi-hārojjvalam ujjvalaṃ bhaje // RBhrs_3,3.48 //",
    "GR14ruphbr_u:5398": " asya sakhyaṃ, yathā--",
    "GR14ruphbr_u:5399": " śaktāsmi mānam avituṃ katham ujjvalo 'yaṃ",
    "GR14ruphbr_u:5400": " dūtaḥ sameti sakhi yatra milaty adūre /",
    "GR14ruphbr_u:5401": " sāpatrapāpi kulajāpi pativratāpi",
    "GR14ruphbr_u:5402": " kā vā vṛṣasyati na gopa-vṛṣaṃ kiśorī // RBhrs_3,3.49 //",
    "GR14ruphbr_u:5403": " ujjvalo 'yaṃ viśeṣeṇa sadā narmokti-lālasaḥ // RBhrs_3,3.50 //",
    "GR14ruphbr_u:5404": " yathā--",
    "GR14ruphbr_u:5405": " sphurad-atanu-taraṅgāvardhitānalpa-velaḥ",
    "GR14ruphbr_u:5406": " sumadhura-rasa-rūpo durgamāvāra-pāraḥ /",
    "GR14ruphbr_u:5407": " jagati yuvati-jātir nimnagā tvaṃ samudras",
    "GR14ruphbr_u:5408": " tad iyam aghahara tvām eti sarvādhvanaiva // RBhrs_3,3.51 //",
    "GR14ruphbr_u:5409": " eteṣu ke 'pi śāstreṣu ke 'pi lokeṣu viśrutāḥ // RBhrs_3,3.52 //",
    "GR14ruphbr_u:5410": " nitya-priyāḥ sura-carāḥ sādhakāś ceti te tridhā /",
    "GR14ruphbr_u:5411": " kecid eṣu sthirā jātyā mantrivat tam upāsate // RBhrs_3,3.53 //",
    "GR14ruphbr_u:5412": " taṃ hāsayanti cāpalāḥ kecid vaihāsikopamāḥ /",
    "GR14ruphbr_u:5413": " kecid ārjava-sāreṇa saralāḥ śīlayanti tam // RBhrs_3,3.54 //",
    "GR14ruphbr_u:5414": " vāmā vakrima-cakreṇa kecid vismāyayanty amum /",
    "GR14ruphbr_u:5415": " kecit pragalbhāḥ kurvanti vitaṇḍām amunā /",
    "GR14ruphbr_u:5416": " saumyāḥ sūnṛtayā vācā dhanyā dhinvanti taṃ pare // RBhrs_3,3.55 //",
    "GR14ruphbr_u:5417": " evaṃ vividhayā sarve prakṛtyā madhurā amī /",
    "GR14ruphbr_u:5418": " pavitra-maitrī-vaicitrī-cārutām upacinvate // RBhrs_3,3.56 //",
    "GR14ruphbr_u:5419": " atha uddīpanāḥ--",
    "GR14ruphbr_u:5420": " uddīpanā vayo-rūpa-śṛṅga-veṇu-darā hareḥ /",
    "GR14ruphbr_u:5421": " vinoda-narma-vikrānti-guṇāḥ preṣṭha-janās tathā /",
    "GR14ruphbr_u:5422": " rāja-devāvatārādi-ceṣṭānukaraṇādayaḥ // RBhrs_3,3.57 //",
    "GR14ruphbr_u:5423": " atha vayaḥ--",
    "GR14ruphbr_u:5424": " vayaḥ kaumāra-paugaṇḍa-kaiśoraṃ ceha sammatam /",
    "GR14ruphbr_u:5425": " goṣṭhe kaumāra-paugaṇḍe kaiśoraṃ pura-goṣṭhayoḥ // RBhrs_3,3.58 //",
    "GR14ruphbr_u:5426": " tatra kaumāraṃ, yathā--",
    "GR14ruphbr_u:5427": " kaumāraṃ vatsale vācyaṃ tataḥ saṅkṣipya likhyate // RBhrs_3,3.59 //",
    "GR14ruphbr_u:5428": " yathā śrī-daśame (10.13.11)--",
    "GR14ruphbr_u:5429": " bibhrad veṇuṃ jaṭhara-paṭayoḥ śṛṅga-vetre ca kakṣe",
    "GR14ruphbr_u:5430": " vāme pāṇau masṛṇa-kavalaṃ tat-phalāny aṅgulīṣu /",
    "GR14ruphbr_u:5431": " tiṣṭhan madhye sva-parisuhṛdo hāsayan narmabhiḥ svaiḥ",
    "GR14ruphbr_u:5432": " svarge loke miṣati bubhuje yajña-bhug bāla-keliḥ // RBhrs_3,3.60 //",
    "GR14ruphbr_u:5433": " atha paugaṇḍam--",
    "GR14ruphbr_u:5434": " ādyaṃ madhyaṃ tathā śeṣaṃ paugaṇḍaṃ ca tridhā bhavet // RBhrs_3,3.61 //",
    "GR14ruphbr_u:5435": " tatra ādyaṃ paugaṇḍaṃ--",
    "GR14ruphbr_u:5436": " adharādeḥ sulauhityaṃ jaṭharasya ca tānavam /",
    "GR14ruphbr_u:5437": " kambu-grīvodgamādyaṃ ca paugaṇḍe prathame sati // RBhrs_3,3.62 //",
    "GR14ruphbr_u:5438": " yathā--",
    "GR14ruphbr_u:5439": " tundaṃ vindati te mukunda śanakair aśvattha-patra-śriyaṃ",
    "GR14ruphbr_u:5440": " kaṇṭhaṃ kambuvad ambujākṣa bhajate rekhā-trayīm ujjvalām /",
    "GR14ruphbr_u:5441": " ārundhe kuruvinda-kandala-ruciṃ bhū-candra danta-cchado",
    "GR14ruphbr_u:5442": " lakṣmīr ādhunikī dhinoti suhṛdām akṣīṇi sā kāpy asau // RBhrs_3,3.63 //",
    "GR14ruphbr_u:5443": " puṣpa-maṇḍana-vaicitrī citrāṇi giri-dhātubhiḥ /",
    "GR14ruphbr_u:5444": " pīta-paṭṭa-dukūlādyam iha proktaṃ prasādhanam // RBhrs_3,3.64 //",
    "GR14ruphbr_u:5445": " sarvāṭavī-pracāreṇa naicikī-caya-cāraṇam /",
    "GR14ruphbr_u:5446": " niyuddha-keli-nṛtyādi-śikṣārambho 'tra ceṣṭitam // RBhrs_3,3.65 //",
    "GR14ruphbr_u:5447": " yathā--",
    "GR14ruphbr_u:5448": " vṛndāraṇye samastāt surabhiṇi surabhī-vṛnda-rakṣā-vihārī",
    "GR14ruphbr_u:5449": " guñjāhārī śikhaṇḍa-prakaṭita-mukuṭaḥ pīta-paṭṭāmbara-śrīḥ /",
    "GR14ruphbr_u:5450": " karṇābhyāṃ karṇikāre dadhad alam urasā phulla-mallīka-mālyaṃ",
    "GR14ruphbr_u:5451": " nṛtyan dor-yuddha-raṅge naṭavad iha sakhīn nandayaty eṣa kṛṣṇaḥ // RBhrs_3,3.66 //",
    "GR14ruphbr_u:5452": " atha madhya-paugaṇḍam--",
    "GR14ruphbr_u:5453": " nāsā suśikharā tuṅgā kapolau maṇḍalākṛtī /",
    "GR14ruphbr_u:5454": " pārśvādy-aṅgaṃ suvalitaṃ paugaṇḍe sati madhyame // RBhrs_3,3.67 //",
    "GR14ruphbr_u:5455": " yathā--",
    "GR14ruphbr_u:5456": " tila-kusuma-vihāsi-nāsikā-śrīr",
    "GR14ruphbr_u:5457": " nava-maṇi-darpaṇa-darpa-nāśi-gaṇḍaḥ /",
    "GR14ruphbr_u:5458": " harir iha parimṛṣṭa-pārśva-sīmā",
    "GR14ruphbr_u:5459": " sukhayati suṣṭhu sakhīn sva-śobhayaiva // RBhrs_3,3.68 //",
    "GR14ruphbr_u:5460": " uṣṇīṣaṃ paṭṭa-sūtrottha-pāśenātra taḍit-tviṣā /",
    "GR14ruphbr_u:5461": " yaṣṭiḥ śyāmā tri-hastoccā svarṇāgrety ādi-maṇḍanam /",
    "GR14ruphbr_u:5462": " bhāṇḍīre krīḍanaṃ śailoddhāraṇādyaṃ ca ceṣṭitam // RBhrs_3,3.69 //",
    "GR14ruphbr_u:5463": " yathā--",
    "GR14ruphbr_u:5464": " yaṣṭiṃ hasta-traya-parimitāṃ prāntayoḥ svarṇa-baddhāṃ",
    "GR14ruphbr_u:5465": " bibhral-līlāṃ caṭula-camarī-cāru-cūḍojjvala-śrīḥ /",
    "GR14ruphbr_u:5466": " baddhoṣṇīṣaḥ puraṭa-rucinā paṭṭi-pāśena pārśve",
    "GR14ruphbr_u:5467": " paśya krīḍan sukhayati sakhe mitra-vṛndaṃ mukundaḥ // RBhrs_3,3.70 //",
    "GR14ruphbr_u:5468": " paugaṇḍa-madhya evāyaṃ harir dīvyan virājate /",
    "GR14ruphbr_u:5469": " mādhuryādbhuta-rūpatvāt kaiśorāgrāṃśa-bhāg iva // RBhrs_3,3.71 //",
    "GR14ruphbr_u:5470": " atha śeṣa-paugaṇḍam--",
    "GR14ruphbr_u:5471": " veṇī nitamba-lambāgrā līlālaka-latā-dyuti /",
    "GR14ruphbr_u:5472": " aṃsayos tuṅgatety ādi paugaṇḍe carame sati // RBhrs_3,3.72 //",
    "GR14ruphbr_u:5473": " yathā--",
    "GR14ruphbr_u:5474": " agre līlālaka-latikayālaṅkṛtaṃ bibhrad āsyaṃ",
    "GR14ruphbr_u:5475": " cañcad-veṇī-śikhara-śikhayā cumbita-śreṇi-bimbaḥ /",
    "GR14ruphbr_u:5476": " uttuṅgāṃsa-cchavir aghaharo raṅgam aṅga-śriyaiva",
    "GR14ruphbr_u:5477": " nyasyann eva priya-savayasāṃ gokulān nirjihīte // RBhrs_3,3.73 //",
    "GR14ruphbr_u:5478": " uṣṇīṣe vakrimā līlā-sarasī-ruha-pāṇitā /",
    "GR14ruphbr_u:5479": " kāśmīreṇordhva-puṇḍrādyam iha maṇḍanam īritam // RBhrs_3,3.74 //",
    "GR14ruphbr_u:5480": " yathā--",
    "GR14ruphbr_u:5481": " uṣṇīṣe dara-vakrimā kara-tale vyājṛmbhi-līlāmbujaṃ",
    "GR14ruphbr_u:5482": " gaura-śrīr alike kilordhva-tilakaḥ kastūrikā-bindumān /",
    "GR14ruphbr_u:5483": " veṣaḥ keśava peśalaḥ subalam apy āghūrṇayaty adya te",
    "GR14ruphbr_u:5484": " vikrāntaṃ kim uta svabhāva-mṛdulāṃ goṣṭhābalānāṃ tatim // RBhrs_3,3.75 //",
    "GR14ruphbr_u:5485": " atra bhaṅgī girāṃ narma-sakhaiḥ karṇa-kathā-rasaḥ /",
    "GR14ruphbr_u:5486": " eṣu gokula-bālānāṃ śrī-ślāghety-ādi-ceṣṭitam // RBhrs_3,3.76 //",
    "GR14ruphbr_u:5487": " yathā--",
    "GR14ruphbr_u:5488": " dhūrtas tvaṃ yad avaiṣi hṛd-gatam ataḥ karṇe tava vyāhare",
    "GR14ruphbr_u:5489": " keyaṃ mohanatā-samṛddhir adhunā godhuk-kumārī-gaṇe /",
    "GR14ruphbr_u:5490": " atrāpi dyuti-ratna-rohaṇa-bhuvo bālāḥ sakhe pañca-ṣāḥ",
    "GR14ruphbr_u:5491": " pañceṣur jagatāṃ jaye nija-dhurāṃ yatrārpayan mādyati // RBhrs_3,3.77 //",
    "GR14ruphbr_u:5492": " atha kaiśoram--",
    "GR14ruphbr_u:5493": " kaiśoraṃ pūrvam evoktaṃ saṅkṣepeṇocyate tataḥ // RBhrs_3,3.78 //",
    "GR14ruphbr_u:5494": " yathā--",
    "GR14ruphbr_u:5495": " paśyotsikta-balī-trayī-vara-late vāsas taḍin-mañjule",
    "GR14ruphbr_u:5496": " pronmīlad-vana-mālikā-parimala-stome tamāla-tviṣi /",
    "GR14ruphbr_u:5497": " ukṣaty ambaka-cātakān smita-rasair dāmodarāmbhodhare",
    "GR14ruphbr_u:5498": " śrīdāmā ramaṇīya-roma-kalikākīrṇāṅga-śākhī babhau // RBhrs_3,3.79 //",
    "GR14ruphbr_u:5499": " prāyaḥ kiśora evāyaṃ sarva-bhakteṣu bhāsate /",
    "GR14ruphbr_u:5500": " tena yauvana-śobhāsya neha kācit prapañcitā // RBhrs_3,3.80 //",
    "GR14ruphbr_u:5501": " atha rūpaṃ, yathā--",
    "GR14ruphbr_u:5502": " alaṅkāram alaṅkṛtvā tavāṅgaṃ paṅkajekṣaṇa /",
    "GR14ruphbr_u:5503": " sakhīn kevalam evedaṃ dhāmnā dhīman dhinoti naḥ // RBhrs_3,3.81 //",
    "GR14ruphbr_u:5504": " atha śṛṅgaṃ, yathā--",
    "GR14ruphbr_u:5505": " vraja-nija-vaḍabhī-vitardikāyām",
    "GR14ruphbr_u:5506": " uṣasi viṣāṇa-vare ruvaty udagram /",
    "GR14ruphbr_u:5507": " ahaha savayasāṃ tadīya-romṇām",
    "GR14ruphbr_u:5508": " api nivahāḥ samam eva jāgrati sma // RBhrs_3,3.82 //",
    "GR14ruphbr_u:5509": " veṇur, yathā--",
    "GR14ruphbr_u:5510": " suhṛdo na hi yāta kātarā",
    "GR14ruphbr_u:5511": " harim anveṣṭum itaḥ sutāṃ raveḥ /",
    "GR14ruphbr_u:5512": " kathayann amum atra vaiṇava-",
    "GR14ruphbr_u:5513": " dhvani-dūtaḥ śikhare dhinoti naḥ // RBhrs_3,3.83 //",
    "GR14ruphbr_u:5514": " śaṅkho, yathā--",
    "GR14ruphbr_u:5515": " pāñcālī-patayaḥ śrutvā pāñcajanyasya nisvanam /",
    "GR14ruphbr_u:5516": " pañcāsya paśya muditāḥ pañcāsya-pratimāṃ yayuḥ // RBhrs_3,3.84 //",
    "GR14ruphbr_u:5517": " vinodo, yathā--",
    "GR14ruphbr_u:5518": " sphurad-aruṇa-dukūlaṃ jāguḍair gaura-gātraṃ",
    "GR14ruphbr_u:5519": " kṛta-vara-kavarīkaṃ ratna-tāṭaṅka-karṇam /",
    "GR14ruphbr_u:5520": " madhuripum iha rādhā-veṣam udvīkṣya sākṣāt",
    "GR14ruphbr_u:5521": " priya-sakhi subalo 'bhūd vismitaḥ sa-smitaś ca // RBhrs_3,3.85 //",
    "GR14ruphbr_u:5522": " athānubhāvāḥ--",
    "GR14ruphbr_u:5523": " niyuddha-kanduka-dyūta-vāhya-vāhādi-kelibhiḥ /",
    "GR14ruphbr_u:5524": " laguḍālaguḍi-krīḍā-saṅgaraiś cāsya toṣaṇam // RBhrs_3,3.86 //",
    "GR14ruphbr_u:5525": " palyaṅkāsana-dolāsu saha-svāpopaveśanam /",
    "GR14ruphbr_u:5526": " cāru-citra-parīhāso vihāraḥ salilāśaye // RBhrs_3,3.87 //",
    "GR14ruphbr_u:5527": " yugmatve lāsya-gānādyāḥ sarva-sādhāraṇāḥ kriyāḥ // RBhrs_3,3.88 //",
    "GR14ruphbr_u:5528": " tatra niyuddhena toṣaṇaṃ, yathā--",
    "GR14ruphbr_u:5529": " aghahara jitakāśī yuddha-kaṇḍūla-bāhus",
    "GR14ruphbr_u:5530": " tvam aṭasi sakhi-goṣṭhyām ātma-vīryaṃ stuvānaḥ /",
    "GR14ruphbr_u:5531": " kathaya kim u mamoccaiś caṇḍa-dor-daṇḍa-ceṣṭā-",
    "GR14ruphbr_u:5532": " viramita-raṇa-raṅgo niḥsahāṅgaḥ sthito 'si // RBhrs_3,3.89 //",
    "GR14ruphbr_u:5533": " yuktāyuktādi-kathanaṃ hita-kṛtye pravartanam /",
    "GR14ruphbr_u:5534": " prāyaḥ puraḥsaratvādyāḥ suhṛdām īritāḥ kriyāḥ // RBhrs_3,3.90 //",
    "GR14ruphbr_u:5535": " tāmbulādy-arpaṇaṃ vaktre tilaka-sthāsaka-kriyā /",
    "GR14ruphbr_u:5536": " patrāṅkura-vilekhādi sakhīnāṃ karma kīrtitam // RBhrs_3,3.91 //",
    "GR14ruphbr_u:5537": " nirjitī-karaṇaṃ yuddhe vastre dhṛtvāsya karṣaṇam /",
    "GR14ruphbr_u:5538": " puṣpādy-ācchedanaṃ hastāt kṛṣṇena sva-prasādhanam /",
    "GR14ruphbr_u:5539": " hastāhasti-prasaṅgādyāḥ proktāḥ priya-sakha-kriyāḥ // RBhrs_3,3.92 //",
    "GR14ruphbr_u:5540": " dūtyaṃ vraja-kiśorīṣu tāsāṃ praṇaya-gāmitā /",
    "GR14ruphbr_u:5541": " tābhiḥ keli-kalau sākṣāt sakhyuḥ pakṣa-parigrahaḥ // RBhrs_3,3.93 //",
    "GR14ruphbr_u:5542": " asākṣāt sva-sva-yūtheśā-pakṣa-sthāpana-cāturī /",
    "GR14ruphbr_u:5543": " karṇākarṇi-kathādyāś ca priya-narma-sakha-kriyāḥ // RBhrs_3,3.94 //",
    "GR14ruphbr_u:5544": " vanya-ratnālaṅkārair mādhavasya prasādhanam /",
    "GR14ruphbr_u:5545": " puras tauryatrikaṃ tasya gavāṃ sambhālana-kriyāḥ // RBhrs_3,3.95 //",
    "GR14ruphbr_u:5546": " aṅga-saṃvāhanaṃ mālya-gumphanaṃ bījanādayaḥ /",
    "GR14ruphbr_u:5547": " etāḥ sādhāraṇā dāsair vayasyānāṃ kriyā matāḥ /",
    "GR14ruphbr_u:5548": " pūrvokteṣv aparāś cātra jñeyā dhīrair yathocitam // RBhrs_3,3.96 //",
    "GR14ruphbr_u:5549": " atha sāttvikāḥ,",
    "GR14ruphbr_u:5550": " tatra stambho, yathā--",
    "GR14ruphbr_u:5551": " niṣkrāmantaṃ nāgam unmathya kṛṣṇaṃ",
    "GR14ruphbr_u:5552": " śrīdāmāyaṃ drāk pariṣvaktu-kāmaḥ /",
    "GR14ruphbr_u:5553": " labdha-stambhau sambhramārambha-śālī",
    "GR14ruphbr_u:5554": " bāhu-stambhau paśya notkṣeptum īṣṭe // RBhrs_3,3.97 //",
    "GR14ruphbr_u:5555": " svedo, yathā--",
    "GR14ruphbr_u:5556": " krīḍotsavānanda-rasaṃ mukunde",
    "GR14ruphbr_u:5557": " svāty-ambude varṣati ramya-ghoṣe /",
    "GR14ruphbr_u:5558": " śrīdāma-mūrtir vara-śuktir eṣā",
    "GR14ruphbr_u:5559": " svedāmbu-muktā-paṭalīṃ prasūte // RBhrs_3,3.98 //",
    "GR14ruphbr_u:5560": " romāñco, yathā dāna-keli-kaumudyām (37)--",
    "GR14ruphbr_u:5561": " api guru-puras tvām utsaṅge nidhāya visaṅkaṭe",
    "GR14ruphbr_u:5562": " vipula-pulakollāsaṃ svarā pariṣvajate hariḥ /",
    "GR14ruphbr_u:5563": " praṇayati tava skandhe cāsau bhujaṃ bhujagopamaṃ",
    "GR14ruphbr_u:5564": " kva subala purā siddha-kṣetre cakatha kiyat-tapaḥ // RBhrs_3,3.99 //",
    "GR14ruphbr_u:5565": " svara-bhedādi catuṣkaṃ, yathā--",
    "GR14ruphbr_u:5566": " praviṣṭavati mādhave bhujaga-rāja-bhājaṃ hradaṃ",
    "GR14ruphbr_u:5567": " tadīya-suhṛdas tadā pṛthula-vepathu-vyākulāḥ /",
    "GR14ruphbr_u:5568": " vivarṇa-vapuṣaḥ kṣaṇād vikaṭa-gharghara-dhmāyino",
    "GR14ruphbr_u:5569": " nipatya nikaṭa-sthalī-bhuvi suṣuptim ārebhire // RBhrs_3,3.100 //",
    "GR14ruphbr_u:5570": " aśru, yathā--",
    "GR14ruphbr_u:5571": " dāvaṃ samīkṣya vicarantam iṣīka-tulais",
    "GR14ruphbr_u:5572": " tasya kṣayārtham iva bāṣpa-jharaṃ kirantī /",
    "GR14ruphbr_u:5573": " svām apy upekṣya tanum ambuja-māla-bhāriṇy",
    "GR14ruphbr_u:5574": " ābhīra-vīthir abhito harim āvariṣṭa // RBhrs_3,3.101 //",
    "GR14ruphbr_u:5575": " atha vyabhicāriṇaḥ--",
    "GR14ruphbr_u:5576": " augryaṃ trāsaṃ tathālasyaṃ varjayitvākhilāḥ pare /",
    "GR14ruphbr_u:5577": " rase preyasi bhāva-jñaiḥ kathitā vyabhicāriṇaḥ // RBhrs_3,3.102 //",
    "GR14ruphbr_u:5578": " tatrāyoge madaṃ harṣaṃ garvaṃ nidrāṃ dhṛtiṃ vinā /",
    "GR14ruphbr_u:5579": " yoge mṛtiṃ klamaṃ vyādhiṃ vināpasmṛti-dīnate // RBhrs_3,3.103 //",
    "GR14ruphbr_u:5580": " tatra harṣo, yathā--",
    "GR14ruphbr_u:5581": " niṣkramayya kila kāliyoragaṃ",
    "GR14ruphbr_u:5582": " vallaveśvara-sute samīyuṣi /",
    "GR14ruphbr_u:5583": " sammadena suhṛdaḥ skhalat-padās",
    "GR14ruphbr_u:5584": " tad-giraś ca vivaśāṅgatāṃ dadhuḥ // RBhrs_3,3.104 //",
    "GR14ruphbr_u:5585": " atha sthāyī--",
    "GR14ruphbr_u:5586": " vimukta-sambhramā yā syād viśrambhātmā ratir dvayoḥ /",
    "GR14ruphbr_u:5587": " prāyaḥ samānayor atra sā sakhya-sthāyi-śabda-bhāk // RBhrs_3,3.105 //",
    "GR14ruphbr_u:5588": " viśrambho gāḍha-viśvāsa-viśeṣaḥ yantraṇojjhitaḥ /",
    "GR14ruphbr_u:5589": " eṣā sakhya-ratir vṛddhiṃ gacchantī praṇayaḥ kramāt /",
    "GR14ruphbr_u:5590": " premā snehas tathā rāga iti pañca-bhidoditā // RBhrs_3,3.106 //",
    "GR14ruphbr_u:5591": " tatra sakhya-ratiḥ, yathā--",
    "GR14ruphbr_u:5592": " mukundo gāndinī-putra tvayā sandiśyatām iti /",
    "GR14ruphbr_u:5593": " garuḍāṅka guḍākeśas tvāṃ kadā parirapsyate // RBhrs_3,3.107 //",
    "GR14ruphbr_u:5594": " praṇayaḥ--",
    "GR14ruphbr_u:5595": " prāptāyāṃ sambhramādīnāṃ yogyatāyām api sphuṭam /",
    "GR14ruphbr_u:5596": " tad-gandhenāpy asaṃspṛṣṭā ratiḥ praṇaya ucyate // RBhrs_3,3.108 //",
    "GR14ruphbr_u:5597": " yathā--",
    "GR14ruphbr_u:5598": " surais tripura-jin mukhair api vidhīyamāna-stuter",
    "GR14ruphbr_u:5599": " api prathayataḥ parām adhika-pārameṣṭhya-śriyam /",
    "GR14ruphbr_u:5600": " dadhat-pulakinaṃ harer adhi-śirodhi savyaṃ bhujaṃ",
    "GR14ruphbr_u:5601": " samaskuruta pāṃśumān śirasi candrakān arjunaḥ // RBhrs_3,3.109 //",
    "GR14ruphbr_u:5602": " prema, yathā--",
    "GR14ruphbr_u:5603": " bhavaty udayatīśvare suhṛdi hanta rājya-cyutir",
    "GR14ruphbr_u:5604": " mukunda vasatir vane para-gṛhe ca dāsya-kriyā /",
    "GR14ruphbr_u:5605": " iyaṃ sphuṭam amaṅgalā bhavatu pāṇḍavānāṃ gatiḥ",
    "GR14ruphbr_u:5606": " parantu vavṛdhe tvayi dvi-guṇam eva sakhyāmṛtam // RBhrs_3,3.110 //",
    "GR14ruphbr_u:5607": " sneho, yathā śrī-daśame (10.15.18)--",
    "GR14ruphbr_u:5608": " anye tad-anurūpāṇi manojñāni mahātmanaḥ /",
    "GR14ruphbr_u:5609": " gāyanti sma mahārāja sneha-klinna-dhiyaḥ śanaiḥ // RBhrs_3,3.111 //",
    "GR14ruphbr_u:5610": " yathā vā--",
    "GR14ruphbr_u:5611": " ārdrāṅga-skhalad-accha-dhātuṣu suhṛd-gotreṣu līlā-rasaṃ",
    "GR14ruphbr_u:5612": " varṣaty ucchvasiteṣu kṛṣṇa-mudire vyaktaṃ babhūvādbhutam /",
    "GR14ruphbr_u:5613": " yā prāg āsta sarasvatī drutam asau līnopakaṇṭha-sthale",
    "GR14ruphbr_u:5614": " yā nāsīd udagād dṛśoḥ pathi sadā nīrorudhāvātra sā // RBhrs_3,3.112 //",
    "GR14ruphbr_u:5615": " rāgo, yathā--",
    "GR14ruphbr_u:5616": " astreṇa duṣpariharā haraye vyakāri",
    "GR14ruphbr_u:5617": " yā patri-paṅktir akṛpeṇa kṛpī-sutena /",
    "GR14ruphbr_u:5618": " utplutya gāṇḍiva-bhṛtā hṛdi gṛhyamāṇā",
    "GR14ruphbr_u:5619": " jātāsya sā kusuma-vṛṣṭir ivotsavāya // RBhrs_3,3.113 //",
    "GR14ruphbr_u:5620": " yathā vā--",
    "GR14ruphbr_u:5621": " kusumāny avacinvataḥ samantād",
    "GR14ruphbr_u:5622": " vana-mālā-racanocitāny araṇye /",
    "GR14ruphbr_u:5623": " vṛṣabhasya vṛṣārkajā marīcir",
    "GR14ruphbr_u:5624": " divasārdhe 'pi babhūva kaumudīva // RBhrs_3,3.114 //",
    "GR14ruphbr_u:5625": " atha ayoge utkaṇṭhitaṃ, yathā--",
    "GR14ruphbr_u:5626": " dhanur-vedam adhīyāno madhyamas tvayi pāṇḍavaḥ /",
    "GR14ruphbr_u:5627": " bāṣpa-saṅkīrṇayā kṛṣṇaḥ girāśleṣaṃ vyajijñapat // RBhrs_3,3.115 //",
    "GR14ruphbr_u:5628": " atha viyoge, yathā--",
    "GR14ruphbr_u:5629": " aghasya jaṭharānalāt phaṇi-hradasya ca kṣveḍato",
    "GR14ruphbr_u:5630": " davasya kavalād api tvam avitātra yeṣām abhūḥ /",
    "GR14ruphbr_u:5631": " itas tritayato 'py atiprakaṭa-ghora-dhāṭī-dharāt",
    "GR14ruphbr_u:5632": " kathaṃ na viraha-jvarād avasitān sakhīn adya naḥ // RBhrs_3,3.116 //",
    "GR14ruphbr_u:5633": " atrāpi pūrvavat proktās tāpādyās tā daśā daśa // RBhrs_3,3.117 //",
    "GR14ruphbr_u:5634": " tatra tāpaḥ--",
    "GR14ruphbr_u:5635": " prapannāḥ bhāṇḍīre 'py adhika-śiśire caṇḍim abharaṃ",
    "GR14ruphbr_u:5636": " tuṣāre 'pi prauḍhiṃ dinakara-sutā-srotasi gataḥ /",
    "GR14ruphbr_u:5637": " apūrvaḥ kaṃsāre subala-mukha-mitrāvalim asau",
    "GR14ruphbr_u:5638": " balīyān uttāpas tava viraha-janmā jvalayati // RBhrs_3,3.118 //",
    "GR14ruphbr_u:5639": " kṛśatā--",
    "GR14ruphbr_u:5640": " tvayi prāpte kaṃsa-kṣitipati-vimokṣāya nagarīṃ",
    "GR14ruphbr_u:5641": " gabhīrād ābhīrāvali-tanuṣu khedād anudinam /",
    "GR14ruphbr_u:5642": " catūrṇāṃ bhūtānām ajani tanimā dānava-ripo",
    "GR14ruphbr_u:5643": " samīrasya ghrānādhvani pṛthulatā kevalam abhūt // RBhrs_3,3.119 //",
    "GR14ruphbr_u:5644": " jāgaryā, yathā--",
    "GR14ruphbr_u:5645": " netrāmbuja-dvandvam avekṣya pūrṇaṃ",
    "GR14ruphbr_u:5646": " bāṣpāmbu-pūreṇa varūthapasya /",
    "GR14ruphbr_u:5647": " tatrānuvṛttiṃ kila yādavendra",
    "GR14ruphbr_u:5648": " nirvidya nidrā-madhupī mumoca // RBhrs_3,3.120 //",
    "GR14ruphbr_u:5649": " ālambana-śūnyatā--",
    "GR14ruphbr_u:5650": " gate vṛndāraṇyāt priya-suhṛdi goṣṭheśvara-sute",
    "GR14ruphbr_u:5651": " laghu-bhṛtaṃ sadyaḥ patad-atitarām utpatad api /",
    "GR14ruphbr_u:5652": " na hi bhrāmaṃ bhrāmaṃ bhajati caṭulaṃ tulam iva me",
    "GR14ruphbr_u:5653": " nirālambaṃ cetaḥ kvacid api vilambaṃ lavam api // RBhrs_3,3.121 //",
    "GR14ruphbr_u:5654": " adhṛtiḥ--",
    "GR14ruphbr_u:5655": " racayati nija-vṛttau pāśupālye nivṛttiṃ",
    "GR14ruphbr_u:5656": " kalayati ca kalānāṃ vismṛtau yatna-koṭim /",
    "GR14ruphbr_u:5657": " kim aparam iha vācyaṃ jīvite 'py adya dhatte",
    "GR14ruphbr_u:5658": " yaduvara virahāt te nārthitāṃ bandhu-vargaḥ // RBhrs_3,3.122 //",
    "GR14ruphbr_u:5659": " jaḍatā--",
    "GR14ruphbr_u:5660": " anāśrita-paricchadāḥ kṛśa-viśīrṇa-rukṣāṅgakāḥ",
    "GR14ruphbr_u:5661": " sadā viphala-vṛttayo virahitāḥ kila cchāyayā /",
    "GR14ruphbr_u:5662": " virāva-parivarjitās tava mukunda goṣṭhāntare",
    "GR14ruphbr_u:5663": " sphurati suhṛdāṃ gaṇāḥ śikhara-jāta-vṛkṣā iva // RBhrs_3,3.123 //",
    "GR14ruphbr_u:5664": " vyādhiḥ--",
    "GR14ruphbr_u:5665": " viraha-jvara-saṃjvareṇa te jvalitā viślatha-gātra-bandhanā /",
    "GR14ruphbr_u:5666": " yaduvīra taṭe viceṣṭate ciram ābhīra-kumāra-maṇḍalī // RBhrs_3,3.124 //",
    "GR14ruphbr_u:5667": " unmādaḥ--",
    "GR14ruphbr_u:5668": " vinā bhavad-anusmṛtiṃ viraha-vibhrameṇādhunā",
    "GR14ruphbr_u:5669": " jagad-vyavahṛti-kramaṃ nikhilam eva vismāritāḥ /",
    "GR14ruphbr_u:5670": " luṇṭhanti bhuvi śerate bata hasanti dhāvanty amī",
    "GR14ruphbr_u:5671": " rudanti mathurā-pate kim api vallavānāṃ gaṇāḥ // RBhrs_3,3.125 //",
    "GR14ruphbr_u:5672": " mūrcchitam--",
    "GR14ruphbr_u:5673": " dīvyatīha madhure mathurāyāṃ",
    "GR14ruphbr_u:5674": " prāpya rājyam adhunā madhu-nāthe /",
    "GR14ruphbr_u:5675": " viśvam eva muditaṃ ruditāndhe",
    "GR14ruphbr_u:5676": " gokule tu muhur ākulatābhūt // RBhrs_3,3.126 //",
    "GR14ruphbr_u:5677": " mṛtiḥ--",
    "GR14ruphbr_u:5678": " kaṃsārer viraha-jvarormi-janita-jvālāvalī-jarjarā",
    "GR14ruphbr_u:5679": " gopāḥ śaila-taṭe tathā śithilita-śvāsāṅkurāḥ śerate /",
    "GR14ruphbr_u:5680": " vāraṃ vāram akharva-locana-jalair āplāvya tān niścalān",
    "GR14ruphbr_u:5681": " śocanty adya yathā ciraṃ paricaya-snigdhāḥ kuraṅgā api // RBhrs_3,3.127 //",
    "GR14ruphbr_u:5682": " prokteyaṃ virahāvasthā spaṣṭa-līlānusārataḥ /",
    "GR14ruphbr_u:5683": " kṛṣṇena viprayogaḥ syān na jātu vraja-vāsinām // RBhrs_3,3.128 //",
    "GR14ruphbr_u:5684": " tathā ca skānde mathurā-khaṇḍe--",
    "GR14ruphbr_u:5685": " vatsair vatsatarībhiś ca sadā krīḍati mādhavaḥ /",
    "GR14ruphbr_u:5686": " vṛndāvanāntara-gataḥ sa-rāmo bālakair vṛtaḥ // RBhrs_3,3.129 //",
    "GR14ruphbr_u:5687": " atha yoge siddhir, yathā--",
    "GR14ruphbr_u:5688": " pāṇḍavaḥ puṇḍarīkākṣaṃ prekṣya cakri-niketane /",
    "GR14ruphbr_u:5689": " citrākāraṃ bhajann eva mitrākāram adarśayat // RBhrs_3,3.130 //",
    "GR14ruphbr_u:5690": " tuṣṭir, yatha śrī-daśame (10.71.27)--",
    "GR14ruphbr_u:5691": " taṃ mātuleyaṃ parirabhya nirvṛto",
    "GR14ruphbr_u:5692": " bhīmaḥ smayan prema-javākulendriyaḥ /",
    "GR14ruphbr_u:5693": " yamau kirīṭī ca suhṛttamaṃ mudā",
    "GR14ruphbr_u:5694": " prabṛddha-bāṣpaḥ parirebhire 'cyutam // RBhrs_3,3.131 //",
    "GR14ruphbr_u:5695": " yathā vā--",
    "GR14ruphbr_u:5696": " kurujāṅgale harim avekṣya puraḥ",
    "GR14ruphbr_u:5697": " priya-saṅgamaṃ vraja-suhṛn-nikarāḥ /",
    "GR14ruphbr_u:5698": " bhuja-maṇḍalena maṇi-kuṇḍalinaḥ",
    "GR14ruphbr_u:5699": " pulakāñcitena pariṣaṣvajire // RBhrs_3,3.132 //",
    "GR14ruphbr_u:5700": " sthitir, yathā śrī-daśame (10.12.12) --",
    "GR14ruphbr_u:5701": " yat-pāda-pāṃsur bahu-janma-kṛcchrato",
    "GR14ruphbr_u:5702": " dhṛtātmabhir yogibhir apy alabhyaḥ /",
    "GR14ruphbr_u:5703": " sa eva yad-dṛg-viṣayaḥ svayaṃ sthitaḥ",
    "GR14ruphbr_u:5704": " kiṃ varṇyate diṣṭam ato vrajaukasām // RBhrs_3,3.133 //",
    "GR14ruphbr_u:5705": " dvayor apy eka-jātīya-bhāva-mādhurya-bhāg asau /",
    "GR14ruphbr_u:5706": " preyān kām api puṣṇāti rasaś citta-camatkṛtim // RBhrs_3,3.134 //",
    "GR14ruphbr_u:5707": " prīte ca vatsale cāpi kṛṣṇa-tad-bhaktayoḥ punaḥ /",
    "GR14ruphbr_u:5708": " dvayor anyonya-bhāvasya bhinna-jātīyatā bhavet // RBhrs_3,3.135 //",
    "GR14ruphbr_u:5709": " preyān eva bhavet preyān ataḥ sarva-raseṣv ayam /",
    "GR14ruphbr_u:5710": " sakhya-sampṛkta-hṛdayaiḥ sadbhir evānubudhyate // RBhrs_3,3.136 //",
    "GR14ruphbr_u:5711": " iti śrī-śrī-bhakti-rasāmṛta-sindhau",
    "GR14ruphbr_u:5712": " paścima-vibhāge mukhya-bhakti-rasa-pañcaka-nirūpaṇe",
    "GR14ruphbr_u:5713": " preyo-bhakti-rasa-laharī tṛtīyā / (3.4)",
    "GR14ruphbr_u:5714": " vatsala-bhakti-rasākhyā caturtha-laharī",
    "GR14ruphbr_u:5715": " vibhāvādyais tu vātsalyaṃ sthāyī puṣṭim upāgataḥ /",
    "GR14ruphbr_u:5716": " eṣa vatsala-nāmātra prokto bhakti-raso budhaiḥ // RBhrs_3,4.1 //",
    "GR14ruphbr_u:5717": " tatra ālambanāḥ--",
    "GR14ruphbr_u:5718": " kṛṣṇaṃ tasya gurūṃś cātra prāhur ālambanān budhāḥ // RBhrs_3,4.2 //",
    "GR14ruphbr_u:5719": " tatra kṛṣṇo, yathā--",
    "GR14ruphbr_u:5720": " nava-kuvalaya-dāma-śyāmalaṃ komalāṅgaṃ",
    "GR14ruphbr_u:5721": " vicalad-alaka-bhṛṅga-krānta-netrāmbujāntam /",
    "GR14ruphbr_u:5722": " vraja-bhuvi viharantaṃ putram ālokayantī",
    "GR14ruphbr_u:5723": " vraja-pati-dayitāsīt prasnavotpīḍa-digdhā // RBhrs_3,4.3 //",
    "GR14ruphbr_u:5724": " śyāmāṅgo ruciraḥ sarva-sal-lakṣaṇa-yuto mṛduḥ /",
    "GR14ruphbr_u:5725": " priya-vāk saralo hrīmān vinayī mānya-māna-kṛt /",
    "GR14ruphbr_u:5726": " dātety-ādi-guṇo kṛṣṇo vibhāva iti kathyate // RBhrs_3,4.4 //",
    "GR14ruphbr_u:5727": " evaṃ guṇasya cāsyānugrāhyatvād eva kīrtitā /",
    "GR14ruphbr_u:5728": " prabhāvānāspadatayā vedyasyātra vibhāvatā // RBhrs_3,4.5 //",
    "GR14ruphbr_u:5729": " tathā śrī-daśame (10.8.45)--",
    "GR14ruphbr_u:5730": " trayyā copaniṣadbhiś ca sāṅkhya-yogaiś ca sātvataiḥ /",
    "GR14ruphbr_u:5731": " upagīyamāna-māhātmyaṃ hariṃ sāmanyatātmajam // RBhrs_3,4.6 //",
    "GR14ruphbr_u:5732": " yathā vā--",
    "GR14ruphbr_u:5733": " viṣṇur nityam upāsyate sakhi mayā tenātra nītāḥ kṣayaṃ",
    "GR14ruphbr_u:5734": " śaṅke pūtanikādayaḥ kṣiti-ruhau tau vātyayonmūlitau /",
    "GR14ruphbr_u:5735": " pratyakṣaṃ girir eṣa goṣṭa-patinā rāmeṇa sārdhaṃ dhṛtas",
    "GR14ruphbr_u:5736": " tat-tat-karma duranvayaṃ mama śiśoḥ kenāsya sambhāvyate // RBhrs_3,4.7 //",
    "GR14ruphbr_u:5737": " atha guravaḥ--",
    "GR14ruphbr_u:5738": " adhikaṃ-manya-bhāvena śikṣā-kāritayāpi ca /",
    "GR14ruphbr_u:5739": " lālakatvādināpy atra vibhāvā guravo matāḥ // RBhrs_3,4.8 //",
    "GR14ruphbr_u:5740": " yathā--",
    "GR14ruphbr_u:5741": " bhūry-anugraha-citena cetasā",
    "GR14ruphbr_u:5742": " lālanotkam abhitaḥ kṛpākulam /",
    "GR14ruphbr_u:5743": " gauraveṇa guruṇā jagad-guror",
    "GR14ruphbr_u:5744": " gauravaṃ gaṇam agaṇyam āśraye // RBhrs_3,4.9 //",
    "GR14ruphbr_u:5745": " te tu tasyātra kathitā vraja-rājñī vrajeśvaraḥ /",
    "GR14ruphbr_u:5746": " rohiṇī tāś ca vallavyo yāḥ padmaja-hṛtātmajāḥ // RBhrs_3,4.10 //",
    "GR14ruphbr_u:5747": " devakī tat-sapatnyaś ca kuntī cānakadundubhiḥ /",
    "GR14ruphbr_u:5748": " sāndīpani-mukhāś cānye yathā-pūrvam amī varāḥ /",
    "GR14ruphbr_u:5749": " vrajeśvarī-vrajādhīśau śreṣṭhau gurujaneṣv imau // RBhrs_3,4.11 //",
    "GR14ruphbr_u:5750": " tatra vrajeśvaryā rūpaṃ,",
    "GR14ruphbr_u:5751": " yathā śrī-daśame (10.9.3)--",
    "GR14ruphbr_u:5752": " kṣaumaṃ vāsaḥ pṛthu-kaṭi-taṭe bibhratī sūtra-naddhaṃ",
    "GR14ruphbr_u:5753": " putra-sneha-snuta-kuca-yugaṃ jāta-kampaṃ ca subhrūḥ /",
    "GR14ruphbr_u:5754": " rajjv-ākarṣa-śrama-bhuja-calat-kaṅkaṇau kuṇḍale ca",
    "GR14ruphbr_u:5755": " svinnaṃ vaktraṃ kabara-vigalan-mālatī nirmamantha // RBhrs_3,4.12 //",
    "GR14ruphbr_u:5756": " yathā vā--",
    "GR14ruphbr_u:5757": " ḍorī-juṭita-vakra-keśa-paṭalā sindūra-bindūllasat-",
    "GR14ruphbr_u:5758": " sīmānta-dyutir aṅga-bhūṣaṇa-vidhiṃ nāti-prabhūtaṃ śritā /",
    "GR14ruphbr_u:5759": " govindāsya-nisṛṣṭa-sāśru-nayana-dvandvā navendīvara-",
    "GR14ruphbr_u:5760": " śyāma-śyāma-rucir vicitra-sicayā goṣṭheśvarī pātu vaḥ // RBhrs_3,4.13 //",
    "GR14ruphbr_u:5761": " vātsalyam, yathā--",
    "GR14ruphbr_u:5762": " tanau mantra-nyāsaṃ praṇayati harer gadgadamayī",
    "GR14ruphbr_u:5763": " sa-bāṣpākṣī rakṣā-tilakam alike kalpayati ca /",
    "GR14ruphbr_u:5764": " snuvānā pratyūṣe diśati ca bhuje kārmaṇam asau",
    "GR14ruphbr_u:5765": " yaśodā mūrteva sphurati suta-vātsalya-paṭalī // RBhrs_3,4.14 //",
    "GR14ruphbr_u:5766": " vrajādhīśasya rūpaṃ, yathā--",
    "GR14ruphbr_u:5767": " tila-taṇḍulitaiḥ kacaiḥ sphurantaṃ",
    "GR14ruphbr_u:5768": " nava-bhāṇḍīra-palāśa-cāru-celam /",
    "GR14ruphbr_u:5769": " ati-tundilam indu-kānti-bhājaṃ",
    "GR14ruphbr_u:5770": " vraja-rājaṃ vara-kūrcam arcayāmi // RBhrs_3,4.15 //",
    "GR14ruphbr_u:5771": " vātsalyam, yathā--",
    "GR14ruphbr_u:5772": " avalambya karāṅguliṃ nijāṃ",
    "GR14ruphbr_u:5773": " skhalad-aṅghri prasarantam aṅgane /",
    "GR14ruphbr_u:5774": " urasi sravad-aśru-nirjharo",
    "GR14ruphbr_u:5775": " mumude prekṣya sutaṃ vrajādhipaḥ // RBhrs_3,4.16 //",
    "GR14ruphbr_u:5776": " atha uddīpanāḥ--",
    "GR14ruphbr_u:5777": " kaumārādi-vayo-rūpa-veśāḥ śaiśava-cāpalam /",
    "GR14ruphbr_u:5778": " jalpita-smita-līlādyāḥ budhair uddīpanāḥ smṛtāḥ // RBhrs_3,4.17 //",
    "GR14ruphbr_u:5779": " tatra kaumāram--",
    "GR14ruphbr_u:5780": " ādyaṃ madhyaṃ tathā śeṣaṃ kaumāraṃ tri-vidhaṃ matam // RBhrs_3,4.18 //",
    "GR14ruphbr_u:5781": " tatra ādyam--",
    "GR14ruphbr_u:5782": " sthūla-madhyorutāpāṅga-śvetimā svalpa-dantatā /",
    "GR14ruphbr_u:5783": " pravyakta-mārdavatvaṃ ca kaumāre prathame sati // RBhrs_3,4.19 //",
    "GR14ruphbr_u:5784": " yathā--",
    "GR14ruphbr_u:5785": " tri-catura-daśana-sphuran-mukhenduṃ",
    "GR14ruphbr_u:5786": " pṛthutara-madhya-kaṭi-rakoru-sīmā /",
    "GR14ruphbr_u:5787": " nava-kuvalaya-komalaḥ kumāro",
    "GR14ruphbr_u:5788": " mudam adhikāṃ vraja-nāthayor vyatānīt // RBhrs_3,4.20 //",
    "GR14ruphbr_u:5789": " asmin muhuḥ pada-kṣepa-kṣaṇike rudita-smite /",
    "GR14ruphbr_u:5790": " svāṅguṣṭha-pānam uttāna-śayanādyaṃ ca ceṣṭitam // RBhrs_3,4.21 //",
    "GR14ruphbr_u:5791": " yathā--",
    "GR14ruphbr_u:5792": " mukha-puṭa-kṛta-pādāmbhoruhāṅguṣṭha-mūrdha-",
    "GR14ruphbr_u:5793": " pracala-caraṇa-yugmaṃ putram uttāna-suptam /",
    "GR14ruphbr_u:5794": " kṣaṇam iha virudantaṃ smera-vaktraṃ kṣaṇaṃ sā",
    "GR14ruphbr_u:5795": " tilam api viratāsīn nekṣituṃ goṣṭha-rājñī // RBhrs_3,4.22 //",
    "GR14ruphbr_u:5796": " atra vyāghra-nakhaṃ kaṇṭhe rakṣā-tilaka-maṅgalam /",
    "GR14ruphbr_u:5797": " paṭṭa-ḍorī kaṭau haste sūtram ity ādi maṇḍanam // RBhrs_3,4.23 //",
    "GR14ruphbr_u:5798": " yathā--",
    "GR14ruphbr_u:5799": " tarakṣu-nakha-maṇḍalaṃ nava-tamāla-patra-dyutiṃ",
    "GR14ruphbr_u:5800": " śiśuṃ rucira-rocanā-kṛta-tamāla-patra-śriyam /",
    "GR14ruphbr_u:5801": " dhṛta-pratisaraṃ kaṭi-sphurita-paṭṭa-sūtra-srajaṃ",
    "GR14ruphbr_u:5802": " vrajeśa-gṛhiṇī sutaṃ na kila vīkṣya tṛptiṃ yayau // RBhrs_3,4.24 //",
    "GR14ruphbr_u:5803": " atha madhyamam--",
    "GR14ruphbr_u:5804": " dṛk-taṭī-bhāg-alakatānagnatā cchidri-karṇatā /",
    "GR14ruphbr_u:5805": " kalokti-riṅganādyaṃ ca kaumāre sati madhyame // RBhrs_3,4.25 //",
    "GR14ruphbr_u:5806": " yathā--",
    "GR14ruphbr_u:5807": " vicalad-alaka-ruddha-bhrū-kuṭī cañcalākṣaṃ",
    "GR14ruphbr_u:5808": " kala-vacanam udañcan nūtana-śrotra-randhram /",
    "GR14ruphbr_u:5809": " alaghu-racita-riṅgaṃ gokule dig-dukūlaṃ",
    "GR14ruphbr_u:5810": " tanayam amṛta-sindhau prekṣya mātā nyamāṅkṣīt // RBhrs_3,4.26 //",
    "GR14ruphbr_u:5811": " ghrāṇasya śikhare muktā nava-nītaṃ karāmbuje /",
    "GR14ruphbr_u:5812": " kiṅkiṇy-ādi ca kaṭyādau prasādhanam ihoditam // RBhrs_3,4.27 //",
    "GR14ruphbr_u:5813": " yathā--",
    "GR14ruphbr_u:5814": " kvaṇita-kanaka-kiṅkiṇī-kalāpaṃ",
    "GR14ruphbr_u:5815": " smita-mukham ujjvala-nāsikāgram uktam /",
    "GR14ruphbr_u:5816": " kara-dhṛta-navanīta-piṇḍam agre",
    "GR14ruphbr_u:5817": " tanayam avekṣya nananda nanda-patnī // RBhrs_3,4.28 //",
    "GR14ruphbr_u:5818": " atha śeṣam--",
    "GR14ruphbr_u:5819": " atra kiñcit kṛśaṃ madhyam īṣat-prathima-bhāg uraḥ /",
    "GR14ruphbr_u:5820": " śiraś ca kāka-pakṣāḍhyaṃ kaumāre carame sati // RBhrs_3,4.29 //",
    "GR14ruphbr_u:5821": " yathā--",
    "GR14ruphbr_u:5822": " sa manāg apacīyamāna-madhyaḥ",
    "GR14ruphbr_u:5823": " prathimopakrama-śikṣaṇārthi-vakṣāḥ /",
    "GR14ruphbr_u:5824": " dadhad-ākula-kāka-pakṣa-lakṣmīṃ",
    "GR14ruphbr_u:5825": " jananīṃ stambhayati sma divya-ḍimbhaḥ // RBhrs_3,4.30 //",
    "GR14ruphbr_u:5826": " dhaṭī phaṇa-paḍī cātra kiñcid-vanya-vibhūṣaṇam /",
    "GR14ruphbr_u:5827": " laghu-vetraka-ratnādi maṇḍanaṃ parikīrtitam // RBhrs_3,4.31 //",
    "GR14ruphbr_u:5828": " vatsa-rakṣā vrajābhyarṇe vayasyaiḥ saha khelanam /",
    "GR14ruphbr_u:5829": " pāva-śṛṅga-dalādīnāṃ vādanādy atra ceṣṭitam // RBhrs_3,4.32 //",
    "GR14ruphbr_u:5830": " yathā--",
    "GR14ruphbr_u:5831": " śikhaṇḍa-kṛta-śekharaḥ phaṇa-paṭīṃ dadhat",
    "GR14ruphbr_u:5832": " kare ca laguḍīṃ laghuṃ savayasāṃ kulair āvṛtaḥ /",
    "GR14ruphbr_u:5833": " avann iha śakṛt-karīn parisare vrajasya priye",
    "GR14ruphbr_u:5834": " sutas tava kṛtārthayaty ahaha paśya netrāṇi naḥ // RBhrs_3,4.33 //",
    "GR14ruphbr_u:5835": " atha paugaṇḍam--",
    "GR14ruphbr_u:5836": " paugaṇḍādi puraivoktaṃ tena saṅkṣipya likhyate // RBhrs_3,4.34 //",
    "GR14ruphbr_u:5837": " yathā--",
    "GR14ruphbr_u:5838": " pathi pathi surabhīṇān aṃśukottaṃsi-mūrdhā",
    "GR14ruphbr_u:5839": " dhavalim ayug-apāṅgo maṇḍitaḥ kañcukena /",
    "GR14ruphbr_u:5840": " laghu laghu pariguñjan-mañju-mañjīra-yugmaṃ",
    "GR14ruphbr_u:5841": " vraja-bhuvi mama vatsaḥ kacca-deśād upaiti // RBhrs_3,4.35 //",
    "GR14ruphbr_u:5842": " atha kaiśoram--",
    "GR14ruphbr_u:5843": " aruṇima-yug-apāṅgas tuṅga-vakṣaḥ-kapāṭī-",
    "GR14ruphbr_u:5844": " viluṭhad-amala-hāro ramya-romāvali-śrīḥ /",
    "GR14ruphbr_u:5845": " puruṣa-maṇir ayaṃ me devaki śyāmalāṅgas",
    "GR14ruphbr_u:5846": " tvad-udara-khani-janmā netram uccair dhinoti // RBhrs_3,4.36 //",
    "GR14ruphbr_u:5847": " navyena yauvanenāpi dīvyan goṣṭhendra-nandanaḥ /",
    "GR14ruphbr_u:5848": " bhāti kevala-vātsalya-bhājāṃ paugaṇḍa-bhāg iva // RBhrs_3,4.37 //",
    "GR14ruphbr_u:5849": " sukumāreṇa paugaṇḍa-vayasā saṅgato 'py asau /",
    "GR14ruphbr_u:5850": " kiśorābhaḥ sadā dāsa-viśeṣāṇāṃ prabhāsate // RBhrs_3,4.38 //",
    "GR14ruphbr_u:5851": " atha śaiśava-cāpalam--",
    "GR14ruphbr_u:5852": " pārīr bhinatti vikiraty ajire dadhīni",
    "GR14ruphbr_u:5853": " santānikāṃ harati kṛntati mantha-daṇḍam /",
    "GR14ruphbr_u:5854": " vahnau kṣipaty avirataṃ nava-nītam itthaṃ",
    "GR14ruphbr_u:5855": " mātuḥ pramoda-bharam eva haris tanoti // RBhrs_3,4.39 //",
    "GR14ruphbr_u:5856": " yathā vā--",
    "GR14ruphbr_u:5857": " prekṣya prekṣya diśaḥ sa-śaṅkam asakṛn mandaṃ padaṃ nikṣipan",
    "GR14ruphbr_u:5858": " nāyāty eṣa latāntare sphuṭam ito gavyaṃ hariṣyan hariḥ /",
    "GR14ruphbr_u:5859": " tiṣṭha svairam ajānatīva mukhare caurya-bhramad-bhrū-lataṃ",
    "GR14ruphbr_u:5860": " trasyal-locanam asya śuṣyad-adharaṃ ramyaṃ didṛkṣe mukham // RBhrs_3,4.40 //",
    "GR14ruphbr_u:5861": " atha anubhāvāḥ--",
    "GR14ruphbr_u:5862": " anubhāvāḥ śiro-ghrāṇaṃ kareṇāṅgābhimārjanam /",
    "GR14ruphbr_u:5863": " āśīrvādo nideśaś ca lālanaṃ pratipālanam /",
    "GR14ruphbr_u:5864": " hitopadeśa-dānādyā vatsale parikīrtitāḥ // RBhrs_3,4.41 //",
    "GR14ruphbr_u:5865": " atra śiro-ghrāṇam,",
    "GR14ruphbr_u:5866": " yathā śrī-daśame (10.13.33)--",
    "GR14ruphbr_u:5867": " tad-īkṣaṇotprema-rasāplutāśayā",
    "GR14ruphbr_u:5868": " jātānurāgā gata-manyavo 'rbhakān /",
    "GR14ruphbr_u:5869": " uduhya dorbhiḥ parirabhya mūrdhani",
    "GR14ruphbr_u:5870": " ghrāṇair avāpuḥ paramāṃ mudaṃ te // RBhrs_3,4.42 //",
    "GR14ruphbr_u:5871": " yathā vā--",
    "GR14ruphbr_u:5872": " dugdhena digdhā kuca-vicyutena",
    "GR14ruphbr_u:5873": " samagram āghrāya śiraḥ sapiccham /",
    "GR14ruphbr_u:5874": " kareṇa goṣṭheśitur aṅganeyam",
    "GR14ruphbr_u:5875": " aṅgāni putrasya muhur mamārja // RBhrs_3,4.43 //",
    "GR14ruphbr_u:5876": " cumbāśleṣau tathāhvānaṃ nāma-grahaṇa-pūrvakam /",
    "GR14ruphbr_u:5877": " upālambhādayaś cātra mitraiḥ sādhāraṇāḥ kriyāḥ // RBhrs_3,4.44 //",
    "GR14ruphbr_u:5878": " atha sāttvikāḥ--",
    "GR14ruphbr_u:5879": " navātra sāttvikāḥ stanya-srāvaḥ stambhādayaś ca te // RBhrs_3,4.45 //",
    "GR14ruphbr_u:5880": " tatra stanya-srāvo,",
    "GR14ruphbr_u:5881": " yathā śrī-daśame (10.13.22)--",
    "GR14ruphbr_u:5882": " tan-mātaro veṇu-rava-tvarotthitā",
    "GR14ruphbr_u:5883": " utthāpya dorbhiḥ parirabhya nirbharam /",
    "GR14ruphbr_u:5884": " sneha-snuta-stanya-payaḥ-sudhāsavaṃ",
    "GR14ruphbr_u:5885": " matvā paraṃ brahma sutān apāyayan // RBhrs_3,4.46 //",
    "GR14ruphbr_u:5886": " yathā vā lalita-mādhave (1.46)--",
    "GR14ruphbr_u:5887": " niculita-giri-dhātu-sphīta-patrāvalīkān",
    "GR14ruphbr_u:5888": " akhila-surabhi-reṇūn kṣālayadbhir yaśodā /",
    "GR14ruphbr_u:5889": " kuca-kalasa-vimuktaiḥ sneha-mādhvīka-madhyais",
    "GR14ruphbr_u:5890": " tava navam abhiṣekaṃ dugdha-pūraiḥ karoti // RBhrs_3,4.47 //",
    "GR14ruphbr_u:5891": " stambhādayo, yathā--",
    "GR14ruphbr_u:5892": " katham api parirabdhuṃ na kṣamā stabdha-gātrī",
    "GR14ruphbr_u:5893": " kalayitum api nālaṃ bāṣpa-pura-plutākṣī /",
    "GR14ruphbr_u:5894": " na ca sutam upadeṣṭuṃ ruddha-kaṇṭhī samarthā",
    "GR14ruphbr_u:5895": " dadhatam acalam āsīd vyākulā gokuleśā // RBhrs_3,4.48 //",
    "GR14ruphbr_u:5896": " atha vyabhicāriṇaḥ--",
    "GR14ruphbr_u:5897": " tatrāpasmāra-sahitāḥ prītoktāḥ vyabhicāriṇaḥ // RBhrs_3,4.49 //",
    "GR14ruphbr_u:5898": " tatra harṣo,",
    "GR14ruphbr_u:5899": " yathā śrī-daśame (10.17.19)--",
    "GR14ruphbr_u:5900": " yaśodāpi mahābhāgā naṣṭa-labdha-prajā satī /",
    "GR14ruphbr_u:5901": " pariṣvajāṅkam āropya mumocāśru-kalāṃ muhuḥ // RBhrs_3,4.50 //",
    "GR14ruphbr_u:5902": " yathā vā vidagdha-mādhave (1.20)--",
    "GR14ruphbr_u:5903": " jita-candra-parāga-candrikā",
    "GR14ruphbr_u:5904": " naladendīvara-candana-śriyam /",
    "GR14ruphbr_u:5905": " parito mayi śaitya-mādhurīṃ",
    "GR14ruphbr_u:5906": " vahati sparśa-mahotsavas tava // RBhrs_3,4.51 //",
    "GR14ruphbr_u:5907": " atha sthāyī--",
    "GR14ruphbr_u:5908": " sambhramādi-cyutā yā syād anukampe 'nukampituḥ /",
    "GR14ruphbr_u:5909": " ratiḥ saivātra vātsalyaṃ sthāyī bhāvo nigadyate // RBhrs_3,4.52 //",
    "GR14ruphbr_u:5910": " yaśodādes tu vātsalya-ratiḥ prauḍhā nisargataḥ /",
    "GR14ruphbr_u:5911": " premavat snehavad bhāti kadācit kila rāgavat // RBhrs_3,4.53 //",
    "GR14ruphbr_u:5912": " tatra vātsalya-ratir,",
    "GR14ruphbr_u:5913": " yathā śrī-daśame (10.6.43)",
    "GR14ruphbr_u:5914": " nandaḥ sva-putram ādāya pretyāgatam udāra-dhīḥ /",
    "GR14ruphbr_u:5915": " mūrdhny upāghrāya paramāṃ mudaṃ lebhe kurūdvaha // RBhrs_3,4.54 //",
    "GR14ruphbr_u:5916": " yathā vā--",
    "GR14ruphbr_u:5917": " vinyasta-śruti-pālir adya muralī-nisvāna-śuśrūṣā",
    "GR14ruphbr_u:5918": " bhūyaḥ prasrava-varṣiṇī dviguṇitotkaṇṭhā pradoṣodaye /",
    "GR14ruphbr_u:5919": " gehād aṅganam aṅganāt punar asau gehaṃ viśanty ākulā",
    "GR14ruphbr_u:5920": " govindasya muhur vrajendra-gṛhiṇī panthānam ālokate // RBhrs_3,4.55 //",
    "GR14ruphbr_u:5921": " premavad, yathā--",
    "GR14ruphbr_u:5922": " prekṣya tatra muni-rāja-maṇḍalaiḥ",
    "GR14ruphbr_u:5923": " stūyamānam asi mukta-sambhramā /",
    "GR14ruphbr_u:5924": " kṛṣṇam aṅkam abhi gokuleśvarī",
    "GR14ruphbr_u:5925": " prasnutā kuru-bhuvi nyavīviśat // RBhrs_3,4.56 //",
    "GR14ruphbr_u:5926": " yathā vā--",
    "GR14ruphbr_u:5927": " devakyā vivṛta-prasū-caritayāpy unmṛjyamānānane",
    "GR14ruphbr_u:5928": " bhūyobhir vasudeva-nandanatayāpy udghūṣyamāṇe janaiḥ /",
    "GR14ruphbr_u:5929": " govinde mihira-grahotsukatayā kṣetraṃ kuror āgate",
    "GR14ruphbr_u:5930": " premā vallava-nāthayor atitarām ullāsam evāyayau // RBhrs_3,4.57 //",
    "GR14ruphbr_u:5931": " snehavat, yathā--",
    "GR14ruphbr_u:5932": " pīyūṣa-dyutibhiḥ stanādri-patitaiḥ kṣīrotkarair jāhnavī",
    "GR14ruphbr_u:5933": " kālindī ca vilocanābja-janitair jātāñjana-śyāmalaiḥ /",
    "GR14ruphbr_u:5934": " ārān-madhyama-vedim āpatitayoḥ klinnā tayoḥ saṅgame",
    "GR14ruphbr_u:5935": " vṛttāsi vraja-rājñi tat-suta-mukha-prekṣāṃ sphuṭaṃ vāñchasi // RBhrs_3,4.58 //",
    "GR14ruphbr_u:5936": " rāgavat, yathā--",
    "GR14ruphbr_u:5937": " tuṣāvati tuṣānalo 'py upari tasya baddha-sthitir",
    "GR14ruphbr_u:5938": " bhavantam avalokate yadi mukunda goṣṭheśvarī /",
    "GR14ruphbr_u:5939": " sudhāmbudhir api sphuṭaṃ vikaṭa-kāla-kūṭaty alaṃ",
    "GR14ruphbr_u:5940": " sthitā yadi na tatra te vadana-padmam udvīkṣyate // RBhrs_3,4.59 //",
    "GR14ruphbr_u:5941": " atha ayoge utkaṇṭhitam, yathā--",
    "GR14ruphbr_u:5942": " vatsasya hanta śarad-indu-vinindi-vaktraṃ",
    "GR14ruphbr_u:5943": " sampādayiṣyati kadā nayanotsavaṃ naḥ /",
    "GR14ruphbr_u:5944": " ity acyute viharati vraja-bāṭikāyām",
    "GR14ruphbr_u:5945": " ūrvī tvarā jayati devaka-nandinīnām // RBhrs_3,4.60 //",
    "GR14ruphbr_u:5946": " yathā vā--",
    "GR14ruphbr_u:5947": " bhrātas tanayaṃ bhrātur",
    "GR14ruphbr_u:5948": " mama sandiśa gāndinī-putra /",
    "GR14ruphbr_u:5949": " bhrātṛvyeṣu vasantī",
    "GR14ruphbr_u:5950": " didṛkṣate tvāṃ hare kuntī // RBhrs_3,4.61 //",
    "GR14ruphbr_u:5951": " viyogo, yathā śrī-daśame (10.46.28)--",
    "GR14ruphbr_u:5952": " yaśodā varṇyamānāni putrasya caritāṇi ca /",
    "GR14ruphbr_u:5953": " śṛṇvaty aśrūṇy asrākṣīt sneha-snuta-payodharā // RBhrs_3,4.62 //",
    "GR14ruphbr_u:5954": " yathā vā--",
    "GR14ruphbr_u:5955": " yāte rāja-puraṃ harau mukha-taṭī vyākīrṇa-dhūmrālakā",
    "GR14ruphbr_u:5956": " paśya srasta-tanuḥ kaṭhora-luṭhanair dehe vraṇaṃ kurvatī /",
    "GR14ruphbr_u:5957": " kṣīṇā goṣṭha-mahī-mahendra-mahiṣī hā putra putrety asau",
    "GR14ruphbr_u:5958": " krośantī karayor yugena kurute kaṣṭād uras-tāḍanam // RBhrs_3,4.63 //",
    "GR14ruphbr_u:5959": " bahūnām api sad-bhāve viyoge 'tra tu kecana /",
    "GR14ruphbr_u:5960": " cintā viṣāda-nirveda-jāḍya-dainyāni cāpalam /",
    "GR14ruphbr_u:5961": " unmāda-mohāv ity ādyā atyudrekaṃ vrajanty amī // RBhrs_3,4.64 //",
    "GR14ruphbr_u:5962": " atra cintā--",
    "GR14ruphbr_u:5963": " manda-spandam abhūt klamair alaghubhiḥ sandānitaṃ mānasaṃ",
    "GR14ruphbr_u:5964": " dvandvaṃ locanayoś cirād avicala-vyābhugna-tāraṃ sthitam /",
    "GR14ruphbr_u:5965": " niśvāsaiḥ sravad eva pākam ayate stanyaṃ ca taptair idaṃ",
    "GR14ruphbr_u:5966": " nūnaṃ vallava-rājñi putra-virahodghūrṇābhir ākramyase // RBhrs_3,4.65 //",
    "GR14ruphbr_u:5967": " viṣādaḥ--",
    "GR14ruphbr_u:5968": " vadana-kamalaṃ putrasyāhaṃ nimīlati śaiśave",
    "GR14ruphbr_u:5969": " nava-taruṇimārambhonmṛṣṭaṃ na ramyam alokayam /",
    "GR14ruphbr_u:5970": " abhinava-vadhū-yuktaṃ cāmuṃ na harmyam aveśayaṃ",
    "GR14ruphbr_u:5971": " śirasi kuliśaṃ hanta kṣiptaṃ śvaphalka-sutena me // RBhrs_3,4.66 //",
    "GR14ruphbr_u:5972": " nirvedaḥ--",
    "GR14ruphbr_u:5973": " dhig astu hata-jīvitaṃ niravadhi-śriyo 'py adya me",
    "GR14ruphbr_u:5974": " yayā na hi hareḥ śiraḥ snuta-kucāgram āghrāyate /",
    "GR14ruphbr_u:5975": " sadā nava-sudhā-duhām api gavāṃ parārdhaṃ ca dhik",
    "GR14ruphbr_u:5976": " sa luñcati na cañcalaḥ surabhi-gandhi yāsāṃ dadhi // RBhrs_3,4.67 //",
    "GR14ruphbr_u:5977": " jāḍyam--",
    "GR14ruphbr_u:5978": " yaḥ puṇḍarīkekṣaṇa tiṣṭhatas te",
    "GR14ruphbr_u:5979": " goṣṭhe karāmbhoruha-maṇḍano 'bhūt /",
    "GR14ruphbr_u:5980": " taṃ prekṣya daṇḍa-stimitendriyād yad",
    "GR14ruphbr_u:5981": " daṇḍākṛtis te jananī babhūva // RBhrs_3,4.68 //",
    "GR14ruphbr_u:5982": " dainyam--",
    "GR14ruphbr_u:5983": " yācate bata vidhātar udasrā",
    "GR14ruphbr_u:5984": " tvāṃ radais tṛṇam udasya yaśodā /",
    "GR14ruphbr_u:5985": " gocare sakṛd api kṣaṇam adya",
    "GR14ruphbr_u:5986": " matsaraṃ tyaja mamānaya vatsam // RBhrs_3,4.69 //",
    "GR14ruphbr_u:5987": " cāpalam--",
    "GR14ruphbr_u:5988": " kim iva kurute harmye tiṣṭhann ayaṃ nirapatrapo",
    "GR14ruphbr_u:5989": " vrajapatir iti brūte mugdho 'yam atra mudā janaḥ /",
    "GR14ruphbr_u:5990": " ahaha tanayaṃ prāṇebhyo 'pi priyaṃ parihṛtya taṃ",
    "GR14ruphbr_u:5991": " kaṭhina-hṛdayo goṣṭhe svairī praviśya sukhīyati // RBhrs_3,4.70 //",
    "GR14ruphbr_u:5992": " unmādaḥ--",
    "GR14ruphbr_u:5993": " kva me putro nīpāḥ kathayata kuraṅgāḥ kim iha vaḥ",
    "GR14ruphbr_u:5994": " sa babhrāmābhyarṇe bhaṇata tam udantaṃ madhukarāḥ /",
    "GR14ruphbr_u:5995": " iti bhrāmaṃ bhrāmaṃ bhrama-bhara-vidūnā yadupate",
    "GR14ruphbr_u:5996": " bhavantaṃ pṛcchantī diśi diśi yaśodā vicarati // RBhrs_3,4.71 //",
    "GR14ruphbr_u:5997": " mohaḥ--",
    "GR14ruphbr_u:5998": " kuṭumbini manas taṭe vidhuratāṃ vidhatse kathaṃ",
    "GR14ruphbr_u:5999": " prasāraya dṛśaṃ manāk tava sutaḥ puro vartate /",
    "GR14ruphbr_u:6000": " idaṃ gṛhiṇi gṛhaṃ na kuru śūnyam ity ākulaṃ",
    "GR14ruphbr_u:6001": " sa śocati tava prasūṃ yadu-kulendra nandaḥ pitā // RBhrs_3,4.72 //",
    "GR14ruphbr_u:6002": " atha yoge siddhiḥ--",
    "GR14ruphbr_u:6003": " vilokya raṅga-sthala-labdha-saṅgamaṃ",
    "GR14ruphbr_u:6004": " vilocanābhīṣṭa-vilokanaṃ harim /",
    "GR14ruphbr_u:6005": " stanyair asiñcan nava-kañcukāñcalaṃ",
    "GR14ruphbr_u:6006": " devyaḥ kṣaṇād ānakadundubhi-priyāḥ // RBhrs_3,4.73 //",
    "GR14ruphbr_u:6007": " tuṣṭir, yathā prathame (1.11.30)--",
    "GR14ruphbr_u:6008": " tāḥ putram aṅkam āropya sneha-snuta-payodharāḥ /",
    "GR14ruphbr_u:6009": " harṣa-vihvalitātmānaḥ siṣicur netrajair jalaiḥ // RBhrs_3,4.74 //",
    "GR14ruphbr_u:6010": " yathā vā lalita-mādhave (10.14)--",
    "GR14ruphbr_u:6011": " nayanayoḥ stanayor api yugmataḥ",
    "GR14ruphbr_u:6012": " paripatadbhir asau payasāṃ jharaiḥ /",
    "GR14ruphbr_u:6013": " ahaha vallava-rāja-gṛheśvarī",
    "GR14ruphbr_u:6014": " sva-tanayaṃ praṇayād abhiṣiñcati // RBhrs_3,4.75 //",
    "GR14ruphbr_u:6015": " sthitir, yathā vidagdha-mādhave (1.19)--",
    "GR14ruphbr_u:6016": " ahaha kamala-gandher atra saundarya-vṛnde",
    "GR14ruphbr_u:6017": " vinihita-nayaneyaṃ tvan-mukhendor mukunda /",
    "GR14ruphbr_u:6018": " kuca-kalasa-mukhābhyām ambara-knopam ambā",
    "GR14ruphbr_u:6019": " tava muhur atiharṣād varṣati kṣīra-dhārām // RBhrs_3,4.76 //",
    "GR14ruphbr_u:6020": " svīkurvate rasam imaṃ nāṭya-jñā api kecana // RBhrs_3,4.77 //",
    "GR14ruphbr_u:6021": " tathāhuḥ [sā.da. 3.201]--",
    "GR14ruphbr_u:6022": " sphuṭaṃ camatkāritayā vatsalaṃ ca rasaṃ viduḥ /",
    "GR14ruphbr_u:6023": " sthāyī vatsalatāsyeha putrādy-ālambanaṃ matam // RBhrs_3,4.78 //",
    "GR14ruphbr_u:6024": " kiṃ ca--",
    "GR14ruphbr_u:6025": " apratītau hari-rateḥ prītasya syād apuṣṭatā /",
    "GR14ruphbr_u:6026": " preyasas tu tirobhāvo vatsalaysāsya na kṣatiḥ // RBhrs_3,4.79 //",
    "GR14ruphbr_u:6027": " eṣā rasa-trayī proktā prītādiḥ paramādbhutā /",
    "GR14ruphbr_u:6028": " tatra keṣucid apy asyāḥ saṅkulatvam udīryate // RBhrs_3,4.80 //",
    "GR14ruphbr_u:6029": " saṅkarṣaṇasya sakhyas tu prīti-vātsalya-saṅgatam /",
    "GR14ruphbr_u:6030": " yudhiṣṭhirasya vātsalyaṃ prītyā sakhyena cānvitam // RBhrs_3,4.81 //",
    "GR14ruphbr_u:6031": " āhuka-prabhṛtīnāṃ tu prītir vātsalya-miśritā /",
    "GR14ruphbr_u:6032": " jarad-ābhīrikādīnāṃ vātsalyaṃ sakhya-miśritam // RBhrs_3,4.82 //",
    "GR14ruphbr_u:6033": " mādreya-nāradādīnāṃ sakhyaṃ prītyā karambitam /",
    "GR14ruphbr_u:6034": " rudra-tārkṣyoddhavādīnāṃ prītiḥ sakhyena miśritā // RBhrs_3,4.83 //",
    "GR14ruphbr_u:6035": " aniruddhāpi-naptṝṇām evaṃ kecid babhāṣire /",
    "GR14ruphbr_u:6036": " evaṃ keṣucid anyeṣu vijñeyaṃ bhāva-miśraṇam // RBhrs_3,4.84 //",
    "GR14ruphbr_u:6037": " iti śrī-śrī-bhakti-rasāmṛta-sindhau",
    "GR14ruphbr_u:6038": " paścima-vibhāge mukhya-bhakti-rasa-pañcaka-nirūpaṇe",
    "GR14ruphbr_u:6039": " vatsala-bhakti-rasa-laharī caturthī / (3.5)",
    "GR14ruphbr_u:6040": " madhura-bhakti-rasākhyā pañcama-laharī",
    "GR14ruphbr_u:6041": " ātmocitair vibhāvādyaiḥ puṣṭiṃ nītā satāṃ hṛdi /",
    "GR14ruphbr_u:6042": " madhurākhyo bhaved bhakti-raso 'sau madhurā ratiḥ // RBhrs_3,5.1 //",
    "GR14ruphbr_u:6043": " nivṛttānupayogitvād durūhatvād ayaṃ rasaḥ /",
    "GR14ruphbr_u:6044": " rahasyatvāc ca saṃkṣipya vitatāṇgo vilikhyate // RBhrs_3,5.2 //",
    "GR14ruphbr_u:6045": " tatra ālambanāḥ--",
    "GR14ruphbr_u:6046": " asmin ālambanaḥ kṛṣṇaḥ priyās tasya tu subhruvaḥ // RBhrs_3,5.3 //",
    "GR14ruphbr_u:6047": " tatra kṛṣṇaḥ--",
    "GR14ruphbr_u:6048": " tatra kṛṣṇaḥ asamānordhva-saundarya-līlā-vaidigdhī-sampadām /",
    "GR14ruphbr_u:6049": " āśrayatvena madhure harir ālambano mataḥ // RBhrs_3,5.4 //",
    "GR14ruphbr_u:6050": " yathā śrī-gīta-govinde (1.11)--",
    "GR14ruphbr_u:6051": " viśveṣām anurañjanena janayann ānandam indīvara-",
    "GR14ruphbr_u:6052": " śreṇī-śyāmala-komalair upanayann aṅgair anaṅgotsavam /",
    "GR14ruphbr_u:6053": " svacchandaṃ vraja-sundarībhir abhitaḥ praty-aṅgam āliṅgitaḥ",
    "GR14ruphbr_u:6054": " śṛṅgāraḥ sakhi mūrtimān iva madhau mugdho hariḥ krīḍati // RBhrs_3,5.5 //",
    "GR14ruphbr_u:6055": " atha tasya preyasyaḥ--",
    "GR14ruphbr_u:6056": " nava-nava-vara-mādhurī-dhurīṇāḥ",
    "GR14ruphbr_u:6057": " praṇaya-taraṅga-karambitās taraṅgāḥ /",
    "GR14ruphbr_u:6058": " nija-ramaṇatayā hariṃ bhajantiḥ",
    "GR14ruphbr_u:6059": " praṇamata tāḥ paramādbhutāḥ kiśorīḥ // RBhrs_3,5.6 //",
    "GR14ruphbr_u:6060": " preyasīṣu harer āsu pravarā vārṣabhānavī // RBhrs_3,5.7 //",
    "GR14ruphbr_u:6061": " asyā rūpaṃ--",
    "GR14ruphbr_u:6062": " mada-cakita-cakorī-cārutā-cora-dṛṣṭir",
    "GR14ruphbr_u:6063": " vadana-damita-rākārohiṇī-kānta-kīrtiḥ /",
    "GR14ruphbr_u:6064": " avikala-kala-dhautoddhūti-dhaureyaka-śrīr",
    "GR14ruphbr_u:6065": " madhurima-madhu-pātrī rājate paśya rādhā // RBhrs_3,5.8 //",
    "GR14ruphbr_u:6066": " asyā ratiḥ--",
    "GR14ruphbr_u:6067": " narmoktau mama nirmitoru-paramānandotsavāyām api",
    "GR14ruphbr_u:6068": " śrotrasyānta-taṭīm api sphuṭam anādhāya sthitodyan-mukhī /",
    "GR14ruphbr_u:6069": " rādhā lāghavam apy anādara-girāṃ bhaṅgībhir ātanvatī",
    "GR14ruphbr_u:6070": " maitrī-gauravato 'py asau śata-guṇāṃ mat-prītim evādadhe // RBhrs_3,5.9 //",
    "GR14ruphbr_u:6071": " tatra kṛṣṇa-ratir,",
    "GR14ruphbr_u:6072": " yathā śrī-gīta-govinde (3.1)--",
    "GR14ruphbr_u:6073": " kaṃsārir api saṃsāra-vāsanābaddha-śṛṅkhalām /",
    "GR14ruphbr_u:6074": " rādhām ādhāya hṛdaye tatyāja vraja-sundarīḥ // RBhrs_3,5.10 //",
    "GR14ruphbr_u:6075": " atha uddīpanāḥ /",
    "GR14ruphbr_u:6076": " uddīpanā iha proktā muralī-nisvanādayaḥ // RBhrs_3,5.11 //",
    "GR14ruphbr_u:6077": " yathā padyāvalyām (172)",
    "GR14ruphbr_u:6078": " {*credited to Sarva-vidyā-vinoda}",
    "GR14ruphbr_u:6079": " guru-jana-gañjanam ayaśo",
    "GR14ruphbr_u:6080": " gṛha-pati-caritaṃ ca dāruṇaṃ kim api /",
    "GR14ruphbr_u:6081": " vismārayati samastaṃ",
    "GR14ruphbr_u:6082": " śiva śiva muralī murārāteḥ // RBhrs_3,5.12 //",
    "GR14ruphbr_u:6083": " atha anubhāvāḥ--",
    "GR14ruphbr_u:6084": " anubhāvās tu kathitā dṛg-natekṣā-smitādayaḥ // RBhrs_3,5.13 //",
    "GR14ruphbr_u:6085": " yathā lalita-mādhave (1.14)--",
    "GR14ruphbr_u:6086": " kṛṣṇāpaṅga-taraṅgita-dyumaṇijā-sambheda-veṇī-kṛte",
    "GR14ruphbr_u:6087": " rādhāyāḥ smita-candrikā-suradhunī-pure nipīyāmṛtam /",
    "GR14ruphbr_u:6088": " antas toṣa-tuṣāra-samplava-lava-vyālīḍhatāpodgamāḥ",
    "GR14ruphbr_u:6089": " krāntvā sapta jaganti samprati vayaṃ sarvordhvam adhyāsmahe // RBhrs_3,5.14 //",
    "GR14ruphbr_u:6090": " atha sāttvikāḥ,",
    "GR14ruphbr_u:6091": " yathā padyāvalyām (181)--",
    "GR14ruphbr_u:6092": " kāmaṃ vapuḥ pulakitaṃ nayane dhṛtāsre",
    "GR14ruphbr_u:6093": " vācaḥ sa-gadgada-padāḥ sakhi kampi vakṣaḥ /",
    "GR14ruphbr_u:6094": " jñātaṃ mukunda-muralī-rava-mādhurī te",
    "GR14ruphbr_u:6095": " cetaḥ sudhāṃśu-vadane taralīkaroti // RBhrs_3,5.15 //",
    "GR14ruphbr_u:6096": " atha vyabhicāriṇaḥ--",
    "GR14ruphbr_u:6097": " ālasyaugrye vinā sarve vijñeyā vyabhicāriṇaḥ // RBhrs_3,5.16 //",
    "GR14ruphbr_u:6098": " tatra nirvedo,",
    "GR14ruphbr_u:6099": " yathā padyāvalyām (221)--",
    "GR14ruphbr_u:6100": " mā muñca pañcaśara pañca-śarīṃ śarīre",
    "GR14ruphbr_u:6101": " mā siñca sāndra-makaranda-rasena vāyo /",
    "GR14ruphbr_u:6102": " aṅgāni tat-praṇaya-bhaṅga-vigarhitāni",
    "GR14ruphbr_u:6103": " nālambituṃ katham api kṣamate 'dya jīvaḥ // RBhrs_3,5.17 //",
    "GR14ruphbr_u:6104": " harṣo, yathā dāna-keli-kaumudyām (34)--",
    "GR14ruphbr_u:6105": " kuvalaya-yuvatīnāṃ lehayann akṣi-bhṛṅgaiḥ",
    "GR14ruphbr_u:6106": " kuvalaya-dala-lakṣmī-laṅgimāḥ svāṅga-bhāsaḥ /",
    "GR14ruphbr_u:6107": " mada-kala-kalabhendrollaṅghi-līlā-taraṅgaḥ",
    "GR14ruphbr_u:6108": " kavalayati dhṛtiṃ me kṣmādharāraṇya-dhūrtaḥ // RBhrs_3,5.18 //",
    "GR14ruphbr_u:6109": " atha sthāyī--",
    "GR14ruphbr_u:6110": " sthāyī bhāvo bhavaty atra pūrvoktā madhurā ratiḥ // RBhrs_3,5.19 //",
    "GR14ruphbr_u:6111": " yathā padyāvalyām (158)--",
    "GR14ruphbr_u:6112": " bhrūvalli-tāṇḍava-kalā-madhurānana-śrīḥ",
    "GR14ruphbr_u:6113": " kaṅkelli-koraka-karambita-karṇa-pūraḥ /",
    "GR14ruphbr_u:6114": " ko 'yaṃ navīna-nikaṣopala-tulya-veṣo",
    "GR14ruphbr_u:6115": " vaṃśīraveṇa sakhi mām avaśīkaroti // RBhrs_3,5.20 //",
    "GR14ruphbr_u:6116": " rādhā-mādhavayor eva kvāpi bhāvaiḥ kadāpy asau /",
    "GR14ruphbr_u:6117": " sajātīya-vijātīyair naiva vicchidyate ratiḥ // RBhrs_3,5.21 //",
    "GR14ruphbr_u:6118": " yathā--",
    "GR14ruphbr_u:6119": " ito dūre rājñī sphurati parito mitra-paṭalī",
    "GR14ruphbr_u:6120": " dṛśor agre candrāvalir upari śailasya danujaḥ /",
    "GR14ruphbr_u:6121": " asavye rādhāyāḥ kusumita-latā saṃvṛta-tanau dṛg-",
    "GR14ruphbr_u:6122": " anta-śrīr lolā taḍid iva mukundasya valate // RBhrs_3,5.22 //",
    "GR14ruphbr_u:6123": " ghorā khaṇḍita-śaṅkhacūḍam ajiraṃ rundhe śivā tāmasī",
    "GR14ruphbr_u:6124": " brahmiṣṭha-śvasanaḥ śama-stuti-kathā prāleyam āsiñcati /",
    "GR14ruphbr_u:6125": " agre rāmaḥ sudhā-rucir vijayate kṛṣṇa-pramodocitaṃ",
    "GR14ruphbr_u:6126": " rādhāyās tad api praphullam abhajan mlāniṃ na bhāvāmbujam // RBhrs_3,5.23 //",
    "GR14ruphbr_u:6127": " sa vipralambha-sambhoga-bhedena dvi-vidho mataḥ // RBhrs_3,5.24 //",
    "GR14ruphbr_u:6128": " tatra vipralambhaḥ--",
    "GR14ruphbr_u:6129": " sa pūrva-rāgo mānaś ca pravāsādi-mayas tathā /",
    "GR14ruphbr_u:6130": " vipralambho bahu-vidho vidvadbhir iha kathyate // RBhrs_3,5.25 //",
    "GR14ruphbr_u:6131": " tatra pūrva-rāgaḥ--",
    "GR14ruphbr_u:6132": " prāg-asaṅgatayor bhāvaḥ pūrva-rāgo bhaved dvayoḥ // RBhrs_3,5.26 //",
    "GR14ruphbr_u:6133": " yathā padyāvalyām (181)--",
    "GR14ruphbr_u:6134": " akasmād ekasmin pathi sakhi mayā yāmuna-taṭaṃ",
    "GR14ruphbr_u:6135": " vrajantyā dṛṣṭo yo nava-jaladhara-śyāmala-tanuḥ /",
    "GR14ruphbr_u:6136": " sa dṛg-bhaṅgyā kiṃ vākuruta na hi jāne tata idaṃ",
    "GR14ruphbr_u:6137": " mano me vyālolaṃ kvacana gṛha-kṛtyo na lagate // RBhrs_3,5.27 //",
    "GR14ruphbr_u:6138": " yathā śrī-daśame (10.53.2)--",
    "GR14ruphbr_u:6139": " yathā vinidrā yac cittā rukmiṇī kamalekṣaṇā /",
    "GR14ruphbr_u:6140": " tathāham api tac-citto nidrāṃ ca na labhe niśi /",
    "GR14ruphbr_u:6141": " vedāhaṃ rukmiṇyā dveṣān mamodvāho nivāritaḥ // RBhrs_3,5.28 //",
    "GR14ruphbr_u:6142": " atha mānaḥ /",
    "GR14ruphbr_u:6143": " mānaḥ prasiddha evātra // RBhrs_3,5.29 //",
    "GR14ruphbr_u:6144": " yathā śrī-gīta-govinde (2.1)--",
    "GR14ruphbr_u:6145": " viharati vane rādhā sādhāraṇa-praṇaye harau",
    "GR14ruphbr_u:6146": " vigalita-nijotkarṣād īṛsyā-vaśena gatānyataḥ /",
    "GR14ruphbr_u:6147": " kvacid api latā-kuñje guñjan-madhu-vrata-maṇḍalī-",
    "GR14ruphbr_u:6148": " mukhara-nikhare līnā dīnāpy uvāca rahaḥ sakhīm // RBhrs_3,5.30 //",
    "GR14ruphbr_u:6149": " atha pravāsaḥ--",
    "GR14ruphbr_u:6150": " pravāsaḥ saṅga-vicyutiḥ // RBhrs_3,5.31 //",
    "GR14ruphbr_u:6151": " yathā padyāvalyām (350)--",
    "GR14ruphbr_u:6152": " hastodare vinihitaika-kapola-pāler",
    "GR14ruphbr_u:6153": " aśrānta-locana-jala-snapitānanāyāḥ /",
    "GR14ruphbr_u:6154": " prasthāna-maṅgala-dināvadhi mādhavasya",
    "GR14ruphbr_u:6155": " nidrā-lavo 'pi kuta eva saroruhākṣyāḥ // RBhrs_3,5.32 //",
    "GR14ruphbr_u:6156": " yathā prahlāda-saṃhitāyām uddhava-vākyam--",
    "GR14ruphbr_u:6157": " bhagavān api govindaḥ kandarpa-śara-pīḍitaḥ /",
    "GR14ruphbr_u:6158": " na bhuṅkte na svapiti ca cintayan vo hy aharniśam // RBhrs_3,5.33 //",
    "GR14ruphbr_u:6159": " atha sambhogaḥ--",
    "GR14ruphbr_u:6160": " dvayor militayor bhogaḥ sambhoga iti kīrtyate // RBhrs_3,5.34 //",
    "GR14ruphbr_u:6161": " yathā padyāvalyām (199)--",
    "GR14ruphbr_u:6162": " paramānurāga-parayātha rādhayā",
    "GR14ruphbr_u:6163": " parirambha-kauśala-vikāśi-bhāvayā /",
    "GR14ruphbr_u:6164": " sa tayā saha smara-sabhājanotsavaṃ",
    "GR14ruphbr_u:6165": " niravāhayac chikhi-śikhaṇḍa-śekharaḥ // RBhrs_3,5.35 //",
    "GR14ruphbr_u:6166": " śrīmad-bhāgavatādy-arha-śāstra-darśitayā dṛśā /",
    "GR14ruphbr_u:6167": " iyam āviṣkṛtā mukhya-pañca-bhakti-rasā mayā // RBhrs_3,5.36 //",
    "GR14ruphbr_u:6168": " gopāla-rūpa-śobhāṃ dadhad api raghunātha-bhāva-vistārī /",
    "GR14ruphbr_u:6169": " tuṣyatu sanātanātmā paścima-bhāge rasāmbu-nidheḥ // RBhrs_3,5.37 //",
    "GR14ruphbr_u:6170": " iti śrī-śrī-bhakti-rasāmṛta-sindhau",
    "GR14ruphbr_u:6171": " paścima-vibhāge madhurākhya-bhakti-rasa-laharī caturthī /",
    "GR14ruphbr_u:6172": " iti śrī-śrī-bhakti-rasāmṛta-sindhau",
    "GR14ruphbr_u:6173": " mukhya-bhakti-rasa-nirūpakaḥ paścima-vibhāgaḥ samāptaḥ /",
    "GR14ruphbr_u:6174": " uttara-vibhāgaḥ (4.1)",
    "GR14ruphbr_u:6175": " hāsya-bhakti-rasākhyā",
    "GR14ruphbr_u:6176": " prathama-laharī",
    "GR14ruphbr_u:6177": " bhakti-bhareṇa prītiṃ kalayann urarīkṛta-vrajāsaṅgaḥ /",
    "GR14ruphbr_u:6178": " tanutāṃ sanātanātmā bhagavān mayi sarvadā tuṣṭim // RBhrs_4,1.1 //",
    "GR14ruphbr_u:6179": " rasāmṛtābdher bhāge 'tra turīye tūttārābhidhe /",
    "GR14ruphbr_u:6180": " rasaḥ sapta-vidho gauṇo maitrī-vaira-sthitir mithaḥ // RBhrs_4,1.2 //",
    "GR14ruphbr_u:6181": " rasābhāsāś ca tenātra laharyo nava kīrtitāḥ /",
    "GR14ruphbr_u:6182": " prāg atrāniyatādhārāḥ kadācit kvāpy uditvarāḥ // RBhrs_4,1.3 //",
    "GR14ruphbr_u:6183": " gauṇā bhakti-rasāḥ sapta lekhyā hāsyādayaḥ kramāt // RBhrs_4,1.4 //",
    "GR14ruphbr_u:6184": " bhaktānāṃ pañcadhoktānām eṣāṃ madhyata eva hi /",
    "GR14ruphbr_u:6185": " kvāpy ekaḥ kvāpy anekaś ca gauṇeṣv ālambano mataḥ // RBhrs_4,1.5 //",
    "GR14ruphbr_u:6186": " tatra hāsya-bhakti-rasaḥ--",
    "GR14ruphbr_u:6187": " vakṣyamāṇair vibhāvādyaiḥ puṣṭiṃ hāsa-ratir gatā /",
    "GR14ruphbr_u:6188": " hāsya-bhakti-raso nāma budhair eṣa nigadyate // RBhrs_4,1.6 //",
    "GR14ruphbr_u:6189": " asminn ālambanaḥ kṛṣṇas tathānyo 'pi tad-anvayī /",
    "GR14ruphbr_u:6190": " vṛddhāḥ śiśu-mukhāḥ prāyaḥ proktā dhīrais tad-āśrayāḥ /",
    "GR14ruphbr_u:6191": " vibhāvanādi-vaiśiṣṭyāt pravarāś ca kvacin matāḥ // RBhrs_4,1.7 //",
    "GR14ruphbr_u:6192": " tatra kṛṣṇo, yathā--",
    "GR14ruphbr_u:6193": " yāsyāmy asya na bhīṣaṇasya savidhaṃ jīrṇasya śīrṇākṛter",
    "GR14ruphbr_u:6194": " mātar neṣyati māṃ pidhāya kapaṭād ādhārikāyām asau /",
    "GR14ruphbr_u:6195": " ity uktvā cakitākṣam adbhuta-śiśāv udvīkṣyamāṇe harau",
    "GR14ruphbr_u:6196": " hāsyaṃ tasya niruddhato 'py atitarāṃ vyaktaṃ tadāsīn muneḥ // RBhrs_4,1.8 //",
    "GR14ruphbr_u:6197": " atha tad-anvayī---",
    "GR14ruphbr_u:6198": " yac ceṣṭā kṛṣṇa-viṣayā proktaḥ so 'tra tad-anvayī // RBhrs_4,1.9 //",
    "GR14ruphbr_u:6199": " yathā--",
    "GR14ruphbr_u:6200": " dadāmi dadhi-phāṇitaṃ vivṛṇu vaktram ity agrato",
    "GR14ruphbr_u:6201": " niśamya jaratī-giraṃ vivṛta-komalauṣṭhe sthite /",
    "GR14ruphbr_u:6202": " tayā kusumam arpitaṃ navam avetya bhugnānane",
    "GR14ruphbr_u:6203": " harau jahasur uddhuraṃ kim api suṣṭhu goṣṭhārbhakāḥ // RBhrs_4,1.10 //",
    "GR14ruphbr_u:6204": " yathā vā--",
    "GR14ruphbr_u:6205": " asya prekṣya karaṃ śiśor munipate śyāmasya me kathyatāṃ",
    "GR14ruphbr_u:6206": " tathyaṃ hanta cirāyur eṣa bhavitā kiṃ dhenu-koṭīśvaraḥ /",
    "GR14ruphbr_u:6207": " ity ukte bhagavan mayādya paritaś cīreṇa kiṃ cāruṇā",
    "GR14ruphbr_u:6208": " drāg āvirbhavad-uddhura-smitam idaṃ vaktraṃ tvayā rudhyate // RBhrs_4,1.11 //",
    "GR14ruphbr_u:6209": " uddīpanā hares tādṛg-vāg-veṣa-caritādayaḥ /",
    "GR14ruphbr_u:6210": " anubhāvās tu nāsauṣṭha-gaṇḍa-niṣpandanādayaḥ // RBhrs_4,1.12 //",
    "GR14ruphbr_u:6211": " harṣālasyāvahitthādyā vijñeyā vyabhicāriṇaḥ /",
    "GR14ruphbr_u:6212": " sā hāsa-ratir evātra sthāyi-bhāvatayoditā // RBhrs_4,1.13 //",
    "GR14ruphbr_u:6213": " ṣoḍhā hāsa-ratiḥ syāt smita-hasite vihasitāvahasite ca /",
    "GR14ruphbr_u:6214": " apahasitātihasitake jyeṣṭhādīnāṃ kramād dve dve // RBhrs_4,1.14 //",
    "GR14ruphbr_u:6215": " vibhāvanādi-vaicitryād uttamasyāpi kutracit /",
    "GR14ruphbr_u:6216": " bhaved vihasitādyaṃ ca bhāvajñair iti bhaṇyate // RBhrs_4,1.15 //",
    "GR14ruphbr_u:6217": " tatra smitam--",
    "GR14ruphbr_u:6218": " smitaṃ tv alakṣya-daśanaṃ netra-gaṇḍa-vikāśa-kṛt // RBhrs_4,1.16 //",
    "GR14ruphbr_u:6219": " yathā--",
    "GR14ruphbr_u:6220": " kva yāmi jaratī khalā dadhi-haraṃ didhīrṣanty asau",
    "GR14ruphbr_u:6221": " pradhāvati javena māṃ subala maṅkṣu rakṣāṃ kuru /",
    "GR14ruphbr_u:6222": " iti skhalad-udīrite dravati kāndiśīke harau",
    "GR14ruphbr_u:6223": " vikasvara-mukhāmbujaṃ kulam abhūn munīnāṃ divi // RBhrs_4,1.17 //",
    "GR14ruphbr_u:6224": " hasitam--",
    "GR14ruphbr_u:6225": " tad eva dara-saṃlakṣya-dantāgraṃ hasitaṃ bhavet // RBhrs_4,1.18 //",
    "GR14ruphbr_u:6226": " yathā--",
    "GR14ruphbr_u:6227": " mad-vaśena puraḥ-sthito harir asau putro 'ham evāsmi te",
    "GR14ruphbr_u:6228": " paśyety acyuta-jalpa-viśvasitayā saṃrambha-rajyad-dṛśā /",
    "GR14ruphbr_u:6229": " mām eti skhalad-akṣare jaṭilayā vyākruśya niṣkāsite",
    "GR14ruphbr_u:6230": " putre prāṅgataḥ sakhī-kulam abhūd dantāṃśu-dhautādharam // RBhrs_4,1.19 //",
    "GR14ruphbr_u:6231": " vihasitam--",
    "GR14ruphbr_u:6232": " sa-svanaṃ dṛṣṭa-daśanaṃ bhaved vihasitaṃ tu tat // RBhrs_4,1.20 //",
    "GR14ruphbr_u:6233": " yathā--",
    "GR14ruphbr_u:6234": " muṣāṇa dadhi meduraṃ viphalam antarā śaṅkase",
    "GR14ruphbr_u:6235": " sa-niḥśvasita-ḍambaraṃ jaṭilayātra nidrāyate /",
    "GR14ruphbr_u:6236": " iti bruvati keśave prakaṭa-śīrṇa-danta-sthalaṃ",
    "GR14ruphbr_u:6237": " kṛtaṃ hasitam utsvanaṃ kapaṭa-suptayā vṛddhayā // RBhrs_4,1.21 //",
    "GR14ruphbr_u:6238": " avahasitam--",
    "GR14ruphbr_u:6239": " tac cāvahasitaṃ phulla-nāsaṃ kuñcita-locanam // RBhrs_4,1.22 //",
    "GR14ruphbr_u:6240": " yathā--",
    "GR14ruphbr_u:6241": " lagnas te nitarāṃ dṛśor api yuge kiṃ dhātu-rāgo ghanaḥ",
    "GR14ruphbr_u:6242": " prātaḥ putra balasya vā kim asitaṃ vāsas tvayāṅge dhṛtam /",
    "GR14ruphbr_u:6243": " ity ākarṇya puro vrajeśa-gṛhiṇī-vācaṃ sphuran-nāsikā",
    "GR14ruphbr_u:6244": " dūtī saṅkucad-īkṣaṇāvahasitaṃ jātā na roddhuṃ kṣamā // RBhrs_4,1.23 //",
    "GR14ruphbr_u:6245": " apahasitam--",
    "GR14ruphbr_u:6246": " tac cāpahasitaṃ sāśru-locanaṃ kampitāṃsakam // RBhrs_4,1.24 //",
    "GR14ruphbr_u:6247": " yathā--",
    "GR14ruphbr_u:6248": " udasraṃ devarṣir divi dara-taraṅgad-bhuja-śirā",
    "GR14ruphbr_u:6249": " yad abhrāṇy uddaṇḍo daśana-rucibhiḥ pāṇḍarayati /",
    "GR14ruphbr_u:6250": " sphuṭaṃ brahmādīnāṃ naṭayitari divye vraja-śiśau",
    "GR14ruphbr_u:6251": " jaratyāḥ prastobhān naṭati tad anaiṣīd dṛśam asau // RBhrs_4,1.25 //",
    "GR14ruphbr_u:6252": " atihasitam--",
    "GR14ruphbr_u:6253": " sahasra-tālaṃ kṣiptāṅgaṃ tac cātihasitaṃ viduḥ // RBhrs_4,1.26 //",
    "GR14ruphbr_u:6254": " yathā--",
    "GR14ruphbr_u:6255": " vṛddhe tvaṃ valitānanāsi valibhiḥ prekṣya suyogyām atas",
    "GR14ruphbr_u:6256": " tvām udvoḍhum asau balī-mukha-varo māṃ sādhayaty utsukaḥ /",
    "GR14ruphbr_u:6257": " ābhir vipluta-dhīr vṛṇe na hi paraṃ tvatto bali-dhvaṃsanād",
    "GR14ruphbr_u:6258": " ity uccair mukharā-girā vijahasuḥ sottālikā bālikāḥ // RBhrs_4,1.27 //",
    "GR14ruphbr_u:6259": " yasya hāsaḥ sa cet kvāpi sākṣān naiva nibadhyate /",
    "GR14ruphbr_u:6260": " tathāpy eṣa vibhāvādi-sāmarthyād upalabhyate // RBhrs_4,1.28 //",
    "GR14ruphbr_u:6261": " yathā--",
    "GR14ruphbr_u:6262": " śimbī-lambi-kucāsi dardura-vadhū-vispardhi nāsākṛtis",
    "GR14ruphbr_u:6263": " tvaṃ jīryad-duli-dṛṣṭir oṣṭha-tulitāṅgārā mṛdaṅgodarī /",
    "GR14ruphbr_u:6264": " kā tvattaḥ kuṭile parāsti jaṭilā-putri kṣitau sundarī",
    "GR14ruphbr_u:6265": " puṇyena vraja-subhruvāṃ tava dhṛtiṃ hartuṃ na vaṃśī kṣamā // RBhrs_4,1.29 //",
    "GR14ruphbr_u:6266": " eṣa hāsya-rasas tatra kaiśikī-vṛtti-vistṛtau /",
    "GR14ruphbr_u:6267": " śṛṅgārādi-rasodbhedo bahudhaiva prapañcitaḥ // RBhrs_4,1.30 //",
    "GR14ruphbr_u:6268": " iti śrī-śrī-bhakti-rasāmṛta-sindhāv uttara-vibhāge",
    "GR14ruphbr_u:6269": " hāsya-bhakti-rasa-nirūpaṇe adbhuta-bhakti-rasa-laharī prathamā // (4.2)",
    "GR14ruphbr_u:6270": " adbhuta-bhakti-rasākhyā",
    "GR14ruphbr_u:6271": " dvitīya-laharī",
    "GR14ruphbr_u:6272": " ātmocitair vibhāvādyaiḥ svādyatvaṃ bhakta-cetasi /",
    "GR14ruphbr_u:6273": " sā vismaya-ratir nītād- bhuto-bhakti-raso bhavet // RBhrs_4,2.1 //",
    "GR14ruphbr_u:6274": " bhaktaḥ sarva-vidho 'py atra ghaṭate vismayāśrayaḥ /",
    "GR14ruphbr_u:6275": " lokottara-kriyā-hetur viṣayas tatra keśavaḥ // RBhrs_4,2.2 //",
    "GR14ruphbr_u:6276": " tasya ceṣṭā-viśeṣādyās tasminn uddīpanā matāḥ /",
    "GR14ruphbr_u:6277": " kriyās tu netra-vistāra-stambhāśru-pulakādayaḥ // RBhrs_4,2.3 //",
    "GR14ruphbr_u:6278": " āvega-harṣa-jāḍyādyās tatra syur vyabhicāriṇaḥ /",
    "GR14ruphbr_u:6279": " sthāyī syād vismaya-ratiḥ sā lokottara-karmataḥ /",
    "GR14ruphbr_u:6280": " sākṣād anumitaṃ ceti tac ca dvividham ucyate // RBhrs_4,2.4 //",
    "GR14ruphbr_u:6281": " tatra sākṣāt, yathā--",
    "GR14ruphbr_u:6282": " sākṣād aindriyakaṃ dṛṣṭa-śruta-saṅkīrtitādikam // RBhrs_4,2.5 //",
    "GR14ruphbr_u:6283": " tatra dṛṣṭaṃ, yathā--",
    "GR14ruphbr_u:6284": " ekam eva vividhodyama-bhājaṃ",
    "GR14ruphbr_u:6285": " mandireṣu yugapan nikhileṣu /",
    "GR14ruphbr_u:6286": " dvārakām abhi samīksya mukundaṃ",
    "GR14ruphbr_u:6287": " spandanojjhita-tanur munir āsīt // RBhrs_4,2.6 //",
    "GR14ruphbr_u:6288": " yathoktaṃ śrī-daśame (10.69.2)--",
    "GR14ruphbr_u:6289": " citraṃ bataitad ekena vapuṣā yugapat pṛthak /",
    "GR14ruphbr_u:6290": " gṛheṣu dvy-aṣṭa-sāhasraṃ striya eka udāvahat // RBhrs_4,2.7 //",
    "GR14ruphbr_u:6291": " yathā vā--",
    "GR14ruphbr_u:6292": " kva stanya-gandhi-vadanendur asau śiśus te",
    "GR14ruphbr_u:6293": " govardhanaḥ śikhara-ruddha-ghanaḥ kva cāyam /",
    "GR14ruphbr_u:6294": " bhoḥ paśya savya-kara-kandūkitācalendraḥ",
    "GR14ruphbr_u:6295": " khelann iva sphurati hanta kim indra-jālam // RBhrs_4,2.8 //",
    "GR14ruphbr_u:6296": " śrutaṃ, yathā--",
    "GR14ruphbr_u:6297": " yāny akṣipan praharaṇāni bhaṭāḥ sa devaḥ",
    "GR14ruphbr_u:6298": " pratyekam acchinadamuni śara-trayeṇa /",
    "GR14ruphbr_u:6299": " ity ākalayya yudhi kaṃsaripoḥ prabhāvaṃ",
    "GR14ruphbr_u:6300": " sphārekṣaṇaḥ kṣitipatiḥ pulakī tadāsīt // RBhrs_4,2.9 //",
    "GR14ruphbr_u:6301": " saṅkīrtitaṃ, yathā--",
    "GR14ruphbr_u:6302": " ḍimbāḥ svarṇa-nibhāmbarā ghana-ruco jātāś caturbāhavo",
    "GR14ruphbr_u:6303": " vatsāś ceti vadan kṛto 'smi vivaśaḥ stambha-śriyā paśyata /",
    "GR14ruphbr_u:6304": " āścaryaṃ kathayāmi vaḥ śṛṇuta bhoḥ pratyekam ekaikaśaḥ",
    "GR14ruphbr_u:6305": " stūyante jagad-aṇḍavadbhir abhitas te hanta padmāsanaiḥ // RBhrs_4,2.10 //",
    "GR14ruphbr_u:6306": " anumitaṃ, yathā--",
    "GR14ruphbr_u:6307": " unmīlya vraja-śiśavo dṛśaṃ purastād",
    "GR14ruphbr_u:6308": " bhāṇḍīraṃ punar atulya vilokayantaḥ /",
    "GR14ruphbr_u:6309": " sātmānaṃ paśu-paṭalīṃ ca tatra dāvād",
    "GR14ruphbr_u:6310": " unmuktāṃ manasi camatkriyām avāpuḥ // RBhrs_4,2.11 //",
    "GR14ruphbr_u:6311": " apriyādeḥ kriyā kuryān nālaukiky api vismayam /",
    "GR14ruphbr_u:6312": " asādhāraṇy api manāk karoty eva priyasya sā // RBhrs_4,2.12 //",
    "GR14ruphbr_u:6313": " priyāt priyasya kim uta sarva-lokottarottarā /",
    "GR14ruphbr_u:6314": " ity atra vismaye proktā raty-anugraha-mādhurī // RBhrs_4,2.13 //",
    "GR14ruphbr_u:6315": " iti śrī-śrī-bhakti-rasāmṛta-sindhāv uttara-vibhāge",
    "GR14ruphbr_u:6316": " gauṇa-bhakti-rasa-nirūpaṇe adbhuta-bhakti-rasa-laharī dvitīyā // (4.3)",
    "GR14ruphbr_u:6317": " vīra-bhakti-rasākhyā",
    "GR14ruphbr_u:6318": " tṛtīya-laharī",
    "GR14ruphbr_u:6319": " saivotsāha-ratiḥ sthāyī vibhāvādyair nijocitaḥ /",
    "GR14ruphbr_u:6320": " ānīyamānā svādyatvaṃ vīra-bhakti-raso bhavet // RBhrs_4,3.1 //",
    "GR14ruphbr_u:6321": " yuddha-dāna-dayā-dharmaiś caturdhā-vīra ucyate /",
    "GR14ruphbr_u:6322": " ālambana iha prokta eṣa eva caturvidhaḥ // RBhrs_4,3.2 //",
    "GR14ruphbr_u:6323": " utsāhas tv eṣa bhaktānāṃ sarveṣām eva sambhavet // RBhrs_4,3.3 //",
    "GR14ruphbr_u:6324": " tatra yuddha-vīraḥ--",
    "GR14ruphbr_u:6325": " paritoṣāya kṛṣṇasya dadhad utsāham āhave /",
    "GR14ruphbr_u:6326": " sakhā bandhu-viśeṣo vā yuddha-vīra ihocyate // RBhrs_4,3.4 //",
    "GR14ruphbr_u:6327": " pratiyoddhā mukundo vā tasmin vā prekṣake sthite /",
    "GR14ruphbr_u:6328": " tadīyecchāveśenātra bhaved anyaḥ suhṛd-varaḥ // RBhrs_4,3.5 //",
    "GR14ruphbr_u:6329": " tatra kṛṣṇo, yathā--",
    "GR14ruphbr_u:6330": " aparājita-māninaṃ haṭhāc",
    "GR14ruphbr_u:6331": " caṭulaṃ tvām abhibhūya mādhava /",
    "GR14ruphbr_u:6332": " dhinuyām adhunā suhṛd-gaṇaṃ",
    "GR14ruphbr_u:6333": " yadi na tvaṃ samarāt parāñcasi // RBhrs_4,3.6 //",
    "GR14ruphbr_u:6334": " yathā vā--",
    "GR14ruphbr_u:6335": " saṃrambha-prakaṭīkṛta-pratibhaṭārambha-śriyoḥ sādbhutaṃ",
    "GR14ruphbr_u:6336": " kālindī-puline vayasya-nikarair ālokyamānas tadā /",
    "GR14ruphbr_u:6337": " avyutthāpita-sakhyayor api varāhaṅkāra-visphūrjitaḥ",
    "GR14ruphbr_u:6338": " śrīdāmnaś ca bakī-dviṣaś ca samarāṭopaḥ paṭīyān abhūt // RBhrs_4,3.7 //",
    "GR14ruphbr_u:6339": " suhṛd-varo, yathā--",
    "GR14ruphbr_u:6340": " sakhi-prakara-mārgaṇān agaṇitān kṣipan sarvatas",
    "GR14ruphbr_u:6341": " tathādya laguḍaṃ kramād bhramayati sma dāmā kṛtī /",
    "GR14ruphbr_u:6342": " amaṃsta racita-stutir vrajapates tanujo 'py amuṃ",
    "GR14ruphbr_u:6343": " samṛddha-pulako yathā laguḍa-pañjarāntaḥ-sthitam // RBhrs_4,3.8 //",
    "GR14ruphbr_u:6344": " prāyaḥ prakṛta-śūrāṇāṃ sva-pakṣair api karhicit /",
    "GR14ruphbr_u:6345": " yuddha-keli-samutsāho jāyate paramādbhutaḥ // RBhrs_4,3.9 //",
    "GR14ruphbr_u:6346": " tathā ca hari-vaṃśe--",
    "GR14ruphbr_u:6347": " tathā gāṇḍīva-dhanvānaṃ vikrīḍan madhusūdanaḥ /",
    "GR14ruphbr_u:6348": " jigāya bharata-śreṣṭhaṃ kuntyāḥ pramukhato vibhuḥ // RBhrs_4,3.10 // iti /",
    "GR14ruphbr_u:6349": " katthitāsphoṭa-vispardhā-vikramāstra-grahādayaḥ /",
    "GR14ruphbr_u:6350": " pratiyodha-sthitāḥ santo bhavanty uddīpanā iha // RBhrs_4,3.11 //",
    "GR14ruphbr_u:6351": " tatra katthitam--",
    "GR14ruphbr_u:6352": " piṇḍīśūras tvam iha subalaṃ kaitavenābalāṅgaṃ",
    "GR14ruphbr_u:6353": " jitvā dāmodara yudhi vṛthā mā kṛthāḥ katthitāni /",
    "GR14ruphbr_u:6354": " mādyann eṣa tvad-alaghu-bhujāsarpa-darpāpahārī",
    "GR14ruphbr_u:6355": " mandradhvāno naṭati nikaṭe stokakṛṣṇaḥ kalāpī // RBhrs_4,3.12 //",
    "GR14ruphbr_u:6356": " katthitādyāḥ sva-saṃsthāś ced anubhāvāḥ prakīrtitāḥ /",
    "GR14ruphbr_u:6357": " tathaivāhopuruṣikā kṣveḍitākrośa-valganam // RBhrs_4,3.13 //",
    "GR14ruphbr_u:6358": " asahāye 'pi yuddhecchā samarād apalāyanam /",
    "GR14ruphbr_u:6359": " bhītābhaya-pradānādyā vijñeyāś cāpare budhaiḥ // RBhrs_4,3.14 //",
    "GR14ruphbr_u:6360": " tatra katthitam, yathā--",
    "GR14ruphbr_u:6361": " protsāhayasyatitarāṃ kim ivāgraheṇa",
    "GR14ruphbr_u:6362": " māṃ keśisūdana vidann api bhadrasenam /",
    "GR14ruphbr_u:6363": " yoddhuṃ balena samam atra sudurbalena",
    "GR14ruphbr_u:6364": " divyārgalā pratibhaṭas trapate bhujo me // RBhrs_4,3.15 //",
    "GR14ruphbr_u:6365": " āhopuruṣikā, yathā--",
    "GR14ruphbr_u:6366": " dhṛtāṭope gopeśvara-jaladhi-candre parikaraṃ",
    "GR14ruphbr_u:6367": " nibadhnaty ullāsād bhuja-samara-caryā-samucitam /",
    "GR14ruphbr_u:6368": " sa-romāñcaṃ kṣveḍā-niviḍa-mukha-bimbasya naṭataḥ",
    "GR14ruphbr_u:6369": " sudāmnaḥ sotkaṇṭhaṃ jayati muhur āhopuruṣikā // RBhrs_4,3.16 //",
    "GR14ruphbr_u:6370": " catuṣṭaye 'pi vīrāṇāṃ nikhilā eva sāttvikāḥ /",
    "GR14ruphbr_u:6371": " garvāvega-dhṛti-vrīḍā-mati-harṣāvahitthikāḥ /",
    "GR14ruphbr_u:6372": " amarṣotsukatāsūyā-smṛty-ādyā vyabhicāriṇaḥ // RBhrs_4,3.17 //",
    "GR14ruphbr_u:6373": " yuddhotsāha-ratis tasmin sthāyi-bhāvatayoditā /",
    "GR14ruphbr_u:6374": " yā svaśakti-sahāyādyair āhāryā sahajāpi vā /",
    "GR14ruphbr_u:6375": " jigīṣā stheyasī yuddhe sā yuddhotsāha īryate // RBhrs_4,3.18 //",
    "GR14ruphbr_u:6376": " tatra sva-śaktyā āhāryotsāha-ratir, yathā--",
    "GR14ruphbr_u:6377": " sva-tāta-śiṣṭyā sphuṭam apy anicchann",
    "GR14ruphbr_u:6378": " āhūyamānaḥ puruṣottamena /",
    "GR14ruphbr_u:6379": " sa stoka-kṛṣṇo dhṛta-yuddha-tṛṣṇaḥ",
    "GR14ruphbr_u:6380": " prodyamya daṇḍaṃ bhramayāñcakāra // RBhrs_4,3.19 //",
    "GR14ruphbr_u:6381": " sva-śaktyā sahajotsāha-ratir, yathā--",
    "GR14ruphbr_u:6382": " śuṇḍākāraṃ prekṣya me bāhu-daṇḍaṃ",
    "GR14ruphbr_u:6383": " mā tvaṃ bhaiṣīḥ kṣudra re bhadrasena /",
    "GR14ruphbr_u:6384": " helārambheṇādya nirjitya rāmaṃ",
    "GR14ruphbr_u:6385": " śrīdāmāhaṃ kṛṣṇam evāhvayeya // RBhrs_4,3.20 //",
    "GR14ruphbr_u:6386": " yathā va--",
    "GR14ruphbr_u:6387": " balasya balino balāt suhṛd-anīkam āloḍayan",
    "GR14ruphbr_u:6388": " payodhim iva mandaraḥ kṛta-mukunda-pakṣa-grahaḥ /",
    "GR14ruphbr_u:6389": " janaṃ vikaṭa-garjitair vadhirayan sa dhīra-svaro",
    "GR14ruphbr_u:6390": " hareḥ pramadam ekakaḥ samiti bhadraseno vyadhāt // RBhrs_4,3.21 //",
    "GR14ruphbr_u:6391": " sahāyenāhāryotsāha-ratir, yathā--",
    "GR14ruphbr_u:6392": " mayi valgati bhīma-vikrame",
    "GR14ruphbr_u:6393": " bhaja bhaṅgaṃ na hi saṅgarāditaḥ /",
    "GR14ruphbr_u:6394": " iti mitra-girā varūthapaḥ",
    "GR14ruphbr_u:6395": " sa-virūpaṃ vibruvan hariṃ yayau // RBhrs_4,3.22 //",
    "GR14ruphbr_u:6396": " sahāyena sahajotsāha-ratir, yathā--",
    "GR14ruphbr_u:6397": " saṅgrāma-kāmuka-bhujaḥ svayam eva kāmaṃ",
    "GR14ruphbr_u:6398": " dāmodarasya vijayāya kṛtī sudāmā /",
    "GR14ruphbr_u:6399": " sāhāyyam atra subalaḥ kurute balī cej",
    "GR14ruphbr_u:6400": " jāto maṇiḥ sujaṭito vara-hāṭakena // RBhrs_4,3.23 //",
    "GR14ruphbr_u:6401": " suhṛd eva pratibhaṭo vīre kṛṣṇasya na tvariḥ /",
    "GR14ruphbr_u:6402": " sa bhakta-kṣobha-kāritvād raudre tv ālambano rase /",
    "GR14ruphbr_u:6403": " rāgābhāvo dṛg-ādīnāṃ raudrād asya vibhedakaḥ // RBhrs_4,3.24 //",
    "GR14ruphbr_u:6404": " atha dāna-vīraḥ--",
    "GR14ruphbr_u:6405": " dvi-vidho dāna-vīraḥ syād ekas tatra bahu-pradaḥ /",
    "GR14ruphbr_u:6406": " upasthita-durāpārtha-tyāgī cāpara ucyate // RBhrs_4,3.25 //",
    "GR14ruphbr_u:6407": " tatra bahu-pradaḥ--",
    "GR14ruphbr_u:6408": " sahasā dīyate yena svayaṃ sarvasvam apy uta /",
    "GR14ruphbr_u:6409": " dāmodarasya saukhyāya procyate sa bahu-pradaḥ // RBhrs_4,3.26 //",
    "GR14ruphbr_u:6410": " sampradānasya vīkṣādyā asminn uddīpanā matāḥ /",
    "GR14ruphbr_u:6411": " vāñchitādhika-dātṛtvaṃ smita-pūrvābhibhāṣaṇam // RBhrs_4,3.27 //",
    "GR14ruphbr_u:6412": " sthairya-dākṣiṇya-dhairyādyā anubhāvā ihoditāḥ /",
    "GR14ruphbr_u:6413": " vitarkautsukya-harṣādyā vijñeyā vyabhicāriṇaḥ // RBhrs_4,3.28 //",
    "GR14ruphbr_u:6414": " dānotsāha-ratis tv atra sthāyi-bhāvatayoditā /",
    "GR14ruphbr_u:6415": " pragāḍhā stheyasī ditsā dānotsāha itīryate // RBhrs_4,3.29 //",
    "GR14ruphbr_u:6416": " dvidhā bahu-prado 'py eṣa vidvadbhir iha kathyate /",
    "GR14ruphbr_u:6417": " syād ābhyudayikas tv ekaḥ paras tat-sampradānakaḥ // RBhrs_4,3.30 //",
    "GR14ruphbr_u:6418": " tatra ābhyudāyikaḥ--",
    "GR14ruphbr_u:6419": " kṛṣṇasyābhyudayārthaṃ tu yena sarvasvam arpyate /",
    "GR14ruphbr_u:6420": " arthibhyo brāhmaṇādibhyaḥ sa ābhyudāyiko bhavet // RBhrs_4,3.31 //",
    "GR14ruphbr_u:6421": " yathā--",
    "GR14ruphbr_u:6422": " vrajapatir iha sūnor jātakārthaṃ tathāsau",
    "GR14ruphbr_u:6423": " vyatarad amala-cetāḥ sañcayaṃ naicikīnām /",
    "GR14ruphbr_u:6424": " pṛthur api nṛga-kīrtiḥ sāmprataṃ saṃvṛtāsīd",
    "GR14ruphbr_u:6425": " iti nijagadur uccair bhūsurā yena tṛptāḥ // RBhrs_4,3.32 //",
    "GR14ruphbr_u:6426": " atha tat-sampradānakaḥ--",
    "GR14ruphbr_u:6427": " jñātaye haraye svīyam ahaṃtā-mamatāspadam /",
    "GR14ruphbr_u:6428": " sarvasvaṃ dīyate yena sa syāt tat-sampradānakaḥ // RBhrs_4,3.33 //",
    "GR14ruphbr_u:6429": " tad-dānaṃ prīti-pūjābhyāṃ bhaved ity uditaṃ dvidhā // RBhrs_4,3.34 //",
    "GR14ruphbr_u:6430": " tatra prīti-dānam--",
    "GR14ruphbr_u:6431": " prīti-dānaṃ tu tasmai yad dadyād bandhv-ādi-rūpiṇe // RBhrs_4,3.35 //",
    "GR14ruphbr_u:6432": " yathā--",
    "GR14ruphbr_u:6433": " cārcikyaṃ vaijayantīṃ paṭam uru-puraṭodbhāsuraṃ bhūṣaṇānāṃ",
    "GR14ruphbr_u:6434": " śreṇiṃ māṇikya-bhājaṃ gaja-ratha-turagān karburān karbureṇa /",
    "GR14ruphbr_u:6435": " dattvā rājyaṃ kuṭumbaṃ svam api bhagavate ditsur apy anyad uccair",
    "GR14ruphbr_u:6436": " deyaṃ kutrāpy adṛṣṭvā makha-sadasi tadā vyākulaḥ pāṇḍavo 'bhūt // RBhrs_4,3.36 //",
    "GR14ruphbr_u:6437": " pujā-dānaṃ--",
    "GR14ruphbr_u:6438": " pujā-dānaṃ tu tasmai yad vipra-rūpāya dīyate // RBhrs_4,3.37 //",
    "GR14ruphbr_u:6439": " yathā aṣṭame (8.20.11)--",
    "GR14ruphbr_u:6440": " yajanti yajñaṃ kratubhir yam ādṛtā",
    "GR14ruphbr_u:6441": " bhavanta āmnāya-vidhāna-kovidāḥ /",
    "GR14ruphbr_u:6442": " sa eva viṣṇur varado 'stu vā paro",
    "GR14ruphbr_u:6443": " dāsyāmy amuṣmai kṣitim īpsitāṃ mune // RBhrs_4,3.38 //",
    "GR14ruphbr_u:6444": " yathā vā daśa-rūpake {*Dhanika to 4.72}--",
    "GR14ruphbr_u:6445": " lakṣmī-payodharotsaṅga-kuṅkumāruṇito hareḥ /",
    "GR14ruphbr_u:6446": " balinaiva sa yenāsya bhikṣā-pātrīkṛtaḥ karaḥ // RBhrs_4,3.39 //",
    "GR14ruphbr_u:6447": " atha upasthita-durāpārtha-tyāgī--",
    "GR14ruphbr_u:6448": " upasthita-durāpārtha-tyagy asau yena neṣyate /",
    "GR14ruphbr_u:6449": " hariṇā dīyamāno 'pi sārṣṭy-ādis tuṣyatā varaḥ // RBhrs_4,3.40 //",
    "GR14ruphbr_u:6450": " pūrvato 'tra viparyasta-kārakatvaṃ dvayor bhavet /",
    "GR14ruphbr_u:6451": " asminn uddīpanāḥ kṛṣṇa-kṛpālāpa-smitādayaḥ // RBhrs_4,3.41 //",
    "GR14ruphbr_u:6452": " anubhāvās tad-utkarṣa-varṇana-draḍhimādayaḥ /",
    "GR14ruphbr_u:6453": " atra sañcāritā bhūmnā dhṛter eva samīkṣyate // RBhrs_4,3.42 //",
    "GR14ruphbr_u:6454": " tyāgotsāha-ratir dhīraiḥ sthāyī bhāva ihoditaḥ /",
    "GR14ruphbr_u:6455": " tyāgecchā tādṛśī prauḍhā tyāgotsāha itīryate // RBhrs_4,3.43 //",
    "GR14ruphbr_u:6456": " yathā hari-bhakti-sudhodaye (7.28)--",
    "GR14ruphbr_u:6457": " sthānābhilāṣī tapasi sthito 'haṃ",
    "GR14ruphbr_u:6458": " tvāṃ prāptavān deva-munīndra-guhyam /",
    "GR14ruphbr_u:6459": " kācaṃ vicinvann api divya-ratnaṃ",
    "GR14ruphbr_u:6460": " svāmin kṛtārtho 'smi varaṃ na yāce // RBhrs_4,3.44 //",
    "GR14ruphbr_u:6461": " yathā vā tṛtīye (3.15.48)--",
    "GR14ruphbr_u:6462": " nātyantikaṃ vigaṇayanty api te prasādaṃ",
    "GR14ruphbr_u:6463": " kiṃ vānyad arpita-bhayaṃ bhruva unnayais te /",
    "GR14ruphbr_u:6464": " ye 'ṅga tvad-aṅghri-śaraṇā bhavataḥ kathāyāḥ",
    "GR14ruphbr_u:6465": " kīrtanya-tīrtha-yaśasaḥ kuśalā rasa-jñāḥ // RBhrs_4,3.45 //",
    "GR14ruphbr_u:6466": " ayam eva bhavann uccaiḥ prauḍha-bhāva-viśeṣa-bhāk /",
    "GR14ruphbr_u:6467": " dhuryādīnāṃ tṛtīyasya vīrasya padavīṃ vrajet // RBhrs_4,3.46 //",
    "GR14ruphbr_u:6468": " atha dayā-vīraḥ--",
    "GR14ruphbr_u:6469": " kṛpārdra-hṛdayatvena khaṇḍaśo deham arpayan /",
    "GR14ruphbr_u:6470": " kṛṣṇāyācchanna-kṛpāya dayā-vīra ihocyate // RBhrs_4,3.47 //",
    "GR14ruphbr_u:6471": " uddīpanā iha proktās tad-ārti-vyañjanādayaḥ /",
    "GR14ruphbr_u:6472": " nija-prāṇa-vyayenāpi vipanna-trāṇa-śīlatā // RBhrs_4,3.48 //",
    "GR14ruphbr_u:6473": " āśvāsanoktayaḥ sthairyam ity ādyās tatra vikriyāḥ /",
    "GR14ruphbr_u:6474": " autsukyam atiharṣādyā jñeyāḥ sañcāriṇo budhaiḥ // RBhrs_4,3.49 //",
    "GR14ruphbr_u:6475": " dayotsāha-ratis tv atra sthāyi-bhāva udīryate /",
    "GR14ruphbr_u:6476": " dayodreka-bhṛd utsāho dayotsāha ihoditaḥ // RBhrs_4,3.50 //",
    "GR14ruphbr_u:6477": " yathā--",
    "GR14ruphbr_u:6478": " vande kuṭmalitāñjalir muhur ahaṃ vīraṃ mayūra-dhvajaṃ",
    "GR14ruphbr_u:6479": " yenārdhaṃ kapaṭa-dvijāya vapuṣaḥ kaṃsa-dviṣe ditsatā /",
    "GR14ruphbr_u:6480": " kaṣṭaṃ gadgadikākulo 'smi kathanārambhād aho dhīmatā",
    "GR14ruphbr_u:6481": " sollāsaṃ krakacena dāritam abhūt patnī-sutābhyāṃ śivaḥ // RBhrs_4,3.51 //",
    "GR14ruphbr_u:6482": " hareś cet tattva-vijñānaṃ naivāsya ghaṭate dayā /",
    "GR14ruphbr_u:6483": " tad-abhāve tv asau dāna-vīre 'ntar-bhavati sphuṭam // RBhrs_4,3.52 //",
    "GR14ruphbr_u:6484": " vaiṣṇavatvād ratiḥ kṛṣṇe kriyate 'nena sarvadā /",
    "GR14ruphbr_u:6485": " kṛtātra dvija-rūpe ca bhaktis tenāsya bhaktatā // RBhrs_4,3.53 //",
    "GR14ruphbr_u:6486": " antar-bhāvaṃ vadanto 'sya dāna-vīre dayātmanaḥ /",
    "GR14ruphbr_u:6487": " vopadevādayo dhīrā vīram ācakṣate tridhā // RBhrs_4,3.54 //",
    "GR14ruphbr_u:6488": " atha dharma-vīraḥ--",
    "GR14ruphbr_u:6489": " kṛṣṇaika-toṣaṇe dharme yaḥ sadā pariniṣṭhitaḥ /",
    "GR14ruphbr_u:6490": " prāyeṇa dhīra-śāntas tu dharma-vīraḥ sa ucyate // RBhrs_4,3.55 //",
    "GR14ruphbr_u:6491": " uddīpanā iha proktāḥ sac-chāstra-śravaṇādayaḥ /",
    "GR14ruphbr_u:6492": " anubhāvā nayāstikya-sahiṣṇutva-yamādayaḥ // RBhrs_4,3.56 //",
    "GR14ruphbr_u:6493": " dharmotsāha-ratir dhīraiḥ sthāyī bhāva ihocyate /",
    "GR14ruphbr_u:6494": " dharmaikābhiniveśas tu dharmotsāho mataḥ satām // RBhrs_4,3.57 //",
    "GR14ruphbr_u:6495": " yathā--",
    "GR14ruphbr_u:6496": " bhavad abhi rati-hetūn kurvatā sapta-tantūn",
    "GR14ruphbr_u:6497": " puram abhi puru-hūte nityam evopahūte /",
    "GR14ruphbr_u:6498": " danuja-damana tasyāḥ pāṇḍu-putreṇa gaṇḍaḥ",
    "GR14ruphbr_u:6499": " suciram araci śacyāḥ savya-hastāṅka-śāyī // RBhrs_4,3.58 //",
    "GR14ruphbr_u:6500": " yajñaḥ pūjā-viśeṣo 'sya bhujādy-aṅgāni vaiṣṇavaḥ /",
    "GR14ruphbr_u:6501": " dhyātvendrādy-āśrayatvena yad eṣv āhutir arpyate // RBhrs_4,3.59 //",
    "GR14ruphbr_u:6502": " ayaṃ tu sākṣāt tasyaiva nideśāt kurute makhān /",
    "GR14ruphbr_u:6503": " yudhiṣṭhiro 'mbudhiḥ premṇāṃ mahā-bhāgavatottamaḥ // RBhrs_4,3.60 //",
    "GR14ruphbr_u:6504": " dānādi-trividhaṃ vīraṃ varṇayantaḥ parisphuṭam /",
    "GR14ruphbr_u:6505": " dharma-vīraṃ na manyante katicid dhanikādayaḥ* // RBhrs_4,3.61 //",
    "GR14ruphbr_u:6506": " {*Commentator on Daśarūpaka}",
    "GR14ruphbr_u:6507": " iti śrī-śrī-bhakti-rasāmṛta-sindhāv uttara-vibhāge",
    "GR14ruphbr_u:6508": " vīra-bhakti-rasa-nirūpaṇe adbhuta-bhakti-rasa-laharī tṛtīyā // [4.4]",
    "GR14ruphbr_u:6509": " karuṇa-bhakti-rasākhyā caturtha-laharī",
    "GR14ruphbr_u:6510": " ātmocitair vibhāvādyair nītā puṣṭiṃ satāṃ hṛdi /",
    "GR14ruphbr_u:6511": " bhavec choka-ratir bhakti-raso hi karuṇābhidhaḥ // RBhrs_4,4.1 //",
    "GR14ruphbr_u:6512": " avyucchinna-mahānando 'py eṣa prema-viśeṣataḥ /",
    "GR14ruphbr_u:6513": " aniṣṭāpteḥ padatayā vedyaḥ kṛṣṇo 'sya ca priyaḥ // RBhrs_4,4.2 //",
    "GR14ruphbr_u:6514": " tathānavāpta-tad-bhakti-saukhyaś ca sva-priyo janaḥ /",
    "GR14ruphbr_u:6515": " ity asya viṣayatvena jñeyā ālambanās tridhā // RBhrs_4,4.3 //",
    "GR14ruphbr_u:6516": " tat-tad-vedī ca tad-bhakta āśrayatvena ca tridhā /",
    "GR14ruphbr_u:6517": " so 'py aucityena vijñeyaḥ prāyaḥ śāntādi-varjitaḥ /",
    "GR14ruphbr_u:6518": " tat-karma-guṇa-rūpādyā bhavaty uddīpanā iha // RBhrs_4,4.4 //",
    "GR14ruphbr_u:6519": " anubhāvā mukhe śoṣo vilāpaḥ srasta-gātratā /",
    "GR14ruphbr_u:6520": " śvāsa-krośana-bhūpāta-ghātoras tāḍanādayaḥ // RBhrs_4,4.5 //",
    "GR14ruphbr_u:6521": " atrāṣṭau sāttvikā jāḍya-nirveda-glāni-dīnatāḥ /",
    "GR14ruphbr_u:6522": " cintā-viṣāda-autsukya-cāpalonmāda-mṛtyavaḥ /",
    "GR14ruphbr_u:6523": " ālasyāpasmṛti-vyādhi-mohādyā vyabhicāriṇaḥ // RBhrs_4,4.6 //",
    "GR14ruphbr_u:6524": " hṛdi śokatayāṃśena gatā pariṇatiṃ ratiḥ /",
    "GR14ruphbr_u:6525": " uktā śoka-ratiḥ saiva sthāyī bhāva ihocyate // RBhrs_4,4.7 //",
    "GR14ruphbr_u:6526": " tatra kṛṣṇo,",
    "GR14ruphbr_u:6527": " yathā śrī-daśame (10.16.10)--",
    "GR14ruphbr_u:6528": " taṃ nāga-bhoga-parivītam adṛṣṭa-ceṣṭam",
    "GR14ruphbr_u:6529": " ālokya tat-priya-sakhāḥ paśupā bhṛśārtāḥ /",
    "GR14ruphbr_u:6530": " kṛṣṇe 'rpitātma-suhṛd-artha-kalatra-kāmā",
    "GR14ruphbr_u:6531": " duḥkhānuśoka-bhayam ūḍha-dhiyo nipetuḥ // RBhrs_4,4.8 //",
    "GR14ruphbr_u:6532": " yathā vā--",
    "GR14ruphbr_u:6533": " phaṇi-hradam avagāḍhe dāruṇaṃ piñcha-cūḍe",
    "GR14ruphbr_u:6534": " skhalad-aśiśira-bāṣpa-stoma-dhautottarīyā /",
    "GR14ruphbr_u:6535": " nikhila-karaṇa-vṛtti-stambhinīm ālalambe",
    "GR14ruphbr_u:6536": " viṣam agatim avasthāṃ goṣṭha-rājasya rājñī // RBhrs_4,4.9 //",
    "GR14ruphbr_u:6537": " tasya priya-jano, yathā--",
    "GR14ruphbr_u:6538": " kṛṣṇa-priyāṇām ākarṣe śaṅkha-cūḍena nirmite /",
    "GR14ruphbr_u:6539": " nīlāmbarasya vaktrendur nīlimānaṃ muhur dadhe // RBhrs_4,4.10 //",
    "GR14ruphbr_u:6540": " sva-priyo, yathā haṃsadūte (54)--",
    "GR14ruphbr_u:6541": " virājante yasya vraja-śiśu-kula-steya-vikala-",
    "GR14ruphbr_u:6542": " svayambhū-cūḍāgrair lulita-śikharāḥ pāda-nakharāḥ /",
    "GR14ruphbr_u:6543": " kṣaṇaṃ yān ālokya prakaṭa-paramānanda-vivaśaḥ",
    "GR14ruphbr_u:6544": " sa devarṣir muktān api tanu-bhṛtaḥ śocati bhṛśam // RBhrs_4,4.11 //",
    "GR14ruphbr_u:6545": " yathā vā--",
    "GR14ruphbr_u:6546": " mātar mādri gatā kutas tvam adhunā hā kvāsi pāṇḍo pitaḥ",
    "GR14ruphbr_u:6547": " sāndrānanda-sudhābdhir eṣa yuvayor nābhūd dṛśāṃ gocaraḥ /",
    "GR14ruphbr_u:6548": " ity uccair nakulānujo vilapati prekṣya pramodākulo",
    "GR14ruphbr_u:6549": " govindasya padāravinda-yugala-proddāma-kānti-cchaṭām // RBhrs_4,4.12 //",
    "GR14ruphbr_u:6550": " ratiṃ vināpi ghaṭate hāsyāder udgamaḥ kvacit /",
    "GR14ruphbr_u:6551": " kadācid api śokasya nāsya sambhāvanā bhavet // RBhrs_4,4.13 //",
    "GR14ruphbr_u:6552": " rater bhūmnā kraśimnā ca śoko bhūyān kṛśaś ca saḥ /",
    "GR14ruphbr_u:6553": " ratyā sahāvinā-bhāvāt kāpy etasya viśiṣṭatā // RBhrs_4,4.14 //",
    "GR14ruphbr_u:6554": " api ca--",
    "GR14ruphbr_u:6555": " kṛṣṇaiśvaryādy-avijñānaṃ kṛtaṃ naiṣām avidyayā /",
    "GR14ruphbr_u:6556": " kintu premottara-rasa-viśeṣeṇaiva tat kṛtam // RBhrs_4,4.15 //",
    "GR14ruphbr_u:6557": " ataḥ prādurbhavan śoko labdhāpy udbhaṭatāṃ muhuḥ /",
    "GR14ruphbr_u:6558": " durūhām eva tanute gatiṃ saukhyasya kām api // RBhrs_4,4.16 //",
    "GR14ruphbr_u:6559": " iti śrī-śrī-bhakti-rasāmṛta-sindhāv uttara-vibhāge",
    "GR14ruphbr_u:6560": " gauṇa-bhakti-rasa-nirūpaṇe karuṇa-bhakti-rasa-laharī caturthī // 4.5",
    "GR14ruphbr_u:6561": " raudra-bhakti-rasākhyā pañcama-laharī",
    "GR14ruphbr_u:6562": " nītā krodha-ratiḥ puṣṭiṃ vibhāvādyair nijocitaiḥ /",
    "GR14ruphbr_u:6563": " hṛdi bhakta-janasyāsau raudra-bhakti-raso bhavet // RBhrs_4,5.1 //",
    "GR14ruphbr_u:6564": " kṛṣṇo hito 'hitaś ceti krodhasya viṣayas tridhā /",
    "GR14ruphbr_u:6565": " kṛṣṇe sakhī-jaraty-ādyāḥ krodhasyāśrayatāṃ gatāḥ /",
    "GR14ruphbr_u:6566": " bhaktāḥ sarva-vidhā eva hite caivāhite tathā // RBhrs_4,5.2 //",
    "GR14ruphbr_u:6567": " tatra kṛṣṇe sakhyāḥ krodhaḥ--",
    "GR14ruphbr_u:6568": " sakhī-krodhe bhavet sakhyāḥ kṛṣṇād atyāhite sati // RBhrs_4,5.3 //",
    "GR14ruphbr_u:6569": " yathā vidagdha-mādhave (2.37)",
    "GR14ruphbr_u:6570": " antaḥ-kleśa-kalaṅkitāḥ kila vayaṃ yāmo 'dya yāmyāṃ purīṃ",
    "GR14ruphbr_u:6571": " nāyaṃ vañcana-sañcaya-praṇayinaṃ hāsaṃ tathāpy ujjhati /",
    "GR14ruphbr_u:6572": " asmin sampuṭite gabhīra-kapaṭair ābhīra-pallī-viṭe",
    "GR14ruphbr_u:6573": " hā medhāvini rādhike tava kathaṃ premā garīyān abhūt // RBhrs_4,5.4 //",
    "GR14ruphbr_u:6574": " tatra jaratyāḥ krodhaḥ--",
    "GR14ruphbr_u:6575": " krodho jaratyā vadhv-ādi-sambandhe prekṣite harau // RBhrs_4,5.5 //",
    "GR14ruphbr_u:6576": " yathā--",
    "GR14ruphbr_u:6577": " are yuvati-taskara prakaṭam eva vadhvāḥ paṭas",
    "GR14ruphbr_u:6578": " tavorasi nirīkṣyate bata na neti kiṃ jalpasi /",
    "GR14ruphbr_u:6579": " aho vraja-nivāsinaḥ śṛṇuta kiṃ na vikrośanaṃ",
    "GR14ruphbr_u:6580": " vrajeśvara-sutena me suta-gṛhe 'gnir utthāpitaḥ // RBhrs_4,5.6 //",
    "GR14ruphbr_u:6581": " govardhanaṃ mahā-mallaṃ vinānyeṣāṃ vrajaukasām /",
    "GR14ruphbr_u:6582": " sarveṣām eva govinde ratiḥ prauḍhā virājate // RBhrs_4,5.7 //",
    "GR14ruphbr_u:6583": " atha hitaḥ--",
    "GR14ruphbr_u:6584": " hitas tridhānavahitaḥ sāhasī cerṣyur ity api // RBhrs_4,5.8 //",
    "GR14ruphbr_u:6585": " tatra anavahitaḥ--",
    "GR14ruphbr_u:6586": " kṛṣṇa-pālana-kartāpi tat-karmābhiniveśataḥ /",
    "GR14ruphbr_u:6587": " kvacit tatra pramatto yaḥ prokto 'navahito 'tra saḥ // RBhrs_4,5.9 //",
    "GR14ruphbr_u:6588": " yathā--",
    "GR14ruphbr_u:6589": " uttiṣṭha mūḍha kuru mā vilambaṃ",
    "GR14ruphbr_u:6590": " vṛthaiva dhik paṇḍita-māninī tvam /",
    "GR14ruphbr_u:6591": " kraṭyat-palāśi-dvayam antarā te",
    "GR14ruphbr_u:6592": " baddhaḥ suto 'sau sakhi bambhramīti // RBhrs_4,5.10 //",
    "GR14ruphbr_u:6593": " atha sāhasī--",
    "GR14ruphbr_u:6594": " yaḥ prerako bhaya-sthāne sāhasī sa nigadyate // RBhrs_4,5.11 //",
    "GR14ruphbr_u:6595": " yathā--",
    "GR14ruphbr_u:6596": " govindaḥ priya-suhṛdāṃ giraiva yātas",
    "GR14ruphbr_u:6597": " tālānāṃ vipinam iti sphuṭaṃ niśamya /",
    "GR14ruphbr_u:6598": " bhrū-bheda-sthapuṭita-dṛṣṭir ādyam eṣāṃ",
    "GR14ruphbr_u:6599": " ḍimbhānāṃ vraja-pati-gehinī dadarśa // RBhrs_4,5.12 //",
    "GR14ruphbr_u:6600": " atha īrṣyuḥ--",
    "GR14ruphbr_u:6601": " īrṣyur māna-dhanā proktā prauḍherṣyākrānta-mānasā // RBhrs_4,5.13 //",
    "GR14ruphbr_u:6602": " yathā--",
    "GR14ruphbr_u:6603": " durmāna-mantha-mathite kathayāmi kiṃ te",
    "GR14ruphbr_u:6604": " dūraṃ prayāhi savidhe tava jājjvalīmi /",
    "GR14ruphbr_u:6605": " hā dhik priyeṇa cikurāñcita-piñcha-koṭyā",
    "GR14ruphbr_u:6606": " nirmañchitāgra-caraṇāpy aruṇānanāsi // RBhrs_4,5.14 //",
    "GR14ruphbr_u:6607": " atha ahitaḥ--",
    "GR14ruphbr_u:6608": " ahitaḥ syād dvidhā svasya hareś ceti prabhedataḥ // RBhrs_4,5.15 //",
    "GR14ruphbr_u:6609": " tatra svasyāhitaḥ--",
    "GR14ruphbr_u:6610": " ahitaḥ svasya sa syād yaḥ kṛṣṇa-sambandha-bādhakaḥ // RBhrs_4,5.16 //",
    "GR14ruphbr_u:6611": " yathā uddhava-sandeśe (74)--",
    "GR14ruphbr_u:6612": " kṛṣṇaṃ muṣṇan akaruṇa-balād gopa-nārī-vadhārthī",
    "GR14ruphbr_u:6613": " mā maryādām yadu-kula-bhuvām bhindhire gāndineyaḥ /",
    "GR14ruphbr_u:6614": " iti uttuṅgā mama madhu-pure yātrayā tatra tāsāṃ",
    "GR14ruphbr_u:6615": " vitrastānāṃ parivavalire vallavīnāṃ vilāpāḥ // RBhrs_4,5.17 //",
    "GR14ruphbr_u:6616": " atha harer ahitaḥ--",
    "GR14ruphbr_u:6617": " ahitas tu hares tasya vairi-pakṣo nigadyate // RBhrs_4,5.18 //",
    "GR14ruphbr_u:6618": " yathā--",
    "GR14ruphbr_u:6619": " harau śruti-śiraḥ-śikhā maṇi-marīci-nīrājita",
    "GR14ruphbr_u:6620": " sphurac-caraṇa-paṅkaje 'py avamatiṃ vyanakty atra yaḥ /",
    "GR14ruphbr_u:6621": " ayaṃ kṣipati pāṇḍavaḥ śamana-daṇḍa-ghoraṃ haṭhāt",
    "GR14ruphbr_u:6622": " trir asya mukuṭopari sphuṭam udīrya savyaṃ padam // RBhrs_4,5.19 //",
    "GR14ruphbr_u:6623": " solluṇṭha-hāsa-vakrokti-kaṭākṣānādarādayaḥ /",
    "GR14ruphbr_u:6624": " kṛṣṇāhita-hitasthāḥ syur amī uddīpanā iha // RBhrs_4,5.20 //",
    "GR14ruphbr_u:6625": " hasta-nispeṣaṇaṃ danta-ghaṭṭanaṃ rakta-netratā /",
    "GR14ruphbr_u:6626": " daṣṭauṣṭhatātibhrū-kuṭī bhujāsphālana-tāḍanāḥ // RBhrs_4,5.21 //",
    "GR14ruphbr_u:6627": " tuṣṇīkatā natāsyatvaṃ niśvāso bhugna-dṛṣṭitā /",
    "GR14ruphbr_u:6628": " bhartsanaṃ mūrdha-vidhūtir dṛg-ante pāṭala-cchaviḥ // RBhrs_4,5.22 //",
    "GR14ruphbr_u:6629": " bhrū-bhedādhara-kampādyā anubhāvā ihoditāḥ /",
    "GR14ruphbr_u:6630": " atra stambhādayaḥ sarve prākaṭyaṃ yānti sāttvikāḥ // RBhrs_4,5.23 //",
    "GR14ruphbr_u:6631": " āvego jaḍatā garvo nirvedo moha-cāpale /",
    "GR14ruphbr_u:6632": " asūyaugryaṃ tathāmarṣa-śramādyā vyabhicāriṇaḥ // RBhrs_4,5.24 //",
    "GR14ruphbr_u:6633": " atra krodha-ratiḥ sthāyī sa tu krodhas tridhā mataḥ /",
    "GR14ruphbr_u:6634": " kopo manyus tathā roṣas tatra kopas tu śatru-gaḥ // RBhrs_4,5.25 //",
    "GR14ruphbr_u:6635": " manyur bandhuṣu te pūjya-sama-nyūnās tridhoditāḥ /",
    "GR14ruphbr_u:6636": " roṣas tu dayite strīṇām ato vyabhicaraty asau // RBhrs_4,5.26 //",
    "GR14ruphbr_u:6637": " hasta-peṣādayaḥ kope manyau tuṣṇīkatādayaḥ /",
    "GR14ruphbr_u:6638": " dṛg-anta-pāṭalatvādyā roṣe tu kathitāḥ kriyāḥ // RBhrs_4,5.27 //",
    "GR14ruphbr_u:6639": " tatra vairiṇi, yathā--",
    "GR14ruphbr_u:6640": " nirudhya puram unmade harim agādha-sattvāśrayaṃ",
    "GR14ruphbr_u:6641": " mṛdhe magadha-bhūpatau kim api vaktram ākrośati /",
    "GR14ruphbr_u:6642": " dṛśaṃ kavalita-dviṣad-visara-jāṅgale nunoda",
    "GR14ruphbr_u:6643": " dahad-iṅgala-pravala-piṅgalāṃ lāṅgalī* // RBhrs_4,5.28 //",
    "GR14ruphbr_u:6644": " {*Three syllables missing in the last line. Copyist error or typo?}",
    "GR14ruphbr_u:6645": " pūjyo, yathā vidagdha-mādhave (2.22)--",
    "GR14ruphbr_u:6646": " krośantyāṃ kara-pallavena balavān sadyaḥ pidhatte mukhaṃ",
    "GR14ruphbr_u:6647": " dhāvantyāṃ bhaya-bhāji vistṛta-bhujo rundhe puraḥ paddhatim /",
    "GR14ruphbr_u:6648": " pādānte viluṭhaty asau mayi muhur daṣṭādharāyāṃ ruṣā",
    "GR14ruphbr_u:6649": " mātaś caṇḍi mayā śikhaṇḍa-mukuṭād ātmābhirakṣyaḥ katham // RBhrs_4,5.29 //",
    "GR14ruphbr_u:6650": " same, yathā--",
    "GR14ruphbr_u:6651": " jvalati durmukhi marmaṇi murmuras",
    "GR14ruphbr_u:6652": " tava girā jaṭile niṭile ca me /",
    "GR14ruphbr_u:6653": " giridharaḥ spṛśati sma kadā madād",
    "GR14ruphbr_u:6654": " duhitaraṃ duhitur mama pāmari // RBhrs_4,5.30 //",
    "GR14ruphbr_u:6655": " nyūne, yathā--",
    "GR14ruphbr_u:6656": " hanta svakīya-kuca-mūrdhni manoharo 'yaṃ",
    "GR14ruphbr_u:6657": " hāraś cakāsti hari-kaṇṭha-taṭī-cariṣṇuḥ /",
    "GR14ruphbr_u:6658": " bhoḥ paśyata svakula-kajjala-mañjarīyaṃ",
    "GR14ruphbr_u:6659": " kuṭena māṃ tad api vañcayate vadhūṭī // RBhrs_4,5.31 //",
    "GR14ruphbr_u:6660": " asmin na tādṛśo manyau vartate raty-anugrahaḥ /",
    "GR14ruphbr_u:6661": " udāharaṇa-mātrāya tathāpy eṣa nidarśitaḥ // RBhrs_4,5.32 //",
    "GR14ruphbr_u:6662": " krodhāśrayāṇāṃ śatrūṇāṃ caidyādīnāṃ svabhāvataḥ /",
    "GR14ruphbr_u:6663": " krodho rati-vinābhāvān na bhakti-rasatāṃ vrajet // RBhrs_4,5.33 //",
    "GR14ruphbr_u:6664": " iti śrī-śrī-bhakti-rasāmṛta-sindhāv uttara-vibhāge",
    "GR14ruphbr_u:6665": " gauṇa-bhakti-rasa-nirūpaṇe raudra-bhakti-rasa-laharī pañcamī // [4.6]",
    "GR14ruphbr_u:6666": " bhayānaka-bhakti-rasākhyā",
    "GR14ruphbr_u:6667": " ṣaṣṭha-laharī",
    "GR14ruphbr_u:6668": " vakṣyamāṇair vibhāvādyaiḥ puṣṭiṃ bhaya-ratir gatā /",
    "GR14ruphbr_u:6669": " bhayānakābhidho bhakti-raso dhīrair udīryate // RBhrs_4,6.1 //",
    "GR14ruphbr_u:6670": " kṛṣṇaś ca dāruṇāś ceti tasminn ālambanā dvidhā /",
    "GR14ruphbr_u:6671": " anukampyeṣu sāgassu kṛṣṇas tasya ca bandhuṣu // RBhrs_4,6.2 //",
    "GR14ruphbr_u:6672": " dāruṇāḥ snehataḥ śaśvat-tad-aniṣṭhāpti-darśiṣu /",
    "GR14ruphbr_u:6673": " darśanāc chravaṇāc ceti smaraṇāc ca prakīrtitāḥ // RBhrs_4,6.3 //",
    "GR14ruphbr_u:6674": " tatra anukampyeṣu kṛṣṇo, yathā--",
    "GR14ruphbr_u:6675": " kiṃ śuṣyad-vadano 'pi muñca khacitaṃ citte pṛthuṃ vepathuṃ",
    "GR14ruphbr_u:6676": " viśvasya prakṛtiṃ bhajasva na manāg apy asti mantuṃ tava /",
    "GR14ruphbr_u:6677": " uṣma-mrakṣitam ṛkṣa-rāja rabhasād vistīrya vīryaṃ tvayā",
    "GR14ruphbr_u:6678": " pṛthvī pratyuta yuddha-kautuka-mayī sevaiva me nirmitā // RBhrs_4,6.4 //",
    "GR14ruphbr_u:6679": " yathā vā--",
    "GR14ruphbr_u:6680": " mura-mathana puras te ko bhujaṅgas tapasvī",
    "GR14ruphbr_u:6681": " laghu-haram iti kārṣīr mā sma dīnāya manyum /",
    "GR14ruphbr_u:6682": " gurur ayam aparādhas tathyam ajñānato 'bhūd",
    "GR14ruphbr_u:6683": " aśaraṇam atimūḍhaṃ rakṣa rakṣa prasīda // RBhrs_4,6.5 //",
    "GR14ruphbr_u:6684": " bandhuṣu dāruṇā darśanād, yathā--",
    "GR14ruphbr_u:6685": " hā kiṃ karomi taralaṃ bhavanāntarāle",
    "GR14ruphbr_u:6686": " gopendra gopaya balād uparudhya bālam /",
    "GR14ruphbr_u:6687": " kṣmā-maṇḍalena saha cañcalayan mano me",
    "GR14ruphbr_u:6688": " śṛṅgāṇi laṅghayati paśya turaṅga-daityaḥ // RBhrs_4,6.6 //",
    "GR14ruphbr_u:6689": " śravaṇād, yathā--",
    "GR14ruphbr_u:6690": " śṛṇvantī turaga-dānavaṃ ruṣā",
    "GR14ruphbr_u:6691": " gokulaṃ kila viśantam uddhuram /",
    "GR14ruphbr_u:6692": " drāg abhūt tanaya-rakṣaṇākulā",
    "GR14ruphbr_u:6693": " śuṣyad-āsya-jalajā vrajeśvarī // RBhrs_4,6.7 //",
    "GR14ruphbr_u:6694": " smaraṇād, yathā--",
    "GR14ruphbr_u:6695": " virama virama mātaḥ pūtanāyāḥ prasaṅgāt",
    "GR14ruphbr_u:6696": " tanum iyam adhunāpi smaryamāṇā dhunoti /",
    "GR14ruphbr_u:6697": " kavalayitum ivāndhīkṛtya bālaṃ ghurantī",
    "GR14ruphbr_u:6698": " vapur atipuruṣaṃ yā ghoram āviścakāra // RBhrs_4,6.8 //",
    "GR14ruphbr_u:6699": " vibhāvasya bhrū-kuṭy-ādyās tasminn uddīpanā matāḥ /",
    "GR14ruphbr_u:6700": " mukha-śoṣaṇam ucchvāsaḥ parāvṛtya vilokanam // RBhrs_4,6.9 //",
    "GR14ruphbr_u:6701": " sva-saṅgopanam udghūrṇā śaraṇānveṣaṇaṃ tathā /",
    "GR14ruphbr_u:6702": " krośanādyāḥ kriyāś cātra sāttvikāś cāśru-varjitāḥ // RBhrs_4,6.10 //",
    "GR14ruphbr_u:6703": " iha santrāsa-maraṇa-cāpalāvega-dīnatāḥ /",
    "GR14ruphbr_u:6704": " viṣāda-mohāpasmāra-śaṅkādyā vyabhicāriṇaḥ // RBhrs_4,6.11 //",
    "GR14ruphbr_u:6705": " asmin bhagna-ratiḥ sthāyī bhāvaḥ syād aparādhataḥ /",
    "GR14ruphbr_u:6706": " bhīṣaṇebhyaś ca tatra syād bahudhaivāparādhitā // RBhrs_4,6.12 //",
    "GR14ruphbr_u:6707": " taj-jā bhīr nāparatra syād anugrāhya-janān vinā /",
    "GR14ruphbr_u:6708": " ākṛtyā ye prakṛtyā ye ye prabhāveṇa bhīṣaṇāḥ // RBhrs_4,6.13 //",
    "GR14ruphbr_u:6709": " etad-ālambanā bhītiḥ kevala-prema-śāliṣu /",
    "GR14ruphbr_u:6710": " nārī-bālādiṣu tathā prāyeṇātropajāyate // RBhrs_4,6.14 //",
    "GR14ruphbr_u:6711": " ākṛtyā pūtanādyāḥ syuḥ prakṛtyā duṣṭa-bhū-bhujaḥ /",
    "GR14ruphbr_u:6712": " bhīṣaṇās tu prabhāveṇa surendra-giriśādayaḥ // RBhrs_4,6.15 //",
    "GR14ruphbr_u:6713": " sadā bhagavato bhītiṃ gatā ātyantikīm api /",
    "GR14ruphbr_u:6714": " kaṃsādyā rati-śūnyatvād atra nālambanā matāḥ // RBhrs_4,6.16 //",
    "GR14ruphbr_u:6715": " iti śrī-śrī-bhakti-rasāmṛta-sindhāv uttara-vibhāge",
    "GR14ruphbr_u:6716": " gauṇa-bhakti-rasa-nirūpaṇe bhayānaka-bhakti-rasa-laharī ṣaṣṭhī // [4.7]",
    "GR14ruphbr_u:6717": " bībhatsa-bhakti-rasākhyā",
    "GR14ruphbr_u:6718": " saptama-laharī",
    "GR14ruphbr_u:6719": " puṣṭiṃ nija-vibhāvādyair jugupsā-ratir āgatā /",
    "GR14ruphbr_u:6720": " asau bhakti-raso dhīrair bībhatsākhya itīryate // RBhrs_4,7.1 //",
    "GR14ruphbr_u:6721": " asminn āśrita-śāntādyā dhīrair ālambanā matāḥ // RBhrs_4,7.2 //",
    "GR14ruphbr_u:6722": " yathā--",
    "GR14ruphbr_u:6723": " pāṇḍityaṃ rata-hiṇḍakādhvani gato yaḥ kāma-dīkṣā-vratī",
    "GR14ruphbr_u:6724": " kurvan pūrvam aśeṣa-ṣiḍga-nagarī sāmrājya-caryām abhūt /",
    "GR14ruphbr_u:6725": " citraṃ so 'yam udīrayan hari-guṇān udbāṣpa-dṛṣṭir jano",
    "GR14ruphbr_u:6726": " dṛṣṭe strī-vadane vikūṇita-mukho viṣṭabhya niṣṭhīvati // RBhrs_4,7.3 //",
    "GR14ruphbr_u:6727": " atra niṣṭhīvanaṃ vaktra-kūṇanaṃ ghrāṇa-saṃvṛtiḥ /",
    "GR14ruphbr_u:6728": " dhāvanaṃ kampa-pulaka-prasvedādyāś ca vikriyāḥ // RBhrs_4,7.4 //",
    "GR14ruphbr_u:6729": " iha glāni-śramonmāda-moha-nirveda-dīnatāḥ /",
    "GR14ruphbr_u:6730": " viṣāda-cāpalāvega-jāḍyādyo vyabhicāriṇaḥ // RBhrs_4,7.5 //",
    "GR14ruphbr_u:6731": " jugupsā-ratir atra syāt sthāyī sā ca vivekajā /",
    "GR14ruphbr_u:6732": " prāyikī ceti kathitā jugupsā dvi-vidhā budhaiḥ // RBhrs_4,7.6 //",
    "GR14ruphbr_u:6733": " tatra vivekajā--",
    "GR14ruphbr_u:6734": " jāta-kṛṣṇa-rater bhakta-viśeṣasya tu kasyacit /",
    "GR14ruphbr_u:6735": " vivekotthā tu dehādau jugupsā syād vivekajā // RBhrs_4,7.7 //",
    "GR14ruphbr_u:6736": " yathā--",
    "GR14ruphbr_u:6737": " ghana-rudhira-maye tvacā pinaddhe",
    "GR14ruphbr_u:6738": " piśita-vimiśrita-visra-gandha-bhāji /",
    "GR14ruphbr_u:6739": " katham iha ramatāṃ budhaḥ śarīre",
    "GR14ruphbr_u:6740": " bhagavati hanta rater lave 'py udīrṇe // RBhrs_4,7.8 //",
    "GR14ruphbr_u:6741": " atha prāyikī--",
    "GR14ruphbr_u:6742": " amedhya-pūty-anubhavāt sarveṣām eva sarvataḥ /",
    "GR14ruphbr_u:6743": " yā prāyo jāyate seyaṃ jugupsā prāyikī matā // RBhrs_4,7.9 //",
    "GR14ruphbr_u:6744": " yathā--",
    "GR14ruphbr_u:6745": " asṛṅ-mūtrākīrṇe ghana-śamala-paṅka-vyatikare",
    "GR14ruphbr_u:6746": " vasann eṣa klinno jaḍa-tanur ahaṃ mātur udare /",
    "GR14ruphbr_u:6747": " labhe cetaḥ-kṣobhaṃ tava bhajana-karmākṣamatayā",
    "GR14ruphbr_u:6748": " tad asmin kaṃsāre kuru mayi kṛpā-sāgara kṛpām // RBhrs_4,7.10 //",
    "GR14ruphbr_u:6749": " yathā vā--",
    "GR14ruphbr_u:6750": " ghrāṇodghūrṇaka-pūta-gandhi-vikaṭe kīṭākule dehalī-",
    "GR14ruphbr_u:6751": " srasta-vyādhita-yūtha-gūtha-ghaṭanā-nirdhūta-netrāyuṣi /",
    "GR14ruphbr_u:6752": " kārā-nāmani hanta māgadha-yamenāmī vayaṃ nārake",
    "GR14ruphbr_u:6753": " kṣiptās te smṛtim ākalayya naraka-dhvaṃsinn iha prāṇimaḥ // RBhrs_4,7.11 //",
    "GR14ruphbr_u:6754": " labdha-kṛṣṇa-rater eva suṣṭhu pūtaṃ manaḥ sadā /",
    "GR14ruphbr_u:6755": " kṣubhyaty ahṛdy aleśe 'pi tato 'syāṃ raty-anugrahaḥ // RBhrs_4,7.12 //",
    "GR14ruphbr_u:6756": " hāsyādīnāṃ rasatvaṃ yad gauṇatvenāpi kīrtitam /",
    "GR14ruphbr_u:6757": " prācāṃ matānusāreṇa tad vijñeyaṃ manīṣibhiḥ // RBhrs_4,7.13 //",
    "GR14ruphbr_u:6758": " amī pañcaiva śāntādyā harer bhakti-rasā matāḥ /",
    "GR14ruphbr_u:6759": " eṣu hāsyādayaḥ prāyo bibhrati vyabhicāritām // RBhrs_4,7.14 //",
    "GR14ruphbr_u:6760": " iti śrī-śrī-bhakti-rasāmṛta-sindhāv uttara-vibhāge",
    "GR14ruphbr_u:6761": " gauṇa-bhakti-rasa-nirūpaṇe bībhatsa-bhakti-rasa-laharī saptamī // [4.8]",
    "GR14ruphbr_u:6762": " rasānāṃ maitrī-vaira-sthiti-nāmnī",
    "GR14ruphbr_u:6763": " aṣṭama-laharī",
    "GR14ruphbr_u:6764": " athāmīṣāṃ krameṇaiva śāntādīnāṃ parasparam /",
    "GR14ruphbr_u:6765": " mitratvaṃ śātravatvaṃ ca rasānām abhidhīyate // RBhrs_4,8.1 //",
    "GR14ruphbr_u:6766": " śāntasya prīta-bībhatsa-dharma-vīrāḥ suhṛd-varāḥ /",
    "GR14ruphbr_u:6767": " adbhutaś caiṣa prītādiṣu catuḥṣv api // RBhrs_4,8.2 //",
    "GR14ruphbr_u:6768": " dviṣann asya śucir yuddhavīro raudro bhayānakaḥ // RBhrs_4,8.3 //",
    "GR14ruphbr_u:6769": " suhṛt-prītasya bībhatsaḥ śānto vīra-dvayaṃ tathā /",
    "GR14ruphbr_u:6770": " vairī śucir yuddha-vīro raudraś caika-vibhāvakaḥ // RBhrs_4,8.4 //",
    "GR14ruphbr_u:6771": " preyasas tu śucir hāsyo yuddha-vīraḥ suhṛd-varāḥ /",
    "GR14ruphbr_u:6772": " dviṣo vatsala-bībhatsa-raudrā bhīṣmaś ca pūrvavat // RBhrs_4,8.5 //",
    "GR14ruphbr_u:6773": " vatsalasya suhṛd-dhāsyaḥ karuṇo bhīṣma-bhit tathā /",
    "GR14ruphbr_u:6774": " śatruḥ śucir yuddha-vīraḥ prīto raudraś ca pūrvavat // RBhrs_4,8.6 //",
    "GR14ruphbr_u:6775": " śucer hāsyas tathā preyān suhṛd asya prakīrtitaḥ /",
    "GR14ruphbr_u:6776": " dviṣo vatsala-bībhatsa-śānta-raudra-bhayānakāḥ /",
    "GR14ruphbr_u:6777": " prāhur eke 'sya suhṛdaṃ vīra-yugmaṃ pare ripum // RBhrs_4,8.7 //",
    "GR14ruphbr_u:6778": " mitraṃ hāsyasya bībhatsaḥ śuciḥ preyān savatsalaḥ /",
    "GR14ruphbr_u:6779": " pratipakṣas tu karuṇas tathā prokto bhayānakaḥ // RBhrs_4,8.8 //",
    "GR14ruphbr_u:6780": " adbhutasya suhṛd vīraḥ pañca śāntādayas tathā /",
    "GR14ruphbr_u:6781": " pratipakṣo bhaved asya raudro bībhatsa eva ca // RBhrs_4,8.9 //",
    "GR14ruphbr_u:6782": " vīrasya tv adbhuto hāsyaḥ preyān prītis tathā suhṛt /",
    "GR14ruphbr_u:6783": " bhayānako vipakṣo 'sya kasyacic chānta eva ca // RBhrs_4,8.10 //",
    "GR14ruphbr_u:6784": " karuṇasya suhṛd-raudro vatsalaś ca vilokyate /",
    "GR14ruphbr_u:6785": " vairī hāsyo 'sya sambhoga-śṛṅgāraś cādbhutas tathā // RBhrs_4,8.11 //",
    "GR14ruphbr_u:6786": " raudrasya karuṇaḥ prokto vīraś cāpi suhṛd-varaḥ /",
    "GR14ruphbr_u:6787": " pratipakṣas tu hāsye 'sya śṛṅgāro bhīṣaṇo 'pi ca // RBhrs_4,8.12 //",
    "GR14ruphbr_u:6788": " bhayānakasya bībhatsaḥ karuṇaś ca suhṛd-varaḥ /",
    "GR14ruphbr_u:6789": " dviṣantu vīra-śṛṅgāra-hāsya-raudrāḥ prakīrtitāḥ // RBhrs_4,8.13 //",
    "GR14ruphbr_u:6790": " bībhatsasya bhavec chānto hāsyaḥ prītis tathā suhṛt /",
    "GR14ruphbr_u:6791": " śatruḥ śucis tathā preyān jñeyā yuktyā pare ca te // RBhrs_4,8.14 //",
    "GR14ruphbr_u:6792": " tatra suhṛt-kṛtyam--",
    "GR14ruphbr_u:6793": " kathitebhyaḥ pare ye syus te taṭasthāḥ satāṃ matāḥ // RBhrs_4,8.15 //",
    "GR14ruphbr_u:6794": " suhṛdā miśraṇāṃ samyag āsvādaṃ kurute rasam // RBhrs_4,8.16 //",
    "GR14ruphbr_u:6795": " dvayos tu miśraṇe sāmyaṃ duḥśakaṃ syāt tulā-dhṛtam /",
    "GR14ruphbr_u:6796": " tasmād aṅgāṅgi-bhāvena melanaṃ viduṣāṃ matam // RBhrs_4,8.17 //",
    "GR14ruphbr_u:6797": " bhaven mukhyo 'tha vā gauṇo raso 'ṅgī kila yatra yaḥ /",
    "GR14ruphbr_u:6798": " kartavyaṃ tatra tasyāṅgaṃ suhṛd eva raso budhaiḥ // RBhrs_4,8.18 //",
    "GR14ruphbr_u:6799": " athāṅgitvaṃ prathamato mukhyānām iha likhyate /",
    "GR14ruphbr_u:6800": " aṅgatāṃ yatra suhṛdo mukhyā gauṇāś ca bibhrati // RBhrs_4,8.19 //",
    "GR14ruphbr_u:6801": " tatra śānte 'ṅgini prītasyāṅgatā, yathā--",
    "GR14ruphbr_u:6802": " jīva-sphuliṅga-vahner mahaso ghana-cit-svarūpasya /",
    "GR14ruphbr_u:6803": " tasya padāmbuja-yugalaṃ kiṃ vā saṃvāhayiṣyāmi // RBhrs_4,8.20 //",
    "GR14ruphbr_u:6804": " atra mukhye 'ṅgini mukhyasyāṅgatā /",
    "GR14ruphbr_u:6805": " tatraiva bībhatsasya, yathā--",
    "GR14ruphbr_u:6806": " aham iha kapha-śukra-śoṇitānāṃ",
    "GR14ruphbr_u:6807": " pṛthu-kutupe kutukī rataḥ śarīre /",
    "GR14ruphbr_u:6808": " śiva śiva paramātmano durātmā",
    "GR14ruphbr_u:6809": " sukha-vapuṣaḥ smaraṇe 'pi mantharo 'smi // RBhrs_4,8.21 //",
    "GR14ruphbr_u:6810": " atra mukhya eva gauṇasya /",
    "GR14ruphbr_u:6811": " tatraiva prītasyādbhuta-bībhatsayoś ca, yathā--",
    "GR14ruphbr_u:6812": " hitvāsmin piśitopanaddha-rudhira-klinne mudaṃ vigrahe",
    "GR14ruphbr_u:6813": " prīty-utsikta-manāḥ kadāham asakṛd-dustarka-caryāspadam /",
    "GR14ruphbr_u:6814": " āsīnaṃ puraṭāsanopari paraṃ brahmāmbuda-śyāmalaṃ",
    "GR14ruphbr_u:6815": " seviṣye cala-cāru-cāmara-marut-sañcāra cāturyataḥ // RBhrs_4,8.22 //",
    "GR14ruphbr_u:6816": " atra mukhya eva mukhyasya gauṇayoś ca /",
    "GR14ruphbr_u:6817": " atha prīte śāntasya, yathā--",
    "GR14ruphbr_u:6818": " niravidyatayā sapady ahaṃ",
    "GR14ruphbr_u:6819": " niravadyaḥ pratipadya-mādhurīm /",
    "GR14ruphbr_u:6820": " aravinda-vilocanaṃ kadā",
    "GR14ruphbr_u:6821": " prabhumindīvara-sundaraṃ bhaje // RBhrs_4,8.23 //",
    "GR14ruphbr_u:6822": " atra mukhye mukhyasya /",
    "GR14ruphbr_u:6823": " tatraiva bībhatsasya, yathā--",
    "GR14ruphbr_u:6824": " smaran prabhu-pādāmbhojaṃ naṭann aṭati vaiṣṇavaḥ /",
    "GR14ruphbr_u:6825": " yas tu dṛṣṭyā padminīnām api suṣṭhu hṛṇīyate // RBhrs_4,8.24 //",
    "GR14ruphbr_u:6826": " atra mukhye gauṇasya /",
    "GR14ruphbr_u:6827": " tatraiva bībhatsa-śānta-vīrāṇāṃ, yathā--",
    "GR14ruphbr_u:6828": " tanoti mukha-vikriyāṃ yuvati-saṅga-raṅgodaye",
    "GR14ruphbr_u:6829": " na tṛpyati na sarvataḥ sukha-maye samādhāv api /",
    "GR14ruphbr_u:6830": " na siddhiṣu ca lālasāṃ vahati labhyamānāsv api",
    "GR14ruphbr_u:6831": " prabho tava padārcane param upaiti tṛṣṇāṃ manaḥ // RBhrs_4,8.25 //",
    "GR14ruphbr_u:6832": " atra mukhye mukhyasya gauṇayoś ca /",
    "GR14ruphbr_u:6833": " atha preyasi śucer, yathā--",
    "GR14ruphbr_u:6834": " dhanyānāṃ kila mūrdhanyāḥ subalāmur vrajābalāḥ /",
    "GR14ruphbr_u:6835": " adharaṃ piñcha-cūḍasya calāś culūkayanti yāḥ // RBhrs_4,8.26 //",
    "GR14ruphbr_u:6836": " atra mukhye mukhyasya /",
    "GR14ruphbr_u:6837": " tatraiva hāsasya, yathā--",
    "GR14ruphbr_u:6838": " dṛśos taralitair alaṃ vraja nivṛtya mugdhe vrajaṃ",
    "GR14ruphbr_u:6839": " vitarkayasi māṃ yathā na hi tathāsmi kiṃ bhūriṇā /",
    "GR14ruphbr_u:6840": " itīrayati mādhave nava-vilāsinīṃ chadmanā",
    "GR14ruphbr_u:6841": " dadarśa subalo balad-vikaca-dṛṣṭir asyānanam // RBhrs_4,8.27 //",
    "GR14ruphbr_u:6842": " atra mukhye gauṇasya /",
    "GR14ruphbr_u:6843": " tatraiva śucihāsyayor, yathā--",
    "GR14ruphbr_u:6844": " mihira-duhitur udyad-vañjulaṃ mañju-tīraṃ",
    "GR14ruphbr_u:6845": " praviśati subalo 'yaṃ rādhikā-veṣa-gūḍhaḥ /",
    "GR14ruphbr_u:6846": " sa-rabhasam abhipaśyan kṛṣṇam abhyutthitaṃ yaḥ",
    "GR14ruphbr_u:6847": " smita-vikaśita-gaṇḍaṃ svīyam āsyaṃ vṛṇoti // RBhrs_4,8.28 //",
    "GR14ruphbr_u:6848": " atra mukhye mukhya-gauṇayoḥ /",
    "GR14ruphbr_u:6849": " atha vatsale karuṇasya--",
    "GR14ruphbr_u:6850": " nirātapatraḥ kāntāre santataṃ mukta-pādukaḥ /",
    "GR14ruphbr_u:6851": " vatsān avati vatso me hanta santapyate manaḥ // RBhrs_4,8.29 //",
    "GR14ruphbr_u:6852": " atra mukhye gauṇasya /",
    "GR14ruphbr_u:6853": " tatraiva hāsyasya, yathā--",
    "GR14ruphbr_u:6854": " putras te navanīta-piṇḍam atanuṃ muṣṇan mamāntar-gṛhād",
    "GR14ruphbr_u:6855": " vinyasyāpasasāra tasya kaṇikāṃ nidrāṇa-ḍimbhānane /",
    "GR14ruphbr_u:6856": " ity uktā kula-vṛddhayā suta-mukhe dṛṣṭiṃ vibhugna-bhruṇi",
    "GR14ruphbr_u:6857": " smerāṃ nikṣipatī sadā bhavatu vaḥ kṣemāya goṣṭheśvarī // RBhrs_4,8.30 //",
    "GR14ruphbr_u:6858": " atrāpi mukhye gauṇasya /",
    "GR14ruphbr_u:6859": " tatraiva bhayānakādbhuta-hāsya-karuṇānāṃ, yathā--",
    "GR14ruphbr_u:6860": " kamprā svedini cūrṇa-kuntala-taṭe sphārekṣaṇā tuṅgite",
    "GR14ruphbr_u:6861": " savye doṣṇi vikāśi-gaṇḍa-phalakā līlāsya-bhaṅgī-śate /",
    "GR14ruphbr_u:6862": " bibhrāṇasya harer girīndram udayad-bāṣpā cirordhva-sthitau",
    "GR14ruphbr_u:6863": " pātu prasnava-sicyamāna-sicayā viśvaṃ vrajādhīśvarī // RBhrs_4,8.31 //",
    "GR14ruphbr_u:6864": " atrāpi mukhye catūrṇāṃ gauṇānām /",
    "GR14ruphbr_u:6865": " kevale vatsale nāsti mukhyasya khalu sauhṛdam /",
    "GR14ruphbr_u:6866": " ato 'tra vatsale tasya natarāṃ likhitāṅgatā // RBhrs_4,8.32 //",
    "GR14ruphbr_u:6867": " atha ujjvale preyaso, yathā--",
    "GR14ruphbr_u:6868": " mad-veṣa-śīlita-tanoḥ subalasya paśya",
    "GR14ruphbr_u:6869": " vinyasya mañju-bhuja-mūrdhni bhujaṃ mukundaḥ /",
    "GR14ruphbr_u:6870": " romāñca-kañcuka-juṣaḥ sphuṭam asya karṇe",
    "GR14ruphbr_u:6871": " sandeśam arpayati tanvi mad-artham eva // RBhrs_4,8.33 //",
    "GR14ruphbr_u:6872": " atra mukhye mukhyasya /",
    "GR14ruphbr_u:6873": " tatraiva hāsyasya, yathā--",
    "GR14ruphbr_u:6874": " svasāsmi tava nirdaye paricinoṣi na tvaṃ kutaḥ",
    "GR14ruphbr_u:6875": " kuru praṇaya-nirbharaṃ mama kṛśāṅgi kaṇṭha-graham /",
    "GR14ruphbr_u:6876": " iti bruvati peśalaṃ yuvati-veṣa-gūḍhe harau",
    "GR14ruphbr_u:6877": " kṛtaṃ smitam abhijñayā guru-puras tadā rādhayā // RBhrs_4,8.34 //",
    "GR14ruphbr_u:6878": " atra mukhye gauṇasya /",
    "GR14ruphbr_u:6879": " tatraiva preyo-vīrayor yathā--",
    "GR14ruphbr_u:6880": " mukundo 'yaṃ candrāvali-vadana-candre caṭulabhe",
    "GR14ruphbr_u:6881": " smara-smerām ārād dṛśam asakalām arpayati ca /",
    "GR14ruphbr_u:6882": " bhujām aṃse sakhyuḥ pulakini dadhānaḥ phani-nibhām",
    "GR14ruphbr_u:6883": " ibhāri-kṣveḍābhir vṛṣa-danujam udyojayati ca // RBhrs_4,8.35 //",
    "GR14ruphbr_u:6884": " atra mukhye mukhya-gauṇayoḥ /",
    "GR14ruphbr_u:6885": " atha gauṇānām aṅgitā--",
    "GR14ruphbr_u:6886": " hāsyādīnāṃ tu gauṇānāṃ yad-udāharaṇaṃ kṛtam /",
    "GR14ruphbr_u:6887": " tenaiṣām aṅgitā vyaktā mukhyānāṃ ca tathāṅgatā /",
    "GR14ruphbr_u:6888": " tathāpy alpa-viśeṣāya kiñcid eva vilikhyate // RBhrs_4,8.36 //",
    "GR14ruphbr_u:6889": " atha hāsye 'ṅgini śucer aṅgatā, yathā--",
    "GR14ruphbr_u:6890": " madanāndhatayā tri-vakrayā",
    "GR14ruphbr_u:6891": " prasabhaṃ pīta-paṭāñcale dhṛte /",
    "GR14ruphbr_u:6892": " adadhād vinataṃ janāgrato",
    "GR14ruphbr_u:6893": " harir utphulla-kapolam ānanam // RBhrs_4,8.37 //",
    "GR14ruphbr_u:6894": " atra gauṇe 'ṅgini mukhyasyāṅgatā /",
    "GR14ruphbr_u:6895": " vīre preyaso, yathā--",
    "GR14ruphbr_u:6896": " senānyaṃ vijitam avekṣya bhadrasenaṃ",
    "GR14ruphbr_u:6897": " māṃ yoddhuṃ milasi puraḥ kathaṃ viśāla /",
    "GR14ruphbr_u:6898": " rāmāṇāṃ śatam api nodbhaṭoru-dhāmā",
    "GR14ruphbr_u:6899": " śrīdāmā gaṇayati re tvam atra ko 'si // RBhrs_4,8.38 //",
    "GR14ruphbr_u:6900": " atrāpi gauṇe 'ṅgini mukhyasya /",
    "GR14ruphbr_u:6901": " raudre preyo-vīrayor, yathā--",
    "GR14ruphbr_u:6902": " yadunandana nindanoddhataṃ",
    "GR14ruphbr_u:6903": " śiśupālaṃ samare jighāṃsubhiḥ /",
    "GR14ruphbr_u:6904": " atilohita-locanotpalair",
    "GR14ruphbr_u:6905": " jagṛhe pāṇḍu-sutair varāyudham // RBhrs_4,8.39 //",
    "GR14ruphbr_u:6906": " atra gauṇe mukhya-gauṇayoḥ /",
    "GR14ruphbr_u:6907": " adbhute preyo-vīra-hāsyānāṃ, yathā--",
    "GR14ruphbr_u:6908": " mitrāṇīka-vṛtaṃ gadāyudhi guruṃ-manyaṃ pralamba-dviṣaṃ",
    "GR14ruphbr_u:6909": " yaṣṭyā durbalayā vijitya purataḥ solluṇṭham udgāyataḥ /",
    "GR14ruphbr_u:6910": " śrīdāmnaḥ kila vīkṣya keli-samarāṭopotsave pāṭavaṃ",
    "GR14ruphbr_u:6911": " kṛṣṇaḥ phulla-kapolakaḥ pulakavān visphāra-dṛṣṭir babhau // RBhrs_4,8.40 //",
    "GR14ruphbr_u:6912": " atra gauṇe mukhyasya gauṇayoś ca /",
    "GR14ruphbr_u:6913": " evam anyasya gauṇasya jñeyā kavibhir aṅgitā /",
    "GR14ruphbr_u:6914": " tathā ca mukhya-gauṇānāṃ rasānām aṅgatāpi ca // RBhrs_4,8.41 //",
    "GR14ruphbr_u:6915": " so 'ṅgī sarvātigo yaḥ syān mukhyo gauṇo 'thavā rasaḥ /",
    "GR14ruphbr_u:6916": " sa evāṅgaṃ bhaved aṅgi-poṣī sañcāritāṃ vrajan // RBhrs_4,8.42 //",
    "GR14ruphbr_u:6917": " tathā ca nāṭyācāryāḥ paṭhanti--",
    "GR14ruphbr_u:6918": " eka eva bhavet sthāyī raso mukhyatamo hi yaḥ /",
    "GR14ruphbr_u:6919": " rasās tad-anuyāyitvād anye syur vyabhicāriṇaḥ // RBhrs_4,8.43 //",
    "GR14ruphbr_u:6920": " śrī-viṣṇu-dharmottare ca--",
    "GR14ruphbr_u:6921": " rasānāṃ samavetānāṃ yasya rūpaṃ bhaved bahu /",
    "GR14ruphbr_u:6922": " sa mantavyo rasaḥ sthāyī śeṣāḥ saṅcāriṇo matāḥ // RBhrs_4,8.44 //",
    "GR14ruphbr_u:6923": " stokād vibhāvanāj jātaḥ samprāpya vyabhicāritām /",
    "GR14ruphbr_u:6924": " puṣṇan nija-prabhuṃ mukhyaṃ gauṇas tatraiva līyate // RBhrs_4,8.45 //",
    "GR14ruphbr_u:6925": " prodyan vibhāvanotkarṣāt puṣṭiṃ mukhyena lambhitaḥ /",
    "GR14ruphbr_u:6926": " kuñcatā nija-nāthena gauṇo 'py aṅgitvam aśnute // RBhrs_4,8.46 //",
    "GR14ruphbr_u:6927": " mukhyas tv aṅgatvam āsādya puṣṇann indram upendravat /",
    "GR14ruphbr_u:6928": " gauṇam evāṅginaṃ kṛtvā nigūḍha-nija-vaibhavaḥ // RBhrs_4,8.47 //",
    "GR14ruphbr_u:6929": " anādi-vāsanodbhāsa-vāsite bhakta-cetasi /",
    "GR14ruphbr_u:6930": " bhāty eva na tu līnaḥ syād eṣa sañcāri-gauṇavat // RBhrs_4,8.48 //",
    "GR14ruphbr_u:6931": " aṅgī mukhyaḥ svam atrāṅgair bhāvais tair abhivardhayan /",
    "GR14ruphbr_u:6932": " sajātīyair vijātīyaiḥ svatantraḥ san virājate // RBhrs_4,8.49 //",
    "GR14ruphbr_u:6933": " yasya mukhyasya yo bhakto bhaven nitya-nijāśrayaḥ /",
    "GR14ruphbr_u:6934": " aṅgī sa eva tatra syān mukhyo 'py anyo 'ṅgatāṃ vrajet // RBhrs_4,8.50 //",
    "GR14ruphbr_u:6935": " kiṃ ca--",
    "GR14ruphbr_u:6936": " āsvādodreka-hetutvam aṅgasyāṅgatvam aṅgini /",
    "GR14ruphbr_u:6937": " tad vinā tasya sampāto vaiphalyāyaiva kalpate // RBhrs_4,8.51 //",
    "GR14ruphbr_u:6938": " yathā mṛṣṭa-rasālāyāṃ yavasādeḥ kathañcana /",
    "GR14ruphbr_u:6939": " tac-carvaṇe bhaved eva satṛṇābhyavahāritā // RBhrs_4,8.52 //",
    "GR14ruphbr_u:6940": " atha vairi-kṛtyam--",
    "GR14ruphbr_u:6941": " janayaty eva vairasyaṃ rasānāṃ vairiṇā yutiḥ /",
    "GR14ruphbr_u:6942": " sumṛṣṭa-pānakādīnāṃ kṣāra-tiktādinā yathā // RBhrs_4,8.53 //",
    "GR14ruphbr_u:6943": " yathā hi--",
    "GR14ruphbr_u:6944": " brahmiṣṭhāyā niṣphalo me vyatītaḥ",
    "GR14ruphbr_u:6945": " kālo bhūyān hā samādhi-vratena /",
    "GR14ruphbr_u:6946": " sāndrānandaṃ tan mayā brahma mūrtaṃ",
    "GR14ruphbr_u:6947": " koṇenākṣṇaḥ sāci-savyasya naikṣi // RBhrs_4,8.54 //",
    "GR14ruphbr_u:6948": " tatra śāntasyojjvalena vairasyam /",
    "GR14ruphbr_u:6949": " kṣaṇam api pitṛ-koṭi-vatsalaṃ taṃ",
    "GR14ruphbr_u:6950": " sura-muni-vandita-pādam indireśam /",
    "GR14ruphbr_u:6951": " abhilaṣati varāṅganā-nakhāṅkaiḥ",
    "GR14ruphbr_u:6952": " prabhum īkṣitaṃ mano me // RBhrs_4,8.55 //",
    "GR14ruphbr_u:6953": " tatra prītasyojjvalenaiva /",
    "GR14ruphbr_u:6954": " dorbhyām argala-dīrghābhyāṃ sakhe parirabhasva mām /",
    "GR14ruphbr_u:6955": " śiraḥ kṛṣṇa tavāghrāya vihariṣye tatas tvayā // RBhrs_4,8.56 //",
    "GR14ruphbr_u:6956": " atra preyaso vatsalena /",
    "GR14ruphbr_u:6957": " yaṃ samasta-nigamāḥ parameśaṃ",
    "GR14ruphbr_u:6958": " sātvatās tu bhagavantam uśanti /",
    "GR14ruphbr_u:6959": " tat suteti bata sāhasikīṃ tvāṃ",
    "GR14ruphbr_u:6960": " vyāji-hīrṣatu kathaṃ mama jihvā // RBhrs_4,8.57 //",
    "GR14ruphbr_u:6961": " atra vatsalasya prītena /",
    "GR14ruphbr_u:6962": " taḍid-vilāsa-taralā nava-yauvana-sampadaḥ /",
    "GR14ruphbr_u:6963": " adyaiva dūti tena tvaṃ mayā ramaya mādhavam // RBhrs_4,8.58 //",
    "GR14ruphbr_u:6964": " atrojjvalasya śāntena /",
    "GR14ruphbr_u:6965": " ciraṃ jīveti saṃyujya kācid āśīrbhir acyutam /",
    "GR14ruphbr_u:6966": " kailāsa-sthā vilāsena kāmukī pariṣaṣvaje // RBhrs_4,8.59 //",
    "GR14ruphbr_u:6967": " atra śucer vatsalena /",
    "GR14ruphbr_u:6968": " śuceḥ sambandha-gandho 'pi kathañcid yadi vatsale /",
    "GR14ruphbr_u:6969": " kvacid bhavet tataḥ suṣṭhu vairasyāyaiva kalpate // RBhrs_4,8.60 //",
    "GR14ruphbr_u:6970": " piśitāsṛṅ-mayī nāhaṃ satyam asmi tavocitā /",
    "GR14ruphbr_u:6971": " svāpāṅga-biddhāṃ śyāmāṅga kṛpayāṅgī-kuruṣva mām // RBhrs_4,8.61 //",
    "GR14ruphbr_u:6972": " atra śucer bībhatsena /",
    "GR14ruphbr_u:6973": " evam anyāpi vijñeyā prājñai rasa-virodhitā /",
    "GR14ruphbr_u:6974": " prāyeṇeyaṃ rasābhāsa-kakṣāyāṃ paryavasyati // RBhrs_4,8.62 //",
    "GR14ruphbr_u:6975": " kiṃ ca--",
    "GR14ruphbr_u:6976": " dvāyor ekatarasyeha bādhyatvenopavarṇane /",
    "GR14ruphbr_u:6977": " smaryamāṇatayāpy uktau sāmyena vacane 'pi ca // RBhrs_4,8.63 //",
    "GR14ruphbr_u:6978": " rasāntareṇa vyavadhau taṭa-sthena priyeṇa vā /",
    "GR14ruphbr_u:6979": " viṣayāśraya-bhede ca gauṇena dviṣatā saha /",
    "GR14ruphbr_u:6980": " ity ādiṣu na vairasyaṃ vairiṇo janayed yutiḥ // RBhrs_4,8.64 //",
    "GR14ruphbr_u:6981": " tatra ekatarasya bādhyatvena varṇane,",
    "GR14ruphbr_u:6982": " yathā vidagdha-mādhave (2.18)--",
    "GR14ruphbr_u:6983": " pratyāhṛtya muniḥ kṣaṇaṃ viṣayato yasmin mano dhitsate",
    "GR14ruphbr_u:6984": " bālāsau viṣayeṣu dhitsati tataḥ pratyāharantī manaḥ /",
    "GR14ruphbr_u:6985": " yasya sphūrti-lavāya hanta hṛdaye yogī sumutkaṇṭhate",
    "GR14ruphbr_u:6986": " mugdheyaṃ kila tasya paśya hṛdayān niṣkrāntim ākāṅkṣati // RBhrs_4,8.65 //",
    "GR14ruphbr_u:6987": " bādhyatvam atra śāntasya śucer utkarṣa-varṇanāt // RBhrs_4,8.66 //",
    "GR14ruphbr_u:6988": " smaryamāṇatve, yathā--",
    "GR14ruphbr_u:6989": " sa eṣa vaihāsikatā-vinodair",
    "GR14ruphbr_u:6990": " vrajasya hāsodgama-saṃvidhātā /",
    "GR14ruphbr_u:6991": " phaṇīśvareṇādya vikṛṣyamāṇaḥ",
    "GR14ruphbr_u:6992": " karoti hā naḥ paridevanāni // RBhrs_4,8.67 //",
    "GR14ruphbr_u:6993": " sāmyena vacane, yathā--",
    "GR14ruphbr_u:6994": " viśrānta-ṣoḍaśa-kalā nirvikalpā nirāvṛtiḥ /",
    "GR14ruphbr_u:6995": " sukhātmā bhavatī rādhe brahma-vidyeva rājate // RBhrs_4,8.68 //",
    "GR14ruphbr_u:6996": " yathā vā--",
    "GR14ruphbr_u:6997": " rādhā śāntir ivonnidraṃ nirnimeṣekṣaṇaṃ ca mām /",
    "GR14ruphbr_u:6998": " kurvatī dhyāna-lagnaṃ ca vāsayaty adri-kandare // RBhrs_4,8.69 //",
    "GR14ruphbr_u:6999": " vasāntareṇa vyavadhau, yathā--",
    "GR14ruphbr_u:7000": " tvaṃ kāsi śāntā kim ihāntarīkṣe",
    "GR14ruphbr_u:7001": " draṣṭuṃ paraṃ brahma kutas tatākṣī /",
    "GR14ruphbr_u:7002": " asyātirūpāt kim ivākulātmā",
    "GR14ruphbr_u:7003": " rambhe samāviśya bhidā smareṇa // RBhrs_4,8.70 //",
    "GR14ruphbr_u:7004": " atrādbhutena vyavadhiḥ /",
    "GR14ruphbr_u:7005": " viṣaya-bhinnatve,",
    "GR14ruphbr_u:7006": " yathā śrī-daśame (10.60.45)--",
    "GR14ruphbr_u:7007": " tvak-śmaśru-roma-nakha-keśa-pinaddham antar",
    "GR14ruphbr_u:7008": " māṃsāsthi-rakta-kṛmi-viṭ-kapha-pitta-vātam /",
    "GR14ruphbr_u:7009": " jīvac-chavaṃ bhajati kāntam ati-vimūḍhā",
    "GR14ruphbr_u:7010": " yā te padābja-makarandam ajighratī strī // RBhrs_4,8.71 //",
    "GR14ruphbr_u:7011": " yathā vā vidagdha-mādhave (2.31)--",
    "GR14ruphbr_u:7012": " tasyāḥ kānta-dyutini vadane mañjule cākṣi-yugme",
    "GR14ruphbr_u:7013": " tatrāsmākaṃ yad-avadhi sakhe dṛṣṭir eṣā niviṣṭā /",
    "GR14ruphbr_u:7014": " satyaṃ brūmas tad-avadhi bhaved indum indīvaraṃ ca",
    "GR14ruphbr_u:7015": " smāraṃ smāraṃ mukha-kuṭilatā-kāriṇīyaṃ hṛṇīyā // RBhrs_4,8.72 //",
    "GR14ruphbr_u:7016": " ubhayatra śuci-bībhatsayoḥ /",
    "GR14ruphbr_u:7017": " āśraya-bhinnatve, yathā--",
    "GR14ruphbr_u:7018": " vijayinam ajitaḥ vilokya raṅga-",
    "GR14ruphbr_u:7019": " sthala-bhuvi sambhṛta-sāṃyugīna-līlam /",
    "GR14ruphbr_u:7020": " paśupa-savayasāṃ vapūṃṣi bhejuḥ",
    "GR14ruphbr_u:7021": " pulaka-kulaṃ dviṣatāṃ tu kālimānam // RBhrs_4,8.73 //",
    "GR14ruphbr_u:7022": " atra vīra-bhayānakayoḥ /",
    "GR14ruphbr_u:7023": " viṣayāśraya-bhede 'pi mukhyena dviṣatā saha /",
    "GR14ruphbr_u:7024": " saṅgatiḥ kila mukhyasya vairasyāyaiva jāyate // RBhrs_4,8.74 //",
    "GR14ruphbr_u:7025": " tatra viṣaya-bhede, yathā--",
    "GR14ruphbr_u:7026": " vimocayārgalābandhaṃ vilambaṃ tāta nācara /",
    "GR14ruphbr_u:7027": " yāmi kāśya-gṛhaṃ yūnā manaḥ śyāmena me hṛtam // RBhrs_4,8.75 //",
    "GR14ruphbr_u:7028": " atra śuceḥ prītena /",
    "GR14ruphbr_u:7029": " āśraya-bhede, yathā--",
    "GR14ruphbr_u:7030": " rukmiṇī-kuca-kāśmīra-paṅkiloraḥ-sthalaṃ kadā /",
    "GR14ruphbr_u:7031": " sadānandaṃ paraṃ brahma dṛṣṭyā seviṣyate mayā // RBhrs_4,8.76 //",
    "GR14ruphbr_u:7032": " atra śāntasya śucinā /",
    "GR14ruphbr_u:7033": " anurakta-dhiyo bhaktāḥ kecana jñāna-vartmani /",
    "GR14ruphbr_u:7034": " śāntasyāśraya-bhinnatve vairasyaṃ nānumanvate // RBhrs_4,8.77 //",
    "GR14ruphbr_u:7035": " kiṃ ca--",
    "GR14ruphbr_u:7036": " bhṛtyayor nāyakasyeva nisarga-dveṣiṇor api /",
    "GR14ruphbr_u:7037": " aṅgayor aṅginaḥ puṣṭyai bhaved ekatra saṅgatiḥ // RBhrs_4,8.78 //",
    "GR14ruphbr_u:7038": " yathā--",
    "GR14ruphbr_u:7039": " kumāras te mallī-kusuma-sukumāraḥ priyatame",
    "GR14ruphbr_u:7040": " gariṣṭho 'yaṃ keśī girivad iti me vellati manaḥ /",
    "GR14ruphbr_u:7041": " śivaṃ bhūyāt paśyonnamita-bhuja-medhir muhur amuṃ",
    "GR14ruphbr_u:7042": " khalaṃ kṣundan kuryāṃ vrajam atitarāṃ śālinam aham // RBhrs_4,8.79 //",
    "GR14ruphbr_u:7043": " atra vidviṣau vīrabhayānakau vatsalaṃ puṣṇītaḥ /",
    "GR14ruphbr_u:7044": " yathā--",
    "GR14ruphbr_u:7045": " kamprā svedini cūrṇa-kuntala-taṭe ity ādi (BRS 4.8.31) // RBhrs_4,8.80 //",
    "GR14ruphbr_u:7046": " tatra hāsya-karuṇau vatsalam eva puṣṇītaḥ /",
    "GR14ruphbr_u:7047": " api ca--",
    "GR14ruphbr_u:7048": " mitho vairāv api dvau yau bhāvau dharma-sutādiṣu /",
    "GR14ruphbr_u:7049": " kālādi-bhedat prākaṭyaṃ tau vindantau na duṣyataḥ // RBhrs_4,8.81 //",
    "GR14ruphbr_u:7050": " adhirūḍhe mahā-bhāve viruddhair virasāḥ yutiḥ /",
    "GR14ruphbr_u:7051": " na syād ity ujjvale rādhā-kṛṣṇayor darśitaṃ purā // RBhrs_4,8.82 //",
    "GR14ruphbr_u:7052": " kvāpy acintya-mahā-śaktau mahā-puruṣa-śekhare /",
    "GR14ruphbr_u:7053": " rasāvali-samāveśaḥ svādāyaivopajāyate // RBhrs_4,8.83 //",
    "GR14ruphbr_u:7054": " tatra rasānāṃ viṣayatve,",
    "GR14ruphbr_u:7055": " yathā lalita-mādhave (3.4)--",
    "GR14ruphbr_u:7056": " daityācāryās tad-āsye vikṛtim aruṇatāṃ malla-varyāḥ sakhāyo",
    "GR14ruphbr_u:7057": " gaṇḍaunnatyaṃ khaleśāḥ pralayam ṛṣigaṇā dhyāna-muṣṇāsram ambāḥ /",
    "GR14ruphbr_u:7058": " romāñcaṃ sāṃyugīnāḥ kam api nava-camatkāram antaḥ sureśā",
    "GR14ruphbr_u:7059": " lāsyaṃ dāsāḥ kaṭākṣaṃ yayur asita-dṛśaḥ prekṣya raṅge mukundam // RBhrs_4,8.84 //",
    "GR14ruphbr_u:7060": " āśrayatve, yathā--",
    "GR14ruphbr_u:7061": " svasmin dhūrye 'py amānī śiśuṣu gari-dhṛtāv udyateṣu smitāsyas",
    "GR14ruphbr_u:7062": " thūtkārī dadhni visre praṇayiṣu vivṛta-prauḍhir indre 'ruṇākṣaḥ /",
    "GR14ruphbr_u:7063": " goṣṭhe sāśrur vidūne guruṣu hari-makhaṃ prāsya kampaḥ sa pāyād",
    "GR14ruphbr_u:7064": " āsāre sphāra-dṛṣṭir yuvatiṣu pulakī bibhrad adriṃ vibhur vaḥ // RBhrs_4,8.85 //",
    "GR14ruphbr_u:7065": " iti śrī-śrī-bhakti-rasāmṛta-sindhāv uttara-vibhāge",
    "GR14ruphbr_u:7066": " rasānāṃ maitrī-vaira-sthiti-nāmnī laharī aṣṭamī // 4.9",
    "GR14ruphbr_u:7067": " rasābhāsākhyā navama-laharī",
    "GR14ruphbr_u:7068": " pūrvam evānuśiṣṭena vikalā rasa-lakṣaṇā /",
    "GR14ruphbr_u:7069": " rasā eva rasābhāsā rasa-jñair anukīrtitāḥ // RBhrs_4,9.1 //",
    "GR14ruphbr_u:7070": " syus tridhoparasāś cānu-rasāś cāparasāś ca te /",
    "GR14ruphbr_u:7071": " uttamā madhyamāḥ proktāḥ kaniṣṭhāś cety amī kramāt // RBhrs_4,9.2 //",
    "GR14ruphbr_u:7072": " atra uparasāḥ--",
    "GR14ruphbr_u:7073": " prāptaiḥ sthāyi-vibhāvānu-bhāvādyais tu virūpatām /",
    "GR14ruphbr_u:7074": " śāntādayo rasā eva dvādaśoparasā matāḥ // RBhrs_4,9.3 //",
    "GR14ruphbr_u:7075": " tatra śāntoparasāḥ--",
    "GR14ruphbr_u:7076": " brahma-bhāvāt para-brahmaṇy advaitādhikya-yogataḥ /",
    "GR14ruphbr_u:7077": " tathā bībhatsa-bhūmādeḥ śānto hy uparaso bhavet // RBhrs_4,9.4 //",
    "GR14ruphbr_u:7078": " tatra ādyaṃ, yathā--",
    "GR14ruphbr_u:7079": " vijñāna-suṣamādhaute samādhau yad udañcati /",
    "GR14ruphbr_u:7080": " sukhaṃ dṛṣṭe tad evādya purāṇa-puruṣe tvayi // RBhrs_4,9.5 //",
    "GR14ruphbr_u:7081": " dvitīyaṃ, yathā--",
    "GR14ruphbr_u:7082": " yatra yatra viṣaye mama dṛṣṭis",
    "GR14ruphbr_u:7083": " taṃ tam eva kalayāmi bhavantam /",
    "GR14ruphbr_u:7084": " yan nirañjana parāvara-bījaṃ",
    "GR14ruphbr_u:7085": " tvāṃ vinā kim api nāparam asti // RBhrs_4,9.6 //",
    "GR14ruphbr_u:7086": " atha prītoparasaḥ--",
    "GR14ruphbr_u:7087": " kṛṣṇasyāgre 'tidhārṣṭyena tad-bhakteṣv avahelayā /",
    "GR14ruphbr_u:7088": " svābhīṣṭa-devatānyatra paramotkarṣa-vīkṣayā /",
    "GR14ruphbr_u:7089": " maryādātikramādyaiś ca prītoparasatā matā // RBhrs_4,9.7 //",
    "GR14ruphbr_u:7090": " tatra ādyaṃ, yathā--",
    "GR14ruphbr_u:7091": " praṇayan vapur vivaśatāṃ satāṃ kulair",
    "GR14ruphbr_u:7092": " avadhīryamāṇa-naṭano 'py anargalaḥ /",
    "GR14ruphbr_u:7093": " vikira prabho dṛśam ihety akuṇṭha-vāk",
    "GR14ruphbr_u:7094": " caṭulo baṭu-vyavṛṇutātmano ratim // RBhrs_4,9.8 //",
    "GR14ruphbr_u:7095": " atha preya-uparasaḥ--",
    "GR14ruphbr_u:7096": " ekasminn eva sakhyena hari-mitrādy-avajñayā /",
    "GR14ruphbr_u:7097": " yuddha-bhūmādinā cāpi preyānuparaso bhavet // RBhrs_4,9.9 //",
    "GR14ruphbr_u:7098": " tatra ādyaṃ, yathā--",
    "GR14ruphbr_u:7099": " suhṛd ity udito bhiyā cakampe",
    "GR14ruphbr_u:7100": " chalito narma-girā stutiṃ cakāra /",
    "GR14ruphbr_u:7101": " sa nṛpaḥ pariripsato bhujābhyāṃ",
    "GR14ruphbr_u:7102": " hariṇā daṇḍavad agrataḥ papāta // RBhrs_4,9.10 //",
    "GR14ruphbr_u:7103": " atha vatsaloparasaḥ--",
    "GR14ruphbr_u:7104": " sāmarthyādhikyābhijñānāl lālanādy-aprayatnataḥ /",
    "GR14ruphbr_u:7105": " karuṇasyātirekādes turyāś coparaso bhavet // RBhrs_4,9.11 //",
    "GR14ruphbr_u:7106": " tatra ādyaṃ, yathā--",
    "GR14ruphbr_u:7107": " mallānāṃ yad-avadhi parvatodbhaṭānām",
    "GR14ruphbr_u:7108": " unmāthaṃ sapadi tavātmajād apaśyam /",
    "GR14ruphbr_u:7109": " nodvegaṃ tad-avadhi yāmi jāmi tasmin",
    "GR14ruphbr_u:7110": " drāghiṣṭhām api samitiṃ prapadyamāne // RBhrs_4,9.12 //",
    "GR14ruphbr_u:7111": " atha śṛṅgāroparasaḥ /",
    "GR14ruphbr_u:7112": " tatra sthāyi-vairūpyam--",
    "GR14ruphbr_u:7113": " dvayor ekatarasyaiva ratir yā khalu dṛśyate /",
    "GR14ruphbr_u:7114": " yān ekatra tathaikasya sthāyinaḥ sā virūpatā /",
    "GR14ruphbr_u:7115": " vibhāvasyaiva vairūpyaṃ sthāyiny atropacaryate // RBhrs_4,9.13 //",
    "GR14ruphbr_u:7116": " tatra ekatra ratir,",
    "GR14ruphbr_u:7117": " yathā lalita-mādhave--",
    "GR14ruphbr_u:7118": " manda-smitaṃ prakṛti-siddham api vyudantaṃ",
    "GR14ruphbr_u:7119": " saṅgopitaś ca sahajo 'pi dṛśos taraṅgaḥ /",
    "GR14ruphbr_u:7120": " dhūmāyite dvija-vadhū-madanārti-vahnāv",
    "GR14ruphbr_u:7121": " ahnāya kāpi gaitri aṅkuritām ayāsīt // RBhrs_4,9.14 //",
    "GR14ruphbr_u:7122": " atyantābhāva evātra rateḥ khalu vivakṣitaḥ /",
    "GR14ruphbr_u:7123": " etasyāḥ prāg-abhāve tu śucir noparaso bhavet // RBhrs_4,9.15 //",
    "GR14ruphbr_u:7124": " anekatra ratir, yathā--",
    "GR14ruphbr_u:7125": " gāndharvi kurvāṇam avekṣya līlām",
    "GR14ruphbr_u:7126": " agre dharaṇyāṃ sakhi kāma-pālam /",
    "GR14ruphbr_u:7127": " ākarṇayantī ca mukunda-reṇuṃ",
    "GR14ruphbr_u:7128": " bhinnādya sādhvi smarato dvidhāsi // RBhrs_4,9.16 //",
    "GR14ruphbr_u:7129": " kecit tu nāyakasyāpi sarvathā tulya-rāgataḥ /",
    "GR14ruphbr_u:7130": " nāyikāsv apy anekāsu vadanty uparasaṃ śucim // RBhrs_4,9.17 //",
    "GR14ruphbr_u:7131": " vibhāva-vairūpyam--",
    "GR14ruphbr_u:7132": " vaidagdhyaujjvalya-viraho vibhāvasya virūpatā /",
    "GR14ruphbr_u:7133": " latā-paśu-pulindīṣu vṛddhāsv api sa vartate // RBhrs_4,9.18 //",
    "GR14ruphbr_u:7134": " tatra latā, yathā--",
    "GR14ruphbr_u:7135": " sakhi madhu kiratī niśamya vaṃśīṃ",
    "GR14ruphbr_u:7136": " madhu-mathanena kaṭākṣitātha mṛdvī /",
    "GR14ruphbr_u:7137": " mukula-pulakitā latāvalīyaṃ",
    "GR14ruphbr_u:7138": " ratim iha pallavitāṃ hṛdi vyanakti // RBhrs_4,9.19 //",
    "GR14ruphbr_u:7139": " paśur, yathā--",
    "GR14ruphbr_u:7140": " paśyādbhutās tuṅga-madaḥ kuraṅgīḥ",
    "GR14ruphbr_u:7141": " pataṅga-kanyā-puline 'dya dhanyāḥ /",
    "GR14ruphbr_u:7142": " yāḥ keśavāṅge tad-apāṅga-pūtāḥ",
    "GR14ruphbr_u:7143": " sānaṅga-raṅgāṃ dṛśam arpayanti // RBhrs_4,9.20 //",
    "GR14ruphbr_u:7144": " pulindī, yathā--",
    "GR14ruphbr_u:7145": " kālindī-puline paśya pulindī pulakācitā /",
    "GR14ruphbr_u:7146": " harer dṛk-cāpalaṃ vīkṣya sahajaṃ yā vighūrṇate // RBhrs_4,9.21 //",
    "GR14ruphbr_u:7147": " vṛddhā, yathā--",
    "GR14ruphbr_u:7148": " kajjalena kṛta-keśa-kālimā",
    "GR14ruphbr_u:7149": " bilva-yugma-racitonnata-stanī /",
    "GR14ruphbr_u:7150": " paśya gauri kiratī dṛg-añcalaṃ",
    "GR14ruphbr_u:7151": " smerayaty aghaharaṃ jaraty asau // RBhrs_4,9.22 //",
    "GR14ruphbr_u:7152": " sthāyino 'tra virūpatvam eka-rāgatayāpi cet /",
    "GR14ruphbr_u:7153": " ghaṭetāsau vibhāvasya virūpatve 'py udāhṛtiḥ // RBhrs_4,9.23 //",
    "GR14ruphbr_u:7154": " śucitvaujjvalya-vaidigdhyāt suveśatvāc ca kathyate /",
    "GR14ruphbr_u:7155": " śṛṅgārasya vibhāvatvam anyatrābhāsatā tataḥ // RBhrs_4,9.24 //",
    "GR14ruphbr_u:7156": " atha anubhāva-vairūpyam--",
    "GR14ruphbr_u:7157": " samayānāṃ vyatikrāntir grāmyatvaṃ dhṛṣṭāpi ca /",
    "GR14ruphbr_u:7158": " vairūpyam anubhāvāder manīṣibhir udīritam // RBhrs_4,9.25 //",
    "GR14ruphbr_u:7159": " tatra samaya-vyatikrāntiḥ--",
    "GR14ruphbr_u:7160": " samayāḥ khaṇḍitādīnāṃ priye roṣoditādayaḥ /",
    "GR14ruphbr_u:7161": " puṃsaḥ smitādayaś cātra priyayā tāḍanādiṣu /",
    "GR14ruphbr_u:7162": " eteṣām anyathā-bhāvaḥ samayānāṃ vyatikramaḥ // RBhrs_4,9.26 //",
    "GR14ruphbr_u:7163": " tatra ādyaṃ, yathā --",
    "GR14ruphbr_u:7164": " kāntā-nakhāndhito 'py adya parihṛtya hare hriyam /",
    "GR14ruphbr_u:7165": " kailāsa-vāsinīṃ dāsīṃ kṛpā-dṛṣṭyā bhajasva mām // RBhrs_4,9.27 //",
    "GR14ruphbr_u:7166": " atha grāmyatvam --",
    "GR14ruphbr_u:7167": " bāla-śabdādy-upanyāso virasokti-prapañcanam /",
    "GR14ruphbr_u:7168": " kaṭī-kaṇḍūtir ity ādyaṃ grāmyatvaṃ kathitaṃ budhaiḥ // RBhrs_4,9.28 //",
    "GR14ruphbr_u:7169": " tatra ādyaṃ, yathā --",
    "GR14ruphbr_u:7170": " kiṃ naḥ phaṇi-kiśorīṇāṃ tvaṃ puṣkara-sadāṃ sadā /",
    "GR14ruphbr_u:7171": " muralī-dhvaninā nīvīṃ gopa-bāla vilumpasi // RBhrs_4,9.29 //",
    "GR14ruphbr_u:7172": " atha dhṛṣṭatā--",
    "GR14ruphbr_u:7173": " prakaṭa-prārthanādiḥ syāt sambhogādes tu dhṛṣṭatā // RBhrs_4,9.30 //",
    "GR14ruphbr_u:7174": " yathā--",
    "GR14ruphbr_u:7175": " kānta kailāsa-kuñjo 'yaṃ ramyāhaṃ nava-yauvanā /",
    "GR14ruphbr_u:7176": " tvaṃ vidagdho 'si govinda kiṃ vā vācyam ataḥ param // RBhrs_4,9.31 //",
    "GR14ruphbr_u:7177": " evam eva tu gauṇānāṃ hāsādīnām api svayam /",
    "GR14ruphbr_u:7178": " vijñeyoparasatvasya manīṣibhir udāhṛtiḥ // RBhrs_4,9.32 //",
    "GR14ruphbr_u:7179": " atha anurasāḥ--",
    "GR14ruphbr_u:7180": " bhaktādibhir vibhāvādyaiḥ kṛṣṇa-sambandha-varjitaiḥ /",
    "GR14ruphbr_u:7181": " rasā hāsyādayaḥ sapta śāntaś cānurasā matāḥ // RBhrs_4,9.33 //",
    "GR14ruphbr_u:7182": " tatra hāsyānurasaḥ--",
    "GR14ruphbr_u:7183": " tāṇḍavaṃ vyadhita hanta kakkhaṭī",
    "GR14ruphbr_u:7184": " markaṭī bhrū-kuṭībhis tathoddhuram /",
    "GR14ruphbr_u:7185": " yena vallava-kadambakaṃ babhau",
    "GR14ruphbr_u:7186": " hāsa-ḍambara-karambitānanam // RBhrs_4,9.34 //",
    "GR14ruphbr_u:7187": " atha adbhutānurasaḥ--",
    "GR14ruphbr_u:7188": " bhāṇḍīra-kakṣe bahudhā vitaṇḍāṃ",
    "GR14ruphbr_u:7189": " vedānta-tantre śuka-maṇḍalasya /",
    "GR14ruphbr_u:7190": " ākarṇayan nirnimiṣākṣi-pakṣmā",
    "GR14ruphbr_u:7191": " romāñcitāṅgaś ca surarṣir āsīt // RBhrs_4,9.35 //",
    "GR14ruphbr_u:7192": " evam evātra vijñeyā vīrāder apy udāhṛtiḥ // RBhrs_4,9.36 //",
    "GR14ruphbr_u:7193": " aṣṭāv amī taṭastheṣu prākaṭyaṃ yadi bibhrati /",
    "GR14ruphbr_u:7194": " kṛṣṇādibhir vibhāvādyair gatair anubhavādhvani // RBhrs_4,9.37 //",
    "GR14ruphbr_u:7195": " atha aparasāḥ--",
    "GR14ruphbr_u:7196": " kṛṣṇa-tat-pratipakṣaś ced viṣayāśrayatāṃ gatāḥ /",
    "GR14ruphbr_u:7197": " hāsādīnāṃ tadā te 'tra prājñair aparasā matāḥ // RBhrs_4,9.38 //",
    "GR14ruphbr_u:7198": " tatra hāsyāparasaḥ--",
    "GR14ruphbr_u:7199": " palāyamānam udvīkṣya capalāyata-locanam /",
    "GR14ruphbr_u:7200": " kṛṣṇam ārāj jarāsandhaḥ solluṇṭham ahasīn muhuḥ // RBhrs_4,9.39 //",
    "GR14ruphbr_u:7201": " evam anye 'pi vijñeyās te 'dbhutāparasādayaḥ /",
    "GR14ruphbr_u:7202": " uttamās tu rasābhāsāḥ kaiścid rasatayoditāḥ // RBhrs_4,9.40 //",
    "GR14ruphbr_u:7203": " tathā hi--",
    "GR14ruphbr_u:7204": " bhāvāḥ sarve tad-ābhāsā rasābhāsāś ca kecana /",
    "GR14ruphbr_u:7205": " amī prokta-rasābhijñaiḥ sarve 'pi rasanād rasāḥ // RBhrs_4,9.41 //",
    "GR14ruphbr_u:7206": " bhāratādyāś catasras tu rasāvasthāna-sūcikāḥ /",
    "GR14ruphbr_u:7207": " vṛttayo nāṭya-mātṛtvād uktā nāṭaka-lakṣaṇe // RBhrs_4,9.42 //",
    "GR14ruphbr_u:7208": " granthasya gaurava-bhayād asyā bhakti-rasa-śriyaḥ /",
    "GR14ruphbr_u:7209": " samāhṛtiḥ samāsena mayā seyaṃ vinirmitā //",
    "GR14ruphbr_u:7210": " gopāla-rūpa-śobhāṃ dadhad api raghunātha-bhāva-visārī /",
    "GR14ruphbr_u:7211": " tuṣyatu sanātano 'sminn uttara-bhāge rasāmṛtāmbhodheḥ //",
    "GR14ruphbr_u:7212": " iti śrī-śrī-bhakti-rasāmṛta-sindhāv uttara-vibhāge",
    "GR14ruphbr_u:7213": " rasābhāsa-laharī navamī //",
    "GR14ruphbr_u:7214": " iti śrī-śrī-bhakti-rasāmṛta-sindhau gauṇa-bhakti-rasa-nirūpaṇo nāma caturtho vibhāgaḥ samāptaḥ /",
    "GR14ruphbr_u:7215": " rāmāṅga-śatru-gaṇite śāke gokulam adhiṣṭhitenāyam /",
    "GR14ruphbr_u:7216": " bhakti-rasāmṛta-sindhur viṭaṅkitaḥ kṣudra-rūpeṇa //",
    "GR14ruphbr_u:7217": " samāpto 'yaṃ śrī-śrī-bhakti-rasāmṛta-sindhuḥ //",
    "GR14ruphbr_u:7218": " Thank you for using a Gaudiya Grantha Mandir text. Remember,",
    "GR14ruphbr_u:7219": " GGM is an open source network.",
    "GR14ruphbr_u:7220": " So, give back to the world community of scholars by notifying us of any mistakes or variant readings,",
    "GR14ruphbr_u:7221": " either by emailing us directly or by posting in the GGM forums. And if you are working closely on this or any other text,",
    "GR14ruphbr_u:7222": " please send us your edited version.",
    "GR14ruphbr_u:7223": " And, if you can,",
    "GR14ruphbr_u:7224": " please help by donating to the cause.",
    "GR14ruphbr_u:7225": " The work done here will last for generations.",
    "GR14ruphbr_u:7226": " Thank you, The Editors."
}