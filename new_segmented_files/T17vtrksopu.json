{
    "T17vtrksopu:0": " Vidyākaraśānti:",
    "T17vtrksopu:1": " Tarkasopāna",
    "T17vtrksopu:2": " (Ts 275)",
    "T17vtrksopu:3": " namo mañjuśriye //",
    "T17vtrksopu:4": " saṃsārasarasi kolatuIyam ajñānabhedinaḥ /",
    "T17vtrksopu:5": " smaraṇaṃme hevajrasya vartatāṃ hṛdi vaściram //",
    "T17vtrksopu:6": " 1. hitāhitaprāptiparihārahetur niyamena pramāṇam iti saṃkṣepatas tad vyutpādyate //",
    "T17vtrksopu:7": " pramāṇam avisaṃvādi jñānam /",
    "T17vtrksopu:8": " visaṃvadanaṃ visaṃvādaḥ /",
    "T17vtrksopu:9": " na visaṃvādo 'visaṃvādaḥ /",
    "T17vtrksopu:10": " sa yasyāsti tad avisaṃvādi /",
    "T17vtrksopu:11": " saṃvādy evetyarthaḥ //",
    "T17vtrksopu:12": " avisaṃvādaḥ punar upadarśitārthapratibaddhārthakriyāprāpaṇam /",
    "T17vtrksopu:13": " prāpaṇam api prāpakatvaṃ tadyogyatā ca /",
    "T17vtrksopu:14": " avyavahitāyām arthakriyāyāṃ pramāṇasya prāpakatvam eva /",
    "T17vtrksopu:15": " vyavahitāyāṃ pravartakatvam api /",
    "T17vtrksopu:16": " prāpakatvaṃ copadarśakatvam eva /",
    "T17vtrksopu:17": " karaṇadharmasyopadarśakatvasya grahaṇād gṛhītagrahiṇām akaraṇatvena vyudāsān nātivyāpitā /",
    "T17vtrksopu:18": " ata evācāryo dharmottaro 'py āha //",
    "T17vtrksopu:19": " yenaiva prathamam upadarśitārthas tenaiva pravartitaḥ puruṣaḥ prāpitaś cārthaḥ kim anyenādhikaṃ kāryam /",
    "T17vtrksopu:20": " marīcikājalajñānādīny upadarśitārthapratibaddhārthakriyāprāpaṇāsaṃbhavād eva nirastānīti /",
    "T17vtrksopu:21": " jñānagrahaṇena cājñānasya indriyāder nirāsaḥ /",
    "T17vtrksopu:22": " karaṇavihitapratyayena ca gṛhītagrāhiṇaḥ /",
    "T17vtrksopu:23": " tena yad abhimatārthakriyāsamarthārthaprāpaṇayogyam apūrvaviṣayaṃ jñānaṃ tat pramāṇam //",
    "T17vtrksopu:24": " (Ts 276)",
    "T17vtrksopu:25": " 2. tad dvividham /",
    "T17vtrksopu:26": " pratyakṣam anumānaṃ ca /",
    "T17vtrksopu:27": " 3. pratigatam āśritam akṣaṃ pratyakṣam /",
    "T17vtrksopu:28": " atyādayaḥ krāntādyarthe dvitīyayeti samāsaḥ //",
    "T17vtrksopu:29": " prāptāpannālaṅgatisamāseṣu paraval liṅgapratiṣedhaḥ /",
    "T17vtrksopu:30": " tena pratyakṣaḥ pratyayaḥ pratyakṣā buddhiḥ /",
    "T17vtrksopu:31": " pratyakṣaṃ jñānam iti siddhaṃ bhavati /",
    "T17vtrksopu:32": " akṣāśritatvaṃ ca pratyakṣasya vyutpattimātranimittaṃ /",
    "T17vtrksopu:33": " pravṛttinimittaṃ tu sākṣātkaraṇam eva /",
    "T17vtrksopu:34": " tena yat kiṃcid viṣayasya sākṣātkāri jñānaṃ tat sarvaṃ pratyakṣaśabdavācyaṃ sidhyati /",
    "T17vtrksopu:35": " mīyate 'neneti mānam /",
    "T17vtrksopu:36": " liṅgagrahaṇasaṃbandhasmaraṇayoḥ paścānmānam anumānam /",
    "T17vtrksopu:37": " etac ca rūḍhivaśāl labhyate /",
    "T17vtrksopu:38": " tena dharmiviśeṣavarti liṅgaṃ dṛṣṭavato Iiṅgaliṅginoś ca saṃbandhaṃ smṛtavato yataḥ parokṣavastvālambanaṃ jñānam utpadyate tad anumānaśabdenābhidhīyate",
    "T17vtrksopu:39": " 4. cakāraḥ pratyakṣānumānayos tulyabalatvaṃ samuccinoti /",
    "T17vtrksopu:40": " yathārthāvinābhāvitvāt pratyakṣaṃ pramāṇam /",
    "T17vtrksopu:41": " tathānumānam apy arthāvinābhāvi pramāṇam iti tad uktam //",
    "T17vtrksopu:42": " arthasyāsaṃbhave 'bhāvāt pratyakṣe 'pi pramāṇatā /",
    "T17vtrksopu:43": " pratibaddhasvabhāvasya taddhetutve samaṃ dvayam iti //",
    "T17vtrksopu:44": " anenaiva tulyabalatvakhyāpanena yad api mīmāṃsakair uktaṃ sarvapramāṇānāṃ pratyakṣam eva jyeṣṭhaṃ tatpūrvakatvād anumānāder iti tad api nirastam",
    "T17vtrksopu:45": " ātmasattālābhe sarvapramāṇānāṃ svakāraṇāpekṣatvān (Ts 77)",
    "T17vtrksopu:46": " na jyeṣṭhetarabhāvakalpanā sādhvīti /",
    "T17vtrksopu:47": " evaṃ pratyakṣānumānabhedena dviprakāram eva pramāṇaṃ //",
    "T17vtrksopu:48": " 5. dvividhavacanenaikaṃ pramāṇaṃ trīṇi catvāri pañca ṣad iti vipratipattayo nirasyante /",
    "T17vtrksopu:49": " tathāhi pratyakṣam eva pramāṇaṃ bārhaspatyānām /",
    "T17vtrksopu:50": " pratyakṣānumānāgamāḥ pramāṇāni āṃkhyānām /",
    "T17vtrksopu:51": " upamānam api naiyāyikānām /",
    "T17vtrksopu:52": " arthāpattir api prābhākarāṇām /",
    "T17vtrksopu:53": " abhāvo hi pratyakṣaṃ śabdaś ca pramāṇam iti vaiyākarāṇaḥ //",
    "T17vtrksopu:54": " 6. tatra pratyakṣaṃ kalpanāpodham abhrāntam /",
    "T17vtrksopu:55": " yaj jñānaṃ kalpanayā kalpanātvena rahitam abhrāntaṃ ca tad eva pratyakṣam /",
    "T17vtrksopu:56": " etena yad uktam udyotakareṇa /",
    "T17vtrksopu:57": " yadi pratyakṣaśabdena pratyakṣam abhidhīyate /",
    "T17vtrksopu:58": " kathaṃ tat kalpanāpoḍham /",
    "T17vtrksopu:59": " atha kalpanāpodhaṃ kathaṃ pratyakṣaṃ kalpanāpodham ity anena śabdenocyata iti /",
    "T17vtrksopu:60": " yad api bhartṛhariṇoktam /",
    "T17vtrksopu:61": " kalpanā hi jñānaṃ pratyakṣam api jñānaṃ /",
    "T17vtrksopu:62": " pratyakṣajñāne kalpanājñānaṃ pratiṣedhatānyasmin jnāne jñānāntaram astīti pratipāditam /",
    "T17vtrksopu:63": " prāptipūrvakā hi pratiṣedhā bhavantīti nyāyād iti /",
    "T17vtrksopu:64": " tat sarvam apāstam /",
    "T17vtrksopu:65": " tādātmyapratiṣedhasyātrābhimatatvāt /",
    "T17vtrksopu:66": " ata eva vivṛtaṃ kalpanayā kalpanātvena rahitam iti /",
    "T17vtrksopu:67": " 7. kutaḥ punaḥ kalpanābhramayor abhāvaḥ pratyakṣa iti cet /",
    "T17vtrksopu:68": " yasmāt kalpanāvibhramayor artharūpasākṣātkaraṇaṃ nāsti /",
    "T17vtrksopu:69": " tathā hi /",
    "T17vtrksopu:70": " abhilāpasaṃsargayogyapratibhāsapratītiḥ kalpanā /",
    "T17vtrksopu:71": " abhilāpo vācakaḥ śabdaḥ /",
    "T17vtrksopu:72": " sa ca sāmānyākāraḥ /",
    "T17vtrksopu:73": " tena saṃsargyas tadyogyaḥ (Ts 278)",
    "T17vtrksopu:74": " pratibhāso yasyāṃ pratītau sā abhilāpasaṃsargayogyapratibhāsā /",
    "T17vtrksopu:75": " yogyagrahaṇenāvyutpannasaṃketasya bālakasya kalpanā saṃgṛhyate /",
    "T17vtrksopu:76": " yady api tasyām abhilāpasaṃsargo nāsti tadyogyā tu bhavaty eva /",
    "T17vtrksopu:77": " tatpratibhāsino 'rthākārasyecchādhīnasaṃketānuvidhāyinā śabdenābhidhātuṃ śakyatvāt /",
    "T17vtrksopu:78": " kutaḥ punar bālakasya kalpanā siddheti cet /",
    "T17vtrksopu:79": " tatkāryasya pravṛttyādilakṣaṇasya pradarśanāt //",
    "T17vtrksopu:80": " tathā hi bālako 'ṅguryādiparihāre stanādau pravartate / tad uktaṃ /",
    "T17vtrksopu:81": " itikartavyatā loke sarvā śabdavyapāśrayā /",
    "T17vtrksopu:82": " tāṃ pūrvāhitasaṃskāro bālo 'pi pratipadyata // iti",
    "T17vtrksopu:83": " bālake punaḥ saṃmūrcchitākṣarākāradhvaniviśiṣṭā buddhiviparivartinī kalpanā ūhyā yayā paścāt saṃketagrahaṇakuśalo bhavati /",
    "T17vtrksopu:84": " na cedṛśīyam artharūpaṃ sākṣātkaroti /",
    "T17vtrksopu:85": " avyāpṛtendriyasya darśaṇavad buddhau śabdenāpratibhāsanād artharūpasya /",
    "T17vtrksopu:86": " sa hi śabdasyārtho yaḥ śābde pratyaye pratibhāsate /",
    "T17vtrksopu:87": " upāyabhedāt pratipattibhedo nārthabhedāt /",
    "T17vtrksopu:88": " yathaika eva devadatto dvārād dṛśyate jālena ceti cet /",
    "T17vtrksopu:89": " ayuktam etat /",
    "T17vtrksopu:90": " upāyabhede 'pi tadrūpasyaiva grahaṇāt kathaṃ pratipattibhedaḥ /",
    "T17vtrksopu:91": " na ca vastūnāṃ dve rūpe spaṣṭāspaṣṭalakṣaṇe virodhād etannibandhanatvāc ca bhedasya /",
    "T17vtrksopu:92": " ata eva dṛṣṭānto 'py asiddhaḥ / tad uktam /",
    "T17vtrksopu:93": " jāto nāmāśrayo nānyaś cetasāṃ tasya vastunaḥ /",
    "T17vtrksopu:94": " ekasyaiva kuto rūpaṃ bhinnākārāvabhāsi tad //",
    "T17vtrksopu:95": " iti / tad evam abhilapituṃ śakyam evārthaṃ kalpanā (Ts 279)",
    "T17vtrksopu:96": " śabdena saṃyojya gṛhṇīyāt /",
    "T17vtrksopu:97": " abhilāpyaṃ ca vastu sākṣātkriyamāṇaṃ śabdenāyojitam eva sākṣātkartavyam iti /",
    "T17vtrksopu:98": " siddham etat kalpanāyā nāsti vastusākṣātkaraṇam iti /",
    "T17vtrksopu:99": " 8.bhrāntam api jñānaṃ timirāśubhramaṇanauyānasaṃkṣobhādyāhitavibhramam artharūpavisaṃvādakam /",
    "T17vtrksopu:100": " tat katham anyathā sthitam arthaṃ sākṣātkuryāt /",
    "T17vtrksopu:101": " svarūpapratibhāsasya sākṣātkaraṇaśabdavācyatvāt /",
    "T17vtrksopu:102": " tasmān nāsti vastusākṣātkaraṇaṃ vibhramasyāpīti siddham /",
    "T17vtrksopu:103": " ataś ca vijñānaṃ viṣayasākṣātkāri niyamena kalpanāvibhramābhyāṃ viparītaṃ bhavat kalpanāpoḍham abhrāntaṃ cāvatiṣṭhate /",
    "T17vtrksopu:104": " tatra kalpanāpoḍhapadenānumānasya nirodhaḥ /",
    "T17vtrksopu:105": " abhrāntapadena dvicandrajñānādeḥ /",
    "T17vtrksopu:106": " anyārthaṃ kṛtam anyārthaṃ bhavatīti nyāyāt paravipratipattir api nirākṛtā draṣṭavyā /",
    "T17vtrksopu:107": " tathā hi vaiyākaraṇair uktam /",
    "T17vtrksopu:108": " na so 'sti pratyayo loke yaḥ śabdānugamād ṛte /",
    "T17vtrksopu:109": " anuviddham iva jñānaṃ sarvaṃ śabdena jāyata //",
    "T17vtrksopu:110": " iti / sarvapratyayānāṃ śabdānugatarūpatve sati kasyacid api jñānasyārthasākṣātkaraṇayogāt /",
    "T17vtrksopu:111": " anubhavasiddhaṃ ca kalpanāpoḍhaṃ pratyakṣaṃ katham aṅkayate /",
    "T17vtrksopu:112": " aśvavikalpanakāle gor anubhavāt /",
    "T17vtrksopu:113": " tad evāvikalpakaṃ pratyakṣaṃ /",
    "T17vtrksopu:114": " na cāśvavikalpa eva gāṃ pratipadyate /",
    "T17vtrksopu:115": " svanāmopasaṃhitasya tasya tena grahaṇāt /",
    "T17vtrksopu:116": " na ca vikalpāntaraṃ dṛṣyaṃ saṃvedyate /",
    "T17vtrksopu:117": " etenāśvādivikalpakāle gavādivikalpo 'pi vyākhyātaḥ /",
    "T17vtrksopu:118": " tathā mīmāṃsakair api /",
    "T17vtrksopu:119": " (Ts 280)",
    "T17vtrksopu:120": " asti hy ālocanājñanaṃ prathamaṃnirvikalpakaṃ /",
    "T17vtrksopu:121": " bālamūkādivijñānasadṛśaṃ śuddhavastujam //",
    "T17vtrksopu:122": " tataḥ paraṃ punar vastudharmair jātyādibhir yayā /",
    "T17vtrksopu:123": " buddhyāvasīyate sāpi pratyakṣatvena saṃmatā // ity",
    "T17vtrksopu:124": " anena vikalpasyāpi pratyakṣatvam iṣṭam /",
    "T17vtrksopu:125": " naiyāyikādibhir api vyavasāyātmakam ity ādinā niścayasyaiva pratyakṣatvam uktam etad api kalpanāpoḍham ity anenaiva nirastam /",
    "T17vtrksopu:126": " yadi kalpanātmakaṃ pratyakṣaṃ syād arthasākṣātkaritaiva hīyeta iti//",
    "T17vtrksopu:127": " 9. abhrāntagrahaṇenāpi śuklaśaṅkhādau pītaśaṅkhādivijñānaṃ nirasyate /",
    "T17vtrksopu:128": " saty api bhrame 'rthakriyāvisaṃvādābhāvāt /",
    "T17vtrksopu:129": " nāpi tad anumānaṃ yujyate liṅgajatvāt /",
    "T17vtrksopu:130": " ataḥ pratyakṣam iti /",
    "T17vtrksopu:131": " kathaṃ punar etad abhrāntagrahaṇenāvisaṃvādārthena nirasyate /",
    "T17vtrksopu:132": " ucyate /",
    "T17vtrksopu:133": " adhyavasitārthākārapratirūpārthakriyāprāpter asaṃbhavāt /",
    "T17vtrksopu:134": " yadi hy avisaṃvāditāmātreṇa pramāṇaṃ syāt keśoṇḍukādijñāne 'pi ālokādeḥ saṃvādasaṃbhavāt tad api pramāṇaṃ syāt //",
    "T17vtrksopu:135": " 10. tat pratyakṣaṃ caturvidhaṃ /",
    "T17vtrksopu:136": " indriyajñānaṃ mānasaṃ svasaṃvedanaṃ yogijñānaṃ ceti //",
    "T17vtrksopu:137": " 11. indriyāṇāṃ cakṣuḥśrotaghrāṇajihvākāyānām āśritaṃ jñānam indriyajñānaṃ /",
    "T17vtrksopu:138": " svaviṣayakṣaṇopādeyasajātīyakṣaṇasahitenendriyajñānena samanantarapratyayena janitaṃ manomātrāśrayatvān mānasam /",
    "T17vtrksopu:139": " sarvacittacaittānām ātmā saṃvedyate yena rūpeṇa tat svasaṃvedanam /",
    "T17vtrksopu:140": " yogaḥ śamathaḥ prajñā yeṣām asti te yoginaḥ /",
    "T17vtrksopu:141": " teṣāṃ yaj jñānaṃ pramāṇopapannārthabhāvanāprakarṣaparyantajaṃ tad yogijñānam /",
    "T17vtrksopu:142": " (Ts 281) prakāracatuṣṭayākhyānena yair indriyam eva draṣṭṛ kalpitaṃ mānase ca pratyakṣe",
    "T17vtrksopu:143": " doṣa udbhāvitaḥ svasaṃvedanaṃ nābhyupagataṃ yogijñānaṃ ca yogina eva na santi kutas",
    "T17vtrksopu:144": " teṣāṃ jñānam iti te sarve nirastā bhavanti //",
    "T17vtrksopu:145": " 12. tathā hi vaibhāṣikais tāvaj jñānasyāpratighatvād yadi tad draṣṭṛ syād tadā vyavahitam api gṛhṇīyād itīndriyaṃ draṣṭṛ kalpitaṃ /",
    "T17vtrksopu:146": " na caitad yuktam /",
    "T17vtrksopu:147": " yadi hi jñānaṃ gatvārthaṃ gṛhṇāti tadā gamanavibandhakābhāvād vyavahitam api gṛhṇīyād iti yujyate vaktum /",
    "T17vtrksopu:148": " kiṃ tu /",
    "T17vtrksopu:149": " yadākāraṃ taj jñānam utpadyate tat tena gṛhītam ity ucyate na cāyogyadeśastho 'rthas tatsarūpakaḥ /",
    "T17vtrksopu:150": " tat kathaṃ tasya tena grahaṇaṃ syāt /",
    "T17vtrksopu:151": " kiṃ ca /",
    "T17vtrksopu:152": " yadīndriyaṃ draṣṭṛ syāt tadā kācādivyavahitasyārthasya grahaṇaṃ na syāt /",
    "T17vtrksopu:153": " sapratighā daśa rūpiṇa iti siddhāntāt /",
    "T17vtrksopu:154": " katham āgame uktam /",
    "T17vtrksopu:155": " cakṣuṣā gṛhyate rūpam iti /",
    "T17vtrksopu:156": " aupacāriko 'sau nirdeśaḥ //",
    "T17vtrksopu:157": " 13. yad api kumārilādibhir uktam /",
    "T17vtrksopu:158": " yadīndriyajñānagṛhītam arthaṃ gṛhṇāti mānasam /",
    "T17vtrksopu:159": " tadā gṛhītagrāhitvād asyāprāmāṇyam /",
    "T17vtrksopu:160": " athendriyajñānāgṛhītam arthaṃ gṛhṇāti /",
    "T17vtrksopu:161": " tadā cāndhabadhirādyabhāvadoṣaprasaṅga iti /",
    "T17vtrksopu:162": " tad api svaviṣayakṣaṇopādeyasajātīyakṣaṇasahitenendriyajñānena yaj janitam ity anenaiva nirastam /",
    "T17vtrksopu:163": " tathā hīndriyajñānaviṣayopādeyabhūtakṣaṇagrāhi mānasam /",
    "T17vtrksopu:164": " na ca indriyajñānam andhādīnām asti /",
    "T17vtrksopu:165": " tat kuto 'ndhabadhirādyahhāvadoṣaḥ /",
    "T17vtrksopu:166": " nāpi (Ts 282) gṛhītagrāhitā /",
    "T17vtrksopu:167": " indriyajñānaviṣayopādeyabhūtakṣaṇasyānena grahaṇāt /",
    "T17vtrksopu:168": " etac ca mānasaṃ pratyakṣam uparatavyāpāre cakṣurādau pratyakṣam iṣyate /",
    "T17vtrksopu:169": " vyāpriyamāṇe punar etasmin yat pratyakṣaṃ tac ced anindriyajaṃ kim anyad indriyajaṃ bhaviṣyati /",
    "T17vtrksopu:170": " na ca nimīlitākṣasya rūpadarśanābhāvād anubhavaviruddhatvam āśaṅkanīyam /",
    "T17vtrksopu:171": " kṣaṇamātrabhāvitvena duravadhāratvāt //",
    "T17vtrksopu:172": " 14. kim arthaṃ tarhy etad upanyastam iti cet /",
    "T17vtrksopu:173": " ucyate /",
    "T17vtrksopu:174": " yat tat siddhānte mānasam uktaṃ tad yady evaṃlakṣaṇaṃ syād tadā na kaścit parokto doṣa ity ādarśayitum /",
    "T17vtrksopu:175": " yad api svasaṃvedanaṃ nābhyupagamyate parais cittacaittānāṃ tad api ayuktam /",
    "T17vtrksopu:176": " na tāvac cittacaittānāṃ prakāśo nāsty eva /",
    "T17vtrksopu:177": " prakāśasya sarvaprāṇinām anubhavasiddhatvāt /",
    "T17vtrksopu:178": " na caiṣāṃ pareṇa prakāśo yuktaḥ /",
    "T17vtrksopu:179": " tad dhi paraṃ samānakālabhāvi tāvat prakāśakam anupapannam upakārābhāvāt /",
    "T17vtrksopu:180": " bhinnakālabhāvy api na prakāśakaṃ prakāśyābhāvāt /",
    "T17vtrksopu:181": " tasmād yathā pradīpaḥ prakāśakasvabhāvatvād ātmānaṃ prakāśayati tathā jñānam apīti /",
    "T17vtrksopu:182": " nanu pradīpo 'pi cakṣuṣā prakāśyata iti cet /",
    "T17vtrksopu:183": " na sajātīyaprakāśanirapekṣatvena dṛṣṭāntīkṛtatvāt //",
    "T17vtrksopu:184": " 15. kiṃ ca / yadi jñānam ātmānaṃ na saṃvedayate /",
    "T17vtrksopu:185": " tadā svato 'pratyakṣatve 'rthānudbhavo 'py apratyakṣatayā na syāt /",
    "T17vtrksopu:186": " atra prayogaḥ /",
    "T17vtrksopu:187": " yad avyaktavyaktikaṃ na tad vyaktaṃ /",
    "T17vtrksopu:188": " yathā kiṃcit kadācit kathaṃcid avyaktavyaktikam /",
    "T17vtrksopu:189": " avyaktavyaktikaś ca jñānaparokṣatve ghaṭādir artha iti vyāpakānupalabdhiprasaṅgaḥ /",
    "T17vtrksopu:190": " iha vyaktatvaṃ niṣedhyaṃ /",
    "T17vtrksopu:191": " tasya vyāpakaṃ vyaktavyaktikatvam /",
    "T17vtrksopu:192": " tasya cehānupalabdhir iti /",
    "T17vtrksopu:193": " jñānasya jñānāntareṇa vyakter hetur ayam asiddha iti cet /",
    "T17vtrksopu:194": " (Ts 283) na /",
    "T17vtrksopu:195": " ghaṭādijñānodayakāle siddhatvāt /",
    "T17vtrksopu:196": " na ca bhavatām api sarvaṃ vijñānam ekārthasamavāyinā jñānena jñāyate /",
    "T17vtrksopu:197": " bubhutsābhāve tadabhāvāt /",
    "T17vtrksopu:198": " yathopekṣaṇīyaviṣayā saṃvit /",
    "T17vtrksopu:199": " tata upekṣaṇīyam eva tāvad avyaktavyaktikatvād avyaktaṃ prasajyate /",
    "T17vtrksopu:200": " 16. kiṃ ca / jñānaṃ jñānasyāpi kathaṃ vyaktir iti vaktavyam /",
    "T17vtrksopu:201": " anyajñānena tasya siddhatvād ucyamānāyāṃ tatrāpy evam ity anavasthā syāt /",
    "T17vtrksopu:202": " na ceyaṃ saṃdigdhavipakṣavyāvṛttyānaikāntikī /",
    "T17vtrksopu:203": " tathāhi yady avyaktavyaktikam api vyaktavyavahāraviṣayaḥ syāt tadā puruṣāntaravartijñānam avyaktam api svajñānodayakālavat tathaiva vyaktaṃ vyavahriyeteti /",
    "T17vtrksopu:204": " tad ayaṃ vyaktavyavahāro vyaktavyaktikatvena vyāpī /",
    "T17vtrksopu:205": " siddhe ca vyāpyavyāpakabhāve vyāpakānupalabdhir aikāntikīti /",
    "T17vtrksopu:206": " nāpi svātmani kriyāvirodhaḥ /",
    "T17vtrksopu:207": " yadā jaḍapadārthavailakṣaṇyenotpattir eva svasaṃvittiḥ /",
    "T17vtrksopu:208": " tad uktam ācāryaśāntirakṣitapādaiḥ //",
    "T17vtrksopu:209": " vijñānaṃ jaḍarūpebhyo vyāvṛttam upajāyate /",
    "T17vtrksopu:210": " iyam evātmasaṃvittir asya yājaḍarūpatā //",
    "T17vtrksopu:211": " svasaṃvicchabdārtho 'pi tair eva darśitaḥ /",
    "T17vtrksopu:212": " svarūpavedanāyānyad vedakaṃ na vyapekṣate /",
    "T17vtrksopu:213": " na cāviditam astīti so 'rtho 'yaṃ svasaṃvida // iti",
    "T17vtrksopu:214": " 17. yad apy uktaṃ yogina eva na santi kutas teṣāṃ jñānam iti /",
    "T17vtrksopu:215": " tad asāram /",
    "T17vtrksopu:216": " bhāvanā hi bhūtārthaviṣayā taditarā vā prakarṣaparyantavartinī sphuṭataragrāhyākāraṃ vijñānaṃ janayati /",
    "T17vtrksopu:217": " tathā hi śokādyupaplutacittavṛttayaḥ putrādibhāvanāsamāptau parisphuṭasamāvartitatpratibhāsavanto bhavanti /",
    "T17vtrksopu:218": " tatra yat (Ts 284) pramāṇopapannārthabhāvanāprakarṣaparyantāj jātam karatalāmalakavad bhāvyamānārthaspaṣṭatarākāragrāhi tad yogipratyakṣam iti / yad āha /",
    "T17vtrksopu:219": " bhāvanābalataḥ spaṣṭaṃ bhayādāv iva śaṃsate /",
    "T17vtrksopu:220": " yaj jñānam avisamvādi tat pratyakṣam akalpakam iti //",
    "T17vtrksopu:221": " 18. tasya viṣayaḥ svalakṣaṇaṃ /",
    "T17vtrksopu:222": " tasya caturvidhasyānanyasādhāraṇena rūpeṇa yal Iakṣyate tad viṣayaḥ /",
    "T17vtrksopu:223": " anena sāmānyaviṣayatvāropaḥ pratyakṣe pratyuktaḥ /",
    "T17vtrksopu:224": " yasyārthasya saṃnidhānāsaṃnidhānābhyāṃ jñānapratibhāsabhedas tat svalakṣaṇaṃ /",
    "T17vtrksopu:225": " yasya jñānaviṣayasya saṃnidhānaṃ yogyadeśāvasthānam /",
    "T17vtrksopu:226": " asaṃnidhānaṃ yogyadeśe 'bhāvaḥ sarvathā /",
    "T17vtrksopu:227": " tābhyāṃ yo jñānapratibhāsaṃ grāhyākāraṃ bhinatty utpādānutpādāt tat svalakṣaṇam //",
    "T17vtrksopu:228": " anyat sāmānyalakṣaṇaṃ so 'numānasya viṣayaḥ /",
    "T17vtrksopu:229": " etasmāt svalakṣaṇād yad anyat sādhāraṇaṃ lakṣaṇaṃ so 'numānasya viṣayaḥ /",
    "T17vtrksopu:230": " 19. tad eva pratyakṣaṃ jñānaṃ pramāṇaphalam /",
    "T17vtrksopu:231": " arthapratītirūpatvāt yad evānantaram uktaṃ pratyakṣaṃjñānaṃtad eva pramāṇasya phalam /",
    "T17vtrksopu:232": " arthasya pratītir avagamaḥ /",
    "T17vtrksopu:233": " tadrūpatvāt /",
    "T17vtrksopu:234": " yadi tad eva jñānaṃ pramāṇaphalaṃ neṣyate tadā bhinnaviṣayatvaṃ syāt pramāṇaphalayoḥ /",
    "T17vtrksopu:235": " na caitad yuktam /",
    "T17vtrksopu:236": " na hi paraśvādike khadiraprāpte palāśe cchidā bhavati //",
    "T17vtrksopu:237": " 20. arthasārūpyam asya pramāṇam /",
    "T17vtrksopu:238": " tadvaśād arthapratītisiddheḥ /",
    "T17vtrksopu:239": " iha yasmād viṣayād vijñānam udeti tatsarūpaṃ tad bhavati /",
    "T17vtrksopu:240": " atatsarūpeṇa jñānenārthavedanāyogāt /",
    "T17vtrksopu:241": " tathā hi vijñānaṃ bodhamātrasvabhāvam (Ts 285) utpadyate /",
    "T17vtrksopu:242": " tadā nīlasyedaṃ vedanaṃ pītasyeti pratikarmavyavasthā na syāt /",
    "T17vtrksopu:243": " yādṛśaṃ hi tan nile pīte 'pi tādṛśaṃ ceti /",
    "T17vtrksopu:244": " arthasārūpye tu sati yasyaivākāram anukaroti jñānaṃ tatsaṃvedanaṃ bhavati nānyasya /",
    "T17vtrksopu:245": " tac cāsya sārūpyaṃ niyatārthapratītivyavasthāyāṃ sādhakatamatvāt pramāṇam /",
    "T17vtrksopu:246": " na caitat mantavyam /",
    "T17vtrksopu:247": " kathaṃ sādhyasādhanayor abheda iti /",
    "T17vtrksopu:248": " janyajanakabhāvenātra sādhyasādhanabhāvābhāvāt /",
    "T17vtrksopu:249": " vyavasthāpyavyavasthāpakabhāvena caikasyāpi ghaṭate /",
    "T17vtrksopu:250": " nāpi lokabādhā /",
    "T17vtrksopu:251": " loko pi kadācid ekadhanurādikaṃ kartṛtvādinā vadaty eva /",
    "T17vtrksopu:252": " tathāhi vaktāro bhavanti /",
    "T17vtrksopu:253": " dhanur vidhyati /",
    "T17vtrksopu:254": " dhanuṣā vidhyati /",
    "T17vtrksopu:255": " dhanuṣo nisṛtya saro vidhyatīti /",
    "T17vtrksopu:256": " etena pūrvaṃ pūrvaṃ jñānaṃ pramāṇam uttaram uttaraṃ phalam iti pramāṇaphalabhrāntir apāstā // //",
    "T17vtrksopu:257": " tarkasopāne pratyakṣaparicchedaḥ prathamaḥ // //",
    "T17vtrksopu:258": " 1. anumānaṃ dvidhā svārthaṃ parārthaṃ ca /",
    "T17vtrksopu:259": " svasmāyidaṃ svārthaṃ /",
    "T17vtrksopu:260": " yena svayaṃ pratipadyate /",
    "T17vtrksopu:261": " parasmāyidaṃ parārtham /",
    "T17vtrksopu:262": " yena paraṃ pratipādayati /",
    "T17vtrksopu:263": " 2. tatra trirūpaliṅgād yad anumeye jñānaṃ rūpatrayayuktāl liṅgād yad anumeyālambanaṃ jñānaṃ utpadyate tat svārtham anumānam /",
    "T17vtrksopu:264": " trirūpagrahaṇam ekaikadvidvirūpavyavacchedārtham /",
    "T17vtrksopu:265": " tatraikaikarūpo hetur na bhavati /",
    "T17vtrksopu:266": " yathā nityaḥ śabdaḥ kṛtakatvāt /",
    "T17vtrksopu:267": " mūrtatvāt /",
    "T17vtrksopu:268": " aprameyatvād iti /",
    "T17vtrksopu:269": " yathākramam anumeye sattvasapakṣasattvavipakṣavyāvṛtti (Ts 286)",
    "T17vtrksopu:270": " mātram asti tathā hi dvidvirūpo yathānityo dhvaniḥ /",
    "T17vtrksopu:271": " amūrtatvāt /",
    "T17vtrksopu:272": " śrāvaṇatvāt /",
    "T17vtrksopu:273": " cākṣuṣatvād iti /",
    "T17vtrksopu:274": " yathākramam anumeye sattvasapakṣasattvāsapakṣāsattvamātrasyābhāvāt /",
    "T17vtrksopu:275": " tad uktam ācāryapādaiḥ /",
    "T17vtrksopu:276": " ekaikadvidvirūpād vā liṅgān nārthaḥ kṛto 'rthataḥ //",
    "T17vtrksopu:277": " kṛtakatvād dhvanir nityo mūrtatvād aprameyataḥ /",
    "T17vtrksopu:278": " amūrtaśrāvaṇatvābhyām anityaś cākṣuṣatvata // iti /",
    "T17vtrksopu:279": " 3. anumeyagrahaṇenāparokṣaviṣayasya nirāsaḥ /",
    "T17vtrksopu:280": " pramāṇaphalavyavasthātrāpi pratyakṣavat ] yathā pratyakṣe tasyaiva nīlādisārūpyaṃ",
    "T17vtrksopu:281": " pramāṇam uktaṃ nīlādipratītiś ca phalaṃ tathātrāpi vahnyādyākāraḥ pramāṇaṃ vahnyādivikalpanarūpatā ca phalam iti /",
    "T17vtrksopu:282": " 4. liṅgasya trīṇi rūpāṇi /",
    "T17vtrksopu:283": " anumeye sattvam eva niścitam /",
    "T17vtrksopu:284": " anumeye vakṣyamāṇalakṣaṇe liṅgasya sattvam eva niścitam ekarūpam ] tatra sattvavacanenāsiddho nirastaḥ /",
    "T17vtrksopu:285": " yathā nityaḥ śabdaḥ /",
    "T17vtrksopu:286": " cākṣuṣatvād iti /",
    "T17vtrksopu:287": " evakāreṇa pakṣaikadeśāsiddhaḥ nirasto hetuḥ /",
    "T17vtrksopu:288": " yathā cetanās taravaḥ svāpād iti /",
    "T17vtrksopu:289": " pakṣīkṛteṣu taruṣu patrasaṃkocalakṣaṇaḥ svāpa ekadeśe na siddhaḥ /",
    "T17vtrksopu:290": " na hi sarve vṛkṣā rātrau patrasaṃkocabhājaḥ /",
    "T17vtrksopu:291": " kiṃ tu kecid eva /",
    "T17vtrksopu:292": " sattvavacanasya paścātkṛtenaivakāreṇāsādhāraṇo dharmo nirastaḥ /",
    "T17vtrksopu:293": " anyathā hy anityaḥ srāvaṇatvād ity asyaiva hetutvaṃ syāt /",
    "T17vtrksopu:294": " niścitagrahaṇena saṃdigdhāsiddhāder vyavacchedaḥ /",
    "T17vtrksopu:295": " yathā bāṣpādibhāvena saṃdihyamāno bhūtasaṃghāto 'gnisiddhāv upādīyamānaḥ /",
    "T17vtrksopu:296": " sapakṣa eva sattvam /",
    "T17vtrksopu:297": " sapakṣo vakṣyamāṇalakṣaṇas tasmin eva sattvaṃ niścitaṃ dvitīyaṃ rūpam /",
    "T17vtrksopu:298": " (Ts 287) ihāpi sattvagrahaṇena viruddho nirastaḥ /",
    "T17vtrksopu:299": " yathā nityaḥ kṛtatvād iti /",
    "T17vtrksopu:300": " yasmād asyaiva sapakṣe nāsti /",
    "T17vtrksopu:301": " evakāreṇa sādhāraṇānaikāntikaḥ /",
    "T17vtrksopu:302": " yathā nityaḥ prameyatvād iti /",
    "T17vtrksopu:303": " sa hi na sapakṣa eva vartate kiṃtūbhayatrāpi /",
    "T17vtrksopu:304": " sattvavacanāt pūrvāvadhāraṇavacanena sapakṣāvyāpisattākasyāpi kathitaṃ hetutvam /",
    "T17vtrksopu:305": " yathā nityaḥ prayatnānantarīyakatvāt /",
    "T17vtrksopu:306": " niścitavacanena cānuvṛttena saṃdigdhānvayo 'naikāntiko nirastaḥ /",
    "T17vtrksopu:307": " yathā sarvajñaḥ kaścid vaktṛtvāt /",
    "T17vtrksopu:308": " vaktṛtvaṃ hi sapakṣe sarvajñe saṃdigdham asapakṣe cāsattvam eva niścitam ity atrāpi vartate /",
    "T17vtrksopu:309": " asapakṣo vakṣyamāṇalakṣaṇaḥ /",
    "T17vtrksopu:310": " tasminn asattvam eva niścitaṃ tṛtīyaṃ rūpam /",
    "T17vtrksopu:311": " tatrāsattvagrahaṇena viruddhasya nirāsaḥ /",
    "T17vtrksopu:312": " viruddho hi vipakṣe 'sti /",
    "T17vtrksopu:313": " evakāreṇa sādhāraṇasya vipakṣaikadeśavṛtter nirāsaḥ /",
    "T17vtrksopu:314": " yathā prayatnānantarīyakaḥ śabdo 'nityatvād iti /",
    "T17vtrksopu:315": " prayatnānantariyakatve hi sādhye 'nityatvaṃ vipakṣaikadeśe vidyudādāv asti /",
    "T17vtrksopu:316": " ākāśādau nāsti /",
    "T17vtrksopu:317": " tato 'vadhāraṇenāsya nirāsaḥ /",
    "T17vtrksopu:318": " asattvaśabdāt pūrvasminn avadhāraṇe 'yam arthaḥ syād /",
    "T17vtrksopu:319": " vipakṣa eva yo nāsti sa hetuḥ /",
    "T17vtrksopu:320": " tathā ca prayatnānantarīyakatvaṃ sapakṣe 'pi nāsti /",
    "T17vtrksopu:321": " tato na hetuḥ syāt /",
    "T17vtrksopu:322": " tataḥ pūrvaṃ na kṛtam /",
    "T17vtrksopu:323": " niścitagrahaṇena saṃdigdhavipakṣavyāvṛttiko nirastaḥ /",
    "T17vtrksopu:324": " yathā devadattaputraḥ śyāmas tatputratvāt paridṛśyamānaputravad iti /",
    "T17vtrksopu:325": " (Ts 288)",
    "T17vtrksopu:326": " nanu sapakṣe sattvam ity ukte sapakṣe sattvam eveti gamyate tat kim artham ubhayor upādānam /",
    "T17vtrksopu:327": " satyam /",
    "T17vtrksopu:328": " kiṃtv anvayo vyatireko vā niyamavān eva prayoktavyo yenānvayaprayoge cānvayagatir iti /",
    "T17vtrksopu:329": " tena na dvayor upādānam ekatra prayoge kartavyam iti śikṣaṇārtham atrobhayor upādānaṃ kṛtam /",
    "T17vtrksopu:330": " 5. anumeyo 'tra jijñāsitaviśeṣo dharmī /",
    "T17vtrksopu:331": " atreti hetulakṣaṇe niścetavye /",
    "T17vtrksopu:332": " jijñāsitaviśeṣagrahaṇena cājñātaviśeṣatāmātram upalakṣyate anyathā hi vyāptismaraṇayuktasyāgnyādikaṃ",
    "T17vtrksopu:333": " paryeṣamāṇasya dhūmādidarśanamātrād eva naganitaṃbādau vahnyādipratītir yā sā na saṃgṛhitā syāt /",
    "T17vtrksopu:334": " sādhyadharmasāmānyena samāno 'rthaḥ sapakṣaḥ samānaḥ sadṛśo yo 'rthaḥ pakṣeṇa sa sapakṣa uktaḥ /",
    "T17vtrksopu:335": " upacārāt samānaśabdena viśiṣyate /",
    "T17vtrksopu:336": " samānaḥ pakṣaḥ sapakṣaḥ /",
    "T17vtrksopu:337": " samānasya ca sa śabdādeśo yogavibhāgāt /",
    "T17vtrksopu:338": " samānaḥ pakṣo 'syeti tu na kartavyam /",
    "T17vtrksopu:339": " evaṃ hi pakṣeṇa sādṛśyaṃ sapakṣasya na pratipāditaṃ syāt /",
    "T17vtrksopu:340": " pakṣasyaiva ca sapakṣasādṛśyaṃ pratipāditaṃ syāt /",
    "T17vtrksopu:341": " na caitat /",
    "T17vtrksopu:342": " sapakṣasyāprasiddhatvāt /",
    "T17vtrksopu:343": " idānīm eva hi tallakṣaṇaṃ kriyate /",
    "T17vtrksopu:344": " samānatā ca sādhyadharmasāmānyena /",
    "T17vtrksopu:345": " 7. na sapakṣo 'sapakṣaḥ [ tato 'nyas tadviruddhas tadabhāvaś ca /",
    "T17vtrksopu:346": " trirūpāṇi ca trīṇy eva liṅgāṇi /",
    "T17vtrksopu:347": " anupalabdhiḥ svabhāvaḥ kāryaṃ ceti /",
    "T17vtrksopu:348": " tatra pratiṣedhyasyopalabdhilakṣaṇaprāptasyānupalabdhir abhāvavyavahārasādhanī /",
    "T17vtrksopu:349": " upalabdhilakṣaṇaprāptir upalambhapratyayāntarasākalyam /",
    "T17vtrksopu:350": " (Ts 289) svabhāvaviśeṣaś ca /",
    "T17vtrksopu:351": " yaḥ svabhāvaḥ satsv anyeṣūpalambhapratyayeṣu san pratyakṣa eva bhavati /",
    "T17vtrksopu:352": " upalabdhilakṣaṇaprāpto 'rthaḥ /",
    "T17vtrksopu:353": " dṛśya ity arthaḥ /",
    "T17vtrksopu:354": " avidyamāno 'py asāv atra yadi bhaved dṛśya eva bhaved iti saṃbhavanaviṣaya upalabdhilakṣaṇaprāpta ity ucyate /",
    "T17vtrksopu:355": " tasyānupalabdhir abhāvavyavahāraṃ sādhayati /",
    "T17vtrksopu:356": " deśakālasvabhāvaviprakṛṣṭapratyayāntaravikalavyavacchedārthaṃ viśeṣaṇopādānam /",
    "T17vtrksopu:357": " na cātra pratiṣedhamātram anupalabdhiḥ tasya svayam asiddheḥ siddheś cānaṅgatvāt /",
    "T17vtrksopu:358": " kiṃ tu vastvantarasyopalabdhir eva /",
    "T17vtrksopu:359": " vastuno 'pi na yasya kasyacit /",
    "T17vtrksopu:360": " api tu pratiṣedhyābhāvākṣepakasyaiva /",
    "T17vtrksopu:361": " na tv ekajñānasaṃsargina eva /",
    "T17vtrksopu:362": " yadi hy ekajñānasaṃsargivastvantaropalambho 'nupalabdher lakṣaṇaṃ syāt tadā iha devadattopalambhād bahirabhāvas tasyaiva kathaṃ sidhyati /",
    "T17vtrksopu:363": " na hi tatraikajñānasaṃsargivastvantaropalambho 'sti //",
    "T17vtrksopu:364": " 8. iyaṃ cānupalabdhiḥ karmakartṛdharmatayā dviprakārā /",
    "T17vtrksopu:365": " tatra yadā karmadharmo 'nupalabdhis tadā ghaṭaviviktabhūtalam /",
    "T17vtrksopu:366": " yadā tu kartṛdharmas tadā tadāśritaṃ jñānam /",
    "T17vtrksopu:367": " tatra yat tad ghaṭavaikalyaṃ tad bhūtalasya svarūpam eveti tadgrāhinā jñānena gṛhītam eveti /",
    "T17vtrksopu:368": " tasmād iyam anupalabdhir mūḍham praty abhāvavyavahāram eva sādhayati /",
    "T17vtrksopu:369": " amūḍhasya pratyakṣa eva siddhatvāt /",
    "T17vtrksopu:370": " kāraṇānupalabdhyādayas tu parokṣe viṣaye pravartamānā abhāvaṃ sādhayanty eva /",
    "T17vtrksopu:371": " vartamānakālā ceyaṃ gamikā atītakālā cāsati smṛtimanaskārabhraṃśe /",
    "T17vtrksopu:372": " tato nāstīha ghaṭo 'nupalabhyamānatvāt /",
    "T17vtrksopu:373": " nāsīd iha ghaṭo 'nupalabdhād iti (Ts 290)",
    "T17vtrksopu:374": " śakyaṃ avasātum /",
    "T17vtrksopu:375": " na tu na bhaviṣyaty atra ghaṭo 'nupalapsyamānatvād iti /",
    "T17vtrksopu:376": " anāgatāyāḥ saṃdigdharupatvāt //",
    "T17vtrksopu:377": " 9. iyaṃ ca prayogabhedād anekaprakārā / tatra",
    "T17vtrksopu:378": " 1) svabhāvānupalabdhiḥ /",
    "T17vtrksopu:379": " yathā nāstīha dhūma upaIabdhilakṣaṇaprāptasyānupalabdheḥ /",
    "T17vtrksopu:380": " pratiṣedhyo hi dhūmas tasya yaḥ svabhāvas tasyānupalabdhiḥ /",
    "T17vtrksopu:381": " 2) kāraṇānupalabdhiḥ /",
    "T17vtrksopu:382": " yathā nātra dhūmo vahnyabhāvāt /",
    "T17vtrksopu:383": " pratiṣedhyasya hi dhūmasya kāraṇaṃ vahnis tasyehānupalabdhiḥ /",
    "T17vtrksopu:384": " 3) vyāpakānupalabdhir yāthā nātra śiṃśapā vṛkṣābhāvāt /",
    "T17vtrksopu:385": " pratiṣedhyā hi śiṃśapā tasyāś ca vyāpako vṛkṣas tasyānupalabdhiḥ /",
    "T17vtrksopu:386": " 4) kāryānupalabdhir yathā nehāpratibaddhasāmarthyāni dhūmakāraṇāni santi dhūmābhāvad iti /",
    "T17vtrksopu:387": " pratiṣedhyānāṃ dhūmakāraṇānāṃ kāryaṃ dhūmas tasya cehānupalabdhiḥ /",
    "T17vtrksopu:388": " 5) svabhāvaviruddhopalabdhiḥ /",
    "T17vtrksopu:389": " yathā nātra śītasparśo vahner iti /",
    "T17vtrksopu:390": " pratiṣedhyasya śītasparśasya yaḥ svabhāvas tasya viruddho vahnis tasya cehopalabdhiḥ /",
    "T17vtrksopu:391": " 6) kāraṇaviruddhopalabdhir yathā nāsya romaharṣādiviśeṣāḥ santi saṃnihitadahanaviśeṣatvād iti /",
    "T17vtrksopu:392": " pratiṣedhyānāṃ romaharṣādiviṣesāṇāṃ kāraṇaṃ śītaṃ tasya viruddho dahanaviśeṣas tasya cehopalabdhiḥ /",
    "T17vtrksopu:393": " 7) vyāpakaviruddhopalabdhir yathā nātra tuṣārasparśo dahanād iti /",
    "T17vtrksopu:394": " niṣedhyasya tuṣārasparśasya vyāpakaṃ śītaṃ tasya viruddho dahanas tasya cehopalabdhiḥ /",
    "T17vtrksopu:395": " 8) kāryaviruddhopalabdhir yathā nehāpratibaddhasāmarthyāni śītakāraṇāni santi vahner iti /",
    "T17vtrksopu:396": " pratiṣedhyānaṃ (Ts 291)",
    "T17vtrksopu:397": " śītakāraṇānāṃ kāryaṃ śītaṃ tasya viruddho vahnis tasya cehopalabdhiḥ /",
    "T17vtrksopu:398": " 9) svabhāvaviruddhavyāptopalabdhir yathā nātra vahnis tuṣārasparśād iti /",
    "T17vtrksopu:399": " pratiṣedhyasya vahner yaḥ svabhāvas tasya viruddhaṃ śītaṃ tena vyāptas tuṣārasparśas tasya cehopalabdhiḥ /",
    "T17vtrksopu:400": " 10) kāraṇaviruddhavyāptopalabdhir yathā nātra dhūmas tuṣārasparśād iti /",
    "T17vtrksopu:401": " pratiṣedhyasya hi dhūmasya yat kāraṇam agnis tasya viruddhaṃ śītaṃ tena vyāptas tuṣārasparśas tasya cehopalabdhiḥ /",
    "T17vtrksopu:402": " 11) vyāpakaviruddhavyāptopalabdhir yathā nāyaṃ nityaḥ kadācitkāryakāritvād iti /",
    "T17vtrksopu:403": " pratiṣedhyasya nityatvasya niratiśayatvaṃ vyāpakaṃ tasya viruddhaṃ sātiśayatvaṃ tena vyāptaṃ kadācitkāryakāritvaṃ tasya cehopalabdhiḥ /",
    "T17vtrksopu:404": " 12) kāryaviruddhavyāptopalabdhir yathā nehāpratibaddhasāmarthyāni vahnikāraṇāni santi tuṣārasparśād iti /",
    "T17vtrksopu:405": " pratiṣedhyānāṃ hi vahnikāraṇānāṃ kāryaṃ vahnis tasya viruddhaṃ śītaṃ tena vyāptas tuṣārasparśas tasya cehopalabdhiḥ /",
    "T17vtrksopu:406": " 13) svabhāvaviruddhakāryopalabdhir yathā /",
    "T17vtrksopu:407": " nātra śītasparśo dhūmād iti /",
    "T17vtrksopu:408": " pratiṣedhyasya hi śītasparśasya viruddho 'gnis tasya kāryaṃ dhūmas tasya cehopalabdhiḥ /",
    "T17vtrksopu:409": " 14) kāraṇaviruddhakāryopalabdhir yathā na romaharṣādiviśeṣayuktapuruṣavān ayaṃ pradeśo dhūmād iti /",
    "T17vtrksopu:410": " pratiṣedhyānāṃ romaharṣādiviśeṣānāṃ kāraṇaṃ śītaṃ tasya viruddho 'gnis tasya kāryaṃ dhūmas tasya cehopabdhiḥ /",
    "T17vtrksopu:411": " (Ts 292)",
    "T17vtrksopu:412": " 15) vyāpakaviruddhakāryopalabdhir yathā /",
    "T17vtrksopu:413": " nātra tuṣārasparśo dhumād iti /",
    "T17vtrksopu:414": " pratiṣedhyasya tuṣārasparśasya vyāpakaṃ śītaṃ tasya viruddho 'gnis tasya kāryaṃ dhūmas tasya cehopalabdhiḥ /",
    "T17vtrksopu:415": " 16) kāryaviruddhakāryopalabdhir yathā nehāpratibaddhasāmarthyāni śītakāraṇāni santi dhūmād iti /",
    "T17vtrksopu:416": " pratiṣedhyānāṃ śītakāraṇānāṃ kāryaṃ śītaṃ tasya viruddho 'gnis tasya kāryaṃ dhūmas tasya cehopalabdhiḥ //",
    "T17vtrksopu:417": " 10. ime sarve kāraṇānupalabdhyādayaḥ pañcadaśānupalabdhiprayogāḥ svabhāvānupalabdhau",
    "T17vtrksopu:418": " saṃgraham upayānti pāraṃparyeṇārthāntaravidhipratiṣedhābhyāṃ prayogahhede 'pi svabhāvānupalabdhau",
    "T17vtrksopu:419": " saṃgrahaṃ tādātmyena gacchanti /",
    "T17vtrksopu:420": " etad uktaṃ bhavati /",
    "T17vtrksopu:421": " anupalabdhirūpatā tāvat sarvāsām aviśiṣṭā /",
    "T17vtrksopu:422": " tathā svabhāvaviruddhopalabdhyādāv apy anupalabdhirūpatā vidyata eva /",
    "T17vtrksopu:423": " sahābhāvākṣepikā yasyopalabdhiḥ sā tasyānupalabdhir ity anupalabdhilakṣaṇayogāt /",
    "T17vtrksopu:424": " tathā hi yeyaṃ vahner upalabdhiḥ sā śītābhāvam ākṣipati /",
    "T17vtrksopu:425": " 11. bhavatv anupalabdhiḥ sā dṛśyatā tu katham /",
    "T17vtrksopu:426": " ucyate /",
    "T17vtrksopu:427": " dṛśyatve 'py anupalabdhir iti kṛtvā /",
    "T17vtrksopu:428": " tathā hi yadi śītasparśo dṛśyo bhavet tadā tasyopalabdhiṃ niṣedhyābhāvavyāpto vahnir viruṇaddhy eva /",
    "T17vtrksopu:429": " evam abhāvasādhanī sarvaivānupalabdhir vyāptisāmarthyād (Ts 293)",
    "T17vtrksopu:430": " dṛśyasyopalabdhiṃ viruṇaddhīti sāmarthyāt svabhāvānupalabdhir bhavati /",
    "T17vtrksopu:431": " na sākṣāt /",
    "T17vtrksopu:432": " yasyāṃ tv anupalabdhau tadaiva tam eva pratipattāraṃ prati dṛśyatvaṃ pratiṣedhyasya siddhaṃ dṛśyānupalabdhir eva tasyāḥ svalakṣaṇam iti sākṣāt svabhāvānupalabdhiḥ /",
    "T17vtrksopu:433": " yat punar anyair ucyate /",
    "T17vtrksopu:434": " yady api saṃpratitanī dṛśyānupalabdhir nāsti virodhādikāle tv āsīd saiva bhāvapratipattinibandhanam iti /",
    "T17vtrksopu:435": " tena dṛṣyānupalabdhipūrvatvāt svabhāvaviruddhopalabdhyādīnāṃ dṛśyānupalabdhāv antarbhāvaḥ /",
    "T17vtrksopu:436": " saṃpratitanyaś ca dṛśyānupalabdher abhāvāt tatsvabhāvānupalabdher anyāsām anupalabdhīnāṃ bheda iti /",
    "T17vtrksopu:437": " 12. yad api kaiścit svabhāvaviruddhopalabdhyādīnām anumitānumānatayā dṛśyānupalabdhirūpatocyate /",
    "T17vtrksopu:438": " dūrād vahne rūpaviśeṣaṃ dṛṣṭvā uṣṇasparśaviśeṣas taddeśavyāpako 'numīyate tasmāc ca śītasparśābhāvapratītiḥ /",
    "T17vtrksopu:439": " āhatya tu dṛśyānupalabdher anudayād dṛśyānupalabdher bhedena nirdeśaḥ /",
    "T17vtrksopu:440": " ata eva cānumitānumānam etat kevalam atyantābhyāsāj jhaṭiti tathābhūtapratītyudaye saty ekam anumānam ucyate /",
    "T17vtrksopu:441": " vastutas tv anekam anumānam etat evam anyatrāpi vyāpakaviruddhopalambhādāv ūhyam iti dvayam apy etan na manasi toṣam ādadhāti //",
    "T17vtrksopu:442": " 13. svabhāvaḥ svasattāmātrabhāvini sādhyadharme hetuḥ /",
    "T17vtrksopu:443": " yo hetor ātmanaḥ sattām apekṣya vidyamāno na hetusattāvyatiriktaṃ kiṃcid dhetum apekṣate /",
    "T17vtrksopu:444": " tasmin sādhye yo hetuḥsa svabhāvaḥ /",
    "T17vtrksopu:445": " anena ca viśeṣaṇe nāntyāt kāraṇāt kāryaṃ yad utpadyate tasya saṃgrahaḥ (Ts 294) kṛtaḥ /",
    "T17vtrksopu:446": " tad api hi tasya svabhāva eva /",
    "T17vtrksopu:447": " tatsattāmātrabhāvitvāt /",
    "T17vtrksopu:448": " anyārtham api kṛtam anyārthaṃ bhavatīti nyāyāt paravipratipattir api nirākṛtā /",
    "T17vtrksopu:449": " pare hi paścātkālabhāvinam api kṛtakatvādidharmaṃ svabhāvam icchantīti /",
    "T17vtrksopu:450": " yathā vṛkṣo 'yaṃ śiṃśapātvād iti /",
    "T17vtrksopu:451": " kāryaṃ yāvadbhiḥ svabhāvair avinābhāvi kāraṇe hetur iti prakṛtam /",
    "T17vtrksopu:452": " kāraṇe sādhye yāvadbhiḥ svabhāvair avinābhāvi tair eva hetuḥ /",
    "T17vtrksopu:453": " yathā 'gnir atra dhūmāt //",
    "T17vtrksopu:454": " 14. etāni ca trīṇi liṅgāni sādhyabhedāt /",
    "T17vtrksopu:455": " sādhyāpekṣayā hi liṅgavyavasthā /",
    "T17vtrksopu:456": " sādhyaś ca vidhiḥ pratiṣedho vā anyonyalakṣaṇavyavacchedalakṣaṇatvād anayoḥ /",
    "T17vtrksopu:457": " vidhir apy anarthāntarārthāntarabhedād dvividhaḥ /",
    "T17vtrksopu:458": " tatrānarthāntare gamye svabhāvahetuḥ /",
    "T17vtrksopu:459": " arthāntare tu gamye kāryam iti dvāv etau vidhisādhanau /",
    "T17vtrksopu:460": " svabhāvapratibandhe hi saty artho 'rthaṃ gamayet /",
    "T17vtrksopu:461": " svabhāvena pratibandhaḥ pratibaddhasvabhāvatvam /",
    "T17vtrksopu:462": " yasmāt svabhāvapratibandhe sati sādhanārthaḥ sādhyārthaṃ gamayet /",
    "T17vtrksopu:463": " tasmād anayor eva vidhisādhanatā /",
    "T17vtrksopu:464": " nanu svabhāvapratibandham antareṇāpi candrodayāt kumudavikāsapratipattiḥ samudravṛddhiś ca /",
    "T17vtrksopu:465": " ātapasadbhāvāt parabhāge chāyāpratipattiḥ /",
    "T17vtrksopu:466": " kṛttikādyudayānantaraś ca rohiṇyādīnām udayaḥ pratīyate /",
    "T17vtrksopu:467": " tat katham ucyate svabhāvapratibandhe saty artho 'rthaṃ gamayed iti /",
    "T17vtrksopu:468": " tadapratibaddhasya tadavyabhicāraniyamābhāvāt /",
    "T17vtrksopu:469": " tad iti (Ts 295) svabhāva uktaḥ /",
    "T17vtrksopu:470": " tenāpratibaddhas tadapratibaddhaḥ /",
    "T17vtrksopu:471": " yo yatra svabhāvena na pratibaddhaḥsa tarn apratibaddhaviṣayam avaśyam eva na na vyabhicaratīti nāsti tayor avyabhicāraniyamaḥ /",
    "T17vtrksopu:472": " yātu candrodayādeḥ samudravṛddhyādipratītiḥ sānumānād eva /",
    "T17vtrksopu:473": " tathā hi hetudharmasyaiva tādṛśo 'trānumitir yatrāmbhojabodhādaya ekakālā jātāḥ /",
    "T17vtrksopu:474": " evaṃ sati kāryād iyaṃ kāraṇasiddhiḥ /",
    "T17vtrksopu:475": " vāyuviśeṣa eva ca yaḥ kṛttikādyudayakāraṇaṃsa eva hi saṃtatyā rohiṇyādyudayakāraṇaṃ /",
    "T17vtrksopu:476": " hetudharmapratītes tatpratītir iti /",
    "T17vtrksopu:477": " evam atrāpi /",
    "T17vtrksopu:478": " yatrāvyabhicāras tatra pratibandho 'bhyūhyaḥ /",
    "T17vtrksopu:479": " sa ca pratibandhaḥ sādhye 'rthe liṅgasya /",
    "T17vtrksopu:480": " vastutas tadātmyāt tadutpatteś ca /",
    "T17vtrksopu:481": " atatsvabhāvasyātadutpatteś ca tatrāpratibaddhasvabhāvatvāt /",
    "T17vtrksopu:482": " te ca tādātmyatadutpattī svabhāvakāryayor eveti /",
    "T17vtrksopu:483": " tābhyām eva vastusiddhiḥ /",
    "T17vtrksopu:484": " pratiṣedhasiddhis tu yathoktāyā evānupalabdheḥ /",
    "T17vtrksopu:485": " nanv anupalabdhau kaḥ pratibandhaḥ /",
    "T17vtrksopu:486": " pratibaddhaś ca hetur gamakaḥ /",
    "T17vtrksopu:487": " idānim eva hi kathitam /",
    "T17vtrksopu:488": " svabhāvapratibandhe hi saty artho 'rthaṃ gamayed iti /",
    "T17vtrksopu:489": " tatra svabhāvānupalabdhau tādātmyaṃ pratibandhaḥ /",
    "T17vtrksopu:490": " tathā hi tatrābhāvavyavahārayogyatā sādhyate /",
    "T17vtrksopu:491": " yogyatā ca yogyasvabhāvabhūtaiveti /",
    "T17vtrksopu:492": " kāraṇānupalabdhyādau maulapratibandhanibandhano gamyagamakabhāvaḥ /",
    "T17vtrksopu:493": " viruddhopalabdhyādau tu tattadviviktapradeśādikāryatvāt tādṛśasya (Ts 296)",
    "T17vtrksopu:494": " dahanādes tadutpattinibandhana eva iti // //",
    "T17vtrksopu:495": " // tarkasopāne svārthānumānaparicchedo dvitiyaḥ // //",
    "T17vtrksopu:496": " 1. trirūpaliṅgākhyānaṃ parārtham anumānam /",
    "T17vtrksopu:497": " pūrvam uktaṃ yat trirūpaṃ liṅgaṃ tasya yat prakāśakaṃ vacanaṃ tat parārtham anumānaṃ kāraṇe kāryopacārāt /",
    "T17vtrksopu:498": " anumānakāraṇe trirūpaiiṅge kāryasyānumānasyopacārāt samāropāt /",
    "T17vtrksopu:499": " yathā naḍvalodakaṃ pādaroga iti /",
    "T17vtrksopu:500": " tad dvividhaṃ prayogabhedāt /",
    "T17vtrksopu:501": " sādharmyavat /",
    "T17vtrksopu:502": " vaidharmyavac ca //",
    "T17vtrksopu:503": " 2. samāno dharmo yasya sa sadharmā /",
    "T17vtrksopu:504": " tasya bhāvaḥ sādharmyaṃ /",
    "T17vtrksopu:505": " dṛṣṭāntadharmiṇā saha sādhyadharmiṇo hetukṛtaṃ sādṛśyam /",
    "T17vtrksopu:506": " visadṛśo dharmo yasya sa vidharmā tasya bhāvo vaidharmyam /",
    "T17vtrksopu:507": " dṛṣṭāntadharmiṇā saha sādhyadharmiṇo hetukṛtaṃ vaisādṛśyam /",
    "T17vtrksopu:508": " yasya sādhanavākyasya sādharmyam abhidheyaṃ tatsādharmyavat /",
    "T17vtrksopu:509": " yasya ca vaidharmyam abhidheyaṃ tad vaidharmyavat /",
    "T17vtrksopu:510": " nanu ca sādharmyavati sādhanavākye vyatireko nāsti /",
    "T17vtrksopu:511": " vaidharmyavati cānvayas tat kathaṃ trirūpaliṅgākhyānaṃ parārtham anumānaṃ syāt /",
    "T17vtrksopu:512": " naiṣa doṣaḥ /",
    "T17vtrksopu:513": " sādharmyeṇāpi hi prayoge 'rthād vaidharmyagatiḥ /",
    "T17vtrksopu:514": " asati tasmin sādhyena hetor anvayāyogāt /",
    "T17vtrksopu:515": " sādharmyābhidheyena yukte prayoge samarthyād vyatirekasya pratītis tasmāt trirūpaliṅgākhyānam /",
    "T17vtrksopu:516": " tasmin vyatireke buddhyāvasīyamāne 'sati sādhyena hetor anvayasya buddhyāvasitasyābhāvāt //",
    "T17vtrksopu:517": " (Ts 297)",
    "T17vtrksopu:518": " 3. tathā vaidharmyeṇāpy anvayagatiḥ /",
    "T17vtrksopu:519": " asati tasmin sādhyābhave hetvabhāvasyāsiddheḥ /",
    "T17vtrksopu:520": " tatheti yathānvayavākye tathārthād eva vaidharmyeṇa prayoge 'nvayasyānabhidhīyamānasyāpi gatiḥ /",
    "T17vtrksopu:521": " asati tasminn anvaye buddhigṛhīte sādhyābhāve hetvabhāvasyāsiddher anavasāyāt /",
    "T17vtrksopu:522": " tasmād ekenāpi vākyenānvayamukhena vyatirekamukhena vā prayuktena sapakṣāsapakṣayor liṅgasya sadasattvakhyāpanaṃ kṛtaṃ bḥavatīti nāvaśyaṃ vākyadvayaprayogaḥ",
    "T17vtrksopu:523": " 4. tatrānupalabdheḥ sādharmyavān prayogaḥ yad yatropalabdhilakṣaṇaprāptaṃ san nopalabhyate sa tatrāsadvyavahāraviṣayaḥ /",
    "T17vtrksopu:524": " yathā śaśaśirasi śṛṅgaṃ /",
    "T17vtrksopu:525": " nopalabhyate ca kvacitpradeśaviśeṣa upalabdhilakṣaṇaprāpto ghaṭa iti /",
    "T17vtrksopu:526": " atra dṛṣṭāntadharmiṇaḥ śaśaśirasaḥ sādhyadharmiṇaś ca pradeśaviśeṣasyopalabdhilakṣaṇaprāptapratiṣedhyānupalambhahetukṛtaṃ sādṛśyam abhidheyam",
    "T17vtrksopu:527": " 5. tathā svabhāvahetoḥ prayogaḥ /",
    "T17vtrksopu:528": " yat sat tat sarvam anityaṃ yathā ghaṭaḥ saṃś ca śabdaḥ /",
    "T17vtrksopu:529": " śuddhasya svabhāvasya prayogaḥ /",
    "T17vtrksopu:530": " sattvamātrasyopadhyanapekṣatvāt /",
    "T17vtrksopu:531": " yad utpattimat tad anityam /",
    "T17vtrksopu:532": " yathā ghaṭaḥ /",
    "T17vtrksopu:533": " utpattimac ca sukham ity avyatiriktaviśeṣaṇasya /",
    "T17vtrksopu:534": " utpattir hi svarūpalābhaḥ /",
    "T17vtrksopu:535": " sā ca bhāvasyātmabhūtaiva kevalaṃ kalpanayā vyatirekiṇīva pradarśyate /",
    "T17vtrksopu:536": " yat kṛtakaṃ tad anityaṃ yathā ghaṭaḥ kṛtakaś ca śabda iti vyatiriktaviśeṣaṇasya /",
    "T17vtrksopu:537": " apekṣitaparavyāpāro hi svabhāvaniṣpattau bhāvaḥ kṛtaka iti /",
    "T17vtrksopu:538": " evaṃ pratyayabhedabheditvādayo draṣṭavyāḥ /",
    "T17vtrksopu:539": " atra hi dṛṣṭāntadharmibhiḥ sādhyadharmiṇāṃ hetukṛtaṃ sādṛśyam abhidheyam /",
    "T17vtrksopu:540": " sarva ete sādhanadharmā yathāsvaṃ (Ts 298)",
    "T17vtrksopu:541": " pramāṇaiḥ siddhasādhanadharmamātrānubandha eva sādhyadharme 'vagantavyāḥ /",
    "T17vtrksopu:542": " vastutas tasyaiva tatsvabhāvatvāt /",
    "T17vtrksopu:543": " tanniṣpattāv aniṣpannasya tatsvabhāvatvāyogāt /",
    "T17vtrksopu:544": " viruddhadharmādhyāsasya bhedaIakṣaṇatvāt //",
    "T17vtrksopu:545": " 6. kāryahetoḥ sādharmyavān prayogaḥ /",
    "T17vtrksopu:546": " yatra yatra dhūmas tatra tatra vahnir yathā mahānase /",
    "T17vtrksopu:547": " dhūmas cātra /",
    "T17vtrksopu:548": " atra dṛṣṭāntadharmiṇo mahānasasya sādhyadharmiṇaś ca pradeśaviśeṣasya dhūmahetukṛtaṃ sādṛśyam abhidheyam /",
    "T17vtrksopu:549": " ihāpi tribhir anupalambhair dvābhyāṃ pratyakṣābhyāṃ siddhe kāryakāraṇabhave kāraṇe sādhye kāryahetur vaktavyaḥ /",
    "T17vtrksopu:550": " anupalabdher vaidharmyavān prayogaḥ /",
    "T17vtrksopu:551": " yat sad upalabdhilakṣaṇaprāptaṃtad upalabhyata eva /",
    "T17vtrksopu:552": " yathā nīlaviśeṣaḥ /",
    "T17vtrksopu:553": " na caivam ihopalabdhilakṣaṇaprāptasya ghaṭasyopalabdhir iti /",
    "T17vtrksopu:554": " atra hi dṛṣṭāntadharmiṇo nilaviśeṣasya sādhyadharmiṇaś ca pradeśasyopalabdhilakṣaṇaprāptaniṣedhyānupalambhākhyahetukṛtaṃ vaisādṛśyam abhidheyam",
    "T17vtrksopu:555": " 7. svabhāvahetor vaidharmyavantaḥ prayogāḥ asaty anityatve nāsti kvacit sattvaṃ yathā gaganamaline /",
    "T17vtrksopu:556": " saṃś ca śabdaḥ /",
    "T17vtrksopu:557": " asaty anityatve na kvacid utpattimattvaṃ yathākāśe /",
    "T17vtrksopu:558": " utpattimac ca sukham /",
    "T17vtrksopu:559": " asaty anityatve na kvacit kṛtakatvaṃ yathā kurmaromni /",
    "T17vtrksopu:560": " kṛtakaś ca śabda iti /",
    "T17vtrksopu:561": " atra dṛṣṭāntadharmiṇā sādhyadharmiṇo hetukṛtaṃ vaisadṛśyam abhidheyam //",
    "T17vtrksopu:562": " 8. kāryahetor vaidharmyavān prayogaḥ /",
    "T17vtrksopu:563": " asaty agnau na bhavaty eva dhūmo yathā mahāhrade /",
    "T17vtrksopu:564": " dhūmaś cātreti /",
    "T17vtrksopu:565": " (Ts 299) atra dṛṣṭāntadharmiṇā sādhyadharmiṇo hetukṛtaṃ vaisadṛśyam abhidheyam //",
    "T17vtrksopu:566": " 9. trirūpaliṅgākhyānaṃ parārtham anumānam ity arthān na pakṣādivacanam anumānam uktaṃ bhavati /",
    "T17vtrksopu:567": " tatra pratijñā tāvan na sākṣāt sādhanam /",
    "T17vtrksopu:568": " arthād evārthagateḥ /",
    "T17vtrksopu:569": " artha eva hy arthaṃ gamayati pratibandhān /",
    "T17vtrksopu:570": " nābhidhānaṃ viparyayāt /",
    "T17vtrksopu:571": " pāraṃparyeṇāpi na bhavati /",
    "T17vtrksopu:572": " sādhyasyaivābhidhānāt /",
    "T17vtrksopu:573": " sādhyasādhanadharmaviśeṣopadarśanārtham anavayavabhūtāpi pratijñā dṛṣṭāntavat prayujyata iti cet / na /",
    "T17vtrksopu:574": " evaṃ hy anujñādivākyam api prayoktavyaṃ syāt /",
    "T17vtrksopu:575": " na hi tair vinā eva sādhanasya pravṛttir saṃbhavati /",
    "T17vtrksopu:576": " viṣayopadarśanam api niṣphalam /",
    "T17vtrksopu:577": " tenāpi vinā sādhyapratīteḥ /",
    "T17vtrksopu:578": " tathā hi yat kṛtakaṃ tat sarvam anityaṃ kṛtakaś ca śabda ity etāvanmātre prayukte 'nityaḥ śabda iti pratītir bhavaty evāntareṇa pratijñāvacanam",
    "T17vtrksopu:579": " nanv asati pratijñāvacane sapakṣādivyavasthā katham /",
    "T17vtrksopu:580": " tathā hi sādhyadharmasāmānyena samāno 'rthaḥ sapakṣaḥ /",
    "T17vtrksopu:581": " tadabhāvaprabhāvitaś cāsapakṣa iti /",
    "T17vtrksopu:582": " asati hi pratijñānirdeśe pakṣāpekṣānibandhanaṃ trairūpyaṃ nāstīti /",
    "T17vtrksopu:583": " asad etat /",
    "T17vtrksopu:584": " tathā hi pratijñāvacanam antareṇāpi sarvaṃ saṃpadyata eva /",
    "T17vtrksopu:585": " upanayanasya punar arthaḥ pakṣadharmavacanenaiva nirdiṣṭa iti na tatpūrvake tasya kaścid upayogaḥ /",
    "T17vtrksopu:586": " vyāptipūrvake vacane pakṣadharmavacanād eva tadarthasiddheḥ kim anenopanayena /",
    "T17vtrksopu:587": " nigamanam apy aniṣṭaṃ sādhanavākyāṅgam iti //",
    "T17vtrksopu:588": " (Ts 300)",
    "T17vtrksopu:589": " 10. trirūpaliṅgākhyānaṃ parārtham anumānam ity uktam /",
    "T17vtrksopu:590": " trayāṇāṃ rūpāṇām ekasyāpi rūpasyānuktau sādhanābhāsaḥ /",
    "T17vtrksopu:591": " uktasyāpy asiddhau saṃdehe ca pratipādyapratipādakayoḥ /",
    "T17vtrksopu:592": " trayāṇāṃ rūpāṇāṃ madhya ekasyānuktau /",
    "T17vtrksopu:593": " apiśabdād dvayor api /",
    "T17vtrksopu:594": " sādhanasyābhāsaḥ sādhanasya sadṛśam ity arthaḥ /",
    "T17vtrksopu:595": " uktasyāpiśabdād anuktāv api /",
    "T17vtrksopu:596": " asiddhau saṃdehe vā pratipādyasya pratipādakasya hetvābhāsaḥ /",
    "T17vtrksopu:597": " 11. tatraikasya rūpasya dharmisaṃbandhasyāsiddhau saṃdehe cāsiddho hetvābhāsaḥ /",
    "T17vtrksopu:598": " yathā śabdasyānityatve sādhye cākṣuṣatvam ubhayāsiddham /",
    "T17vtrksopu:599": " cetanās tarava iti sādhye sarvatvagapaharaṇe maraṇaṃ prativādyasiddham /",
    "T17vtrksopu:600": " vijñānendriyāyurnirodhaIakṣaṇasya maraṇasyānenābhyupagamāt /",
    "T17vtrksopu:601": " acetanāḥ sukhādaya iti sādhya utpattimattvam anityatvaṃ vā sāṃkhyasya svayaṃvādino 'siddham /",
    "T17vtrksopu:602": " atra cotpattimattvam anityatvaṃ vā paryāyeṇa hetur na yugapat tathā hi parārtho hetūpanyāsaḥ /",
    "T17vtrksopu:603": " parasya cāsata utpāda utpattimattvaṃ sataś ca niranvayo vināśo 'nityatvaṃ siddham iti /",
    "T17vtrksopu:604": " tathā svayaṃ tadāśrayaṇasya vā saṃdehe 'siddhaḥ /",
    "T17vtrksopu:605": " yathā bāspādibhāvena saṃdigdho bhūtasaṃghāto 'gnisiddhau bhūtānāṃ pṛthivyādīnāṃ saṃghātaḥ samūho 'gnisiddhyartham upādīyamāno 'siddhaḥ /",
    "T17vtrksopu:606": " yathā ceha nikūñjemayūraḥ kekāyitād iti tadāpātadeśavibhrame /",
    "T17vtrksopu:607": " āpātanam āpātas tasya kekāyitasyāpāta utpādas tasya deśas tasya vibhramo bhrāntiḥ /",
    "T17vtrksopu:608": " atha vā āpataty āgacchaty asmād ity āpātaḥ /",
    "T17vtrksopu:609": " sa eva deśas tadāpātadeśaḥ /",
    "T17vtrksopu:610": " tasya vibhrame /",
    "T17vtrksopu:611": " yat punar ucyate 'nyair āpāta āgamanam iti tad ayuktam /",
    "T17vtrksopu:612": " (Ts 301) na hi śrotrendriyasya prāpyakāritā ghaṭate /",
    "T17vtrksopu:613": " nāpīdaṃ bauddhadarśanam /",
    "T17vtrksopu:614": " tathā hy uktam abhidharmakośe /",
    "T17vtrksopu:615": " cakṣuḥśrotramano 'prāptaviṣayaṃ trayam anyatheti /",
    "T17vtrksopu:616": " āśrayāsiddhyāpy asiddhaḥ /",
    "T17vtrksopu:617": " yathā sarvagata ātmā sarvatropalabhyamānaguṇatvād ākāśavat /",
    "T17vtrksopu:618": " sarvatropalabhyamānaguṇāḥ sukhādayo yasya tadbhāvas tattvaṃ /",
    "T17vtrksopu:619": " tasmād yady ayam ātmā sarvagato na bhavet /",
    "T17vtrksopu:620": " kathaṃ dakṣiṇāpatha upalabdhāḥ sukhādayo madhyadeśa upalabhyante /",
    "T17vtrksopu:621": " ākāśavad iti dṛṣṭānte ākāśasya guṇaḥ śabdaḥ /",
    "T17vtrksopu:622": " sa ca yathā vikāriṇi puruṣa upalabhyate tathānyatrāpīti /",
    "T17vtrksopu:623": " syād eṣa hetur yadi bauddhasya sarvatropalabhyamānaguṇatvam ātmanaḥ siddhaṃ syāt /",
    "T17vtrksopu:624": " yāvad ātmaiva na siddhaḥ //",
    "T17vtrksopu:625": " tad evam asiddhaḥ ṣaṭprakāraḥ // // //",
    "T17vtrksopu:626": " 12. tathaikasya rūpasyāsapakṣe 'sattvasyāsiddhāv anaikāntiko hetvābhāsaḥ /",
    "T17vtrksopu:627": " yathā śabdasya nityatvādike dharme sādhye prameyatvādiko dharmaḥ sapakṣavipakṣayoḥ sarvatraikadeśe ca vartamānaḥ /",
    "T17vtrksopu:628": " nityatvādika ity ātrādiśabdena prayatnānantarīyakatvāprayatnānantarīyakatvayor grahaṇam /",
    "T17vtrksopu:629": " prameyatvādika ity atrādiśabdenānityatvāsparśatvayor grahaṇam /",
    "T17vtrksopu:630": " kiṃbhūtaḥ prameyatvādiko dharmo 'naikāntikaḥ /",
    "T17vtrksopu:631": " sapakṣavipakṣayoḥ sarvatraikadeśe ca vartamānaḥ /",
    "T17vtrksopu:632": " nityaḥ śabdaḥ prameyatvād ity atra nityatve sādhye prameyatvaṃ sapakṣavipakṣayor vartate /",
    "T17vtrksopu:633": " ekadeśe ca vartamāna ity atrāpi sapakṣavipakṣayor iti saṃbandhanīyaṃ /",
    "T17vtrksopu:634": " caśabdenaitat kathayati /",
    "T17vtrksopu:635": " na kevalaṃ sapakṣavipakṣavyāpi (Ts 302)",
    "T17vtrksopu:636": " prameyatvam anaikāntiko hetvābhāsaḥ /",
    "T17vtrksopu:637": " yo 'pi sapakṣavyāpī vipakṣaikadeśavṛttiḥ /",
    "T17vtrksopu:638": " tathā vipakṣavyāpī sapakṣaikadeśavṛttīḥ /",
    "T17vtrksopu:639": " yo vā sapakṣavipakṣayor ekadeśavṛttiḥ sarvo 'sāv anaikāntiko hetvābhāsa iti /",
    "T17vtrksopu:640": " tatra prayatnānantariyakaḥ śabdo 'nityatvād ghaṭavad ity ayaṃ vipakṣaikadeśavṛttiḥ /",
    "T17vtrksopu:641": " vidyuti vartamānatvād ākāśādāv avartamānatvāt sapakṣavyāpī tu bhavaty eva /",
    "T17vtrksopu:642": " sarvasya prayatnānantarīyakasyānityatvāt /",
    "T17vtrksopu:643": " aprayatnānantarīyakaḥ śabdo 'nityatvād vidyud iva /",
    "T17vtrksopu:644": " ayaṃ sapakṣaikadeśavṛttiḥ /",
    "T17vtrksopu:645": " aprayatnānantarīyako 'sya sapakṣo 'vidyudākāśādiḥ /",
    "T17vtrksopu:646": " tatrānityatvaṃ vidyuti vartate nākāśādau /",
    "T17vtrksopu:647": " vipakṣavyāpītu bhavaty eva /",
    "T17vtrksopu:648": " sarvaprayatnānantarīyake 'nityatvasya gatatvāt /",
    "T17vtrksopu:649": " nityaḥ śabdo 'sparśatvāt paraśuvat /",
    "T17vtrksopu:650": " asparśatvaṃ hi vipakṣaikadeśe buddhyādau sapakṣaikadeśe cākāśādau vartata ity ubhayapakṣaikadeśavṛttiḥ /",
    "T17vtrksopu:651": " evaṃ caturvidhaḥ sādhāraṇānaikāntiko nirdiṣṭaḥ //",
    "T17vtrksopu:652": " 13. tathā 'syaiva rūpasya saṃdehe 'py anaikāntika eva /",
    "T17vtrksopu:653": " yathā sarvajñaḥ kaścid vivakṣitaḥ puruṣo rāgādimān veti sādhye vaktṛtvādiko dharmaḥ saṃdigdhavipakṣavyāvṛttikaḥ /",
    "T17vtrksopu:654": " sarvatraikadeśe vā sarvajño vaktā nopalabhyata iti /",
    "T17vtrksopu:655": " evaṃ prakārasyānupalambhasyādṛṣyātmaviṣayatvena saṃdehahetutvāt /",
    "T17vtrksopu:656": " asarvajñaviparyayād vaktṛtvāder vyāvṛttiḥ saṃdigdhā //",
    "T17vtrksopu:657": " 14. dvayo rūpayor viparyayasiddhau viruddhaḥ /",
    "T17vtrksopu:658": " kayor dvayoḥ /",
    "T17vtrksopu:659": " sapakṣe sattvasyāsapakṣe cāsattvasya yathā kṛtakatvaṃ prayatnānantarīyakatvaṃ ca nityatve sādhye viruddhahetvābhāsaḥ //",
    "T17vtrksopu:660": " dvayor upādānam asapakṣavyāpyasapakṣaikadeśavṛttitvena bhedāt /",
    "T17vtrksopu:661": " anayoḥ (Ts 303) sapakṣe 'sattvam asapakṣe ca sattvam iti viparyayasiddhiḥ /",
    "T17vtrksopu:662": " etau sādhyaviparyayasādhanād viruddhau //",
    "T17vtrksopu:663": " dvayo rūpayor ekasyāsiddhāv aparasya ca saṃdehe 'naikāntikaḥ /",
    "T17vtrksopu:664": " dvayor ity anvayavyatirekayoḥ /",
    "T17vtrksopu:665": " ekasyāsiddhāv iti /",
    "T17vtrksopu:666": " asapakṣe 'sattvasya /",
    "T17vtrksopu:667": " aparasya saṃdeha iti sapakṣe sattvasya /",
    "T17vtrksopu:668": " yathā vītarāgaḥ sarvajño vā vaktṛtvād iti /",
    "T17vtrksopu:669": " vyatireko 'trāsiddhaḥ saṃdigdho 'nvayaḥ /",
    "T17vtrksopu:670": " sarvajñavītarāgayor viprakarṣād vacanādes tatra sattvam asattvaṃ vā saṃdigdham /",
    "T17vtrksopu:671": " anayor eva dvayo rūpayoḥ saṃdehe 'naikāntikaḥ /",
    "T17vtrksopu:672": " yathā sātmakaṃ jīvaccharīraṃ prāṇādimattvād iti /",
    "T17vtrksopu:673": " na hi sātmakānatmakābhyām anyo rāśir asti yatra praṇādir vartate /",
    "T17vtrksopu:674": " nāpy anayor ekatra vṛttiniścayaḥ /",
    "T17vtrksopu:675": " ata evānvayavyatirekayoḥ saṃdehād anaikāntikaḥ /",
    "T17vtrksopu:676": " sādhyetarayor ato niścayābhavāt /",
    "T17vtrksopu:677": " 15. evam eteṣāṃ trayāṇāṃ rūpāṇāṃ ekaikasya dvayor dvayor vā rūpayor asiddhau saṃdehe ca yathāyogam asiddhaviruddhānaikāntikās trayo hetvābhāsāḥ",
    "T17vtrksopu:678": " evam anantaroktena krameṇa trayo hetvābhasaḥ /",
    "T17vtrksopu:679": " asiddhaviruddhānaikāntikāḥ /",
    "T17vtrksopu:680": " trāyāṇāṃ rūpāṇāṃ pakṣadharmānvayavyatirekākhyānāṃ madhye /",
    "T17vtrksopu:681": " ekaikasya rūpasyāsiddhau saṃdehe ca /",
    "T17vtrksopu:682": " tathā dvayor dvayor vā rūpayor asiddhau saṃdehe ca yathāyogam iti yathāsaṃbhavam /",
    "T17vtrksopu:683": " tatra dharmisaṃbandhasyaikasya rūpasyāsiddhāv asiddhaḥ /",
    "T17vtrksopu:684": " tathā sapakṣe sattvasyāsiddhau saṃdehe cānaikāntika uktaḥ /",
    "T17vtrksopu:685": " evam ekaikasya rūpasyāsiddhau saṃdehe cāsiddho 'naikāntikaś ca hetvābhāsa (Ts 304) uktaḥ /",
    "T17vtrksopu:686": " tathā dvayor dvayo rūpayor viparyayasiddhau viruddho hetvābhāsa uktaḥ /",
    "T17vtrksopu:687": " asapakṣe sattvasya ca saṃdehe vā 'naikāntika uktaḥ /",
    "T17vtrksopu:688": " tathā sapakṣāsapakṣayor api hetoḥ sadasattvasaṃdehe 'naikāntika eva /",
    "T17vtrksopu:689": " evaṃ dvayor dvayor asiddhau saṃdehe ca viruddho 'naikāntikaś ca hetvābhāsa iti /",
    "T17vtrksopu:690": " 16. nanu katham uktaṃ trayo hetvābhāsā iti /",
    "T17vtrksopu:691": " yāvatā vaiphalyam api hetoḥ pṛthagdūṣaṇam asti / tad uktam /",
    "T17vtrksopu:692": " sādhanaṃ yad vivādena nyastaṃ tac cen na sādhyate /",
    "T17vtrksopu:693": " kiṃ sādhyam anyathāniṣṭaṃ bhaved vaiphalyam eva vā // iti",
    "T17vtrksopu:694": " atra kecid āhuḥ satyam asty eva vaiphalyaṃ hetoḥ pṛthagdūṣaṇaṃ /",
    "T17vtrksopu:695": " yat punar asiddhaviruddhānaikāntikakathanaṃ viniścayādau tad asāmarthyaprabhedena /",
    "T17vtrksopu:696": " dvividhaṃ hi sādhanasya dūṣaṇaṃ bhavati /",
    "T17vtrksopu:697": " asāmarthyaṃ vaiyarthyaṃ ca /",
    "T17vtrksopu:698": " asāmarthyaṃ tv asiddhaviruddhānaikantikabhedāt trividham /",
    "T17vtrksopu:699": " vaiyarthyaṃ tv ekam eveti /",
    "T17vtrksopu:700": " syād etad yadi vaiyarthyaṃ nāma hetor dūṣaṇaṃ syāt kiṃ tu pramāṇasya /",
    "T17vtrksopu:701": " tad uktam udyotakareṇāpi /",
    "T17vtrksopu:702": " adhigatam api gamayatā pramāṇena piṣṭaṃ piṣṭaṃ syād iti /",
    "T17vtrksopu:703": " nyāyaparameśvarair api kīrttipādair uktam /",
    "T17vtrksopu:704": " niṣpāditakriye kaścid viśeṣam asamādadhat /",
    "T17vtrksopu:705": " karmaṇy aindriyam anyad vā sādhanaṃ kim itīṣyata iti",
    "T17vtrksopu:706": " tataś ca katham idaṃ vaiyarthyaṃ hetor dūṣaṇam /",
    "T17vtrksopu:707": " (Ts 305) athaivam ucyate pramāṇājanakatvād dhetur api vyartha ucyata iti /",
    "T17vtrksopu:708": " evaṃ hi vāstavam idaṃ hetor na dūṣaṇaṃ syāt /",
    "T17vtrksopu:709": " vāstavaṃ dūṣaṇaṃ vaktavyaṃ /",
    "T17vtrksopu:710": " kiṃ ca /",
    "T17vtrksopu:711": " yadi vaiyarthyaṃ hetor dūṣanaṃ bhinnaṃ syāt /",
    "T17vtrksopu:712": " yathāsiddhatāpratipakṣeṇa heto rūpaṃ pakṣadharmatā /",
    "T17vtrksopu:713": " viruddhatāpratipakṣeṇānvayaḥ /",
    "T17vtrksopu:714": " anaikāntikatāpratipakṣena ca vyatirekaś coktaḥ /",
    "T17vtrksopu:715": " tathā vaiyarthyapratipakṣeṇāpy anyad rūpam uktaṃ syāt /",
    "T17vtrksopu:716": " na cānyad rūpaṃ hetor ghaṭate /",
    "T17vtrksopu:717": " yadi tarhīdaṃ vaiyarthyaṃ na pṛthagdūṣaṇaṃ kathaṃ tarhy anena vādī nigṛhyate //",
    "T17vtrksopu:718": " 17. atra kecid āhuḥ /",
    "T17vtrksopu:719": " asiddha eva vaiyarthyaṃ antarbhavatīti /",
    "T17vtrksopu:720": " tathā hi jijñāsitaviśeṣo dharmī pakṣaḥ /",
    "T17vtrksopu:721": " taddharmaś ca hetuḥ /",
    "T17vtrksopu:722": " tato 'pakṣadharmatvād vaiyarthyam asiddha evāntaryāti /",
    "T17vtrksopu:723": " anye tu sudhiya evam āhuḥ /",
    "T17vtrksopu:724": " nedaṃ hetor dūṣaṇaṃ kiṃ tu parārthānumāne vaktur api guṇadoṣāś cintyante iti viphalābhidhāyī apratibhayaiva nigṛhyata iti /",
    "T17vtrksopu:725": " tathā hi prakṛtam eva sādhyaṃ nāprakṛtam iti sādhyatāyāḥ prakṛter niyāmaka eṣa panthā /",
    "T17vtrksopu:726": " evaṃ kṛtvā parisaṃkhyānaṃ na virudhyate /",
    "T17vtrksopu:727": " doṣāḥ punar nyūnatvam asiddhir vādinā sādhayitum iṣṭasyārthasya viparyayasādhanam aṣṭādaśa dṛṣṭāntadoṣāś ceti /",
    "T17vtrksopu:728": " atra ca yac codyaṃ parihāraśca tad granthavistarabhayān na likhitam iti /",
    "T17vtrksopu:729": " sthitam etad (Ts 306)",
    "T17vtrksopu:730": " yadi vaiyarthyaṃ hetor dūṣaṇaṃ tadāsiddha evāntarbhavati /",
    "T17vtrksopu:731": " no ced apratibhayaiveti //",
    "T17vtrksopu:732": " 18. triIakṣaṇo hetur uktas tāvatārthapratītir iti na pṛthag dṛṣṭānto nāma sādhanāvayavaḥ kaścit /",
    "T17vtrksopu:733": " tena nāsya lakṣaṇaṃ pṛthag ucyate gatārthatvāt /",
    "T17vtrksopu:734": " hetoḥ sapakṣa eva sattvam asapakṣāc ca sarvato vyāvṛttī rūpam uktam abhedena i punar aviśeṣeṇa kāryasvabhāvayor janmatanmātrānubandhau darśanīyāv uktau /",
    "T17vtrksopu:735": " rūpaśabdaḥ pratyekam abhisaṃbadhyate /",
    "T17vtrksopu:736": " hetoḥ sapakṣa eva sattvam iti sādhyenānugatam idam ekaṃ rūpam asapakṣāc ca sarvato vyāvṛttir iti sādhyanivṛttyā nivṛttir asya dvitīyaṃ rūpam uktam /",
    "T17vtrksopu:737": " abhedeneti svabhāvādihetum akṛtvā /",
    "T17vtrksopu:738": " janmatanmātre saty anubaddhau /",
    "T17vtrksopu:739": " sādhānaṃ kṛteti samāsaḥ /",
    "T17vtrksopu:740": " tac ca darśayatā dhūmas tatrāgnir iti asaty agnau na kvacid dhumo yathā mahānasetarayoḥ /",
    "T17vtrksopu:741": " yatra kṛtakatvaṃ tatrānityatvam anityatvābhāve kṛtakatvāsaṃbhavo yathā ghaṭākāśayor iti darśanīyam /",
    "T17vtrksopu:742": " na hy anyathā sapakṣavipakṣayoḥ sadasattve yathoktaprakāre śakye darśayituṃ /",
    "T17vtrksopu:743": " tatkāryatāniyamaḥ kāryaliṅgasya ca svabhāvavyāptiḥ /",
    "T17vtrksopu:744": " tasyāgnyādeḥ kāryaṃ tatkāryaṃ tasya bhāvas tatkāryatā /",
    "T17vtrksopu:745": " na hy anyathā śakyo darśayitum iti liṅgavacanavipariṇāmena sambandhanīyam //",
    "T17vtrksopu:746": " 19. asmiṃś cārthe darśite darśita eva dṛṣṭānto bhavati /",
    "T17vtrksopu:747": " etāvanmātratvāt tasyeti /",
    "T17vtrksopu:748": " etenaiva dṛṣṭāntadoṣā api nirastā bhavanti /",
    "T17vtrksopu:749": " etenaiveti hetulakṣaṇābhidhānenaiva dṛṣṭāntasyāpi sāmarthyād gatārthatvena dṛṣṭāntadoṣā (Ts 307)",
    "T17vtrksopu:750": " api sādhanatvena pratyākhyātā bhavanti /",
    "T17vtrksopu:751": " yena hetoḥ sāmānyaviśeṣalakṣaṇaṃ yathoktaṃ pradarśyate sa saṃyagdṛṣṭāntaḥ /",
    "T17vtrksopu:752": " yena punas tasya lakṣaṇadvayaṃ na pradarśyate so dṛṣṭāntābhāsa ity uktaṃ bhavati /",
    "T17vtrksopu:753": " yathā nityaḥ śabdaḥ /",
    "T17vtrksopu:754": " amūrtatvāt /",
    "T17vtrksopu:755": " karmavad iti sādhyadharmavikalo dṛṣṭāntābhāsaḥ /",
    "T17vtrksopu:756": " atra hi karmaṇi nityatvaṃ sādhyadharmo nāsti /",
    "T17vtrksopu:757": " anityatvāt karmanaḥ /",
    "T17vtrksopu:758": " amūrtatvaṃ hi sādhanadharmo 'sti /",
    "T17vtrksopu:759": " amūrtatvād asya /",
    "T17vtrksopu:760": " nityaḥ śabdaḥ /",
    "T17vtrksopu:761": " amūrtatvāt paramāṇuvad iti /",
    "T17vtrksopu:762": " sādhanadharmavikalaḥ /",
    "T17vtrksopu:763": " sādhyadharmo 'tra nityatvam asti nityatvāt paramāṇoḥ /",
    "T17vtrksopu:764": " nityaḥ śabdo 'mūrtatvād ghaṭavad iti /",
    "T17vtrksopu:765": " ubhayadharmavikalo 'nityatvān mūrtatvād ghaṭasya /",
    "T17vtrksopu:766": " rāgādimān ayaṃ puruṣo vacanāt /",
    "T17vtrksopu:767": " rathyāpuruṣavat /",
    "T17vtrksopu:768": " saṃdigdhasādhyadharmo 'yaṃ dṛṣṭāntābhāsaḥ /",
    "T17vtrksopu:769": " rathyāpuruṣe vacanaṃ pratyakṣeṇaiva niścitam iti sādhanadharmas tatra siddhaḥ /",
    "T17vtrksopu:770": " sādhyadharmas tu rāgādimatvaṃ saṃdigdham /",
    "T17vtrksopu:771": " maraṇadharmā 'yaṃ puruṣaḥ /",
    "T17vtrksopu:772": " rāgādimatvād rathyāpuruṣavat /",
    "T17vtrksopu:773": " rathyāpuruṣe maraṇadharmatvaṃ sādhyadharma utpattimattvādinā liṅgena niścitaṃ rāgādimattvaṃ tv aniścitam iti saṃdigdhasādhanadharmā /",
    "T17vtrksopu:774": " asarvajño 'yaṃ puruṣo rāgādīmattvād rathyāpuruṣavat /",
    "T17vtrksopu:775": " saṃdigdhobhayadharmā /",
    "T17vtrksopu:776": " sādhyadharmasādhanadharmavyāvṛtter rathyāpuruṣe niścetum aśakyatvād anvayo /",
    "T17vtrksopu:777": " yatra sādhyena hetor vyāptir nāsti so 'nanvayaḥ /",
    "T17vtrksopu:778": " yo vaktā sa rāgādimān iṣṭapuruṣavat /",
    "T17vtrksopu:779": " atrānvayo nāsti /",
    "T17vtrksopu:780": " na hi rāgādīnāṃ vacanasya tādātmyalakṣaṇas tadutpattilakṣano vā pratibandho 'sti yenātrānvayaḥ (Ts 308) syāt /",
    "T17vtrksopu:781": " apratidarśitānvayaḥ /",
    "T17vtrksopu:782": " yathānityaḥ śabdaḥ kṛtakatvād ghaṭavad /",
    "T17vtrksopu:783": " atra yady api kṛtakatvasyānityatvenānvayo 'sti /",
    "T17vtrksopu:784": " na tu vacanenākhyāta ity avidyamāna ivāsau /",
    "T17vtrksopu:785": " vyāpyavyāpakabhāvasya vacanenāpradarśitatvād iti /",
    "T17vtrksopu:786": " viparītānvayaḥ /",
    "T17vtrksopu:787": " yathā yad anityaṃ tat kṛtakam /",
    "T17vtrksopu:788": " atra hi yat kṛtakaṃ tad anityam ity anvaye vaktavye yad anityaṃ tat kṛtakam iti viparītam anvayaṃ karoti sarva ete dṛṣṭāntadoṣāḥ sādharmyeṇa",
    "T17vtrksopu:789": " 20. tathā vaidharmyeṇāpi /",
    "T17vtrksopu:790": " yathā nityaḥ śabdaḥ /",
    "T17vtrksopu:791": " amūrtatvāt /",
    "T17vtrksopu:792": " paramāṇuvad iti sādhyāvyatirekī /",
    "T17vtrksopu:793": " nityatvāt paramāṇoḥ sādhyaṃ na vyāvṛttam /",
    "T17vtrksopu:794": " atraiva karmavad iti dṛṣṭānte sādhanāvyatirekī /",
    "T17vtrksopu:795": " amūrtatvāt karmaṇaḥ /",
    "T17vtrksopu:796": " sādhanam atrāvyāvṛttam /",
    "T17vtrksopu:797": " ākāśavad iti kṛta ubhayāvyatirekī /",
    "T17vtrksopu:798": " ato hy ubhayaṃ na vyāvṛttaṃ /",
    "T17vtrksopu:799": " nityatvād amūrtatvād ākāśasya /",
    "T17vtrksopu:800": " tathā saṃdigdhasādhyavyatirekaḥ /",
    "T17vtrksopu:801": " yathā 'sarvajñāḥ kapilādayaḥ /",
    "T17vtrksopu:802": " avidyamānasarvajñatāliṅgabhūtapramāṇātiśayaśāsanatvāt /",
    "T17vtrksopu:803": " atra vaidharmyodāharaṇam /",
    "T17vtrksopu:804": " yaḥ sarvajñaḥ sa jyotirjñānādikam upadiṣṭavān /",
    "T17vtrksopu:805": " yathā vardhamānādiḥ /",
    "T17vtrksopu:806": " vardhamānāder asarvajñatāyāḥ sādhyadharmasya saṃdigdho ubhayavyatirekaḥ /",
    "T17vtrksopu:807": " saṃdigaha vyatirekaḥ /",
    "T17vtrksopu:808": " saṃdigdhasādhanvyatirekaḥ yathā na trayīvidā brāhmaṇena grāhyavacanaḥ kaścid vivakṣitaḥ puruṣo rāgādimattvāt /",
    "T17vtrksopu:809": " atra vaidharmyodāharaṇam /",
    "T17vtrksopu:810": " ye grāhyavacanā na te rāgādimantas tad yathā gautamādayo dharmaśāstrāṇāṃ praṇetāraḥ /",
    "T17vtrksopu:811": " gautamādibhyo ragādimattvasya sādhanadharmasya vyāvṛttiḥ saṃdigdhā /",
    "T17vtrksopu:812": " saṃdigdhobhayavyatirekaḥ /",
    "T17vtrksopu:813": " yathāvītarāgāḥ kapilādayaḥ /",
    "T17vtrksopu:814": " parigrahāgrahayogāt /",
    "T17vtrksopu:815": " parigraho jīvitapariṣkārāṇaṃ svīkāraḥ /",
    "T17vtrksopu:816": " āgrahas teṣv (Ts 309)",
    "T17vtrksopu:817": " evābhiṣvaṅgaḥ /",
    "T17vtrksopu:818": " atra vaidharmyād udāharaṇam /",
    "T17vtrksopu:819": " yo vītarāgo na tasya parigrahāgrahau /",
    "T17vtrksopu:820": " yathā ṛṣabhādeḥ /",
    "T17vtrksopu:821": " ṛṣabhāder avītarāgatvaparigrahāgrahayoḥ sādhyasādhanadharmayor vyatirekaḥ saṃdigdhaḥ /",
    "T17vtrksopu:822": " avyatireko yathāvītarāgo vaktṛtvāt /",
    "T17vtrksopu:823": " yatra vītarāgatvaṃ nāsti na sa vaktā yathopalakhaṇḍa iti /",
    "T17vtrksopu:824": " yady api upalakhaṇḍād ubhayaṃ vyāvṛttaṃ /",
    "T17vtrksopu:825": " tathāpi sarvo vītarāgo na vakteti vyāptyā vyatirekāsiddher avyatirekaḥ /",
    "T17vtrksopu:826": " apradarśitavyatirekaḥ /",
    "T17vtrksopu:827": " yathānityaḥ śabdaḥ kṛtakatvād ākāśavad iti vaidharmyeṇa /",
    "T17vtrksopu:828": " yo hy anityaḥ śabdaḥ kṛtakatvād iti prayoge vaidharmyeṇākāśavad iti brūyāt tena vidyamāno 'pi vyatireko na pradarśitaḥ tathā /",
    "T17vtrksopu:829": " yadāśeṣapadārthopasaṃhāreṇānityatvābhāve kṛtakatvābhāvo yathākāśavad iti karoti tadā vyatireko darśito bhavati /",
    "T17vtrksopu:830": " na punar upamānamātreṇa /",
    "T17vtrksopu:831": " viparītavyatirekaḥ /",
    "T17vtrksopu:832": " yathā yad akṛtakaṃ tan nityam /",
    "T17vtrksopu:833": " atra hi yan nityaṃ tad akṛtakam iti vaktavye /",
    "T17vtrksopu:834": " yad akṛtakaṃ tan nityam iti vadati //",
    "T17vtrksopu:835": " 21. na hy ebhir dṛṣṭāntābhāsair hetoḥ sāmānyalakṣaṇaṃ sapakṣa eva sattvam asapakṣe cāsattvam eva niścayena śakyaṃ darśayituṃ viśeṣalakṣaṇaṃ vā /",
    "T17vtrksopu:836": " ebhiḥ sādhyavikalair dṛṣṭāntābhāsair hetoḥ sāmānyalakṣaṇaṃ niścayena na śakyaṃ darśayituṃ viśeṣalakṣaṇaṃ veti saṃbandhanīyaṃ tadarthāpattyaiṣāṃ nirāso veditavyaḥ /",
    "T17vtrksopu:837": " yasmād ebhir dṛṣṭāntābhāsair dvividham api lakṣaṇaṃ na śakyaṃ darśayitum /",
    "T17vtrksopu:838": " tasmād arthāpattyaiṣāṃ nirāso draṣṭavyaḥ //",
    "T17vtrksopu:839": " 22. dūṣaṇā nyūnatādyuktiḥ /",
    "T17vtrksopu:840": " dūṣyate 'nayeti dūṣaṇā /",
    "T17vtrksopu:841": " (Ts 310) ṇyāsaśrantho yuc /",
    "T17vtrksopu:842": " ādiśabdenāsiddhaviruddhānaikāntikāḥ /",
    "T17vtrksopu:843": " dṛṣṭāntadoṣāś ca gṛhyante ye pūrvaṃ nyūnatādayaḥ sādhanadoṣā uktās teṣām udbhāvanaṃ tena pareṣṭārthasiddhipratibandhāt /",
    "T17vtrksopu:844": " anena ca yad ahrīkeṇoktaṃ viparyayasādhanam eva dūṣaṇaṃ nānyad iti tad api parāstaṃ draṣṭavyaṃ /",
    "T17vtrksopu:845": " na hi viparyayasādhanād eva dūṣaṇaṃ /",
    "T17vtrksopu:846": " viruddhavat /",
    "T17vtrksopu:847": " api tu parasyābhipretaniścayapratibandhāt /",
    "T17vtrksopu:848": " niścayābhāvo vā bhavati niścayaviparyaya ity asty eva viparyayasiddhiḥ /",
    "T17vtrksopu:849": " dūṣaṇābhāsās tu jātayaḥ /",
    "T17vtrksopu:850": " abhūtadoṣodbhāvanāni jātyuttarāṇi /",
    "T17vtrksopu:851": " jātyā sadṛśyenottarāṇi /",
    "T17vtrksopu:852": " uttarasthānaprayuktatvād //",
    "T17vtrksopu:853": " iti tarkasopāne parārthānumānaparicchedas tṛtīyaḥ /",
    "T17vtrksopu:854": " yat tarkasopānam idaṃ vidhāya puṇyaṃ mayāptaṃ śaradinduśubhram /",
    "T17vtrksopu:855": " tenottamāṃ bodhim ahaṃ labheya lokaś ca niryātu bhavād aśeṣaḥ //",
    "T17vtrksopu:856": " kṛtir iyaṃ paṇḍitavidyākaraśāntipādānām // //"
}