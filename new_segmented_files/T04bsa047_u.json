{
    "T04bsa047_u:0": " ācāryakamalaśīlapraṇīto",
    "T04bsa047_u:1": " Bhāvanākramaḥ prathamaḥ",
    "T04bsa047_u:2": " [mahāyānasūtrāṇāṃ ya ādikarmikasya caryāniyamaḥ /",
    "T04bsa047_u:3": " tamadhikṛtya saṃkṣepād bhāvanākramastvabhidhīyate //",
    "T04bsa047_u:4": " acireṇa sarvajñatāṃ prāptukāmaiḥ saṃkṣepataḥ karuṇā,",
    "T04bsa047_u:5": " bodhicittam,",
    "T04bsa047_u:6": " pratipattiśceti triṣu sthāneṣu prayatitavyam /",
    "T04bsa047_u:7": " buddhatvasya aśeṣadharmahetumūlaṃ karuṇaiveti jñātvā sādāveva bhāvayitavyā /",
    "T04bsa047_u:8": " yathoktam āryadharmasaṃgītisūtre- “atha khalvavalokiteśvaro bodhisattvo mahasattvo bhagavantametadavocat- na bhagavan bodhisattvena atibahuṣu dharmeṣu śikṣitavyam /",
    "T04bsa047_u:9": " eko dharmo bhagavan bodhisattvena svārādhitaḥ supratividdhaḥ kartavyaḥ /",
    "T04bsa047_u:10": " tasya sarvabuddhadharmāḥ karatalagatā bhavanti /",
    "T04bsa047_u:11": " katama ekadharmaḥ?",
    "T04bsa047_u:12": " yaduta mahākaruṇā /",
    "T04bsa047_u:13": " mahākaruṇayā bhagavan bodhisattvānāṃ sarvabuddhadharmāḥ karatalagatā bhavanti /",
    "T04bsa047_u:14": " tadyathā bhagavan yena rājñaścakravartinaścakraratnaṃ gacchati tena sarvo balakāyo gacchati,",
    "T04bsa047_u:15": " evameva bhagavan yena bodhisattvasya mahākaruṇa gacchati,",
    "T04bsa047_u:16": " tena sarve buddhadharmā gacchanti /",
    "T04bsa047_u:17": " tadyathā bhagavan jīvitendriye sati anyeṣāmindriyāṇāṃ pravṛttirbhavati,",
    "T04bsa047_u:18": " evameva bhagavan mahākaruṇāyāṃ satyāmanyeṣāṃ bodhisattvānāṃ] dharmāṇāṃ pravṛttirbhavati /” iti /",
    "T04bsa047_u:19": " āryākṣayamatinirdeśe coktam- “punaraparam,",
    "T04bsa047_u:20": " bhadanta śāradvatīputra,",
    "T04bsa047_u:21": " bodhisattvānāṃ mahākaruṇāpyakṣayā /",
    "T04bsa047_u:22": " tat kasya hetoḥ?",
    "T04bsa047_u:23": " pūrvaṅgamatvāt /",
    "T04bsa047_u:24": " (Bhk 166) tadyathāpi nāma,",
    "T04bsa047_u:25": " bhadanta śāradvatīputra,",
    "T04bsa047_u:26": " āśvāsāḥ [praśvāsāḥ] puruṣasya jīvitendriyasya pūrvaṅgamāḥ,",
    "T04bsa047_u:27": " evameva mahāyāna-sambhāra-samudāgamāya bodhisattvasya mahākaruṇā pūrvaṅgamā” iti vistaraḥ /",
    "T04bsa047_u:28": " āryagayāśīrṣe coktam- “kimārambhā,",
    "T04bsa047_u:29": " mañjuśrīḥ,",
    "T04bsa047_u:30": " bodhisattvānāṃ caryā,",
    "T04bsa047_u:31": " kimadhiṣṭhānā ca?",
    "T04bsa047_u:32": " mañjuśrīrāha- mahākaruṇārambhā,",
    "T04bsa047_u:33": " devaputra,",
    "T04bsa047_u:34": " bodhisattvānāṃ caryā sattvādhiṣṭhānā /",
    "T04bsa047_u:35": " “iti vistaraḥ /",
    "T04bsa047_u:36": " tathā hi tayā preryamāṇā bodhisattvāḥ svātmanirapekṣā ekāntena paropakārārthatayā atiduṣkaradīrghakālike 'pi sambhāropārjanapariśrame pravartante",
    "T04bsa047_u:37": " tathā coktam āryaśraddhābalādhāne- “tatra [mahā]karuṇayāpi sarvasattvaparipācanārthaṃ na tat kiñcit sukhopādhānaṃ yanna parityajati /",
    "T04bsa047_u:38": " “iti /",
    "T04bsa047_u:39": " ato 'tiduṣkare pravartamāno nacireṇaiva sambhārān paripūryāvaśyameva sarvajñapadam adhigacchati /",
    "T04bsa047_u:40": " tato buddhadharmāṇāṃ karuṇaiva mūlam /",
    "T04bsa047_u:41": " mahākaruṇāparigrahādeva buddhā bhagavanto 'dhigamya sarvajñapadam aśeṣasya jagato 'rtha vikurvāṇāstiṣṭhanta iti nirvāṇāpratiṣṭhāne saiva bhagavatāṃ mahākaruṇā hetuḥ /",
    "T04bsa047_u:42": " sā ca duḥkhitasattvālambanamanaskārabahulīkārato vṛddhim (upayāti) /",
    "T04bsa047_u:43": " sarve ca te sattvāstridhātukāvacarāstrividhaduḥkhatayā yathoyogam atyanta duḥkhitā eveti sarveṣveva sattveṣu bhāvanīyam /",
    "T04bsa047_u:44": " tathā ca ye tāvannārakāste vividhacirantanadīrghakālikadāhādiduḥkha [nadīṣu] nimagnā eva bhagavatā varṇitāḥ /",
    "T04bsa047_u:45": " tathā pretā api duḥsahatīvrakṣuttṛṣādiduḥkha[agni] (Bhk 167)",
    "T04bsa047_u:46": " pīḍābhisaṃśoṣitamūrtayastīvraduḥkham anubhavanti /",
    "T04bsa047_u:47": " yena varṣaśatenāpyaśuciṃ kheṭapiṇḍanaṃ ca bhoktuṃ na labhanta ityādi varṇitaṃ bhagavatā /",
    "T04bsa047_u:48": " tiryañco 'pi paraspara[bhakṣaṇa]krodhavadhahiṃsādibhiranekavidhaṃ duḥkhamanubhavanto dṛśyanta eva /",
    "T04bsa047_u:49": " tathā hi kecinnāsikābhedanatāḍāṇabandhanādibhiratantrīkṛtaśarīrāḥ paritaḥ paripīḍayamānāḥ kathamapyanicchanto 'pi atidurvahagurubhārodvahanaparikhinnavapuṣaḥ",
    "T04bsa047_u:50": " tathāraṇye 'pi nivasanto 'naparādhāḥ kecit kvacit [artha]to 'nviṣya hanyante /",
    "T04bsa047_u:51": " nityaṃ ca bhayavivhalamānasastatastataḥ palāyamānāstiṣṭhantītyaparimitam eṣāṃ duḥkhaṃ dṛśyatta eva /",
    "T04bsa047_u:52": " tathā mānuṣye 'pi nārakaṃ duḥkhaṃ dṛśyata eva /",
    "T04bsa047_u:53": " atra ye caurādayo 'ṅgacchedaśūlārpaṇodbandhanādibhiḥ kāryanta eva teṣāṃ nārakameva duḥkham /",
    "T04bsa047_u:54": " ye ca dāridrayadyupahatāsteṣāṃ pretānāmiva tatkṣuttarṣāḍibhirduḥkham /",
    "T04bsa047_u:55": " ye ca bhṛtyādayaḥ parāyattīkṛtātmabhāvāḥ,",
    "T04bsa047_u:56": " ye ca balibhirākramya pīḍayante teṣāṃ tiraścāmiva tāḍanāvarodhanādi duḥkham /",
    "T04bsa047_u:57": " tathā paryeṣṭikṛtam anyo 'nyadrohopaghātādi kṛtaṃ priyaviprayogāpriyasaṃyogakṛtaṃ cāprameyameṣāṃ duḥkham /",
    "T04bsa047_u:58": " ye kvacid īśvarāḥ sukhitā iva lapyante te 'pi viparyavasānasampado vividhakudṛṣṭigahananimagnā",
    "T04bsa047_u:59": " nārakādiduḥkhānubhavahetuvividha kleśakarmāṇyupacinvantaḥ prapātasthāstarava iva",
    "T04bsa047_u:60": " duḥkhahetau [api] vartamānāḥ paramārthato duḥkhitā eva /",
    "T04bsa047_u:61": " devā api ye tāvat kāmāvacarāste 'pi tīvrakāmāgnisandīptamānasā ākṣiptacittā ivāsvacchacetasaḥ kṣaṇamapi samādhānaṃ cetasāṃ na labhante /",
    "T04bsa047_u:62": " teṣāṃ praśamasukhadhanadaridrāṇāṃ kīdṛśaṃ nāma tat sukham?",
    "T04bsa047_u:63": " nityacyavanapatanādibhayaśokopahatāḥ kathaṃ sukhitā nāma?",
    "T04bsa047_u:64": " ye ca rūpārūpāvacarāste 'pi (Bhk 168)",
    "T04bsa047_u:65": " yadi nāma kiyatkālaṃ duḥkhaduḥkhatāṃ vyatītāstathāpyatyantaṃ kāmāvacarāṇām anuśayānām aprahāṇāt teṣāṃ punarapi nārakādivinipātasambhavād vipariṇāmaduḥkham astyeva /",
    "T04bsa047_u:66": " sarve nāma devamanuṣyāḥ kleśakarmādipāratantryāt te saṃskāraduḥkhatayā duḥkhitā eva /",
    "T04bsa047_u:67": " tadevaṃ sakalameva jagad duḥkhagnijvālāvalīḍham ityavetya yathā mama duḥkhamapriyaṃ tathānyeṣāmapriyamiti cintayatā sarveṣveva sattveṣu kṛpā bhāvanīyā /",
    "T04bsa047_u:68": " prathamaṃ tāvad mitrapakṣeṣu pūrvoktā vividhaduḥkhānubhaveṣvanupaśyatā bhāvanīyā /",
    "T04bsa047_u:69": " tataḥ sattvasamatayā viśeṣamapaśyatānādimati ca saṃsāre na kaścit sattvo yo na me śataśo bandhurabhūditi paricintayatā vyasteṣu bhāvanīyā /",
    "T04bsa047_u:70": " yadā mitrapakṣeṣviva vyasteṣu [api] tulyā karuṇā pravṛttā bhavati,",
    "T04bsa047_u:71": " tadā śatrupakṣe 'pi tathaiva sattvasamatādimanasikāreṇa bhāvanīyā /",
    "T04bsa047_u:72": " yadā ca śatrupakṣe 'pi mitrapakṣavat samapravṛttā bhavati,",
    "T04bsa047_u:73": " tadā kramaśo daśasu dikṣu sarvasattveṣu [api] bhāvayet /",
    "T04bsa047_u:74": " yadā ca duḥkhitabālapriyeṣviva duḥkhoddharaṇecchākārā svarasavāhinī sarvasattveṣu samapravṛttā kṛpā bhavati,",
    "T04bsa047_u:75": " tadā sā niṣpannā bhavati mahākaruṇāvyapadeśaṃ ca labhate /",
    "T04bsa047_u:76": " yathā akṣayamatisūtre ca varṇitam /",
    "T04bsa047_u:77": " ayaṃ ca kṛpābhāvanākramo bhagavatābhidharmasūtrādau varṇitaḥ /",
    "T04bsa047_u:78": " tasyaivaṃ kṛpābhyāsabalāt sakalasattvābhyuddharaṇapratijñayānuttarasamyaksambodhiprārthanākāram ayatnata eva bodhicittamutpadyate /",
    "T04bsa047_u:79": " yathoktam āryadaśadharmasūtre- “sattvān atrāṇān aśaraṇān advīpān dṛṣṭvā karuṇāyai cittamupasthāpya yāvadanuttarāyāṃ samyaksaṃbodhau cittamutpādayati” iti /",
    "T04bsa047_u:80": " yadi nāma parasamādāpanādināpi bodhisattvasya mahāsattvasya bodhicittamutpadyate,",
    "T04bsa047_u:81": " tathāpi kṛpāvegato yat svayameva bodhisattvasya bodhicittamutpadyate (Bhk 169)",
    "T04bsa047_u:82": " tad bhagavatā āryatathāgatajñānamudrāsamādhau viśiṣṭataratvena varṇitam /",
    "T04bsa047_u:83": " tadetad bodhicittaṃ pratipattivikalamapi saṃsāre mahāphalaṃ bhagavatā varṇitam /",
    "T04bsa047_u:84": " tathā coktaṃ maitreyavimokṣe- “tad yathāpi nāma,",
    "T04bsa047_u:85": " kulaputra,",
    "T04bsa047_u:86": " bhinnamapi vajraratnaṃ sarvam ativiśiṣṭaṃ suvarṇālaṅkāramabhibhavati,",
    "T04bsa047_u:87": " vajraratnanāma ca na vijahāti,",
    "T04bsa047_u:88": " sarvadāridrayaṃ ca vinivartayati /",
    "T04bsa047_u:89": " evameva, kulaputra,",
    "T04bsa047_u:90": " pratipattibhinnamapi sarvajñatācittotpādavajraratnaṃ sarvaśrāvakapratyekabuddhaguṇasuvarṇālaṅkāram abhibhavati /",
    "T04bsa047_u:91": " bodhicittanāma na vijahāti,",
    "T04bsa047_u:92": " saṃsārādāridrayaṃ ca vinivartayati” iti /",
    "T04bsa047_u:93": " yo 'pi pāramitāsu sarveṇa sarvaṃ sarvathā śikṣitum asamarthaḥ,",
    "T04bsa047_u:94": " tenāpi bodhicittam utpādanīyameva,",
    "T04bsa047_u:95": " upāyaparigraheṇa mahāphalatvāt /",
    "T04bsa047_u:96": " yathā coktam āryarājāvavādakasūtre- “yāsmāt tvaṃ mahārāja,",
    "T04bsa047_u:97": " bahukṛtyo bahukaraṇiyaḥ,",
    "T04bsa047_u:98": " asahaḥ sarveṇa sarvaṃ sarvathā dānapāramitāyāṃ śikṣitum,",
    "T04bsa047_u:99": " yāvat prajñāpāramitāyāṃ śikṣitum /",
    "T04bsa047_u:100": " tasmāttarhi tvaṃ mahārāja evameva sambodhau chandaṃ śraddhāṃ prārthanāṃ praṇidhiṃ ca,",
    "T04bsa047_u:101": " gacchannapi tiṣṭhannapi niṣaṇṇo 'pi śayāno 'pi jāgradapi bhuñjāno 'pi pibannapi,",
    "T04bsa047_u:102": " satatasamitam anusmara,",
    "T04bsa047_u:103": " manasikuru bhāvaya /",
    "T04bsa047_u:104": " sarvabuddhabodhisattvārya śrāvakapratyekabuddhapṛthagjanānām ātmanaśca atītānāgatapratyutpannāni kuśalamūlāni piṇḍayitvā,",
    "T04bsa047_u:105": " anumodasva agrayā anumodanayā /",
    "T04bsa047_u:106": " anumodya ca sarvabuddhabodhisattvapratyekabuddhāryaśrāvakāṇāṃ pūjākarmāṇi niryātaya /",
    "T04bsa047_u:107": " niryātya ca sarvasattvasādhāraṇāni kuru /",
    "T04bsa047_u:108": " tataḥ sarvasattvānāṃ yāvat sarvajñatāpratilambhāya sarvabuddhadharmaparipūraṇāya dine (Bhk 170)",
    "T04bsa047_u:109": " traikālyam anuttarāyāṃ samyaksaṃbodhau pariṇāmaya /",
    "T04bsa047_u:110": " evaṃ khalu tvaṃ mahārāja,",
    "T04bsa047_u:111": " pratipanna,",
    "T04bsa047_u:112": " san rājyaṃ ca kārayiṣyasi,",
    "T04bsa047_u:113": " rājyakṛtyāni ca na hāpayisyasi,",
    "T04bsa047_u:114": " [bodhisambhārāṃśca paripūrayiṣyāsi]” /",
    "T04bsa047_u:115": " ityādi kamuktvāha- “atha khalu punastvaṃ mahārāja,",
    "T04bsa047_u:116": " samyaksambodhicittakuśalamūlavipākena anekakṛtyo deveṣu upapanno 'bhūḥ /",
    "T04bsa047_u:117": " anekakṛtyo manuṣyeṣu upapanno 'bhūḥ /",
    "T04bsa047_u:118": " sarvāsu ca devamanuṣyopapattiṣu ādhipatyaṃ kārayiṣyasi” /",
    "T04bsa047_u:119": " iti vistaraḥ /",
    "T04bsa047_u:120": " yat punaḥ pratipattisāraṃ bodhicittaṃ tad atitarāṃ vipulaṃ phalam iti siddhim /",
    "T04bsa047_u:121": " ata eva āryavīradattaparipṛcchāyām uktam-",
    "T04bsa047_u:122": " bodhicittād vai yat puṇyaṃ tacca rūpi bhaved yadi /",
    "T04bsa047_u:123": " ākāśadhātuṃ sampūrya bhūyaścottaritaṃ bhavet //",
    "T04bsa047_u:124": " gaṅgābālukasaṃkhyāni buddhakṣetrāṇi yo naraḥ /",
    "T04bsa047_u:125": " dadyād ratnaprapūrṇāni lokanāthebhya eva hi //",
    "T04bsa047_u:126": " yaścaikaḥ prāñjalirbhūtvā cittaṃ bodhāya nāmati /",
    "T04bsa047_u:127": " iyaṃ viśiṣyate pūjā yasyā anto na vidyate // iti /",
    "T04bsa047_u:128": " yathā āryagaṇḍavyūhe varṇitam- “bodhicittaṃ kulaputra/",
    "T04bsa047_u:129": " bījabhūtaṃ sarvabuddhadharmāṇām” iti vistaraḥ /",
    "T04bsa047_u:130": " tacca bodhicittaṃ dvividhaṃ praṇīdhicittaṃ prasthānacittaṃ ca /",
    "T04bsa047_u:131": " āryagaṇḍavyūhe varṇitam,",
    "T04bsa047_u:132": " tathā- “rdurlabhāste,",
    "T04bsa047_u:133": " kulaputra,",
    "T04bsa047_u:134": " sattvāḥ sattvaloke ye 'nuttarāyāṃ samyaksambodhau praṇidadhati iti /",
    "T04bsa047_u:135": " tato 'pi durlabhatamāste sattvā ye 'nuttarāṃ samyaksambodhim abhisamprasthitāḥ” iti /",
    "T04bsa047_u:136": " sakalajagato hitāya buddho bhaveyamiti prathamataraṃ prārthanākārā cetanā (Bhk 171)",
    "T04bsa047_u:137": " tatpraṇidhicittam /",
    "T04bsa047_u:138": " yataḥ prabhṛti saṃvaragrahaṇe vartamānāḥ sambhāreṣu dṛśyante tatprasthānacittam /",
    "T04bsa047_u:139": " saṃvaraśca vijñātapratibalasaṃvarasthitāt kalyāṇamitrāt parato grāhyaḥ /",
    "T04bsa047_u:140": " asati pratirūpe grāhake buddhabodhisattvān āmukhīkṛtya yathā mañjuśrīyāmbararājabhūtena bodhicittamutpāditaṃ tathotpādanīyaḥ /",
    "T04bsa047_u:141": " evamutpāditabodhicitto bodhisattvaḥ svayameva dānādi dadāti pratipattau prayokṣyate,",
    "T04bsa047_u:142": " na hi svayamadāntaḥ parān damayatīti mattvā /",
    "T04bsa047_u:143": " na cāpi vinā pratipattyā bodhiravāpyate /",
    "T04bsa047_u:144": " yathoktam āryagayāśīrṣe- “pratipattisārāṇāṃ bodhisattvānāṃ bodhirnāpratipattisārāṇām” iti /",
    "T04bsa047_u:145": " āryasamādhirāje coktam- “tasmāt pratipattisāro bhaviṣyāmi ityevaṃ tvayā kumāra,",
    "T04bsa047_u:146": " śikṣitavyam /",
    "T04bsa047_u:147": " tat kasya hetoḥ?",
    "T04bsa047_u:148": " pratipattisārasya hi,",
    "T04bsa047_u:149": " kumāra,",
    "T04bsa047_u:150": " na durlabhā bhavatyanutarā samyaksaṃbodhiḥ” iti /",
    "T04bsa047_u:151": " sā ca pratipattirbodhisattvasya pāramitāpramāṇasaṅgrahavastvādibhedena akṣayamatiratnameghādisūtreṣu vistareṇa varṇitā /",
    "T04bsa047_u:152": " tathā laukikaśilpādisthāneṣvapi yāvad bodhisattvena śikṣitavyam /",
    "T04bsa047_u:153": " kiṃ punarlokottareṣu dhyānādiṣu /",
    "T04bsa047_u:154": " anyathā kathaṃ sarvākāraṃ sattvārthaṃ kuryuḥ /",
    "T04bsa047_u:155": " sā ceyaṃ saṃkṣepeṇa bodhiattvasya prajñopāyarūpā pratipattirna prajñāmātraṃ nopāyamātram /",
    "T04bsa047_u:156": " yathā āryavimalakirtinirdeśe- “prajñārahita upāya upāyarahitā ca prajñā bodhisattvānāṃ bandhanam” ityuktam /",
    "T04bsa047_u:157": " upāyasahitā prajñā prajñāsahitā upāyo mokṣatvena varṇitaḥ /",
    "T04bsa047_u:158": " āryagayāśīrṣe coktam- “dvāvimau bodhisattvānāṃ saṃkṣiptau mārgau /",
    "T04bsa047_u:159": " dvābhyāṃ mārgābhyāṃ samanvāgatā bodhisattvā mahāsattvāḥ kṣipramanuttarāṃ (Bhk 172)",
    "T04bsa047_u:160": " samyaksaṃbodhim abhisambhotsyante /",
    "T04bsa047_u:161": " katamau dvau,",
    "T04bsa047_u:162": " upāyaśca prajñā ca / “iti /",
    "T04bsa047_u:163": " tatra prajñāpāramitāṃ tyaktvā dānādipāramitāsaṅgrahavastvādikaṃ sarvameva kṣetrapariśuddhimahābhoga[bahu]",
    "T04bsa047_u:164": " parivārasampatsattvaparipākanirmāṇādikasakalābhyudayadharmasaṅgrāhakaṃ kuśalam upāya ucyante /",
    "T04bsa047_u:165": " prajñā tu tasyaiva copāyasyāviparītasvabhāvaparicchedahetuḥ /",
    "T04bsa047_u:166": " tayā hi samyagupāyaṃ vivicyāviparyasto yathāvat svaparārthānuṣṭhānād viṣamiva mantraparigṛhītaṃ bhuñjāno na saṃkliśyate /",
    "T04bsa047_u:167": " tathā coktamatraiva sutre- “upāyaḥ saṅgrahajñānam prajñā paricchedajñānam /",
    "T04bsa047_u:168": " ” iti /",
    "T04bsa047_u:169": " āryaśraddhābalādhāne coktam- “upāyakauśalaṃ katamam?",
    "T04bsa047_u:170": " yat saṅgrahaḥ sarvadharmāṇāṃ /",
    "T04bsa047_u:171": " prajñā katamā?",
    "T04bsa047_u:172": " yat sarvadharmāṇām asambhadena kauśalam” iti /",
    "T04bsa047_u:173": " etau prajñopāyau dvāvapi sarvakālameva sevanīyau bhūmipraviṣṭairapi na tu prajñāmātraṃ nopāyamātram /",
    "T04bsa047_u:174": " yataḥ sarvāsveva daśasu bhūmiṣu bodhisattvasya pāramitāsamudācāraḥ paṭhito dadhabhūmikādau “na ca pariśeṣāsu na samudācarati” iti vacanāt /",
    "T04bsa047_u:175": " aṣṭamyāṃ ca bhūmau bodhisattvasya śāntavihāriṇo buddhairvyuttthānaṃ tad virudhyeta /",
    "T04bsa047_u:176": " tacca tatastatra pāṭhād avagantavyam /",
    "T04bsa047_u:177": " [tathā coktaṃ tatraiva sūtre] “tasya khalu bho jinaputra,",
    "T04bsa047_u:178": " bodhisattvasya evamimāmacalāṃ bodhisattvabhūmimanugatasya pūrvapraṇidhānabalādhānasthitasya buddhā bhagavantastasmin dharmamukhastrotasi tathāgatajñānopasaṃhāraṃ kurvanti /",
    "T04bsa047_u:179": " evaṃ caina bruvanti- sādhu (Bhk 173)",
    "T04bsa047_u:180": " sādhu kulaputra /",
    "T04bsa047_u:181": " eṣā paramārthakṣāntirbuddhadharmānugamāya /",
    "T04bsa047_u:182": " api tu khalu punaḥ kulaputra,",
    "T04bsa047_u:183": " yā asmākaṃ daśabalacaturvaiśāradyabuddhadharmasamṛddiḥ,",
    "T04bsa047_u:184": " sā tava nāsti /",
    "T04bsa047_u:185": " tasyā buddhadharmasamṛddheḥ paryeṣaṇāya abhiyogaṃ kuru,",
    "T04bsa047_u:186": " vīryamārabhasva /",
    "T04bsa047_u:187": " etadeva kṣāntimukhaṃ monmokṣīḥ /",
    "T04bsa047_u:188": " api tu khalu punaḥ kulaputra,",
    "T04bsa047_u:189": " kiṃ cāpi tvayaivaṃ śāntavimokṣavihāro 'nuprāptaḥ,",
    "T04bsa047_u:190": " imān punaraśāntānapraśāntān bālapṛthagjanān nānākleśasamudācāraprāptān vividhavitarkopahatamānasān samanvāhara, apekṣasva /",
    "T04bsa047_u:191": " api tu khalu punaḥ kulaputra,",
    "T04bsa047_u:192": " pūrvapraṇidhānamanusmara sattvārthasaṃprāpaṇaṃ jñānamukhācintyatāṃ ca /",
    "T04bsa047_u:193": " api tu khalu punaḥ kulaputra,",
    "T04bsa047_u:194": " eṣā sarvadharmāṇāṃ dharmatā /",
    "T04bsa047_u:195": " utpādādvā tathāgatānāmanutpādādvā sthitaivaiṣā dharmatā dharmadhātusthitiḥ yadidaṃ sarvadharmaśūnyatā sarvadharmānupalabdhiḥ /",
    "T04bsa047_u:196": " naitayā tathāgatā eva kevalaṃ prabhāvyante,",
    "T04bsa047_u:197": " sarvaśrāvakapratyekabuddhā api hyetāmavikalpadharmatāmanuprāpnuvanti /",
    "T04bsa047_u:198": " api tu khalu punaḥ kulaputra,",
    "T04bsa047_u:199": " prekṣasva tāvat tvamasmākaṃ kāyāpramāṇatāṃ ca jñānāpramāṇatāṃ ca buddhakṣetrāpramāṇatāṃ ca jñānābhinirhārāpramāṇatāṃ ca prabhāmaṇḍalāpramāṇatāṃ ca svarāṅgaviśuddhayapramāṇatāṃ ca /",
    "T04bsa047_u:200": " tathaiva tvamapyabhinirhāramutpādaya /",
    "T04bsa047_u:201": " api tu khalu punaḥ kulaputra,",
    "T04bsa047_u:202": " ekastveṣa āloko yo 'yaṃ sarvadharmānirvikalpālokaḥ /",
    "T04bsa047_u:203": " īdṛśāstu kulaputra,",
    "T04bsa047_u:204": " dharmālokāstathāgatānāmaparyantagatā aparyantakṛtā aparyantabaddhāḥ,",
    "T04bsa047_u:205": " yeṣāṃ saṃkhyā nāsti,",
    "T04bsa047_u:206": " gaṇanā,",
    "T04bsa047_u:207": " pramāṇamupaniṣadaupamyaṃ nāsti,",
    "T04bsa047_u:208": " tesāmadhigamāya abhinirhāramutpādaya /",
    "T04bsa047_u:209": " api tu khalu punaḥ kulaputra,",
    "T04bsa047_u:210": " prekṣasva tāvad daśasu dikṣu apramāṇakṣetratāṃ ca apramāṇasattvatāṃ ca apramāṇadharmavibhaktitāṃ ca /",
    "T04bsa047_u:211": " tatsarvamanugaṇaya /",
    "T04bsa047_u:212": " yathāvattayā abhinirhāramutpādaya /",
    "T04bsa047_u:213": " “iti hi bho jinaputra,",
    "T04bsa047_u:214": " te buddhā bhagavanta (Bhk 174)",
    "T04bsa047_u:215": " evaṃ bhūmyanugatasya bodhisattvasya evaṃ pramukhānyaprameyāṇyasaṃkhyeyāni jñānābhinirhāramukhānyupasaṃharanti,",
    "T04bsa047_u:216": " yairjñānābhinirhāramukhairbodhisattvo 'pramāṇajñānavibhaktito 'bhinirhārakarmābhiniṣpadayati /",
    "T04bsa047_u:217": " ' ārocayāmi te bho jinaputra,",
    "T04bsa047_u:218": " prativedayāmi /",
    "T04bsa047_u:219": " te ced buddhā bhagavantastaṃ bodhisattvamevaṃ sarvajñajñānābhinirhāramukheṣu nāvatārayeyustadevāsya parinirvāṇaṃ bhavetsarvasattvakāryapratiprasrabdhiśca",
    "T04bsa047_u:220": " ” iti vistaraḥ /",
    "T04bsa047_u:221": " yacca āryavimalakīrtinirdeśe gayāśīrṣe coktaṃ tadapi pūrvoktaṃ virudhyate,",
    "T04bsa047_u:222": " evaṃ sāmānyenaiva tatrābhidhānāt /",
    "T04bsa047_u:223": " yat sarvadharmasaṅgrahavaipulye coktaṃ tadapi virudhyate /",
    "T04bsa047_u:224": " eva /",
    "T04bsa047_u:225": " tatroktam- “sūkṣmaṃ hi mañjuśrīḥ,",
    "T04bsa047_u:226": " saddharmapratikṣepakarmāvaraṇam /",
    "T04bsa047_u:227": " yo hi kaścinmañjuśrīḥ,",
    "T04bsa047_u:228": " tathāgatabhāṣite dharma ekasmin śobhanasaṃjñām utpādayati /",
    "T04bsa047_u:229": " ekasminnaśobhasaṃjñām utpādayati /",
    "T04bsa047_u:230": " sa saddharmaṃ pratikṣipati /",
    "T04bsa047_u:231": " tena saddharmaṃ pratikṣipatā tathāgato 'bhyākhyāto bhavati” iti vistaram uktvā āha- “yo 'yaṃ maitreya,",
    "T04bsa047_u:232": " ṣaṭpāramitāsamudāgamo bodhisattvānāṃ bodhāya taṃ te mohapuruṣā evaṃ vakṣyanti /",
    "T04bsa047_u:233": " prajñāpāramitāyāmeva bodhisattvena śikṣitavyam,",
    "T04bsa047_u:234": " kiṃ śeṣābhiḥ pāramitābhiriti /",
    "T04bsa047_u:235": " te 'nyā mupāyapāramitāṃ dūṣayitavyāṃ manyante /",
    "T04bsa047_u:236": " tat kiṃ manyase, ajita/",
    "T04bsa047_u:237": " duṣprajñaḥ sa kāśirājo 'bhūd yena kapotārtha śyenāya svamāṃsāni dattāni?",
    "T04bsa047_u:238": " maitreya āha,",
    "T04bsa047_u:239": " no hīdam, bhagavan /",
    "T04bsa047_u:240": " bhagavānāha- yāni mayā maitreya,",
    "T04bsa047_u:241": " bodhisattvacaryāṃ caratā ṣaṭpāramitāsaṃyuktāni kuśalamūlānyupacitāni /",
    "T04bsa047_u:242": " apakṛtaṃ nu taiḥ kuśalamūlaiḥ?",
    "T04bsa047_u:243": " maitreya āha- no hīdaṃ bhagavan /",
    "T04bsa047_u:244": " bhagavān āha,",
    "T04bsa047_u:245": " tvaṃ tāvad ajita,",
    "T04bsa047_u:246": " dānāpāramitāyāṃ ṣaṣṭiṃ kalpān samudāgataḥ /",
    "T04bsa047_u:247": " yāvat prajñāpāramitāyāṃ ṣaṣṭiṃ kalpān samudāgataḥ,",
    "T04bsa047_u:248": " tat te mohapuruṣā evaṃ vakṣyanti- ekanayenaiva (Bhk 175)",
    "T04bsa047_u:249": " bodhiryaduta śūnyatānayena” iti vistaraḥ /",
    "T04bsa047_u:250": " vairocanābhisambodhau coktam- 'tadetat sarvajñajñānaṃ karuṇāmūlaṃ bodhicittahetukam upāyaparyavasānam” iti /",
    "T04bsa047_u:251": " tasmādubhayaṃ sarvakālameva bodhisattvena sevanīyam /",
    "T04bsa047_u:252": " evaṃ hi bhagavatām apratiṣṭhitanirvāṇaṃ sidhyati /",
    "T04bsa047_u:253": " tathā hi dānāderūpāyasya rūpakāyakṣetraparivārādimahābhogatāphalasampatparigrahād bhagavatāṃ na nirvāṇe 'vasthānam /",
    "T04bsa047_u:254": " prajñayā ca sakalaviparyāsaprahāṇād na saṃsāre 'vasthānaṃ viparyāsamūlatvāt saṃsārasya /",
    "T04bsa047_u:255": " anyā ca prajñopāyasvarūpayā pratipadā samāropāpavādāntavivarjanena madhyamā pratipad udbhāvitā /",
    "T04bsa047_u:256": " prajñayā samāropāntasya varjanād upāyenāpavādāntasya varjanāt /",
    "T04bsa047_u:257": " ata eva āryadharmasaṅgītāvuktam- “lakṣaṇānuvyañjanarūpakāyapariniṣpādanābhirataśca bhavati,",
    "T04bsa047_u:258": " na dharmakāyābhisamayamātrābhirataḥ” iti /",
    "T04bsa047_u:259": " punaruktam- “prajñopāyajanitastathāgatānāṃ parapratyayataḥ saṃbhavo 'nugantavyaḥ” iti /",
    "T04bsa047_u:260": " yat punaruktam- “kolopamaṃ dharmaparyāyam ājānadbhirdharmā eva prahātavyāḥ,",
    "T04bsa047_u:261": " prāg evādharmāḥ” iti /",
    "T04bsa047_u:262": " tad viparītābhiniveśaprahāṇataḥ prahātavyā ityabhiprāyāduktam,",
    "T04bsa047_u:263": " na tu prayojanasampadanārthamapi nāśrayaṇiyam /",
    "T04bsa047_u:264": " tathā coktam- “dharmaḥ pragrahītavyo nodgrahītavyaḥ” iti /",
    "T04bsa047_u:265": " nonmārgeṇa pragrahītavya ityarthaḥ /",
    "T04bsa047_u:266": " yaccāpi kvacid dānādi sāṃsārikaphalatvena varṇitaṃ tat prajñārahitānāṃ dānādīnāṃ pūrvam uktaṃ tāvanmātrakuśalamūlasantuṣṭāṃścādhikṛtyottara kuśalamūle protsāhanārtham /",
    "T04bsa047_u:267": " anyathā [ārya-]vimalakīrtinīrdeśaḥ [ādi pūrvoktaḥ] sarva eva virudhyate /",
    "T04bsa047_u:268": " tasmāttu dvāvapi prajñopāyau sevanīyāviti sthitam /",
    "T04bsa047_u:269": " (Bhk 176)",
    "T04bsa047_u:270": " tatra prajñāparigṛhītā dānādayaḥ pāramitāvyapadeśaṃ labhante nānyatheti /",
    "T04bsa047_u:271": " ato dānadipariśuddhaye samādhānam āsthāya prajñopādānārthaṃ yatnaṃ kurvīta /",
    "T04bsa047_u:272": " tatra prathamaṃ tāvat śrutamayī prajñotpādanīyā /",
    "T04bsa047_u:273": " tayā hi tāvad āgamārtham avadhārayati /",
    "T04bsa047_u:274": " tataścintāmayyā prajñayānītaneyārthaṃ nirvedhayati /",
    "T04bsa047_u:275": " tatastayā niścitya bhūtamarthaṃ bhāvayennābhūtam /",
    "T04bsa047_u:276": " anyathā hi viparītasyāpi bhavānād vicikitsāyāścāvyapagamāt samyagjñānodayo na syāt /",
    "T04bsa047_u:277": " tataśca vyarthaiva bhāvanā syāt /",
    "T04bsa047_u:278": " yathā tīrtīkānām /",
    "T04bsa047_u:279": " uktaṃ ca bhagavatā samādhirāje-",
    "T04bsa047_u:280": " nairātmyadharmān yadi pratyavekṣate tān pratyavekṣya yadi bhāvayet /",
    "T04bsa047_u:281": " sa heturnirvāṇaphalasya prāptaye yo anyaheturna sa bhoti śāntaye // iti /",
    "T04bsa047_u:282": " tasmāccintāmayyā prajñayā yuktayāgamābhyāṃ pratyavekṣya bhūtameva vastusvarūpaṃ bhāvanīyam /",
    "T04bsa047_u:283": " vastūnāṃ svarūpaṃ ca paramārthato 'nutpāda evāgamato yuktitaśca niścitam /",
    "T04bsa047_u:284": " tatrāgamato yathoktam āryadharmasaṅgītau- “anutpādaḥ satyamasatyam anye dharmāḥ” iti /",
    "T04bsa047_u:285": " etacca paramārthānukūlatvād anutpādaḥ satyamityuktam /",
    "T04bsa047_u:286": " paramārthatastu notpādo nāpyanutpādaḥ,",
    "T04bsa047_u:287": " tasy sarvyavahārātītatvāt /",
    "T04bsa047_u:288": " punaścātraiva coktam- “utpādanirodhābhiniviṣṭaḥ kulaputra,",
    "T04bsa047_u:289": " lokasanniveśaḥ, (Bhk 177)",
    "T04bsa047_u:290": " tasmāt tathāgato mahākāruṇiko lokasyottrāsapadaparihārāthaṃ vyavahāravaśād uktavān,",
    "T04bsa047_u:291": " utpadyate nirudhyate ceti na cātra kasyacid dharmasyotpādaḥ” iti /",
    "T04bsa047_u:292": " aryabuddhasaṅgītau coktam- “katamā yoniśaḥ pṛcchā,",
    "T04bsa047_u:293": " katamā yoniḥ?",
    "T04bsa047_u:294": " āha anutpādo yoniḥ,",
    "T04bsa047_u:295": " tasya pṛcchā yoniśaḥ pṛccha” /",
    "T04bsa047_u:296": " punaratraivoktam- “cakāramukhaḥ sarvadharmāścyutyutpattivigatāḥ /",
    "T04bsa047_u:297": " abhāvamukhāḥ sarvadharmāḥ,",
    "T04bsa047_u:298": " svabhāvaśūnyatām upādāya” iti /",
    "T04bsa047_u:299": " āryasatyadvayavibhāge cānutpādasamatayā sarvadharmāṇāṃ samatā bhavati /",
    "T04bsa047_u:300": " prajñāpāramitāyāṃ coktam- “rūpaṃ subhūte,",
    "T04bsa047_u:301": " rūpasvabhāvena śūnyam,",
    "T04bsa047_u:302": " yāvad vijñānaṃ vijñānasvabhāvena śūnyamiti svalakṣaṇaśūnyatām upādāya” iti /",
    "T04bsa047_u:303": " hastikakṣye coktam-",
    "T04bsa047_u:304": " na kaścillabhyate bhāvo yasyotpādasya saṃbhavaḥ /",
    "T04bsa047_u:305": " asaṃbhaveṣu dharmeṣu bālaḥ sambhavamicchati // iti /",
    "T04bsa047_u:306": " pitāputrasamāgame coktam- “sarva ete dharmāḥ sarve samāstraikālyasamatayā /",
    "T04bsa047_u:307": " atīte 'dhvani sarvadharmāḥ svabhāvarahitā yāvat pratyutpanne 'dhvani” iti /",
    "T04bsa047_u:308": " evaṃ tavad āgamataḥ pratyavekṣaṇīyam /",
    "T04bsa047_u:309": " yuktyā hi sthirīkṛtasyāgamārthasyānyairapohitam aśakyatvāt /",
    "T04bsa047_u:310": " ato yuktyāpi pratyavekṣanīyam /",
    "T04bsa047_u:311": " tatra saṃkṣepato yuktirucyate /",
    "T04bsa047_u:312": " utpādo bhāvānāmahetuko vā syāt sahetuko vā /",
    "T04bsa047_u:313": " na tāvad ahetukaḥ kādācitkatvadarśanāt /",
    "T04bsa047_u:314": " kāraṇānapekṣā hi viśeṣābhāvād utpādakālavat sadā sarvatraiva ca bhāvāḥ kiṃ na bhaveyuḥ /",
    "T04bsa047_u:315": " abhāvakālād aviśeṣād vā utpādakāle 'pi naiva bhaveyuḥ /",
    "T04bsa047_u:316": " evaṃ tāvanna nirhetuko yuktaḥ /",
    "T04bsa047_u:317": " nāpi sahetukaḥ /",
    "T04bsa047_u:318": " tathā hi yastāvadīśvarādistīrthikairnityo hetuḥ kalpitastato bhāvā na jāyante krameṇotpādadarśanāt /",
    "T04bsa047_u:319": " na (Bhk 178) tvavikalakāraṇasya [phalasya] krameṇotpādo yukto nirapekṣatvāt /",
    "T04bsa047_u:320": " nāpīśvarādeḥ svayaṃ samarthasya parāpekṣāḥ /",
    "T04bsa047_u:321": " nityatvena parairanupakāryatvāt /",
    "T04bsa047_u:322": " anupakāriṇi cāpekṣāyogāt /",
    "T04bsa047_u:323": " ata eveśvarādīnāṃ sarvasāmarthyaśūnyatvād vandhyāpūtrādivad niḥsvabhāvatvameva /",
    "T04bsa047_u:324": " arthakriyāsamarthatvād vastunaḥ /",
    "T04bsa047_u:325": " teṣāṃ kvacidapi kārye na krameṇa sāmarthyaṃ yathā vicāritam /",
    "T04bsa047_u:326": " nāpi yaugapadyena,",
    "T04bsa047_u:327": " tathā hi sarvakāryaṃ sakṛd utpādyoktarakāle 'pi yadyutpattisamartha evāsau tadā punarapi samarthasvabhāvānuvṛttau pūrvavat kāryotpattiprasaṅgaḥ",
    "T04bsa047_u:328": " ananuvṛttau vā pūrvasvabhāvaparityāgād anityatvaprasaṅgaḥ /",
    "T04bsa047_u:329": " tasmānna nityaṃ nāma kiñcid vastu vidyate /",
    "T04bsa047_u:330": " ata evoktaṃ bhagavatā- “asatsamāropaḥ punarmahāmate/",
    "T04bsa047_u:331": " ākāśanirodhanirvāṇa[ādi]akṛtakabhāvābhiniveśasamāropaḥ” iti /",
    "T04bsa047_u:332": " tasmānna nityād eṣāmutpādo yuktaḥ /",
    "T04bsa047_u:333": " nāpyanityāttatrātītānāgatayoravastutvānn tāvattato janma yuktam ahetukatvaprasaṅgāt /",
    "T04bsa047_u:334": " nāpi vartamānāt,",
    "T04bsa047_u:335": " samānāsamānakālayostata utpādāyogāt /",
    "T04bsa047_u:336": " tathā hi na tāvat samānakālaṃ kāraṇaṃ svabhāvavat kāryasyāpi tatsamānakālabhāvitayā niṣpannatvāt /",
    "T04bsa047_u:337": " nāpi bhinnakālam,",
    "T04bsa047_u:338": " kālantaravyavadhānenotpāde 'tītāderevotpattiprasaṅgāt /",
    "T04bsa047_u:339": " avyavadhānenāpyutpāde sarvātmānā yadyavyavadhāṇaṃ tadaikasminneva kṣaṇe sarvakṣaṇānām anupraveśāt kalpasya kṣaṇamātratāprasaṅgaḥ /",
    "T04bsa047_u:340": " yathā paramāṇoḥ sarvātmanā saṃyogo piṇḍasyāṇumātratāprasaṅgaḥ /",
    "T04bsa047_u:341": " athaikadeśanena,",
    "T04bsa047_u:342": " tadā kṣaṇasya sāvayavatvaprasaṅgaḥ /",
    "T04bsa047_u:343": " svato 'pi notpadyante,",
    "T04bsa047_u:344": " nirhetukapakṣeṇaivāsya pakṣasya saṅgṛhītatvāt svātmani ca kāritravirodhāt /",
    "T04bsa047_u:345": " nāpyubhayataḥ ubhayapakṣabhāvidoṣadvaya [saṅgraha]prasaṅgāt /",
    "T04bsa047_u:346": " (Bhk 179)",
    "T04bsa047_u:347": " tasmāt paramārthato 'nutpannā evāmī bhāvāḥ /",
    "T04bsa047_u:348": " saṃvṛtyā tūtpādasya vidyamānatvānnāgamādivirodhaḥ /",
    "T04bsa047_u:349": " tathā coktaṃ bhagavatā-",
    "T04bsa047_u:350": " bhāvā vidyanti saṃvṛtyā paramārthe na bhāvakāḥ /",
    "T04bsa047_u:351": " niḥsvabhāveṣu yā bhrāntistatsatyaṃ saṃvṛtirbhavet // iti /",
    "T04bsa047_u:352": " iyaṃ ca yuktirbhagavato 'bhipretā śālistambādau /",
    "T04bsa047_u:353": " svataḥ parata ubhābhyām ahetośca janmaniṣedhāt /",
    "T04bsa047_u:354": " athavā evaṃ yuktyā vicārayet /",
    "T04bsa047_u:355": " dvividhā bhāvā rūpiṇo 'rūpiṇaśca /",
    "T04bsa047_u:356": " tatrāpi tāvad rūpiṇo ghatādayaste 'ṇuśo vibhinnarūpatvād naikasvabhāvāḥ /",
    "T04bsa047_u:357": " aṇūnāṃ pūrvāparasthitānāṃ pūrvādidigbhāgatvena vibhidyamānānām asiddhāvapyaṇusaṃcayātmakatve nānekasvabhāvo yuktaḥ,",
    "T04bsa047_u:358": " na caikānekasvabhāvavyatirekeṇāparaḥ kaścid bhāvasvabhāvo 'stīti niḥsvabhāvā evāmī paramārthataḥ svapnādyupalabdharūpādivad rūpiṇo bhavāḥ /",
    "T04bsa047_u:359": " etacca bhagavataiva coktam āryalaṅkāvatāre- “goviṣāṇāṃ punarmahāmate,",
    "T04bsa047_u:360": " aṇuśo 'pi vibhidyamānaṃ nāvatiṣṭhate /",
    "T04bsa047_u:361": " punarapyaṇavo 'pi bhidyamānā aṇutvalakṣaṇena nāvatiṣṭhante” iti /",
    "T04bsa047_u:362": " ye cārupiṇaste 'pi tathaiva vicāryumāṇā niḥsvabhāvā eva /",
    "T04bsa047_u:363": " tathā hi, bāhyasya nīlāderarthasyābhāvāt sāmarthyata eva vijñānādayo 'rūpiṇaḥ skandhā nilādirūpeṇa pratibhāsanta ityabhyupeyam /",
    "T04bsa047_u:364": " uktaṃ ca bhagavatā-",
    "T04bsa047_u:365": " “bahirdhā nāsti vairūpaṃ svacittaṃ dṛśyate bahiḥ /” iti /",
    "T04bsa047_u:366": " tataśca nīlādicitrākāranirbhāsatayā grāhyagrāhakākāranirbhāsatayā naikasvabhāvā (Bhk 180) amī yuktāḥ /",
    "T04bsa047_u:367": " na caikasyānekarūpatā yuktimatī,",
    "T04bsa047_u:368": " ekānekavirodhāt /",
    "T04bsa047_u:369": " ekasya kasyacit svabhāvasyāsiddhāvanekarūpatāpyayuktimatī,",
    "T04bsa047_u:370": " ekasamūharūpatvād anekasya /",
    "T04bsa047_u:371": " athavā tatrālīkā evāmī rūpādaya ākārāḥ pratibhāsanta ityubyupagamyate,",
    "T04bsa047_u:372": " tadā vijñānam apyalīkaṃ prāpnoti /",
    "T04bsa047_u:373": " vijñānasya tatsvarūpāvyatirekāt /",
    "T04bsa047_u:374": " na hi svayaṃ prakāśamānarūpatāvyatirekeṇānyad vijñānasya rūpamasti /",
    "T04bsa047_u:375": " svayaṃ ca na nirbhāsante rūpādayaḥ /",
    "T04bsa047_u:376": " teṣāṃ ca vijñānasvarūpāpannānām alīkatve sarvameva vijñānam alīkam abhyupetaṃ syāt /",
    "T04bsa047_u:377": " tasmād “māyopamaṃ ca vijñānam” ityuktaṃ bhagavatā /",
    "T04bsa047_u:378": " tasmād ekānekasvabhāvaśūnyatvena paramārthato 'līkā evāmī sarvabhāvā iti niścitametat /",
    "T04bsa047_u:379": " ayaṃ cārtha ukto bhagavatā laṅkāvatāre-",
    "T04bsa047_u:380": " yathaiva darpaṇe rūpam ekatvānyatvavarjitam /",
    "T04bsa047_u:381": " dṛśyate na ca tatrāsti tathā bhāveṣu bhavatā // iti /",
    "T04bsa047_u:382": " ekatvānyatvavarjitam iti,",
    "T04bsa047_u:383": " ekatvānyatvarahitam ityarthaḥ /",
    "T04bsa047_u:384": " punaścoktam-",
    "T04bsa047_u:385": " buddhayā vivicyamānānāṃ svabhāvo nāvadhāryate /",
    "T04bsa047_u:386": " ato nirabhilāpyaste niḥsvabhāvāśca darśitāḥ // iti /",
    "T04bsa047_u:387": " tadevaṃ cintāmayyā prajñayā niścitya bhūtamartha tasya pratyakṣīkaraṇāya bhāvanāmayīṃ prajñām utpādayet /",
    "T04bsa047_u:388": " “bahuśrutādimātrakeṇā nārthaḥ pratyakṣo bhavatīti niveditam āryaratnameghādiṣu /",
    "T04bsa047_u:389": " anubhavaśca pratipattṛṇām,",
    "T04bsa047_u:390": " na cāpi sphuṭatarajñānālokodayam antareṇa samyagāvaraṇatamo 'pahīyate /",
    "T04bsa047_u:391": " bhāvanābahulīkārataścābhūte (Bhk 181)",
    "T04bsa047_u:392": " 'pyarthe sphuṭarajñānam utpadyate /",
    "T04bsa047_u:393": " yathā aśubhādipṛthvīkṛtsnādisamāpannānāṃ [jñānodbhavatve] kimpunarbhūte /",
    "T04bsa047_u:394": " tathā ca bhāvanāyāḥ parisphuṭajñānaphalatvena sāphalyamuktam āryasamādhirāje-",
    "T04bsa047_u:395": " ārocayāmi prativedayāmi vo yathā yathā bahu ca vitarkayennaraḥ /",
    "T04bsa047_u:396": " tathā tathā bhavati tannimittacittastehi vitarkehi tanniśritehi //",
    "T04bsa047_u:397": " iti vistaraḥ /",
    "T04bsa047_u:398": " tasmāt tattvaṃ sākṣātkartukāmo bhāvanāyāṃ pravartate /",
    "T04bsa047_u:399": " tatra prathamataraṃ tāvad yoginā śamatho niṣpādanīyaścittasthirīkaraṇāya /",
    "T04bsa047_u:400": " salilavaccañcalatvāccittasya,",
    "T04bsa047_u:401": " na śamathamādhāramanteraṇa sthitirasti /",
    "T04bsa047_u:402": " na cāsamāhitena cetasā yathābhutaṃ śakyate jñātum /",
    "T04bsa047_u:403": " uktaṃ hi bhagavatā- “samāhitacitto yathābhūtaṃ prajānāti” iti /",
    "T04bsa047_u:404": " śamatho lābhādikāmanānirapekṣasya samyakpravṛttau sthirasya duḥkhādyadhivāsanaśilasyārabdhavīryasya śīghrataraṃ sampadyate /",
    "T04bsa047_u:405": " ata eva āryasaṃdhinirvocanādau dānādaya uttarottaratvena varṇitāḥ /",
    "T04bsa047_u:406": " tadevaṃ śīlādiśamathasambhāreṣu sthito mano 'nukūladeśe sarvabuddhabodhisattveṣu",
    "T04bsa047_u:407": " praṇāmādikaṃ kṛtvā pāpadeśanāṃ puṇyānumodanāṃ vidhāya sakalajagadabhyuddharaṇāśayo",
    "T04bsa047_u:408": " mahākaruṇām evābhimukhīkṛtya kāyam ṛjuṃ praṇidhāya sukhāsanopaviṣṭaḥ paryaṅkamābhujya",
    "T04bsa047_u:409": " samādhimabhiniṣpādayet /",
    "T04bsa047_u:410": " tatra prathamaṃ tāvad yad vastu vicārayitavyaṃ yāvatā prakāreṇa saṅkṣepataḥ sakalavastusaṅgraho bhavati tatra cittaṃ badhnīyat /",
    "T04bsa047_u:411": " saṅkṣiptaṃ (Bhk 182)",
    "T04bsa047_u:412": " punarvastu rūpyarūpibhedena dvidha bhavati /",
    "T04bsa047_u:413": " etaccādikarmikasya vikṣepadoṣaparihārārtha saṃkṣiptaṃ tāvad yuktam ālambayitum /",
    "T04bsa047_u:414": " yadā tu jitamanaskāro bhavati tadā skandhadhātvādibhedena viśodhya vistaraśo 'pyālambata eva /",
    "T04bsa047_u:415": " tathā sandhinirmocanādau yoginām aṣṭādaśaprakāraśūnyatālambanādibhedena nānāprakāram ālambanam uktam /",
    "T04bsa047_u:416": " atraiva bhagavatā sattvānugrahād rūpyarūpyādibhedena saṃkṣepamadhyavistāraiḥ vastubhedo 'bhidharmādau nirdiṣṭaḥ /",
    "T04bsa047_u:417": " tacca vastu adhyāropāpavādaparihārāya skandhadhātvādisaṅgrahato gaṇayet /",
    "T04bsa047_u:418": " tato niścitya sarvaṃ vastusaṅgrahaṃ tatraiva punaścittaṃ prabandhena prerayet /",
    "T04bsa047_u:419": " yada tvantarā rāgādinā cittaṃ bahirvikṣipet tadāvagamya vikṣepatām aśubhādibhāvanayā vikṣepam upaśāmya punastatraivoparyupari cittaṃ prerayet",
    "T04bsa047_u:420": " aśubhadibhāvanākramastu granthavistarabhayānna likhitaḥ /",
    "T04bsa047_u:421": " yadā tu cittaṃ tatrānabhirataṃ paśyet,",
    "T04bsa047_u:422": " tada samādherguṇadarśanato 'bhiratiṃ tatra bhāvayet /",
    "T04bsa047_u:423": " vikṣepadoṣadarśanād aratiṃ praśamayet /",
    "T04bsa047_u:424": " atha yadā styānamiddhābhibhavād āalambanagrahaṇāprakaṭatayālīnaṃ cittaṃ bhavati tadā",
    "T04bsa047_u:425": " lokasaṃjñābhāvanayā prāmodyavastubuddhādiguṇamanasikārāt [vā] layaṃ upaśāmya punastadevālambanaṃ",
    "T04bsa047_u:426": " dṛḍhataraṃ gṛṇhīyāt /",
    "T04bsa047_u:427": " atha yadā pūrvahasitaramitādyanusmarato 'ntarā cittam uddhataṃ paśyet,",
    "T04bsa047_u:428": " tadānityatādisaṃvegamanasikārād auddhatyaṃ praśamayet,",
    "T04bsa047_u:429": " tataḥ punastatraivālambane cittasyānabhisaṃskāravāhitāyaṃ yatnaṃ kurvīta /",
    "T04bsa047_u:430": " atha yadā layauddhatyabhyāṃ viviktatayā samapravṛttaṃ svarasavāhicittaṃ paśyet tadābhogaśithīlīkaraṇād (Bhk 183) upekṣate /",
    "T04bsa047_u:431": " yadā tu samapravṛtte satyābhogaḥ kriyate,",
    "T04bsa047_u:432": " tadā cittaṃ vikṣipet /",
    "T04bsa047_u:433": " yadā tu tatrālambane 'nabhisaṃskāravāhi yāvadicchaṃ cittaṃ pravṛttaṃ bhavati,",
    "T04bsa047_u:434": " tadā śamatho niṣpanno veditavyaḥ /",
    "T04bsa047_u:435": " etacca sarvaśamathānāṃ sāmānyalakṣaṇam,",
    "T04bsa047_u:436": " cittaikagratāmātrasvabhāvatvāt /",
    "T04bsa047_u:437": " śamathasya /",
    "T04bsa047_u:438": " ālambanaṃ tu tasyāniyatameva /",
    "T04bsa047_u:439": " ayaṃ ca śamathamārgo bhagavatā āryaprajñāpāramitādau nirdiṣṭaḥ /",
    "T04bsa047_u:440": " yad āha- “tatra cittaṃ sthāpayati,",
    "T04bsa047_u:441": " saṃsthāpayati,",
    "T04bsa047_u:442": " avasthāpayati,",
    "T04bsa047_u:443": " upasthāpayati,",
    "T04bsa047_u:444": " damayati,",
    "T04bsa047_u:445": " śamayati,",
    "T04bsa047_u:446": " vyupaśamayati,",
    "T04bsa047_u:447": " ekotīkaroti,",
    "T04bsa047_u:448": " samādadhāti” iti navapadaiḥ /",
    "T04bsa047_u:449": " tatra sthāpayati,",
    "T04bsa047_u:450": " ālambanena badhnāti /",
    "T04bsa047_u:451": " saṃsthāpayati,",
    "T04bsa047_u:452": " tatraivālambane prabandhena pravartayati /",
    "T04bsa047_u:453": " avasthāpayati,",
    "T04bsa047_u:454": " vikṣepam avagamya taṃ pariharati /",
    "T04bsa047_u:455": " upasthāpayati,",
    "T04bsa047_u:456": " vikṣepaṃ parihṛtya uparyupari punastatraivālambane sthāpayati /",
    "T04bsa047_u:457": " damayati, ratimutpādayati /",
    "T04bsa047_u:458": " śamayati, aratiṃ vyupaśāmayati vikṣepadoṣadarśanāt /",
    "T04bsa047_u:459": " vyupaśamayati,",
    "T04bsa047_u:460": " styānamiddhādīn vyutthitān vyupaśamayati /",
    "T04bsa047_u:461": " ekotīkaroti,",
    "T04bsa047_u:462": " ālambane 'nabhisaṃskāravāhitāyaṃ yatnaṃ karoti /",
    "T04bsa047_u:463": " samādadhāti,",
    "T04bsa047_u:464": " samaprāptaṃ cittam upekṣate samanvāharatītyarthaḥ /",
    "T04bsa047_u:465": " eṣa caiṣāṃ padānām arthaḥ pūrvācāryaiḥ maitreyeṇa ca vyākhyātaḥ /",
    "T04bsa047_u:466": " saṃkṣepeṇa sarvasaiva samādheḥ ṣaḍ doṣā bhavanti /",
    "T04bsa047_u:467": " kauṣidyam ālambanasaṃpramoṣaḥ,",
    "T04bsa047_u:468": " layauddhatyam,",
    "T04bsa047_u:469": " anābhogaḥ,",
    "T04bsa047_u:470": " ābhogateti /",
    "T04bsa047_u:471": " teṣāṃ pratipakṣeṇāṣṭau prahāṇasaṃskārā bhavanīyāḥ /",
    "T04bsa047_u:472": " tad yathā- śraddhā,",
    "T04bsa047_u:473": " chandaḥ,",
    "T04bsa047_u:474": " vyāyāmaḥ praśrabdhiḥ,",
    "T04bsa047_u:475": " smṛtiḥ,",
    "T04bsa047_u:476": " samprajanyam,",
    "T04bsa047_u:477": " cetanā,",
    "T04bsa047_u:478": " upekṣā ceti /",
    "T04bsa047_u:479": " tatrādyāścatvāraḥ kausīdyasya pratipakṣāḥ /",
    "T04bsa047_u:480": " tathā hi- samādherguṇeṣvabhisampratyayalakṣaṇayā śraddhayā tatra yogino 'bhilāṣa utpadyate /",
    "T04bsa047_u:481": " tato 'bhilāṣād vīryamarabheta /",
    "T04bsa047_u:482": " tadvīryabalena kāyacittakarmaṇyatām (Bhk 184) āsādayati /",
    "T04bsa047_u:483": " tataḥ praśrabdhakāyacetasaḥ kausīdyam āvartate /",
    "T04bsa047_u:484": " ataḥ śraddhādayaḥ kausīdyaprahāṇāya bhāvanīyāḥ /",
    "T04bsa047_u:485": " smṛtirālambanasampramoṣasya pratipakṣaḥ /",
    "T04bsa047_u:486": " samprajanyaṃ layauddhatyayoḥ pratipakṣaḥ /",
    "T04bsa047_u:487": " tena layauddhatyayoḥ samyagupaṃlakṣaṇāt /",
    "T04bsa047_u:488": " layauddhatyāpraśamanakāle tvanābhogadoṣaḥ tatpratipakṣeṇa ca cetanā bhāvanīyā /",
    "T04bsa047_u:489": " layauddhatyapraśame sati yadā cittaṃ praśamavāhi tadābhogadoṣaḥ,",
    "T04bsa047_u:490": " tatpratipakṣastadānīmupekṣā bhāvanīyā /",
    "T04bsa047_u:491": " ebhiraṣṭābhiḥ prahāṇasaṃskāraiḥ samanvāgataḥ samādhiḥ paramakarmaṇyo bhavati /",
    "T04bsa047_u:492": " ṛddhayādīn guṇān niṣpādayati /",
    "T04bsa047_u:493": " ata evoktaṃ sūtra- “[aṣṭa]prahāṇa [saṃskāra]samanvāgataḥ ṛddhipādaṃ bhāvayati” iti /",
    "T04bsa047_u:494": " eṣā ca cittaikāgratā uttarottarakarmaṇyatāsamprayogād ālambanādiguṇaviśeṣayogācca dhyānārūpisamāpattiḥ vimokṣādivyapadeśaṃ labhate /",
    "T04bsa047_u:495": " tathā hi yadopekṣāvedanāsamprayuktā savitarkasavicārā sā bhavati,",
    "T04bsa047_u:496": " tadānāgamyā ucyate [prathamadhyānaprayogacittatvāt] /",
    "T04bsa047_u:497": " yadā ca kāmatṛṣṇayā pāpadharmaiśca] viviktā bhavati [vitarkavicāra]prītisukhādhyātmasamprasādaiḥ samprayuktā bhavati,",
    "T04bsa047_u:498": " tadā prathamaṃ dhyānam ucyate /",
    "T04bsa047_u:499": " ata eva prathamadhyānaṃ vitarkamātrarahitaṃ dhyānāntaramucyate /",
    "T04bsa047_u:500": " yadā vitarkavicārarahitā prathamadhyānabhūmitṛṣṇayā viviktā ca bhavati /",
    "T04bsa047_u:501": " prītisukhādhyātmasamprasādaiḥ samprayuktā bhavati,",
    "T04bsa047_u:502": " tadā dvitīyaṃ dhyānamucyate /",
    "T04bsa047_u:503": " yadā tu dvitīyadhyānabhūmitṛṣṇayā viviktā bhavati,",
    "T04bsa047_u:504": " sukhopekṣāsmṛtisamprajanyasamprayuktā bhavati,",
    "T04bsa047_u:505": " tadā tṛtīyaṃ dhyānam ucyate /",
    "T04bsa047_u:506": " yadā tṛtīyadhyānabhūmitṛṣṇayā viviktā bhavati /",
    "T04bsa047_u:507": " aduḥkhāsukhā upekṣāsmṛtyabhisamprayuktā bhavati,",
    "T04bsa047_u:508": " tadā caturthaṃ dhyānamucyate /",
    "T04bsa047_u:509": " evam arūpyasamāpattivimokṣābhibhavāyatanādiṣvālambanākārādibhedena yojyam /",
    "T04bsa047_u:510": " (Bhk 185)",
    "T04bsa047_u:511": " tadevamālambane cittaṃ sthirīkṛtya prajñayā vivecayet /",
    "T04bsa047_u:512": " yato jñānālokotpādāt sammohabījasyātyantaprahāṇaṃ bhavati /",
    "T04bsa047_u:513": " anyathā hi tīrthikānāmiva samādhimātreṇa kleśaprahāṇaṃ na syāt /",
    "T04bsa047_u:514": " yathoktaṃ sutre-",
    "T04bsa047_u:515": " kiñcāpi bhāvayet samādhimetaṃ na co bibhāveyya sā ātmasaṃjñām /",
    "T04bsa047_u:516": " punaḥ prakupyati kileṣu tasya yathodrakasyeha samādhibhāvanā // iti /",
    "T04bsa047_u:517": " tatrāyam āryalaṅkāvatāre saṃkṣepāt prajñābhāvanākramo nirdiṣṭaḥ-",
    "T04bsa047_u:518": " cittamātraṃ samāruhya bāhyamarthaṃ na kalpayet /",
    "T04bsa047_u:519": " tathatālambane sthitvā cittamātramatikramet //",
    "T04bsa047_u:520": " cittamātramatikramya nirābhāsamatikramet /",
    "T04bsa047_u:521": " nirābhāsasthito yogī mahāyānaṃ sa paśyati //",
    "T04bsa047_u:522": " anābhogagatiḥ śāntā praṇidhānairviśodhitā /",
    "T04bsa047_u:523": " jñānaṃ nirātmakaṃ śreṣṭhaṃ nirābhāse na paśyati // iti /",
    "T04bsa047_u:524": " tatrāyamarthaḥ- prathamaṃ yogī ye rūpiṇo dharmā bāhyārthatayā paraiḥ parikalpitāsteṣu tāvad vicārayet /",
    "T04bsa047_u:525": " kimete vijñānād anye,",
    "T04bsa047_u:526": " āhosvid vijñānamevaitat tathā pratibhāsate,",
    "T04bsa047_u:527": " yathā svapnāvasthāyāmiti /",
    "T04bsa047_u:528": " tatra vijñānād bahiḥ paramāṇuśo vicārayet /",
    "T04bsa047_u:529": " paramāṇūṃśca bhāgaśaḥ pratyavekṣa- māṇo yogī tān arthānna samanupaśyati /",
    "T04bsa047_u:530": " tasyāsamanupaśyata evaṃ bhavati cittamātramevaitat sarvaṃ na punarbāhyo 'rthā vipadyate / tadevam-",
    "T04bsa047_u:531": " (Bhk 186)",
    "T04bsa047_u:532": " “cittamātraṃ samāruhya bāhyamarthaṃ na kalpayet / “",
    "T04bsa047_u:533": " rūpidharmavikalpāṃstyajed ityarthaḥ /",
    "T04bsa047_u:534": " teṣām upalabdhilakṣaṇaprāptānāṃ vicārayed anupalabdheḥ /",
    "T04bsa047_u:535": " evaṃ rūpiṇo dharmān vibhāvyārupiṇo vibhāvayet /",
    "T04bsa047_u:536": " tatra yaccittamātraṃ tadapyasati grāhye grāhako na yukto grāhakasya grāhyapekṣatvad tataścittaṃ grāhyagrāhakaviviktam advayameva cittamiti vicārayed",
    "T04bsa047_u:537": " “tathatālambane sthitvā tadapi cittamātram atikramet / “",
    "T04bsa047_u:538": " grahakamākāramatikrameta /",
    "T04bsa047_u:539": " dvayanirābhāsa eva advayajñāne tiṣṭhedityarthaḥ /",
    "T04bsa047_u:540": " evaṃ cittamātramatikramya tadapi dvayanirābhasaṃ yajjñānaṃ tadatikrameta /",
    "T04bsa047_u:541": " svataḥ parato bhāvānāṃ janmānupapatteḥ grāhyagrāhakayoścālīkatve tadavyatirekāt tasyāpi satyatvamayuktamiti vicārayet /",
    "T04bsa047_u:542": " tatrāpyadvayajñāne vastutvābhiniveśaṃ tyajet,",
    "T04bsa047_u:543": " advayajñānanirābhāsa eva jñāne tiṣṭhedityarthaḥ /",
    "T04bsa047_u:544": " evaṃ sati sarvadharmaniḥsvabhāvatāpratipattau sthito bhavati /",
    "T04bsa047_u:545": " tatra sthitasya paramatattvapraveśāt nirvikalpasamādhipraveśaḥ /",
    "T04bsa047_u:546": " tathā cādvayajñānanirābhāse jñāne yadā sthito yogī tadā paramatattve sthitatvāt,",
    "T04bsa047_u:547": " mahāyānaṃ sa paśyati /",
    "T04bsa047_u:548": " etadeva tat mahāyānam ucyate yat paramatattvadarśanam /",
    "T04bsa047_u:549": " etadeva tat paramatattvadarśanaṃ yat sarvadharmān prajñācakṣuṣā nirūpayataḥ samyagjñānāvaloke satyadarśanam /",
    "T04bsa047_u:550": " tathā coktaṃ sutre- “katamaṃ paramārthadarśanam?",
    "T04bsa047_u:551": " sarvadharmāṇām adarśanam /” iti /",
    "T04bsa047_u:552": " atredṛśamevādarśanamabhipretaṃ na tu nimīlitākṣajātyandhānāmiva pratyayavaikalyād amanasikārato vā yadadarśanam /",
    "T04bsa047_u:553": " (Bhk 187)",
    "T04bsa047_u:554": " tato bhāvābhiniveśadiviparyāsavāsanāyā aprahīṇatvād asaṃjñisamāpattyādivyutthitasyeva punarapi bhāvābhiniveśamūlasya rāgādikleśagaṇasyotpatteramukta eva yogī bhavet /",
    "T04bsa047_u:555": " bhāvābhiniveśamūlo rāgādiḥ āryasatyadvayanirdeśādau varṇitaḥ /",
    "T04bsa047_u:556": " yatpunaruktam avikalpapraveśadhāraṇyām- “amanasikārato rūpādinimittaṃ varjayati” iti /",
    "T04bsa047_u:557": " tatrāpi prajñayā nirūpayato yo 'nupalambhaḥ sa tatrāmanasikāro 'bhipreto na manasikārābhāvamātram /",
    "T04bsa047_u:558": " na hyasaṃjñisamāpattyādiriva anādikāliko rūpādyabhiniveśo manasikāraparivarjanamātrāt prahīyate /",
    "T04bsa047_u:559": " saṃśayā prahāṇe tu na pūrvopalabdheṣu ca rūpādiṣvabhiniveśamanasikāraparivarjanaṃ śakyaṃ kartum agnyaparivarjane dāhāparivarjanavat /",
    "T04bsa047_u:560": " tathāmī rūpādimithyāvikalpāḥ kaṇṭakādivadutkīlya na hastena cetaso 'panetavyāḥ /",
    "T04bsa047_u:561": " kiṃ tarhi saṃśayabījāpagamāt /",
    "T04bsa047_u:562": " tacca saṃśayabījaṃ yoginaḥ samādhyāloke sati prajñācakṣuṣā nirūpayatastesāṃ rūpādīnāṃ pūrvopalabdhānām upalabdhilakṣaṇaprāptānām anupalambhād,",
    "T04bsa047_u:563": " rajjoḥ sarpajñānavad,",
    "T04bsa047_u:564": " apagacchati nānyathā /",
    "T04bsa047_u:565": " tathā saṃśayabījāpagamād rūpādinimittamanasikāraḥ śakyate varjayituṃ nānyathā /",
    "T04bsa047_u:566": " anyathā hyasati samādhyāloke prajñācakṣuṣāpyanavaloke yathā andhakūpāvasthitapuruṣasyāvacarakagataghāṭādiṣviva yogino rūpādiṣvastitvasaṃśayo naiva nivarteta /",
    "T04bsa047_u:567": " tadanivṛttyā cā prahīṇatimiradoṣasyeva yo 'yukto 'līkarūpādyabhiniveśaḥ pravarteta na kenāpi nivartyeta /",
    "T04bsa047_u:568": " tasmāt samādhihastena manaḥ sandhāya sūkṣmataraprajñāśastreṇa tatra cetasi rūpādimithyāvikalpabījam uddharet /",
    "T04bsa047_u:569": " evam satyutkhātamūlā iva (Bhk 188)",
    "T04bsa047_u:570": " taravo bhūmernirmūlatayā mithyāvikalpāḥ punaścetasi na virohanti /",
    "T04bsa047_u:571": " ata evāvaraṇaprahāṇāya śamathavipaśyanāyuganaddhavāhī mārgo bhagavatā nirdiṣṭaḥ,",
    "T04bsa047_u:572": " tayoḥ avikalpasamyagjñāne hetutvāt /",
    "T04bsa047_u:573": " tathā coktam-",
    "T04bsa047_u:574": " śīlaṃ pratiṣṭhāya samādhilābhāḥ samādhilābhācca hi prajñābhāvanā /",
    "T04bsa047_u:575": " prajñayā jñānaṃ bhavati viśuddhaṃ viśuddhajñānasya hi śīlasampat // iti /",
    "T04bsa047_u:576": " tathā hi yadā śamathenālambane cittaṃ sthirīkṛtaṃ bhavati tadā prajñayā vicārayataḥ samyagjñānāloka utpadyate,",
    "T04bsa047_u:577": " tadāndhakāramivāloke prakāśayati āvaraṇam apahīyate /",
    "T04bsa047_u:578": " ata evānayoścakṣurālokayoriva samyagjñānotpādaṃ pratyanyo 'nyānuguṇyenāvasthitatvānnālokāndhakāravat parasparavirodhaḥ /",
    "T04bsa047_u:579": " na hi samādhirandhakārasvabhāvaḥ /",
    "T04bsa047_u:580": " kiṃ tarhi cittaikāgratālakṣaṇaḥ /",
    "T04bsa047_u:581": " sa ca samāhito yathābhūtaṃ prajānātīti vacanādekāntena prajñānukūla eva bhavati,",
    "T04bsa047_u:582": " na tu viruddhastasmāt syāt samāhitasya prajñayā nirūpayataḥ sarvadharmāṇāmanupalambhaḥ /",
    "T04bsa047_u:583": " sa eva paramo 'nupalambhaḥ /",
    "T04bsa047_u:584": " sā ca tādṛśī yogināmavasthānalakṣaṇā gatiranābhogā,",
    "T04bsa047_u:585": " tataḥ paraṃ dṛṣṭavyasyābhāvāt /",
    "T04bsa047_u:586": " śānteti bhāvābhāvādivikalpalakṣaṇasya prapañcasyopaśamāt /",
    "T04bsa047_u:587": " tathā hi yadā prajñayā nirūpayan na kiñcid bhāvasvabhāvam upalabhate yogī,",
    "T04bsa047_u:588": " tadāsya naiva bhāvavikalpo bhavat /",
    "T04bsa047_u:589": " abhāvavikalpo 'pi tasya nāstyeva /",
    "T04bsa047_u:590": " yadi bhāvaḥ kadācid dṛṣṭo bhavati,",
    "T04bsa047_u:591": " evaṃ sati tanniṣedhenābhāvavikalpaḥ pravartate /",
    "T04bsa047_u:592": " yadā tu kālatraye 'pi bhāvo yoginā prajñācakṣuṣā nirūpayatā nopalabdhaḥ,",
    "T04bsa047_u:593": " tadā kathaṃ tasya pratiṣedhenābhāvavikalpaṃ kurvīta /",
    "T04bsa047_u:594": " evamanye 'pi vikalpāstadā tasya na samutpadyanta eva bhāvābhāvavikalpābhyāṃ (Bhk 189)",
    "T04bsa047_u:595": " sarvavikalpasya vyāptatvāt /",
    "T04bsa047_u:596": " vyāpakābhāve ca vyāpyasyāsambhavāt /",
    "T04bsa047_u:597": " ayamasau paramanirvikalpo yogaḥ /",
    "T04bsa047_u:598": " tatra sthitasya yoginaḥ sarvavikalpānām astaṃgamāt samyak kleśāvaraṇaṃ jñeyāvaraṇaṃ ca prahīyate /",
    "T04bsa047_u:599": " tathā hi kleśāvaraṇasyānutpannāniruddhabhāveṣu bhāvādiviparyāso mūlaṃ kāraṇam āryasatyadvayanirdeśādau varṇitaṃ bhagavatā /",
    "T04bsa047_u:600": " anena ca yogābhyāsena sarvabhāvādivikalpānāṃ prahāṇāt sakalabhāvādiviparyāsasyāvidyāsvabhāvasya kleśāvaraṇamūlasya prahāṇam /",
    "T04bsa047_u:601": " tato mūlocchedāt kleśavaraṇaṃ samyak prahīyate /",
    "T04bsa047_u:602": " tathā coktaṃ satyadvayanirdeśe- “kathaṃ mañjuśrīḥ,",
    "T04bsa047_u:603": " kleśā vinayaṃ gacchanti,",
    "T04bsa047_u:604": " kathaṃ kleśāḥ parijñātā bhavanti?",
    "T04bsa047_u:605": " mañjuśrīrāha- paramārthato 'tyantājātānutpannābhāveṣu sarvadharmeṣu saṃvṛtyāsadviparyāsaḥ /",
    "T04bsa047_u:606": " tasmād asadviparyāsāt saṅkalpavikalpaḥ /",
    "T04bsa047_u:607": " tasmāt saṃkalpavikalpād ayoniśo manasikāraḥ /",
    "T04bsa047_u:608": " tasmād ayoniśo manasikārād ātmasamāropaḥ /",
    "T04bsa047_u:609": " tasmād ātmasamāropād dṛṣṭiparyutthānam /",
    "T04bsa047_u:610": " tasmād dṛṣṭiparyutthānāt kleśāḥ pravartante /",
    "T04bsa047_u:611": " yaḥ punaḥ devaputra/",
    "T04bsa047_u:612": " paramārthato 'tyantājātānutpannābhāvān sarvadharmān prajānāti,",
    "T04bsa047_u:613": " sa paramārthato 'viparyastaḥ /",
    "T04bsa047_u:614": " yaśca paramārthato 'viparyastaḥ so 'vikalpaḥ /",
    "T04bsa047_u:615": " yaścāvikalpaḥ sa yoniśaḥ prayuktaḥ /",
    "T04bsa047_u:616": " yaśca yoniśaḥ prayuktaḥ tasyātmasamāropo na bhavati /",
    "T04bsa047_u:617": " yasyātmasamāropo na bhavati tasya dṛṣṭiparyutthānaṃ na bhavati /",
    "T04bsa047_u:618": " yāvat paramārthato nirvāṇadṛṣṭisarva dṛṣṭiparyutthānam api na bhavati /",
    "T04bsa047_u:619": " tasyaivam anutpādavihāriṇaḥ kleśā atyantaṃ vinītā draṣṭavyāḥ /",
    "T04bsa047_u:620": " ayam ucyate kleśavinayaḥ /",
    "T04bsa047_u:621": " yadā, devaputra/",
    "T04bsa047_u:622": " kleśān nirābhāsena jñānena paramārthato 'tyantaśūnyān atyantābhāvān atyantanirnimittāt prajānāti,",
    "T04bsa047_u:623": " tadā devaputra/",
    "T04bsa047_u:624": " kleśāḥ parijñātā bhavanti /",
    "T04bsa047_u:625": " tatra (Bhk 190) yathāpi nāma, devaputra/",
    "T04bsa047_u:626": " ya āśīviṣasya gotraṃ prajānāti /",
    "T04bsa047_u:627": " sa tasyāśīviṣasya viṣaṃ śamayati /",
    "T04bsa047_u:628": " evameva devaputra/",
    "T04bsa047_u:629": " ya kleśānāṃ gotraṃ prajānāti tasya kleśāḥ praśāmyanti /",
    "T04bsa047_u:630": " devaputra āha- kataman mañjuśrīḥ/",
    "T04bsa047_u:631": " kleśānāṃ gotram /",
    "T04bsa047_u:632": " āha- yāvad eṣā paramārthato 'tyantājātānutpannābhāveṣu sarvadharmeṣu kalpanā idaṃ kleśānāṃ gotram” iti vistaraḥ /",
    "T04bsa047_u:633": " bhāvādiviparyāsena ca sakalaviparyāsasya vyāptatvāt /",
    "T04bsa047_u:634": " tatprahāṇe sakalaviparyāsaprahāṇād jñeyāvaraṇam apyanena samyak prahīyate,",
    "T04bsa047_u:635": " viparyāsalakṣaṇatvād āvaraṇasya /",
    "T04bsa047_u:636": " jñeyāvaraṇe ca prahīṇe pratibandhābhāvād ravikiraṇavad apagatameghādyāvaraṇe nabhasi sarvatrāvyāhato yogi pratyakṣo jñānālokaḥ pravartate /",
    "T04bsa047_u:637": " tathā hi vastusvabhāvaprakāśarūpaṃ vijñānam /",
    "T04bsa047_u:638": " tacca saṃnihitam api vastu pratibandhasadbhāvānna prakāśayati /",
    "T04bsa047_u:639": " pratibandhābhāve tu sati,",
    "T04bsa047_u:640": " acintyaśaktiviśeṣalābhāt kimiti sakalam eva vastu yathāvad na prakāśayet /",
    "T04bsa047_u:641": " ataḥ saṃvṛtiparamārtharūpeṇa sakalasya vastuno yathāvat parijñānāt sarvajñatvam avāpyate /",
    "T04bsa047_u:642": " ato 'yam evāvaraṇaprahāṇo sarvajñatvādhigame ca paramo mārgaḥ /",
    "T04bsa047_u:643": " yastu śrāvakādīnāṃ mārgastena viparyāsāprahāṇān na samyag āvaraṇadvayaṃ prahīyate /",
    "T04bsa047_u:644": " tathā coktam āryalaṅkāvatāre- “anye tu kāraṇādhīnān sarvadharmān dṛṣṭvānirvāṇe 'pi nirvāṇam iti buddhayo bhavanti /",
    "T04bsa047_u:645": " dharmanairātmyādarśanād nāsti mahāmate/",
    "T04bsa047_u:646": " mokṣa eṣām /",
    "T04bsa047_u:647": " mahāmate, śrāvakayānikābhisamayagotrasyāniryāṇe niryāṇabuddhiḥ /",
    "T04bsa047_u:648": " atra mahāmate, (Bhk 191)",
    "T04bsa047_u:649": " kudṛṣṭivyāvartanā yogaḥ karaṇīyaḥ” iti /",
    "T04bsa047_u:650": " ata eva cānyena mārgeṇa mokṣābhāvād ekam eva yānam uktaṃ bhagavatā /",
    "T04bsa047_u:651": " kevalam [bālena bālasya] avatāraṇābhisandhinā śrāvakādimārgo deśitaḥ /",
    "T04bsa047_u:652": " tathā hi sakandha mātramevaitat,",
    "T04bsa047_u:653": " na tvātmāstīti bhāvayan śrāvakaḥ pudgalanairātmyam avatarati,",
    "T04bsa047_u:654": " vijñaptimātraṃ traidhātukamiti bhāvayan vijñānavādibāhyārthanairātmyamavatarati /",
    "T04bsa047_u:655": " anena tvasyadvayajñānasya nairātmyapraveśāt paramatattvapraviṣṭo bhavati /",
    "T04bsa047_u:656": " na tu vijñaptimātratāpraveśa eva tattvapraveśaḥ /",
    "T04bsa047_u:657": " yathoktaṃ prāk /",
    "T04bsa047_u:658": " uktaṃ ca āryalokottaraparivarte “punaraparaṃ bho jinaputra/",
    "T04bsa047_u:659": " cittamātraṃ traidhātukam avatarati,",
    "T04bsa047_u:660": " tacca cittam anantamadhyatayāvatarati” iti /",
    "T04bsa047_u:661": " antayorutpādabhaṅgalakṣaṇayoḥ sthitilakṣaṇasya ca madhyasyābhāvād anantamadhyacittam /",
    "T04bsa047_u:662": " tasmād advayajñānapraveśa eva tattvapraveśaḥ /",
    "T04bsa047_u:663": " sā ceyaṃ yoginām avasthā kuto viśodhitā? ityāha-",
    "T04bsa047_u:664": " “praṇidhānairviśodhitā” iti /",
    "T04bsa047_u:665": " mahākaruṇayā yat sarvasattvārthakaraṇāya bodhisattvena praṇihitam,",
    "T04bsa047_u:666": " tataḥ praṇidhānabalād uttarottaradānādikuśalābhyāsāt sā tathā viśuddhā jāta,",
    "T04bsa047_u:667": " yena sarvadharmaniḥsvabhāvatājñāne 'pi sakalasattvāpekṣā na vyāvartate yāvat saṃsāra eva ananuliptāḥ saṃsāradoṣairavatiṣṭhanta iti /",
    "T04bsa047_u:668": " kathaṃ punaranābhogā śāntetyatra kāraṇamāha-",
    "T04bsa047_u:669": " jñānaṃ nirātmakaṃ śreṣṭhaṃ nirābhāsena paśyati / iti /",
    "T04bsa047_u:670": " yasmād yad advayalakṣaṇaṃ jñānam advayavādināṃ śreṣṭhaṃ paramārthenābhimataṃ tadapi nirātmakaṃ niḥsvabhāvam advayanirābhāsena jñānena paśyati yogī /",
    "T04bsa047_u:671": " ato 'parasya draṣṭavyasyābhāvād anābhogā,",
    "T04bsa047_u:672": " sarvavikalpābhāvat śānteti /",
    "T04bsa047_u:673": " (Bhk 192)",
    "T04bsa047_u:674": " atredānīṃ ko 'sau yogī vidyate,",
    "T04bsa047_u:675": " yaḥ paśyatīti cet?",
    "T04bsa047_u:676": " na paramārthataḥ kaścid ātmādiḥ svatantro 'sti,",
    "T04bsa047_u:677": " yogī nāpi kaścit paśyati /",
    "T04bsa047_u:678": " kintu saṃvṛtyā yathā rūpādīviṣayākārajñānotpādamātreṇa vijñānameva loke tathā tathā vyavahriyate devadatto yajñadattaṃ jñānena paśyatīti na tu kaścid ātmādirasti /",
    "T04bsa047_u:679": " tathātrāpi jñānamevādvayajñānanirābhāsam utpadyamānaṃ tathā vyapadiśyate nirābhāsena jñānena paśyatiti /",
    "T04bsa047_u:680": " na hi sarvadharmāṇāṃ paramārthato niḥsvabhāvatve 'pi saṃvṛtyā yogijñānam anyad vā pṛthagjñānaṃ neṣṭam /",
    "T04bsa047_u:681": " tathā coktam āryasatyadvayanirdeśe- “paramārthato 'tyantābhāvaśca saṃvṛttyā ca mārga bhāvayati” iti /",
    "T04bsa047_u:682": " anyathā śrāvakapratyekabuddhabodhisattva [buddha]pṛthagjanādivyavasthā kathaṃ bhavet,",
    "T04bsa047_u:683": " kintu yasya saṃvṛtyāpi kāraṇaṃ nāsti sa saṃvṛtyāpi notpadyate /",
    "T04bsa047_u:684": " yathā śaśaviṣāṇādi /",
    "T04bsa047_u:685": " yasya tu [kāraṇaṃ] vidyate sa paramārthato 'līko 'pi samutpadyata eva /",
    "T04bsa047_u:686": " yathā- māyāpratibimba [pratidhvani]ādī /",
    "T04bsa047_u:687": " na ca māyādeḥ saṃvṛtyā pratītyasamutpāde paramārthato vastutvaprasaṅgaḥ,",
    "T04bsa047_u:688": " tasya vicārākṣamatvāt /",
    "T04bsa047_u:689": " ataḥ sarvameva māyopamaṃ jagat /",
    "T04bsa047_u:690": " tatra yathā kleśakarmamāyāvaśāt sattvānāṃ janmamāyā pravarteta,",
    "T04bsa047_u:691": " tathā yogināmapi puṇyajñānasambhāramāyāvaśād yogijñānamāyā pravartata eva /",
    "T04bsa047_u:692": " tathā coktam āryaprajñāpāramitāyām- “kaścit śrāvakanirmitaḥ,",
    "T04bsa047_u:693": " kaścit pratyekabuddhanirmitaḥ,",
    "T04bsa047_u:694": " kaścid bodhisattvanirmitaḥ,",
    "T04bsa047_u:695": " kaścit tathāgatanirmitaḥ,",
    "T04bsa047_u:696": " kaścit kleśanirmitaḥ kaścit karmanirmitaḥ /",
    "T04bsa047_u:697": " anena subhūte,",
    "T04bsa047_u:698": " paryāyeṇa sarvadharmā nirmitotpannāḥ” iti /",
    "T04bsa047_u:699": " ayaṃ tu viśeṣo yogināṃ pṛthagjanebhyaḥ,",
    "T04bsa047_u:700": " te hi māyākāravat tāṃ māyāṃ yathāvat parijñānāt satyato nābhiniviśante, (Bhk 193)",
    "T04bsa047_u:701": " tena te yogina ucyante /",
    "T04bsa047_u:702": " ye tāṃ bālapṛthagjanavat kautūhalaṃ styatvenābhiniviṣṭāste viparītābhiniveśad bāla ucyante iti sarvamaviruddham /",
    "T04bsa047_u:703": " tathā coktam āryadharmasaṅgītau-",
    "T04bsa047_u:704": " māyākāro yathā kaścinnirmita-mokṣamudyataḥ /",
    "T04bsa047_u:705": " na cāsya nirmite saṅgo jñātapūrvo yato 'sya saḥ //",
    "T04bsa047_u:706": " tribhavaṃ nirmitaprakhyaṃ jñātvā sambodhipāragaḥ /",
    "T04bsa047_u:707": " saṃnahyate jagaddhetorjñātapūrvaṃ jagat tathā // iti /",
    "T04bsa047_u:708": " evamanena krameṇa tattvaṃ bhāvayet /",
    "T04bsa047_u:709": " tatra ca layauddhatyādīn vyutthitān pūrvavat praśamayet /",
    "T04bsa047_u:710": " yadā tu sarvadharmaniḥsvabhāvatālambane ca layauddhatyādirahitam anabhisaṃskāreṇa pravṛttaṃ jñānaṃ bhavati,",
    "T04bsa047_u:711": " tadā śamathavipaśyanāyuganaddhavāhī mārgo niṣpanno bhavati /",
    "T04bsa047_u:712": " tathā yāvat śaknoti tāvad adhimuktibalena adhimukticaryābhūmau sthito bhāvayet /",
    "T04bsa047_u:713": " tato yathecchaṃ paryaṅkamābhujya vyutthāya punarevaṃ cintayet /",
    "T04bsa047_u:714": " yadi nāmāmī dharmāḥ paramārthata eva niḥsvabhāvā apyete saṃvṛtyā sthitā eva /",
    "T04bsa047_u:715": " tathā coktam āryaratnameghe- “kathaṃ bodhisattvo nairātmyakuśalo bhavati?",
    "T04bsa047_u:716": " iha kulaputra,",
    "T04bsa047_u:717": " bodhisattvaḥ samyakprajñayā rūpaṃ pratyevakṣate,",
    "T04bsa047_u:718": " vedanāṃ saṃjñāṃ saṃskārān vijñānaṃ pratyavekṣate /",
    "T04bsa047_u:719": " sa rūpaṃ pratyavekṣamāṇo rūpasyotpādaṃ nopalabhate,",
    "T04bsa047_u:720": " virodhaṃ nopalabhate,",
    "T04bsa047_u:721": " samudayaṃ nopalabhate /",
    "T04bsa047_u:722": " evaṃ vedanāyāḥ saṃjñāyāḥ saṃskārāṇāṃ vijñānasyotpādaṃ nopalabhate,",
    "T04bsa047_u:723": " nirodhaṃ nopalabhate,",
    "T04bsa047_u:724": " samudayaṃ nopalabhate /",
    "T04bsa047_u:725": " ayaṃ ca paramārthato 'nutpādavihāriṇyāḥ prajñāyā na punarvyāvahārikeṇa svabhāvena” iti vistaraḥ /",
    "T04bsa047_u:726": " ete ca bālabuddhaya evaṃ niḥsvabhāveṣu bhāveṣu (Bhk 194)",
    "T04bsa047_u:727": " viparītābhiniveśāt saṃsāre paribhramanto vividhāni duḥkhāni pratyanubhavanti /",
    "T04bsa047_u:728": " mahākaruṇām eva āmukhīkṛtya evamanuvicintayet- tathāhaṃ kariṣyāmi yathā sarvajñatvaṃ prāpya eteṣāṃ dharmatāmavabodhayeyamiti /",
    "T04bsa047_u:729": " tataḥ sarvabuddhabodhisattvebhyaḥ pūjāstotropahāraṃ kṛtvā āryabhadracaryāpraṇidhānamabhinirharet /",
    "T04bsa047_u:730": " tataḥ śūnyatākaruṇāgarbha eva sakaladānādipuṇyajñānasambhāropārjane pravartate /",
    "T04bsa047_u:731": " tathā coktam āryadharmasaṃgītau- “yathābhūtadarśino bodhisattvasya sattveṣu mahākaruṇā pravartate /",
    "T04bsa047_u:732": " evaṃ cāsya bhavati- idaṃ mayā samādhimukhaṃ sarvadharmayathābhūtadarśaṃ ca sarvasattvānāṃ nispādayitavyam /",
    "T04bsa047_u:733": " sa tayā mahākaruṇayā saṃcodyamāno 'dhiśīlam adhicittam adhiprajñaṃ ca śikṣātrayaṃ paripūryānuttaraṃ samyaksambodhim abhisambudhyate” iti /",
    "T04bsa047_u:734": " ayameva prajñopāyayuganaddhabāhī bodhisattvānāṃ mārgo yat paramārthadarśane 'pi saṃvṛtiṃ nocchedayanti /",
    "T04bsa047_u:735": " saṃvṛtiṃ cānucchedayanto mahākaruṇāpūrvaṅgamā aviparyastā eva sattvārthakriyāsu pravartante /",
    "T04bsa047_u:736": " uktam āryaratnameghe- “kathaṃ bodhisattvo mahāyānakuśalo bhavati /",
    "T04bsa047_u:737": " iha bodhisattvaḥ sarvāsu śikṣāsu śikṣate,",
    "T04bsa047_u:738": " śikṣāmārgaṃ ca nopalabhate /",
    "T04bsa047_u:739": " yacca śikṣate tadapi nopalabhate /",
    "T04bsa047_u:740": " yaśca śikṣyate tamapi nopalabhate /",
    "T04bsa047_u:741": " na ca taddhetukaṃ tannidānaṃ tatpratyayam ucchedadṛṣṭau patati” iti /",
    "T04bsa047_u:742": " āryadharmasaṃgītau coktam- “katamā bodhisattvānāṃ pratipattiḥ?",
    "T04bsa047_u:743": " yat kiñcid bodhisattvānāṃ kāyakarma,",
    "T04bsa047_u:744": " yat kiñcid vākkarma,",
    "T04bsa047_u:745": " yat kiñcin manaḥkarma,",
    "T04bsa047_u:746": " tat sarvasattvāpekṣakaṃ pravartate,",
    "T04bsa047_u:747": " mahākaruṇāpūrvaṅgamatvāt /",
    "T04bsa047_u:748": " mahākaruṇādhipatyaṃ sarvasattvāhitasukhādhyāśayasamutthitam” iti /",
    "T04bsa047_u:749": " ayamevaṃ hitāśayaḥ saṃjñībhavati /",
    "T04bsa047_u:750": " sā mayā (Bhk 195) pratipattiḥ pratipattavyā sarvasattvānāṃ hitāvahā sukhāvahā /",
    "T04bsa047_u:751": " tasya skandheṣu māyāvat pratyavekṣaṇā pratipattirna ca skandhaparityāgaṃ spṛhayatīti /",
    "T04bsa047_u:752": " dhātuṣvāśīviṣavat pratyavekṣaṇā pratipattirna ca dhātuparityāgaṃ spṛhayatīti /",
    "T04bsa047_u:753": " āyataneṣu śūnyagrāmavat pratyavekṣaṇāpratipattirna cāyatanaparityāgaṃ spṛhayatīti /",
    "T04bsa047_u:754": " rūpasya phenapiṇḍavat pratyavekṣaṇā pratipattirna ca tathāgatarūpakāyaviṭhapanāṃ jahāti /",
    "T04bsa047_u:755": " vedanāyā budbudvat pratyavekṣaṇā pratipattirna ca tathāgatadhyānasamādhisamāpattisukhaniṣpadanaprayogaṃ nārabhate /",
    "T04bsa047_u:756": " saṃjñāyāṃ marīcivat pratyavekṣaṇā pratipattirna ca tathāgatajñānaniṣpādana apratipattiḥ /",
    "T04bsa047_u:757": " saṃskārāṇāṃ kadalīvat pratyavekṣaṇā pratipattirna ca buddhadharmasaṃskārāṇām apratipattiḥ /",
    "T04bsa047_u:758": " vijñānasya māyāvat pratyavekṣaṇā pratipattirna ca jñānapūrvaṅgamakāyavāṅmanaskarmaniṣpādanā pratipattiḥ” iti vistaraḥ /",
    "T04bsa047_u:759": " evam aparyanteṣu sūtrānteṣu prajñopāyarūpā pratipattiranugantavyā /",
    "T04bsa047_u:760": " tatra yadi nāma lokottaraprajñāvasthāyām upāyasevanā na sambhavati,",
    "T04bsa047_u:761": " upāyasevanākāle tu bodhisattvasya māyākāravad aviparyastatvāt lokottarajñānāt prayogapṛṣṭhabhāvani yathāvad vastuparamārthatattvābhiniveśanī",
    "T04bsa047_u:762": " bhavatyeva prajñopāyayuganaddhavāhī mārgaḥ /",
    "T04bsa047_u:763": " āryakṣayamatinirdeśe ca dhyānākṣayatayā prajñopāyayuganaddhavāhī mārgo 'nugantavyaḥ /",
    "T04bsa047_u:764": " evamanena krameṇa bodhisattvasya prajñām upāyaṃ ca satataṃ satkṛtya dīrghakālābhyāsena bhāvayato dvādaśāvasthāviśeṣā bhavanti /",
    "T04bsa047_u:765": " tā evāvasthā uttarottaraguṇapratiṣṭhārthena bhūmayo vyavasthāpyante /",
    "T04bsa047_u:766": " adhimukticaryābhūmeryāvad buddhabhūmiriti /",
    "T04bsa047_u:767": " tatra yāvat pudgaladharmanairātmyatvaṃ na sākṣātkaroti,",
    "T04bsa047_u:768": " kevalaṃ dṛḍhatarādhimuktiḥ /",
    "T04bsa047_u:769": " mārādibhirapyabhedyo yadādhimuktibalena tattvaṃ bhavayati, tadā (Bhk 196)",
    "T04bsa047_u:770": " dṛḍhādhimuktito 'dhimukticaryābhūmirvyavasthāpyate /",
    "T04bsa047_u:771": " asyāmapi bhūmau vartamāno bodhisattva pṛthagjano 'pi sarvabālavipattisamatikrānto 'saṃkhyeyasamādhidhāraṇīvimokṣābhijñādiguṇānvita āryaratnameghe paṭhyate /",
    "T04bsa047_u:772": " asyā eva ca mṛdumadhyādhimātrādhimātratarāvasthācatuṣṭayena catvāri nirvedhabhāgīyāni vyavasthāpyante /",
    "T04bsa047_u:773": " tathā hi yadā [bāhyārtha vibhāvayatā] īṣatspaṣṭo jñānāloko bhavati tadā uṣmagatanāmakaṃ nirvedhabhāgīyaṃ bhavati /",
    "T04bsa047_u:774": " sa cātra mahāyāna ālokalabdhasamādhirucyate /",
    "T04bsa047_u:775": " yadā tu sa eva jñānaloko madhyamaspaṣṭo bhavati,",
    "T04bsa047_u:776": " tadā mūrdhanāmakanirvedhabhāgīyaṃ bhavati,",
    "T04bsa047_u:777": " vṛddhālokaśca samādhirucyate /",
    "T04bsa047_u:778": " yadā tu spaṣṭataro bāhyārthānābhāsajñānāloko jāyate,",
    "T04bsa047_u:779": " tadā vijñaptimātrāvasthānāt kṣāntināmakaṃ nirvedhabhāgīyaṃ bhavati /",
    "T04bsa047_u:780": " ekadeśapraviṣṭaśca samādhirucyate /",
    "T04bsa047_u:781": " grāhyakārānupalambhapraveśāt /",
    "T04bsa047_u:782": " yadā tu grāhyagrāhakākārarahitam advayaṃ jñānaṃ vibhāvayet tadāgradharmākhyaṃ nirvedhabhāgīyaṃ bhavati /",
    "T04bsa047_u:783": " ānantaryaśca sa samādhirucyate,",
    "T04bsa047_u:784": " tadanantarameva tattvapraveśāt /",
    "T04bsa047_u:785": " atra tāvad adhimukticaryābhūmi /",
    "T04bsa047_u:786": " itarāstu bhūmayaḥ saṃkṣepata ekādaśāṅgaparipūritā vyavasthāpyante /",
    "T04bsa047_u:787": " tatra prathamā bhūmiḥ prathamaṃ pudgaladharmanairātmyatattvādhigamāṅgaparipūritā vyavasthāpyate /",
    "T04bsa047_u:788": " tathā hi yadāgradharmānantaraṃ prathamataraṃ lokottaraṃ sarvaprapañcarahitaṃ sarvadharmaniḥsvabhāvatāsākṣātkāri sphuṭataraṃ jñānam utpadyate,",
    "T04bsa047_u:789": " tadā bodhisattvaḥ samyaktvanyayābhāvakrāntito darśanamārgotpādāt prathamāṃ bhūmiṃ praviṣṭo bhavati /",
    "T04bsa047_u:790": " ata evāsyāṃ bhūmau prathamato 'nadhigatatattvādhigamād bodhisattvaḥ pramudito bhavati /",
    "T04bsa047_u:791": " tata eṣā bhūmiḥ pramuditetyucyate /",
    "T04bsa047_u:792": " atra ca dvādaśottaraṃ darśanaheyaṃ kleśaśataṃ prahīyate /",
    "T04bsa047_u:793": " (Bhk 197)",
    "T04bsa047_u:794": " śeṣāstu bhūmayo bhāvanāmārgasvabhāvāḥ /",
    "T04bsa047_u:795": " tāsu bhāvanāheyāstraidhātukāḥ ṣoḍaśa kleśāḥ prahīyante /",
    "T04bsa047_u:796": " asyāṃ ca bhūmau bodhisattvasya dharmadhātusamudāgamatāprabodhāt svārtha iva parāthe pravartanād dānapāramitātiriktatarā bhavati /",
    "T04bsa047_u:797": " sa ca bodhisattvaḥ samadhigatatattvo 'pi vā yāvann śaknoti sūkṣmāpattiskhaliteṣu samprajanyavihāri bhavituṃ tāvat prathamā bhūmiḥ /",
    "T04bsa047_u:798": " yadā tu śaknoti,",
    "T04bsa047_u:799": " tadāsyāṅgasya paripūrito dvitīyā bhūmirvyavasthāpyate /",
    "T04bsa047_u:800": " ata evāsyāṃ bhūmau sūkṣmāpattiskhalitasamudācārāt śīlapāramitātiriktatarā bhavati /",
    "T04bsa047_u:801": " sarvadauśśīlyamalāpagamād iyaṃ bhūmirvimaletyucyate /",
    "T04bsa047_u:802": " sa sūkṣmāpattiskhaliteṣu samprajanyavihārī bhavati /",
    "T04bsa047_u:803": " yāvanna śaknoti sakalalaukikaṃ samādhiṃ samāpattuṃ yathāśrutaṃ cārtham ādharttuṃ tāvad dvitīyaiva bhūmiḥ /",
    "T04bsa047_u:804": " yadā śaknoti,",
    "T04bsa047_u:805": " tadā tasyāṅgasya paripūritastṛtīyā bhūmirvyavasthāpyate /",
    "T04bsa047_u:806": " asyāṃ ca bhūmau bodhisattvasya śrutadhāraṇyā sarvalaukikasamādhyābhinirhārārthaṃ sarvaduḥkhasahanāt,",
    "T04bsa047_u:807": " kṣāntipāramitātiriktatarā bhavati /",
    "T04bsa047_u:808": " teṣāṃ samādhīnāṃ lābhād iya bhūmirapramāṇaṃ lokottaraṃ jñānāvabhāsaṃ karotīti prabhākarītyucyate /",
    "T04bsa047_u:809": " sa pratilabdhalaukikasakalasamādhirapi yāvann śaknoti yathāpratilabdhairbodhipakṣairdharmairbahulaṃ vihartuṃ sarvasamāpattīnāṃ ca cittam upekṣituṃ tāvat tṛtīyā bhūmiḥ /",
    "T04bsa047_u:810": " yadā tu śaknoti tadā tasyāṅgasya paripūritaścaturthī bhūmirvyavasthāpyate /",
    "T04bsa047_u:811": " asyāṃ bhūmau bodhisattvasyābhīkṣṇaṃ kāyavāṅmanojalpasamatikramaṇāaya bodhipakṣairdharmairviharaṇāt,",
    "T04bsa047_u:812": " viryaparamitātiriktatarābhavati /",
    "T04bsa047_u:813": " iyaṃ ca sakalakleśendhanadāhasamarthasya bodhipakṣadharmārciṣa udgatatvād arciṣmatītyucyate /",
    "T04bsa047_u:814": " so 'bhīkṣṇaṃ bodhipakṣadharmavihārī bhavati /",
    "T04bsa047_u:815": " yāvanna śaknoti satyāni bhāvayan saṃsārānabhimukhaṃ nirvāṇābhimukhaṃ ca ceto vyāvartayitum upāyasaṃgṛhītān (Bhk 198)",
    "T04bsa047_u:816": " bodhipakṣān dharmān bhāvayitum,",
    "T04bsa047_u:817": " tāvaccaturthī bhūmiḥ /",
    "T04bsa047_u:818": " yadā tu śaknoti tadāsyāṅgasya paripūritaḥ pañcamī bhūmirvyavasthāpyate /",
    "T04bsa047_u:819": " ata evāsyām iyam upāyasaṃgṛhītā bodhipakṣabhāvanā [paripūritena] suṣṭhu duḥkhena jīyate abhyasyatā iti sudurjayetyujyate /",
    "T04bsa047_u:820": " asyāṃ cāryasatyākārabhāvanābahulīkārād dhyānapāramitā atiriktatarā bhavati /",
    "T04bsa047_u:821": " upayasaṃgṛhītabodhipakṣabahulavihārī ca bhavati /",
    "T04bsa047_u:822": " yāvad na śaknoti saṃsārapravṛttipratyavekṣaṇān nirvitsahayā cittasantatyānimittavihāraṃ samāpattuṃ tāvat pañcamī bhūmiḥ /",
    "T04bsa047_u:823": " yadā śaknoti tadāsyāṅgasya paripūritaḥ ṣaṣṭhī bhūmirvyavasthāpyate /",
    "T04bsa047_u:824": " asyāṃ ca bodhisattvasya pratītyasamutpādabhāvanāvihārāt prajñāpāramitātiriktatarā bhavati /",
    "T04bsa047_u:825": " ata eva prajñāpāramitāyā atiriktataratvāt sarvabuddhadharmeṣu abhimukho 'syāṃ bhūmau vartata iti kṛtvā abhimukhītyucyate /",
    "T04bsa047_u:826": " so 'nimittavihāralābhī bhavati /",
    "T04bsa047_u:827": " yāvanna śaknoti niśchidram animittavihāraṃ samāpattum,",
    "T04bsa047_u:828": " tāvat ṣaṣṭhī bhūmiḥ /",
    "T04bsa047_u:829": " yadā śaknoti tadāsyāṅgasya paripūritaḥ saptamī bhūmirvyavasthāpyate /",
    "T04bsa047_u:830": " asyāmapi bhūmau bodhisattvaḥ sarvanimittaṃ nirnimittena pratividhyati nimittakṛtavyavahāraṃ ca na virodhayati /",
    "T04bsa047_u:831": " ato 'syām upāyapāramitātiriktatarā bhavati /",
    "T04bsa047_u:832": " iyaṃ ca bhūmiranābhogamārgopaśleṣāt suṣṭhu dūraṅgamād dūraṅgamā /",
    "T04bsa047_u:833": " sa niśchidrānimittāvihāri bhavati /",
    "T04bsa047_u:834": " yāvanna śaknotyanābhogavāhinam animittavihāraṃ samāpattuṃ tāvat saptamī bhūmiḥ /",
    "T04bsa047_u:835": " yadā śaknoti tadāsyāṅgasya paripūrito 'ṣṭamī bhūmirvyavasthāpyate /",
    "T04bsa047_u:836": " asyāṃ ca bhūmau anābhogena kuśalapakṣayogāt praṇidhānapāramitātiriktatarā bhavati /",
    "T04bsa047_u:837": " animittābhogāprakampyatvād iyam acaletyucyate /",
    "T04bsa047_u:838": " (Bhk 199)",
    "T04bsa047_u:839": " so 'nābhogānimittavihārī ca bhavati /",
    "T04bsa047_u:840": " yāvanna śaknoti paryāyaniruktyādiprabhedaiḥ sarvākārasarvadharmadeśanāyāṃ vaśībhavituṃ tāvad aṣṭamī bhūmiḥ /",
    "T04bsa047_u:841": " yadā śaknoti tadāsyāṅgasya paripūrito navamī bhūmirvyavasthāpyate /",
    "T04bsa047_u:842": " asyāṃ ca bhūmau bodhisattvasya pratisaṃvid- viśeṣalābhāt prajñābalaviśeṣayogād balapāramitātiriktatarā bhavati /",
    "T04bsa047_u:843": " sarvākāradharmadeśanākauśalato 'navadyamativiśeṣalābhāt sādhumatī bhūmirucyate /",
    "T04bsa047_u:844": " asyāṃ ca pratisaṃviccatuṣṭayalabhī bhavati /",
    "T04bsa047_u:845": " yāvanna śaknoti buddhakṣetraparṣannirmāṇādi darśayituṃ paripūrṇadharmasambhogaṃ sattvaparipākaṃ ca kartum,",
    "T04bsa047_u:846": " tāvad navamī bhūmiḥ /",
    "T04bsa047_u:847": " yadā tu śaknoti tadāsyāṅgasya paripūrito daśamī bhūmirvyavasthāpyate /",
    "T04bsa047_u:848": " asyāṃ ca nirmāṇādinā sattvaparipācanāya jñānaviśeṣayogād bodhisattvasya jñānapāramitātiriktatarā bhavati /",
    "T04bsa047_u:849": " iyaṃ ca dharmadeśanāmeghaiḥ ananteṣu lokadhātuṣu dharmapravarṣaṇād dharmameghetyucyate /",
    "T04bsa047_u:850": " aparairapi skandhapariśuddhayādivyavasthāpanaiḥ bhūmīnāṃ vyavasthāpanamasti,",
    "T04bsa047_u:851": " granthavistarabhayān na likhitam /",
    "T04bsa047_u:852": " sa pratilabdha- nirmāṇādivaśito 'pi yāvan na śaknoti sarvasmin jñeye sarvākāram asaktam /",
    "T04bsa047_u:853": " apratihataṃ jñānam utpādayituṃ tāvad daśamī bhūmi /",
    "T04bsa047_u:854": " yadā śaknoti tadāsyāṅgasya paripūrito buddhabhūmirvyavasthāpyate /",
    "T04bsa047_u:855": " etacca bhūmivyavasthāpanam āryasaṃdhinirmocane nirdiṣṭam /",
    "T04bsa047_u:856": " asyāśca buddhabhūmeḥ sarvākārasakalasaṃpatprakarṣḍaparyantagamanānnāparam utkṛṣṭaṃ sthānāntaramasti [tasmāt tataḥ paraṃ nāsti bhūmivyavasthā] iti /",
    "T04bsa047_u:857": " asyāśca buddhamūmerguṇapakṣaprabhedo buddhairapi na śakyate sarvākāraṃ vaktum /",
    "T04bsa047_u:858": " tasyā aprameyatvāt,",
    "T04bsa047_u:859": " kathaṃ punaḥ asmatsadṛśaiḥ /",
    "T04bsa047_u:860": " yathoktam āryagaṇḍavyūhe-",
    "T04bsa047_u:861": " (Bhk 200)",
    "T04bsa047_u:862": " guṇaikadeśa-paryanta nādhigacchet svayaṃbhuvaḥ /",
    "T04bsa047_u:863": " nirīkṣyamāṇo buddho 'pi buddhadharmā hyacintiyāḥ // iti /",
    "T04bsa047_u:864": " etāvattu saṃkṣepeṇa vaktuṃ śakyate /",
    "T04bsa047_u:865": " [svaparārthasampattiprakarṣaparyantagataḥ,",
    "T04bsa047_u:866": " aśeṣadoṣāpagamaniṣṭhāṃ prāpya bhagavān buddho dharmakāye sthitvā sambhoganirmāṇakāyābhyām anābhogarūpeṇa aśeṣajagadartha kurvan yāvat saṃsāraṃ viharati /",
    "T04bsa047_u:867": " tasmāt prekṣavadbhiḥ sarvaguṇākareṣu bhagavatsu śraddhā utpadanīyā,",
    "T04bsa047_u:868": " tadguṇaparisādhanārthaṃ sarvaprakāreṇa prayatitavyam /",
    "T04bsa047_u:869": " trikāyadivibhāgastu granthavistarabhayānna likhyate /",
    "T04bsa047_u:870": " nayasyānusāreṇa sūtrasya cāṭha saduktyāsya mārgasya jinaputrakāṇām /",
    "T04bsa047_u:871": " mayānalpapuṇyaṃ yadāptaṃ ca tena parāmetu buddhiṃ jaganmandamāśu //",
    "T04bsa047_u:872": " bhūpatiśrīdevarājavacanena] kamalaśīlena bhāvanākramasya ayaṃ saṃkṣepaḥ kṛtaḥ /",
    "T04bsa047_u:873": " bhāvanākramaḥ prathamaḥ samāptaḥ /",
    "T04bsa047_u:874": " (Bhk 201)",
    "T04bsa047_u:875": " 2. bhāvanākramo dvitīyaḥ",
    "T04bsa047_u:876": " namo mañjuśriye kumārabhūtāya /",
    "T04bsa047_u:877": " mahāyānasūtranayānupraviśyamānānāṃ bhāvanākramaḥ saṃkṣepataḥ kathyate /",
    "T04bsa047_u:878": " iha atīśighraṃ sarvajñatāprāptukāmena prekṣāvatā tatprāpaka-hetu-pratyayebhyo 'bhiyogaḥ karaṇīyaḥ /",
    "T04bsa047_u:879": " itthamiyaṃ sarvajñatā tu hetuṃ vinā bhavituṃ na yujyate,",
    "T04bsa047_u:880": " sarvasyāpi sarvadā sarvajñatābhāvaprasaṅgatvāt /",
    "T04bsa047_u:881": " nirapekṣabhāve tu kutrāpi pratigho na syād,",
    "T04bsa047_u:882": " yato hi sarve 'pi sarvajñā eva na bhavanti /",
    "T04bsa047_u:883": " kiṃ tarhi kasyacit kadācit kiñcinmātraṃmūtatvāt sarvaṃ hi vastu hetusāpekṣameva /",
    "T04bsa047_u:884": " sarvajñatāpi kutracit kadācit kiñcit saṃbhāvyate /",
    "T04bsa047_u:885": " sarvasminnapi kāle nāsti,",
    "T04bsa047_u:886": " sarvasmin sthāne nāsti,",
    "T04bsa047_u:887": " sarvamapi nāsti,",
    "T04bsa047_u:888": " tasmāt sā tu niyatameva hetupratyayasāpekṣā /",
    "T04bsa047_u:889": " taddhetupratyayeṣvapi abhrāntā avikalāśca sevitavyāḥ /",
    "T04bsa047_u:890": " bhrantahetvanuṣṭhāne tu atidīrghakālenāpi na iṣṭaphala-prāptiḥ /",
    "T04bsa047_u:891": " yathā-śṛṅgāt payodohavat /",
    "T04bsa047_u:892": " sakalahetusevanaṃ vināpi na phalotpādaḥ /",
    "T04bsa047_u:893": " bījādiṣu kasyacidapi abhāve aṅkurādiphalānutpādāt /",
    "T04bsa047_u:894": " tasmāt tatphalakāmenābhrāntasakalaṃ hetupratyayaṃ sevanīyam /",
    "T04bsa047_u:895": " ke hetupratyayāḥ sarvajñatāphalasya iti?",
    "T04bsa047_u:896": " ucyate, mādṛśo jātyandhasadṛśastān darśayituṃ na śaknoti,",
    "T04bsa047_u:897": " tathāpi bhagavataivābhisaṃbuddhaya vineyajanebhyo yathoktaṃ tathaiva mayā bhagavadvacanenaiva kathyate /",
    "T04bsa047_u:898": " bhagavāṃstan avocat- “guhyādhipate/",
    "T04bsa047_u:899": " tat sarvajñajñānaṃ karuṇāmūlaṃ bodhicittahetukam upāyaparyavasānam” iti /",
    "T04bsa047_u:900": " tasmāt sarvajñatāmadhigantukāmaiḥ karuṇā-bodhicittopāyeṣu eteṣu triṣu śikṣitavyam /",
    "T04bsa047_u:901": " karuṇayā preryamāṇā bodhisattvāḥ sarvasattvābhyuddhāraṇartham avaśyaṃ pratijñāsyanti /",
    "T04bsa047_u:902": " ataḥ svātmadṛṣṭiṃ nirākṛtya atiduṣkarāvichinna-dīrghakāla-sādhītapuṇyajñānasambhāreṣu (Bhk 202)",
    "T04bsa047_u:903": " ādareṇa pravṛttiḥ /",
    "T04bsa047_u:904": " tatra praviśya paripūrṇa puṇyajñānasambhāram avaśyaṃ sādhayati /",
    "T04bsa047_u:905": " sambhārāpariniṣpattau sarvajñatā karatalagatavad bhaviṣyati /",
    "T04bsa047_u:906": " tarhi sarvajñatāmūlaṃ tu karuṇāyā eva bhūtatvāt sā tu prathamatarameva bhavanīyā /",
    "T04bsa047_u:907": " āryadharmasaṃgītisūtre- “na bhagavan bodhisattvena atibahuṣu dharmeṣu śikṣitavyam /",
    "T04bsa047_u:908": " eko dharmo bhagavan bodhisattvena svārādhitaḥ supratibiddhaḥ kartavyaḥ /",
    "T04bsa047_u:909": " tasya sarvabuddhadharmāḥ karatalagatā bhavanti /",
    "T04bsa047_u:910": " katama ekadharmaḥ?",
    "T04bsa047_u:911": " yaduta mahākaruṇā /” iti /",
    "T04bsa047_u:912": " mahākaruṇāparigṛhītatvād bhagavanto buddhāḥ sakalasvārthasampattilābhe 'pi sattvadhātuparyavasānaparyantaṃ tiṣṭhanti /",
    "T04bsa047_u:913": " śrāvakavad atiśānte 'pi nirvāṇanagare na praviśantiṃ /",
    "T04bsa047_u:914": " sattvān avalokya tacchāntanirvāṇanagaraṃ prajvaladayogṛhavad dūraṃ tyaktatvād bhagavatām apratiṣṭhitanirvāṇahetustu sā mahākaruṇā eva /",
    "T04bsa047_u:915": " atra sa karuṇābhāvanākramaḥ prathamapraveśādārabhya abhidhātavyaḥ /",
    "T04bsa047_u:916": " saṃprati upekṣābhāvanayā sarvasattveṣu anurāgaṃ dveṣaṃ ca nirasya samācittatā prathamaṃ niṣpādayitavyā /",
    "T04bsa047_u:917": " sarve sattvāḥ sukhaṃ kāmayante,",
    "T04bsa047_u:918": " duḥkhaṃ tu na kāmayante /",
    "T04bsa047_u:919": " anādimati ca saṃsāre na kaścit sattvo yo nābhūt śataśo me bandhuriti paricintaya- taścātra ko viśeṣaḥ syāt?",
    "T04bsa047_u:920": " tarhi kasmiṃścid anurāgaḥ kasmiṃścicca dveṣo bhavet,",
    "T04bsa047_u:921": " tasmān mayā sarveṣu sattveṣu cittasamataiva kāryā iti /",
    "T04bsa047_u:922": " evaṃ manasikāreṇa madhyasthapakṣata ārabhya mitre śatrau cacittasamatāmeva bhāvayet /",
    "T04bsa047_u:923": " tataḥ sarvasattveṣu cittasamatāṃ sādhayitvā maitrīṃ bhāvayet /",
    "T04bsa047_u:924": " maitrījalena cittasaṃtānaṃ siṃcayitvā vidyamānasuvarṇabhūmivat kṛtvā karuṇābījavapane sukhena atisuvistāro bhaviṣyati /",
    "T04bsa047_u:925": " tataścittasaṃtānaṃ maitryā vāsayitvā karuṇāṃ bhāvayet /",
    "T04bsa047_u:926": " (Bhk 203)",
    "T04bsa047_u:927": " sā ca karuṇā sarvapīḍitasattvaduḥkhāvagamecchākārāsti /",
    "T04bsa047_u:928": " lokatrayasya sarvasattvānāṃ trividhaduḥkhatayā yathāyogam atyantaduḥkhitatvāt tadartha sarvasattveṣu sā bhāvanīyā /",
    "T04bsa047_u:929": " tathā ca ye tāvannākārakāste vividhacirantanadīrghakālikadāhādi-dukheḥṣu nimagnā eva bhāvato varṇitāḥ /",
    "T04bsa047_u:930": " tathā pretā api prāyo duḥsahatīvrakṣuttṛṣuduḥkhāgnyabhisaṃśoṣitamūrtayo bahuduḥkhamanubhavanti iti varṇitāḥ /",
    "T04bsa047_u:931": " tiryañco 'pi parasparabhakṣaṇakrodhavadhahiṃsādibhiranekavidhaṃ duḥkhamanubhavanto dṛśyanta eva /",
    "T04bsa047_u:932": " manuṣyā api kāmaparyeṣaṇākārpaṇyād anyo 'nyadrohopadhātakṛtaṃ priyaviprayogāpriyasaṃyogaṃ dāridrayādyutpannam aprameyaṃ duḥkhamanubhavanto dṛśyanto",
    "T04bsa047_u:933": " ye rāgādinānā-saṃkleśaparyaveṣṭitacittāḥ,",
    "T04bsa047_u:934": " ye ca vividhakudṛṣṭigahananimagnāste sarve 'pi duḥkhahetutvāt prapatasthā iva atiduḥkhitā eva /",
    "T04bsa047_u:935": " devā api sarvavipariṇāmaduḥkhaduḥkhitā eva /",
    "T04bsa047_u:936": " devā api ye kāmavacarāste 'pi nityacyavanapatanādibhayaśkopahatāḥ kathaṃ sukhitā nāma?",
    "T04bsa047_u:937": " saṃskāradu khaṃ tu karmakleśalakṣaṇaṃ hetuparatantrasvabhāvaṃ pratikṣaṇabhaṅgurasvabhāvalakṣaṇaṃ ca sakalajagati vyāptam /",
    "T04bsa047_u:938": " tasmāt sakalameva jagad duḥkhāgnijvālāntarapraviṣṭam avetya yathā mama duḥkham apriyam anyeṣāmapi tādṛśam iti cintayatā /",
    "T04bsa047_u:939": " aho bata/",
    "T04bsa047_u:940": " duḥkhitā mamaite priyasattvāstu kathaṃ tadduḥkhamuktāḥ syuriti svātmaduḥkhavat kṛtvā",
    "T04bsa047_u:941": " tannivāraṇecchākārayā karuṇayā samādhyavasthāyāṃ sarvacaryāsu vāpi sarvadā sarvasattvān bhāvayet /",
    "T04bsa047_u:942": " prathamaṃ tāvad mitrapakṣeṣu anubhūtapūrvoktavividhaduḥkheṣu anupaśyatā bhāvanīyā /",
    "T04bsa047_u:943": " tataḥ sattvasamatayāviśeṣamapaśyatā 'sarve sattvāstu me bandhubhūtā eva' iti paricintayatā madhyamapakṣeṣu bhavanīyā /",
    "T04bsa047_u:944": " yadā tatra mitrapakṣeṣviva sā karuṇā tulyā pravṛttā bhavati tadā daśasu dikṣu sarvasattveṣu bhāvayet /",
    "T04bsa047_u:945": " yadā duḥkhitapriyaśiśoḥ mātṛvat svātmano 'tipriyaṃ duḥkhata uddaraṇecchākārā svarasavāhinīṃ sarvasattveṣu samapravṛttā kṛpā bhavati tadā sā niṣpannā bhavati,",
    "T04bsa047_u:946": " mahākaruṇāvyapadeśaṃ ca labhate /",
    "T04bsa047_u:947": " (Bhk 204)",
    "T04bsa047_u:948": " prathamaṃ tāvad mitrapakṣe kṛtā maitrībhāvanā sukhasaṃyogecchākārā bhavati,",
    "T04bsa047_u:949": " kramaśaḥ vyasteṣu śatruṣu cāpi bhāvanīyā /",
    "T04bsa047_u:950": " tathābhyastā ca sā karuṇā kramaśaḥ sakalasattvābhyuddharaṇecchāṃ svarasena eva utpādayati /",
    "T04bsa047_u:951": " ato mūlakaruṇāṃ bhāvayitvā bodhicittaṃ bhāvayet /",
    "T04bsa047_u:952": " tad bodhicittaṃ tu dvividham- saṃvṛtaṃ paramārtha ca /",
    "T04bsa047_u:953": " tatra saṃvṛtaṃ tu karuṇayā sakalasattvābhyuddharaṇaṃ pratijñāya 'jagaddhitāya buddho bhaveyam' iti,",
    "T04bsa047_u:954": " anuttarasamyaksambodhicchākāraḥ prathamaścittotpādaḥ /",
    "T04bsa047_u:955": " tathāpi śīlaparivartapradarśita-vidhivad bodhisattvaḥ saṃvarasthitānyavidvatsu cittamutpādayet /",
    "T04bsa047_u:956": " tathā saṃvṛtabodhicittamutpādya paramārthabodhicittotpādārthaṃ prayatitavyam /",
    "T04bsa047_u:957": " tacca paramārthagocaram,",
    "T04bsa047_u:958": " vimalam,",
    "T04bsa047_u:959": " acalam,",
    "T04bsa047_u:960": " nirvātapradīpapravāhavanniṣkampam /",
    "T04bsa047_u:961": " tatsiddhistu satataṃ satkṛtya dīrghakālaṃ śamathavipaśyanāyogabhāvanākaraṇād bhaviṣyati /",
    "T04bsa047_u:962": " āryasaṃdhinirmocane yathā “maitreya/",
    "T04bsa047_u:963": " śrāvakāṇāṃ bodhisattvānāṃ tathāgatānāṃ vā ye 'pi sarve 'pi laukikalokottarakuśaladharmāḥ śamathavipaśyanāphalā veditavyā iti /",
    "T04bsa047_u:964": " ” taddvayoḥ sarvasamādhisaṃgṛhītatvāt sarvayogibhiḥ sadā avaśyaṃ śamathavipaśyane sevanīye /",
    "T04bsa047_u:965": " tatraiva āryasaṃdhinirmocane bhagavatā uktam,",
    "T04bsa047_u:966": " tadyathā- “mayā śrāvakāṇāṃ bodhisattvānāṃ tathāgatānāṃ vividhasamādhayo darśitāḥ,",
    "T04bsa047_u:967": " te sarve śamathavipaśyanāsaṃgṛhītā veditavyāḥ” iti /",
    "T04bsa047_u:968": " kevalaṃ śamathamātrabhāvanayā na yoginām āvaraṇaprahāṇam,",
    "T04bsa047_u:969": " kleśavikrāntimātrameva tāvat /",
    "T04bsa047_u:970": " prajñālokābhāve 'nuśayahānyasaṃbhavād anuśayasaṃhāro na bhaviṣyati /",
    "T04bsa047_u:971": " tasmāt tatraiva āryasaṃdhinirmocane uktam “dhyānena hi kleśānāṃ vikrāntiḥ /",
    "T04bsa047_u:972": " prajñayā tu anuśayaṃ saṃpratihanti iti” /",
    "T04bsa047_u:973": " (Bhk 205)",
    "T04bsa047_u:974": " āryasamādhirājasūtre 'pi-",
    "T04bsa047_u:975": " kiṃ cāpi bhāveyya samādhiloke na co vibhāveyya sa ātmasaṃjñām /",
    "T04bsa047_u:976": " punaḥ prakupyanti kileśu tasya yathodrakasyeha samādhibhāvanā /",
    "T04bsa047_u:977": " nairātmyadharmān yadi pratyavekṣate tān pratyavekṣya yadi bhāvayet /",
    "T04bsa047_u:978": " sa hetu nirvāṇaphalasya prāptaye yo anyaheturna sa bhoti śāntaye // iti uktam /",
    "T04bsa047_u:979": " bodhisattvapiṭake 'pi- “ye bodhisattvapiṭakasya etaddharmaparyāyāśravaṇe,",
    "T04bsa047_u:980": " āryavinayadharmaśravaṇaṃ ca vinā samādhimātreṇa saṃtoṣagrahaṇe tu ahaṃkāravaśād abhimāne patitāḥ janmajarārogamaraṇaśokaparidevanāduḥkhadaurmanasyakopāparimuktāḥ",
    "T04bsa047_u:981": " ṣaḍgatisaṃsārāparimuktāḥ duḥkhaskandhato 'pi aparimuktāḥ /",
    "T04bsa047_u:982": " tān saṃdhāya tathāgatena evam uktam- parasmād anukūlaśrotā tu jarāmaraṇamukto bhaviṣyati” iti /",
    "T04bsa047_u:983": " tasmāt sakalāvaraṇaṃ vihāya viśuddhajñānodbhavakāmena śamathe sthitvā prajñā bhāvanīyā /",
    "T04bsa047_u:984": " evam āryaratnakūṭe 'pi bhāṣitam-",
    "T04bsa047_u:985": " śīlaṃ pratiṣṭhāya samādhilābhaḥ samādhilābhācca hi prajñābhāvanā /",
    "T04bsa047_u:986": " prajñāyā jñānaṃ bhavati viśuddhaṃ viśuddhajñānasya hi śīlasampat // iti /",
    "T04bsa047_u:987": " āryamahāyānaśraddhābhāvanāsūtre 'pi uktam- “kulaputra/",
    "T04bsa047_u:988": " prajñāyām anupasthitau bodhisattvānāṃ mahāyānaśraddhā mahāyāne kathamapi utpatsyate (iti)",
    "T04bsa047_u:989": " ahaṃ na vakṣyāmi /",
    "T04bsa047_u:990": " kulaputra/",
    "T04bsa047_u:991": " anena paryāyeṇāpi evaṃ bodhisattvānāṃ (Bhk 206)",
    "T04bsa047_u:992": " yā kācid mahāyānaśraddhā mahāyāne utpatsyate sā sarvā tu avikṣiptacittena dharmārthasaṃcintanāt samutpannā veditavyā / “",
    "T04bsa047_u:993": " śamathaṃ vinā vipaśyanāmātreṇa yogicittaṃ viṣayeṣu vikṣipyate,",
    "T04bsa047_u:994": " vāyumadhyasthitapradīpavacca sthiraṃ na bhavati /",
    "T04bsa047_u:995": " ato jñānāloko 'tisphuṭo na bhavati /",
    "T04bsa047_u:996": " tasmād ubhayaṃ samaṃ sevitavyam /",
    "T04bsa047_u:997": " ataḥ āryamahāparinirvāṇasūtre 'pi uktam- “śrāvakaistu tathāgatagotraṃ na dṛśyate /",
    "T04bsa047_u:998": " samādheradhikatvāt prajñāyāśca alpatvāt bodhisattvāstu paśyanti,",
    "T04bsa047_u:999": " kintu asphuṭam,",
    "T04bsa047_u:1000": " prajñātirekāt samādheścālpatvāt /",
    "T04bsa047_u:1001": " tathāgatastu sarvam avalokayati śamathavipaśyanāsamānayuktatvād” iti /",
    "T04bsa047_u:1002": " śamathabalena ca vāyunā akṣobhyapradīpavad vikalpavāyubhiścittaṃ na kampate /",
    "T04bsa047_u:1003": " vipaśyanayā tu sakalakudṛṣṭimalaprahāṇatvād anyairabhedyā /",
    "T04bsa047_u:1004": " candrapradīpasutre yathā-",
    "T04bsa047_u:1005": " akampiyaḥ śamathabalena bhoti śailopamo bhoti vipaśyanāya /",
    "T04bsa047_u:1006": " ityuktam / ataḥ ubhayena yogakaraṇaṃ sthitam /",
    "T04bsa047_u:1007": " tatra ādau saṃprati tena yoginā sukhaṃ śīghraṃ ca śamatha-vipaśyanāsiddhaye śamathavipaśyanāsambhāraḥ sevanīyaḥ /",
    "T04bsa047_u:1008": " tatra śamathasaṃbhāraḥ katamaḥ?",
    "T04bsa047_u:1009": " anukūladeśavāsaḥ,",
    "T04bsa047_u:1010": " alpecchatā,",
    "T04bsa047_u:1011": " santuṣṭiḥ,",
    "T04bsa047_u:1012": " kriyābāhulyaparihāraḥ,",
    "T04bsa047_u:1013": " śīlaviśuddhiḥ icchādivikalpaparityāgaśca /",
    "T04bsa047_u:1014": " tatra pañcaguṇayukto hi deśo 'nukūlo jñātavyaḥ /",
    "T04bsa047_u:1015": " vastrabhojanādeḥ akṛcchreṇa prāptitvāt sulabdhaḥ,",
    "T04bsa047_u:1016": " durjanaśatrvādyanavasthitatvāt susthānam,",
    "T04bsa047_u:1017": " nīrogabhūmitvāt subhūmiḥ,",
    "T04bsa047_u:1018": " mitraśīlavatsamadṛṣṭitvāt sanmitram,",
    "T04bsa047_u:1019": " divā bahujanāpūritatvād rātrau alpaśabdatvācca syuyuktam /",
    "T04bsa047_u:1020": " alpecchatā katamā?",
    "T04bsa047_u:1021": " cībarāderautkṛṣṭamasya ādhikyasya vā anadhyavasanam /",
    "T04bsa047_u:1022": " saṃtuṣṭiḥ katamā? (Bhk 207)",
    "T04bsa047_u:1023": " abaramātracivarāḍilābhena yaḥ sadā santoṣaḥ /",
    "T04bsa047_u:1024": " kriyābāhulyaparihāraḥ katamaḥ?",
    "T04bsa047_u:1025": " krayavikrayādiduṣkarmaparihāraḥ,",
    "T04bsa047_u:1026": " gṛhastha-pravrajitānyatamātisaṃstutipariharaḥ,",
    "T04bsa047_u:1027": " oṣadhinirmāṇanakṣatragaṇānādiparihāraśca /",
    "T04bsa047_u:1028": " śīlaviśuddhiḥ katamā?",
    "T04bsa047_u:1029": " saṃvaradvaye 'pi prakṛti-pratikṣepasāvadyaśikṣāpadābhaṅgatā,",
    "T04bsa047_u:1030": " pramādabhaṅge 'pi śīghrātiśīghraṃ paścāttāpena yathādharmācaraṇam /",
    "T04bsa047_u:1031": " śrāvakasaṃvare pārājikapratividhāne 'yogyaṃ kathanaṃ yadasti tasminnapi paścāttāpaḥ,",
    "T04bsa047_u:1032": " paścācca akaraṇa-manasikāraḥ /",
    "T04bsa047_u:1033": " yaccittena yatkarmaṃ kṛtam,",
    "T04bsa047_u:1034": " taccitte niḥsvabhāvatāpratisaṃkhyānad sarvadharmaniḥsvabhāvatābhāvanātvāt tatchīlaviśuddhireva vaktavyā /",
    "T04bsa047_u:1035": " tattu āryājātaśatrukaukṛtyavinodanād avaboddhavyam /",
    "T04bsa047_u:1036": " tasmāt kaukṛtyābhāvaṃ kṛtvā bhāvanāyām abhiyogaḥ karttavyaḥ /",
    "T04bsa047_u:1037": " kāmeṣvapi iha janmāntare ca bhāvino vividhadoṣān manasikṛtya teṣu vikalpaḥ pariharttavyaḥ /",
    "T04bsa047_u:1038": " etāvatā saṃsārabhāvaḥ priyo 'priyo vāpi tatsarvaṃ tu vināśadharmi asthiraṃ ca /",
    "T04bsa047_u:1039": " niścayena tatsarvasmin mayi ca aciraṃ viyoge bhāve sati mama tasmin katham adhyavasitādirbhaved iti bhāvanayā sarve vikalpāḥ pariharttavyāḥ",
    "T04bsa047_u:1040": " vipaśyanā-sambhāraḥ katamaḥ?",
    "T04bsa047_u:1041": " satpuruṣāśrayaḥ,",
    "T04bsa047_u:1042": " bahuśrutaparyeṣaṇā,",
    "T04bsa047_u:1043": " yoniśomanasikāraśca /",
    "T04bsa047_u:1044": " tatra kīdṛśaṃ satpuruṣam āśrayed iti cet- yo bahuśrutaḥ prasannavāk,",
    "T04bsa047_u:1045": " kāruṇiko nirvitsahaśca /",
    "T04bsa047_u:1046": " tatra bahuśrutaparyeṣṭiḥ katamā?",
    "T04bsa047_u:1047": " yat sādaraṃ bhagavaddvādaśāṅgadharmapravacananeyārthanītārthātiśravaṇam /",
    "T04bsa047_u:1048": " ittham āryasaṃdhinirmocane- “yatheccham āryākhyānāśravaṇaṃ hi vipaśyanāvighnaḥ” iti uktam /",
    "T04bsa047_u:1049": " tatraiva “vipaśyanā ca śravaṇamananābhyāmutpannaviśuddhadṛṣṭihetorūtpadyate /",
    "T04bsa047_u:1050": " āryānārāyaṇaparipṛcchāyām api- “śrutimati prajñāpradurbhavati /",
    "T04bsa047_u:1051": " prajñāvataḥ kleśāḥ praśāmyanti /” ityuktam /” ityuktam /",
    "T04bsa047_u:1052": " (Bhk 208)",
    "T04bsa047_u:1053": " yoniśomanasikāraḥ katamaḥ?",
    "T04bsa047_u:1054": " yasya nītārthasūtraneyārthasūtrādisunirṇayastādṛśe bodhisattve niḥśaṅke sati bhāvanāyām aikāntikaniścayo bhaviṣyati /",
    "T04bsa047_u:1055": " anyathā saṃśayāndolitayānasthitastu śṛṅgāṭakamadhyagatamanuṣyavat kutrāpi aikāntikaniścayo na bhaviṣyati /",
    "T04bsa047_u:1056": " yoginā tu sadā matsyamāṃsādi parihṛtya apratikūlaṃ bhojanaṃ niyatamātrakaṃ bhoktavyam /",
    "T04bsa047_u:1057": " tathā tena sāñcitasakalaśamathavipaśyanāsambhāreṇabodhisattvena bhāvanāyāṃ praveṣṭavyam /",
    "T04bsa047_u:1058": " tatra prathamaṃ tāvad yogī bhāvanākāle sarvam itikaraṇīyaṃ parisamāpyaṃ kṛtamūtrapurīṣaḥ",
    "T04bsa047_u:1059": " kaṇṭakasvarādirahite mano 'nūkūle pradeśe sthitvā mayā sarvasattvā bodhimaṇḍe niṣpādayitavyā iti viniścayan,",
    "T04bsa047_u:1060": " sakalajagadabhyuddharaṇāśayo mahākaruṇām āmukhīkṛtya daśadigavasthitān sarvabuddhabhodhisattvān",
    "T04bsa047_u:1061": " pañcāṅgena praṇipatyāgrato buddhabodhisattvan paṭādau sthāpayitvā anyatra vā yathāvat",
    "T04bsa047_u:1062": " tebhyaśca yathāruci pūjāstavanaṃ kṛtvā svapāpaṃ pradeśya,",
    "T04bsa047_u:1063": " sakalasya jagataḥ puṇyam anumodya,",
    "T04bsa047_u:1064": " mṛdutarasukhāsane vairocanabhaṭṭārakabaddhaparyaṅkena ardhaparyaṅkena vā niṣpādya nātyunmūīlite nātinimīlite nāsikāgravinyaste cakṣuṣī kṛtvā,",
    "T04bsa047_u:1065": " nātinamraṃ nātistabdham ṛjukāyaṃ praṇidhāyāntarmukhāvarjitasmṛtirupaviśet /",
    "T04bsa047_u:1066": " tataḥ skandhau samau sthāpayet /",
    "T04bsa047_u:1067": " śiro nonnatam nāvanataṃ eka-pārśve niścalaṃ sthāpayitavyam /",
    "T04bsa047_u:1068": " kiṃ tarhi nābhipraguṇā nāsikā sthāpayitavyā /",
    "T04bsa047_u:1069": " dantoṣṭhaṃ mṛdu sthāpanīyam /",
    "T04bsa047_u:1070": " jivhā coparidantamūle sthāpanīyā /",
    "T04bsa047_u:1071": " āśvāspraśvāsāstu na saśabdā nāpi sthūlā nāpi tvaritāḥ karaṇīyāḥ /",
    "T04bsa047_u:1072": " kiṃ tvasaṃlakṣyamāṇā mandaṃ mandamanābhogena yathā praviśeyurnirgaccheyurvā tathā karaṇiyam /",
    "T04bsa047_u:1073": " tatra prathamaṃ tāvat śamatho nispādayitavyaḥ,",
    "T04bsa047_u:1074": " bāhyaviṣayavikṣepaśānteḥ āntarālambane satataṃ svarasavāhi prītiprasrabdhivaccitta eva sthitistu śamatha iti ucyate /",
    "T04bsa047_u:1075": " tasyaiva śamathasyālambanakāle yastattva-vicāraḥ sā vipaśyanā /",
    "T04bsa047_u:1076": " āryaratnameghe yathā- “śamathaścittaikāgratā /",
    "T04bsa047_u:1077": " vipaśyanā bhūtapratyavekṣeti” uktam /",
    "T04bsa047_u:1078": " (Bhk 209)",
    "T04bsa047_u:1079": " āryasaṃdhinirmocane 'pi- “bhagavan kathaṃ śamathaparigaveṣaṇaṃ vipaśyanākauśalaṃ cāsti? ucyate /",
    "T04bsa047_u:1080": " maitreya/",
    "T04bsa047_u:1081": " mayā dharmopacāro vyavasthāpitaḥ /",
    "T04bsa047_u:1082": " tadyathā- ye sūtrageyavyākaraṇa-gāthā-udāna-nidāna-avadāna-itivṛttaka-jātaka-vaipulya-adbhūtadharma-upadeśa-vargāḥ bodhisattvebhya ākhyātāste bodhisattvaiḥ saṃśrutya saṃdhārya,",
    "T04bsa047_u:1083": " pāṭhamabhyasya,",
    "T04bsa047_u:1084": " manasā samparīkṣya,",
    "T04bsa047_u:1085": " dṛṣṭyā supratividdhaya sa ekākī viviktasthaḥ,",
    "T04bsa047_u:1086": " antaḥ pratisaṃlīnaḥ,",
    "T04bsa047_u:1087": " yathāsucintitān tāneva dharmān manasikṛtya,",
    "T04bsa047_u:1088": " yena cittena manasikārastaccitābhyantaraṃ satataṃ manasikāreṇa manasikāraḥ /",
    "T04bsa047_u:1089": " tathā praviśya tatra bahuśaḥ sthitaḥ tasyāṃ kāyaprasrabdhicittaprasrabdhisambhavaśca yo 'sti sa tu śamatha iti /",
    "T04bsa047_u:1090": " tarhi bodhisattvaḥ śamathaparigaveṣaṇaṃ karoti /",
    "T04bsa047_u:1091": " tena kāyaprasrabdhiḥ,",
    "T04bsa047_u:1092": " cittaprasrabdhiśca /",
    "T04bsa047_u:1093": " te prāpya tatraiva sthitaḥ,",
    "T04bsa047_u:1094": " cittavikṣepaṃ vihāya yathā cintitadharmaḥ teṣāmeva abhyantare samādhigocarapratibimbaṃ pratyavekṣate,",
    "T04bsa047_u:1095": " adhimucyate,",
    "T04bsa047_u:1096": " tādṛk samādhigocarapratibimbam,",
    "T04bsa047_u:1097": " tajjñeyarthe vivicyate pravivecanaṃ parikalpanaṃ paryavekṣaṇaṃ kṣāntiḥ,",
    "T04bsa047_u:1098": " kāmo viśiṣṭaivbhāgo darśanam,",
    "T04bsa047_u:1099": " adhigamaśca yo 'sti,",
    "T04bsa047_u:1100": " sā tu vipaśyanā iti,",
    "T04bsa047_u:1101": " tathā ca bodhisattvavipaśyanā kauśalam ityuktam / “",
    "T04bsa047_u:1102": " tatra śamathābhinirhārakāmo yogī prathamaṃ tāvat sūtrageyādisakalapravacanaṃ tu tathatāparāyaṇam,",
    "T04bsa047_u:1103": " tathatāpragbhāram,",
    "T04bsa047_u:1104": " tathatāpravaṇama iti sarvaṃ saṃgrāhya tatra cittam upasthāpayet /",
    "T04bsa047_u:1105": " etāvatā kiyadākāreṇa sarvadharmasaṃgrahabhute skandhādau tatra cittam upasthāpayet /",
    "T04bsa047_u:1106": " etāvatā yathādṛṣṭa-yathāśrutabuddhapratimāyāṃ cittaṃ sthāpitavyam /",
    "T04bsa047_u:1107": " āryasamādhirāje yathā-",
    "T04bsa047_u:1108": " suvarṇavarṇena samucchrayeṇa samantaprāsādiku lokanāthaḥ /",
    "T04bsa047_u:1109": " yasyātra ālambani cittu vartate samāhitaḥ socyati bodhisattva // iti uktam /",
    "T04bsa047_u:1110": " (Bhk 210)",
    "T04bsa047_u:1111": " tathā yatra icchālambanaṃ tasmin cittaṃ sthāpayitvā tatraiva uparyupari satataṃ cittaṃ sthāpayet /",
    "T04bsa047_u:1112": " tatra upasthāpya cittam īdṛśamevaṃ parīkṣeta /",
    "T04bsa047_u:1113": " 'kim ālambanaṃ sugṛṇhāti līyate vā athavā bāhyaviṣayavyasekād vikṣipyate iti parīkṣitavyam /",
    "T04bsa047_u:1114": " tatra yadi styānamiddhābhibhavād cittaṃ līnaṃ vā layābhiśaṅkā darśane tatkāle pramodya vastuni buddhapratimādau vā alokasaṃjñāmanasikaraḥ kartavyaḥ",
    "T04bsa047_u:1115": " atha layam upaśāmya yathāpi tatraiva ālambane cittālambanam atisphuṭadarśanaṃ bhavati tathā karaṇiyam /",
    "T04bsa047_u:1116": " yadā tu jātyandhavad andhakārapraviṣṭapuruṣavad vā vinimīlitākṣavad vā cittam ālambanaṃ atisphuṭaraṃ na paśyati tadā līnaṃ veditavyam /",
    "T04bsa047_u:1117": " yadā bāhyarūpādau teṣāṃ guṇakalpanayā dhāvanena,",
    "T04bsa047_u:1118": " anyamanasikāreṇa vā pūrvānubhūtaviṣayecchayā cittauddhatyaṃ vā auddhatyaśaṅkādarśanaṃ vā tadā sarve saṃskārā anityā duḥkhādimanosaṃvegavastu manasi karttavyam /",
    "T04bsa047_u:1119": " tataḥ vikṣepaśāntiṃ kṛtvā smṛtisamprajanyarajjunā manonāgaḥ tadālambanastambhe eva bandhitavyaḥ /",
    "T04bsa047_u:1120": " yadā layauddhatye na bhavataḥ tadālambena cittapraśamavahitāṃ paśyet,",
    "T04bsa047_u:1121": " tadā ābhogaśithilikaraṇād upekṣayā tatkāle yāvadicchaṃ tiṣṭhet /",
    "T04bsa047_u:1122": " itthaṃ bhāvitaśamathasya taccharīrasya cittasya ca praśrabdhirbhaviṣyati /",
    "T04bsa047_u:1123": " yathecchālambane cittaṃ svavaśe bhaviṣyati /",
    "T04bsa047_u:1124": " tadā śamatho niṣpanno veditavyaḥ /",
    "T04bsa047_u:1125": " tataḥ śamathaṃ niṣpādya vipaśyanāṃ bhāvayet /",
    "T04bsa047_u:1126": " īdṛśaṃ ca mantavyam bhagavataḥ sarvavacanaṃ tu subhaṣitam,",
    "T04bsa047_u:1127": " sākṣāt paramparayā vā tattvapratyakṣavyañajanaṃ tattvaparāyaṇameva ca /",
    "T04bsa047_u:1128": " tattvajñāne ālokobhdavāt tamonirāsavat sarvadṛṣṭijālaviyogo bhaviṣyati /",
    "T04bsa047_u:1129": " śamathamātreṇa jñānaśuddhirna bhaviṣyati,",
    "T04bsa047_u:1130": " āvaraṇa-tamonirāsaścāpi na bhaviṣyati /",
    "T04bsa047_u:1131": " prajñayā ca tattvasamyagbhāvanāyāṃ jñānaviśuddhirbhaviṣyati /",
    "T04bsa047_u:1132": " prajñayā eva tattvamavagamyate prajñayaiva āvaraṇaṃ samyak prahīyate /",
    "T04bsa047_u:1133": " (Bhk 211) tasmānmayā śamathe sthitvā prajñayā tattvaṃ paryeṣitavyam /",
    "T04bsa047_u:1134": " śamathamātreṇa saṃtoṣo na karaṇīya iti vicāraṇīyam /",
    "T04bsa047_u:1135": " kīdṛśaṃ ca tattvam iti cet?",
    "T04bsa047_u:1136": " yat paramārthataḥ sarvavastupudgala dharmātmaśūnyam,",
    "T04bsa047_u:1137": " tatprajñāparimitayā adhigamyate na cānyathā /",
    "T04bsa047_u:1138": " āryasaṃdhinirmocane yathoktam “bhagavan/",
    "T04bsa047_u:1139": " kayā pāramitayā bodhisattvaḥ dharmaniḥsvabhāvatāṃ gṛṇhīyāt?",
    "T04bsa047_u:1140": " avalokiteśvara/",
    "T04bsa047_u:1141": " prajñāpāramitayā gṛhyate /",
    "T04bsa047_u:1142": " ” iti /",
    "T04bsa047_u:1143": " tasmāt śamathe sthitvā prajñāṃ bhāvayet /",
    "T04bsa047_u:1144": " tatraivaṃ yogī vicārayet,",
    "T04bsa047_u:1145": " 'pudgalaḥ na skandhadhātvāyatanavyatirikta upalabhyate /",
    "T04bsa047_u:1146": " na cāpi pudgalaḥ skandhādisvabhavaḥ /",
    "T04bsa047_u:1147": " te skandhādayastu anityāḥ,",
    "T04bsa047_u:1148": " anekasvabhāvatvāt pudgalasya ca nityaikarūpeṇa parairupakalpitatvāt /",
    "T04bsa047_u:1149": " nāpi tattvānyatvābhyām anabhilāpyapudgalasya vastutvaṃ yuktam /",
    "T04bsa047_u:1150": " vastusataḥ prakārāntarābhāvāt /",
    "T04bsa047_u:1151": " tasmāt tadyathā bhrama eva ayaṃ lokasya yadutāhaṃ memeti vicāritavyam /",
    "T04bsa047_u:1152": " dharmanairātmyamapi evaṃ bhavanīyam /",
    "T04bsa047_u:1153": " dharma iti saṃkṣepataḥ pañcaskandho dvādaśāyatanam,",
    "T04bsa047_u:1154": " aṣṭādaśadhātavaśca /",
    "T04bsa047_u:1155": " tatra ye ca skandhāyatanadhāturūpiṇaḥ,",
    "T04bsa047_u:1156": " na te paramārthataḥ cittākāravyatiriktāḥ /",
    "T04bsa047_u:1157": " tatparamāṇuśo vibhāge paramāṇavo 'pi bhāgaśaḥ svabhāvatāpratyavekṣamāṇāḥ svabhāvaniścayagrahaṇābhāvāt /",
    "T04bsa047_u:1158": " tasmād anādikālikavitatharūpādyabhiniveśavaśāt svapnopalabhyamānarūpādipratibhāsavad bālānāṃ cittameva bahiḥ vicchinnamiva rūpādipratibhāsaṃ khyāti /",
    "T04bsa047_u:1159": " paramārthatastatra rūpādistu na cittākāravyatirikta iti vicārayet /",
    "T04bsa047_u:1160": " tad evaṃ traidhātukamidaṃ tu cittamātramiti cintayet /",
    "T04bsa047_u:1161": " sa evaṃ cittameva sakaladharmaprajñaptiṃ niścitya tatra pratyavekṣya ca sarvadharmāṇāṃ svabhāvaḥ pratyavekṣito bhavatīti cittasvabhāvamapi pratyavekṣate",
    "T04bsa047_u:1162": " sa evaṃ vicārayati /",
    "T04bsa047_u:1163": " cittamapi paramārthaḥ satyaṃ bhavitum na yujyate /",
    "T04bsa047_u:1164": " yadā hi alīkasvabhāvarūpādyākaropagrahaṇe cittameva citrākāraṃ pratibhāsate,",
    "T04bsa047_u:1165": " tadā satyatvaṃ kutra bhavet /",
    "T04bsa047_u:1166": " yathā rūpādī (Bhk 212)",
    "T04bsa047_u:1167": " alīkaṃ tathā cittamapi tadavyatiriktatvād alīkameva /",
    "T04bsa047_u:1168": " yathā citrākāratayā rūpādayo naikānekasvabhāvāḥ tathā cittamapi tadavyatirekeṇa anikānekasvabhāvam /",
    "T04bsa047_u:1169": " tasmāt māyādisvabhāvopamameva cittam /",
    "T04bsa047_u:1170": " yathā cittamevaṃ sarvadharmā api māyāsvabhāvasadṛśā eva iti vicārayet /",
    "T04bsa047_u:1171": " tena tathā prajñayā cittasvabhāve pratyevekṣamāṇe paramārthataḥ cittam abhyantare 'pi nopalabhate,",
    "T04bsa047_u:1172": " bāhye 'pi nopalabhate,",
    "T04bsa047_u:1173": " anubhayo 'pi nopalabhate,",
    "T04bsa047_u:1174": " atītacittamapi nopalabhate,",
    "T04bsa047_u:1175": " anāgatamapi nopalabhate,",
    "T04bsa047_u:1176": " pratyutpannamapi nopalabhate /",
    "T04bsa047_u:1177": " nāpi cittamutpādyamānaṃ kuto 'pyāgacchati,",
    "T04bsa047_u:1178": " nāpi nirudhyamānaṃ kvacidapi gacchati /",
    "T04bsa047_u:1179": " cittaṃ tu agrāhyam anirdeśyam, arūpam ca /",
    "T04bsa047_u:1180": " anirdeśyam agrahyam arūpam ca yadasti tasya svabhāvaḥ kīdṛśaḥ?",
    "T04bsa047_u:1181": " tathā āryaratnakūṭe yathoktam- “kāśyapa/",
    "T04bsa047_u:1182": " cittaṃ tu parigaveṣyamāṇaṃ na labhyate /",
    "T04bsa047_u:1183": " yanna labdhaṃ tanna ālambyate yacca nālambyate /",
    "T04bsa047_u:1184": " tannātītam,",
    "T04bsa047_u:1185": " nānāgatam,",
    "T04bsa047_u:1186": " na ca pratyutpannam /",
    "T04bsa047_u:1187": " ” iti vistaraḥ /",
    "T04bsa047_u:1188": " tad evaṃ parīkṣyamāṇe cittasya ādiṃ na samanupasyati,",
    "T04bsa047_u:1189": " antaṃ na samanupaśyati madhyaṃ na samanupaśyati /",
    "T04bsa047_u:1190": " yathā ca cittam anantamadhyaṃ tathā sarvadharmānapi anantamadhyam avagacchet /",
    "T04bsa047_u:1191": " tena tadevaṃ cittam anantamadhyam avagamya kimapi cittasvabhāvaṃ nopalabhate /",
    "T04bsa047_u:1192": " yadapi cittaṃ parīkṣyate tadapi śūnyaṃ pratividhyati /",
    "T04bsa047_u:1193": " tatpratividhyamāne cittaviṭhapanāsvabhāvaṃ rūpādisvabhāvamapi na samanupaśyati /",
    "T04bsa047_u:1194": " tena tathā prajñayā sarvadharmasvabhāvasya asamanudarśanatvād rūpaṃ nityam anityaṃ vā,",
    "T04bsa047_u:1195": " śūnyam aśūnyaṃ vā,",
    "T04bsa047_u:1196": " sāsravam anāsravaṃ vā,",
    "T04bsa047_u:1197": " utpannam anutpannaṃ vā,",
    "T04bsa047_u:1198": " bhāvo 'bhāvo vetī na vikalpayati /",
    "T04bsa047_u:1199": " yathā rūpaṃ na vikalpayati tathā vedanāsaṃjñāsaṃskāravijñāneṣvapi na vikalpayati /",
    "T04bsa047_u:1200": " asiddhe dharmiṇi tasya viśeṣaṇānāmapi asiddhatvāt,",
    "T04bsa047_u:1201": " tatra kathaṃ vikalpayet /",
    "T04bsa047_u:1202": " tad evaṃ prajñayā parīkṣyamāṇo (Bhk 213)",
    "T04bsa047_u:1203": " yadā yoginā kasyacid vastunaḥ svabhāvaparamārthaniścayo na gṛhyate,",
    "T04bsa047_u:1204": " tadā nirvikalpasamādhau praviśati /",
    "T04bsa047_u:1205": " sarvadharmaniḥsvabhāvatā api avagamyate /",
    "T04bsa047_u:1206": " yaḥ prajñayā vastusvabhāvaṃ pratyavekṣya na bhāvayan,",
    "T04bsa047_u:1207": " manasikāraparihāramātraṃ bhāvayati,",
    "T04bsa047_u:1208": " tasya vikalpaḥ kadāpi na nivartate,",
    "T04bsa047_u:1209": " na ca niḥsvabhāvatāvabodho 'pi bhaviṣyati,",
    "T04bsa047_u:1210": " prajñālokābhāvāt /",
    "T04bsa047_u:1211": " evaṃ samyakpratyavekṣaṇāt samyagyathāvajjñānāgnibhāve 'raṇimanthanāgnivat kalpanāvṛkṣo dahyate iti bhagavatā uktam /",
    "T04bsa047_u:1212": " tathā uktam āryaratnameghe- “sa evam apakṣālakuśalaḥ sarvaprapañcavigamāya śūnyatābhāvanāya yogamāpadyate /",
    "T04bsa047_u:1213": " sa śūnyatābhāvanabahulo yeṣu yeṣu sthāneṣu cittaṃ prasarati,",
    "T04bsa047_u:1214": " cittamabhiramate,",
    "T04bsa047_u:1215": " tāni tāni sthānāni svabhāvataḥ parigaveṣamāṇaḥ śūnyaṃ pratividhyati /",
    "T04bsa047_u:1216": " yat cittaṃ tadapi parīkṣamāṇaḥ śūnyaṃ pratividhyati,",
    "T04bsa047_u:1217": " yenāpi cittena parīkṣate tad api svabhāvataḥ śūnyaṃ parigaveṣyamāṇaṃ pratividhyati /",
    "T04bsa047_u:1218": " sa evam upaparīkṣamāṇo nirnimittatāyāṃ yogamāpadyate /",
    "T04bsa047_u:1219": " ” iti bhavati /",
    "T04bsa047_u:1220": " anena tu paryavekṣaṇapūrvagāmitāyāḥ nirnimittatāpraveśaṃ darśayati /",
    "T04bsa047_u:1221": " manasikāraparihāramātram,",
    "T04bsa047_u:1222": " prajñayā vastusvabhāvatāṃ ca avicārya,",
    "T04bsa047_u:1223": " avikalpatāpraveśam asaṃbhāvya,",
    "T04bsa047_u:1224": " atisphuṭataraṃ darśayati /",
    "T04bsa047_u:1225": " tathā tayā prajñayā rūpādivastusvabhāvaṃ samyag yathāvat parīkṣya dhyāyati,",
    "T04bsa047_u:1226": " rūpādau sthitvā dhyānaṃ na karoti /",
    "T04bsa047_u:1227": " ihalokaparalokayormadhye sthitvā dhyānaṃ na karoti,",
    "T04bsa047_u:1228": " tadrūpādyanupalambhāt /",
    "T04bsa047_u:1229": " tasmād apratiṣṭhitadhyāna iti ucyate /",
    "T04bsa047_u:1230": " prajñayā skalavastusvabhāvatāṃ prativīkṣya yasmād anupalambhaṃ dhyāyati- tasmāt prajñottaradhyāyī iti ucyate /",
    "T04bsa047_u:1231": " āryagaganagañja-āryaratnacūḍādiṣu yathā nirdiṣṭam /",
    "T04bsa047_u:1232": " sa evaṃ pudgaladharmanairātmyamayaṃ tattvamavatīrṇaḥ,",
    "T04bsa047_u:1233": " aparasya parīkṣaṇīyasya darśanīyasya ca abhāvād uparatam,",
    "T04bsa047_u:1234": " vitarka-vicāra-anabhilāpyaikarasena manasā svarasavāhinā anabhisaṃskāratastattvameva (Bhk 214)",
    "T04bsa047_u:1235": " sphuṭataraṃ bhāvayan tiṣṭhet /",
    "T04bsa047_u:1236": " tatra ca sthitaścittasaṃtānaṃ na vikṣipet /",
    "T04bsa047_u:1237": " yadāntarā rāgādīnāṃ cittaṃ bahirdhā vikṣapet tadā vikṣepaṃ viditvā śighram aśubhabhāvanādivikṣepam upaśamya śīghraṃ tathatāyāṃ cittam uparyupari praveśayet /",
    "T04bsa047_u:1238": " yadā tu tatrānabhirataṃ cittaṃ paśyet,",
    "T04bsa047_u:1239": " tadā samādherguṇadarśanād abhiratiṃ tatra bhāvayet /",
    "T04bsa047_u:1240": " vikṣepe ca doṣadarśanād aratiṃ praśamayet /",
    "T04bsa047_u:1241": " atha styānamiddhābhibhavād yadā sphuṭapracāratayā līnaṃ cittaṃ paśyet,",
    "T04bsa047_u:1242": " layābhiśaṅkitaṃ vā tadā pūrvavat pramodyavastu manasikāreṇa śīghraṃ layamupaśamayet /",
    "T04bsa047_u:1243": " punaḥ tad eva tattvālambanam atidṛḍhataraṃ gṛṇhīyāt /",
    "T04bsa047_u:1244": " yadi tadā pūrvahasitaramitānyanusmṛtya cittamantarā samṛddhataṃ paśyed auddhatyābhiśaṅkitaṃ vā tadā anityatādisaṃvegavastumanasikārād vikṣepaṃ śamayet /",
    "T04bsa047_u:1245": " tataḥ punastatraiva tattve cittānabhisaṃskāravāhitāyāṃ yatnaṃ kurvīta /",
    "T04bsa047_u:1246": " atha yadā layauddhatyābhyāṃ viviktatayā samapravṛttaṃ svarasavāhisphuṭataraṃ tatraiva tattve cittaṃ utpādayate,",
    "T04bsa047_u:1247": " tadā bhogaśithilīkaraṇād upekṣaṇiyam /",
    "T04bsa047_u:1248": " yadi samapravṛtte citte sati ābhogaḥ kriyate,",
    "T04bsa047_u:1249": " tadā cittaṃ vikṣepyate /",
    "T04bsa047_u:1250": " līne 'pi citte sati,",
    "T04bsa047_u:1251": " yadyābhogo na kriyate,",
    "T04bsa047_u:1252": " tadā atilīnatvād vipaśyanārahitaṃ,",
    "T04bsa047_u:1253": " cittaṃ ca jātyandhavad bhaviṣyati /",
    "T04bsa047_u:1254": " tasmāccitte līne sati bhogaṃ kuvīta /",
    "T04bsa047_u:1255": " samapravṛtte sati bhogaṃ na kurvīta /",
    "T04bsa047_u:1256": " yadā ca vipaśyanāṃ bhāveyat prajñātiriktatarā bhavet,",
    "T04bsa047_u:1257": " tadā śamathasyālpatvāt pravātasthita-pradīpavat pracalatvāccittasya na sphuṭaraṃ tattvadarśanaṃ bhavet /",
    "T04bsa047_u:1258": " atastadā śamathau bhāvayitavyaḥ /",
    "T04bsa047_u:1259": " śamathasyābhyadhikye 'pi prajñā bhāvayitavyā /",
    "T04bsa047_u:1260": " yadā ubhayaṃ samapravṛttaṃ tadā anabhisaṃskāreṇaiva tāvat sthātavyaṃ yāvat kāyacittapīḍā na bhavet /",
    "T04bsa047_u:1261": " satyāṃ kāyādipīḍāyāṃ tadantarā sakalameva lokaṃ māyāmarīcisvapnajalacandropamapratibhāsavad dṛṣṭvā īdṛśaṃ cintanīyam /",
    "T04bsa047_u:1262": " amī sattvāstu evaṃ vidhadharmagāmbhiryānavabodhatayā saṃsāre saṃkliṣṭāḥ /",
    "T04bsa047_u:1263": " tato 'haṃ kariṣyāmi tāṃstāṃ dharmatām avabodhayeyuḥ,",
    "T04bsa047_u:1264": " tathā kariṣyāmi' iti cintayan mahākaruṇāṃ bodhicittābhimukhīṃ kurvita /",
    "T04bsa047_u:1265": " tato viśramya punarapi tathaiva sarvadharmanirābhāsaṃ samādhimavataret /",
    "T04bsa047_u:1266": " citte 'tikhede sati,",
    "T04bsa047_u:1267": " tathaiva viśramet /",
    "T04bsa047_u:1268": " ayaṃ tu śamathavipaśyanāyuganaddhapravṛttimārgaḥ savikalpanirvikalpapratibimbam ālambate /",
    "T04bsa047_u:1269": " evaṃ yogī anena krameṇa ghaṭikām ardhapraharam ekapraharaṃ vā yāvatkālecchāparyantaṃ tattvaṃ bhāvayan tiṣṭhet /",
    "T04bsa047_u:1270": " idaṃ tvarthapravicayadhyānam āryalaṅkāvatāre (Bhk 215) nirdiṣṭam /",
    "T04bsa047_u:1271": " tata icchayā samādherutthātuṃ paryaṅkam abhittvaivam anuvicintayet,",
    "T04bsa047_u:1272": " amī dharmāḥ sarve paramārthataḥ niḥsvabhāvāḥ santo 'pi saṃvṛtau vyavasthitā eva /",
    "T04bsa047_u:1273": " tathāsati karmaphalasambandhādayaḥ kathaṃ vyavasthitāḥ syuḥ?",
    "T04bsa047_u:1274": " bhagavatā coktam-",
    "T04bsa047_u:1275": " “bhāvā vidyanti saṃvṛtyā paramārthe na bhāvakāḥ /” ityuktam /",
    "T04bsa047_u:1276": " amī bālabuddhayo niḥsvabhāvavastuṣu bhāvādisamāropeṇa viparyastabuddhayo bhavanti /",
    "T04bsa047_u:1277": " cirakālaṃ saṃsāracakre paribhramanti,",
    "T04bsa047_u:1278": " tato 'haṃ kariṣyāmi anuttarapuṇyajñānasambhāraṃ paripūrya,",
    "T04bsa047_u:1279": " tataḥ sarvajñapadaṃ prāpya tān dharmatām avabodhayeyam /",
    "T04bsa047_u:1280": " evaṃ vicintayet /",
    "T04bsa047_u:1281": " atha śanaiḥ paryaṅkaṃ bhittvā daśadigvyavasthitān sarvabuddhobodhisattvān praṇipatya tebhyaśca pūjāstotropahāraṃ kṛtvāryabhadracaryādimahāpraṇidhānaṃ praṇidadhīta /",
    "T04bsa047_u:1282": " tataḥ śūnyatākaruṇāgarbhasakaladānādipuṇyasaṃbhāropārjane 'bhiyogaḥ karaṇīyaḥ /",
    "T04bsa047_u:1283": " tathā ca sati taddhyānasarvākāravaropetaśunyatābhinirhāraḥ syāt /",
    "T04bsa047_u:1284": " āryaratnacūḍe yathoktam- “sa maitrīvarmasaṃnaddho mahākaruṇāsthāne sthitvā sarvākāravaropetaśūnyatābhinirhāradhyānaṃ karoti /",
    "T04bsa047_u:1285": " tatra sarvākāravaropetaśūnyatā katamā?",
    "T04bsa047_u:1286": " yā dānapagati-śīlānapagati-kṣāntyanapagati-vīryānapagati-dhyānānapagati-prajñanāpagati-upāyānapagatītyādivistaroktiriti /",
    "T04bsa047_u:1287": " ” bodhisattvastu sarvasattvaparipākaṃ kurvīta /",
    "T04bsa047_u:1288": " kṣetrakāyabahuparivārādisaṃpattiprādurbhāvopāyadānādikuśalaṃ cāvaśyaṃ seveta /",
    "T04bsa047_u:1289": " asati ca tathā buddhānām kṣetrādisaṃpattiryoktā sā kasya phalaṃ syāt /",
    "T04bsa047_u:1290": " tasmāt sarvākāravaropetaṃ tatsarvajñajñānaṃ tu dānādyupāyena paripūryamāṇatvād bhagavān tat sarvajñajñānam upāyena paryantagatam ityavocat /",
    "T04bsa047_u:1291": " tasmād bodhisattvena dānādyupāyo 'pi sevitavyo na tu śūnyatā eva /",
    "T04bsa047_u:1292": " āryasarvadharmavaipulye (Bhk 216)",
    "T04bsa047_u:1293": " “yo 'yaṃ maitreya/",
    "T04bsa047_u:1294": " ṣaṭpāramitāsamudāgamo bidhisattvānāṃ sambodhāya taṃ te mohapuruṣā evaṃ vakṣyanti,",
    "T04bsa047_u:1295": " prajñāpāramitāyām evaṃ bodhisattvena śikṣitavyam,",
    "T04bsa047_u:1296": " kiṃ śeṣābhiḥ pāramitābhiriti ucyante /",
    "T04bsa047_u:1297": " te 'nyāḥ pāramitā dūṣayitavyā maṃsyante /",
    "T04bsa047_u:1298": " tat kiṃ manyase ajita/",
    "T04bsa047_u:1299": " duṣprajñaḥ sa kāśirājo 'bhūd yena kapotārthena śyenāya svamāṃsāni dattāni?",
    "T04bsa047_u:1300": " maitreya āha,",
    "T04bsa047_u:1301": " no hīdaṃ bhagavan /",
    "T04bsa047_u:1302": " bhagavān āha- yāni mayā maitreya/",
    "T04bsa047_u:1303": " bodhisattvacaryāṃ caratā ṣaṭpāramitā-pratisaṃyuktāni kuśalamūlānyupacitāni,",
    "T04bsa047_u:1304": " apakṛtaṃ nu taiḥ kuśalamūlaiḥ?",
    "T04bsa047_u:1305": " maitreya āha no hīdaṃ bhagavan /",
    "T04bsa047_u:1306": " bhagavān āha- tvaṃ tāvad ajita/",
    "T04bsa047_u:1307": " ṣaṣṭikalpāna dānāpāramitāyāṃ samudāgataḥ,",
    "T04bsa047_u:1308": " ṣaṣṭikalpān śīlapāramitāyaṃ ṣaṣṭikalpān kṣāntipāramitāyāṃ ṣaṣṭikalpān viryapāramitāyāṃ ṣaṣṭikalpān dhyānapāramitāyāṃ ṣaṣṭikalpān prajñāpāramitāyāṃ samudāgataḥ /",
    "T04bsa047_u:1309": " tat te mohapuruṣā evaṃ vakṣyanti /",
    "T04bsa047_u:1310": " ekanayenaiva bodhiryaduta śūnyatānayeneti te caryāpariśuddhā bhavantītyādi / “",
    "T04bsa047_u:1311": " upāyarahite sati bodhisattvaḥ prajñayā eva tu śrāvakavat buddhakāryāṇi kartuṃ na śaknoti /",
    "T04bsa047_u:1312": " upāyasanāthaśca samartho bhavati /",
    "T04bsa047_u:1313": " āryaratnakūṭe yathoktam- “tadyathā kāśyapa/",
    "T04bsa047_u:1314": " amātyasaṃgṛhītā rājānaḥ sarvakāryāṇi kurvanti,",
    "T04bsa047_u:1315": " evameva upāyakauśalyasaṃgṛhītā bodhisattvasya prajñā sarvabuddhakāryāṇi karoti /",
    "T04bsa047_u:1316": " ” iti /",
    "T04bsa047_u:1317": " bodhisattvānāṃ mārgadṛṣṭerapyanyā tīrthikānāṃ śrāvakāṇāṃ ca mārgadṛṣṭirapyanyā /",
    "T04bsa047_u:1318": " evaṃ tīrthikamārgadṛṣṭistu ātmādau viparyāsayuktatvāt sarveṇa sarvaḥ prajñārahito mārgaḥ /",
    "T04bsa047_u:1319": " tasmāt te muktiṃ na prāpnuvanti /",
    "T04bsa047_u:1320": " śrāvakāṇāṃ tu mahākaruṇārahitatvād upāyāyukatā /",
    "T04bsa047_u:1321": " tasmāt te ekāntanirvāṇaparāyaṇāḥ bhavanti /",
    "T04bsa047_u:1322": " bodhisattvamārgastu prajñopāyayukto manyate /",
    "T04bsa047_u:1323": " tasmāt te apratiṣṭhitanirvāṇaparāyaṇā bhavanti /",
    "T04bsa047_u:1324": " bodhisattvānāṃ mārgastu prajñopāyayukto manyate /",
    "T04bsa047_u:1325": " tasmāt te apratisṭhitanirvāṇaṃ prāpnuvanti /",
    "T04bsa047_u:1326": " prajñābalena tu saṃsāre na patati,",
    "T04bsa047_u:1327": " upāyabalena ca nirvāṇe na patati /",
    "T04bsa047_u:1328": " tasmād āryagayāśīrṣe- “dvāvimau bodhisattvānāṃ saṃkṣiptau mārgau /",
    "T04bsa047_u:1329": " katamau dvau- yaduta prajñā copāyaśca /",
    "T04bsa047_u:1330": " ” ityākhyātam /",
    "T04bsa047_u:1331": " āryaśrīparamādye 'pi uktam- (Bhk 217)",
    "T04bsa047_u:1332": " “prajñāpāramitā tu 'mātā' asti,",
    "T04bsa047_u:1333": " upāyakauśalyaṃ ca 'pitā' asti /",
    "T04bsa047_u:1334": " “āryavimalakīrtinirdeśasūtre 'pi- “bodhisattvānāṃ kiṃ bandhanam?",
    "T04bsa047_u:1335": " kā ca muktiḥ?",
    "T04bsa047_u:1336": " anupāyena bhavagatiparigraho hi bodhisattvasya bandhanam /",
    "T04bsa047_u:1337": " upāyena bhavagatigamanaṃ muktiḥ /",
    "T04bsa047_u:1338": " prajñārahitabhāvagatiparigraho bodhisattvasya bandhanam /",
    "T04bsa047_u:1339": " prajñayā bhavagatigamanaṃ tu muktiḥ /",
    "T04bsa047_u:1340": " upāyena aparigṛhītā prajñā hi bandhanam /",
    "T04bsa047_u:1341": " upāyena parigṛhitā prajñā muktiḥ /",
    "T04bsa047_u:1342": " prajñayāparigṛhītopāyo bandhanam /",
    "T04bsa047_u:1343": " prajñayā gṛhītopāyaḥ muktiḥ iti” vistarena uktam /",
    "T04bsa047_u:1344": " bodhisattvasya prajñāmātrasevanaṃ tu śrāvakeṣṭanirvāṇapatitatvād bandhanavad bhaviṣyati /",
    "T04bsa047_u:1345": " apratiṣṭhitanirvāṇena muktirna bhaviṣyati /",
    "T04bsa047_u:1346": " tasmādupāyarahitā prajñā tu bodhisattvānāṃ bandhanamityucyate /",
    "T04bsa047_u:1347": " tasmād vāyupīḍitena agnisevanavad bodhisattvena viparyāsavāyumātraprahāṇatvāt sopyāprajñayā śūnyatā sevitavyā,",
    "T04bsa047_u:1348": " na tu śrāvakavat sākṣātkaraṇīyā /",
    "T04bsa047_u:1349": " yathā āryadaśadharmasūtre coktam- “kulaputra/",
    "T04bsa047_u:1350": " tadyathā yathā kaścinmanuṣyaḥ agniparicaryāṃ karoti,",
    "T04bsa047_u:1351": " sa tadagnisatkāraṃ karoti,",
    "T04bsa047_u:1352": " guruṃ karoti,",
    "T04bsa047_u:1353": " kintu so 'yamiti mayā so 'gniḥ satkṛtya,",
    "T04bsa047_u:1354": " gurūkṛtya mānitaśca iti kṛte 'pi eṣa dvābhyāṃ hastābhyāṃ parigṛhītavya iti na cintayati /",
    "T04bsa047_u:1355": " tat kasmāditi cet tannidhānne mayi kāyikaduḥkhaṃ cittadaurmanasyaṃ vā sambhāvyate iti cintanāt /",
    "T04bsa047_u:1356": " tathaiva ca bodhisattve 'pi nirvāṇāśayo 'pyasti,",
    "T04bsa047_u:1357": " nirvāṇa-pratyakṣaṃ na karoti /",
    "T04bsa047_u:1358": " tat kasya hetoriti cet?",
    "T04bsa047_u:1359": " tannidhānād ahaṃ bodhiṃ nirvarteyam iti cintanād” iti /",
    "T04bsa047_u:1360": " kevalam upāyamātrasevane 'pi bodhisattvaḥ pṛthagjanabhūmeranuttīrṇatvād atyavabaddha eva bhaviṣyati /",
    "T04bsa047_u:1361": " tasmāt prajñāsahitamupāyaṃ seveta /",
    "T04bsa047_u:1362": " evaṃ mantraparigṛhītaviṣavad bodhisattvakleśe 'pi prajñāparigrahabalena bhāvite sati amṛtikatā /",
    "T04bsa047_u:1363": " punaḥ svabhāvena abhyudayaphalaṃ dānādi yadasti tatra kimuta (Bhk 218) vaktavyam /",
    "T04bsa047_u:1364": " āryaratnakuṭe coktaṃ yathā- “tadyathāpi nāma kāśyapa/",
    "T04bsa047_u:1365": " mantrauṣadhaparigṛhītaṃ viṣaṃ na vinipātayati evameva bodhisattvānām kleśaḥ prajñāparigṛhitatvād api na śaknoti vinipātayitum iti / “",
    "T04bsa047_u:1366": " tasmād yena kāraṇena bodhisattva upāyabalena saṃsāramanutsṛjati tasmād nirvāṇe na patati /",
    "T04bsa047_u:1367": " yasmāt prajñābalena sakalālambanaṃ prahīyate tasmāt saṃsāre na patati,",
    "T04bsa047_u:1368": " tasmād apratiṣṭhitanirvāṇabuddhatvaṃ prāpyate /",
    "T04bsa047_u:1369": " tasmād āryagaganagañje 'pi uktam- “tatprajñānena hi sarvakleśāḥ parivarjyante /",
    "T04bsa047_u:1370": " upāyajñānena hi sarvasattvā na parityajyante /",
    "T04bsa047_u:1371": " ” iti /",
    "T04bsa047_u:1372": " āryasaṃdhinirmocane 'pi- “ekāntasattvārthavimukhasya ekāntasaṃskārābhisaṃskāravimukhasya nānuttarā samyaksaṃbodhiruktā mayeti /",
    "T04bsa047_u:1373": " ” tasmād buddhatvaprātukāmena prajñopāyau ubhau sevitavyau /",
    "T04bsa047_u:1374": " tatra lokottaraprajñābhāvanāvasare,",
    "T04bsa047_u:1375": " atisamāhitāvasare vā dānādyupāyasevanāsambhāvanāyāmapi tatra prayogatatpṛṣṭhalabdhaprajñayoḥ yo 'pi bhavati,",
    "T04bsa047_u:1376": " tadā upāyasevanaṃ bhavatyeva /",
    "T04bsa047_u:1377": " tasmāt prajñāpāyau yugapat pravartete /",
    "T04bsa047_u:1378": " punaraparaṃ bodhisattvānām ayaṃ hi prajñopāyayuganaddhavāhi mārgaḥ sarvasattvāvalokitamahākaruṇayā parigṛhītatvāt lokottaramārgaḥ sevyate,",
    "T04bsa047_u:1379": " utthānopāyakāle 'pi māyākāravad aviparyastameva dānādi sevyate /",
    "T04bsa047_u:1380": " āryākṣayamatinirdeśe 'pi yathoktam- “tatra ko hi bodhisattvopāyaḥ?",
    "T04bsa047_u:1381": " kaśca prajñābhinirhāra iti?",
    "T04bsa047_u:1382": " yataḥ samādhāne sattvāvalokitamahākaruṇāvalambane cittopasthāpanā sa eva upāyaḥ /",
    "T04bsa047_u:1383": " yataḥ śāntipraśāntisamāpattiḥ sā tu tatprajñā“iti vistaraḥ /",
    "T04bsa047_u:1384": " māradamanaparicchede 'pi uktam- “punaraparaṃ bodhisattvānāṃ samutkarṣikaprayogastu prajñājñānena abhiyogaṃ karoti /",
    "T04bsa047_u:1385": " upayajñānena sarvakuśaladharmasaṃgraho (Bhk 219)",
    "T04bsa047_u:1386": " 'pi prayujyate /",
    "T04bsa047_u:1387": " prajñājñānena nairātmya-asattva-ajīva-apoṣa-apudgaleṣu ca prayujyate /",
    "T04bsa047_u:1388": " upāyajñānena yaḥ sarvasattvaparipāko 'pi prayojyaḥ” iti vistaraḥ /",
    "T04bsa047_u:1389": " āryadharmasaṃgītisūtre 'pi-",
    "T04bsa047_u:1390": " māyākāro yathā kaścinnirmitaṃ mokṣamudyataḥ /",
    "T04bsa047_u:1391": " na cāsya nirmite saṅgo jñātapūrvo yato 'sya saḥ //",
    "T04bsa047_u:1392": " tribhavaṃ nirmitaprakhyaṃ jñātvā sambodhipāragaḥ /",
    "T04bsa047_u:1393": " saṃnahyate jagaddhetorjñātapūrva jagat tathā // iti /",
    "T04bsa047_u:1394": " bodhisattvanām prajñopāyavidhireva sādhyamadhikṛtya tatprayogasaṃsāre sthito 'pi asti,",
    "T04bsa047_u:1395": " āśayanirvāṇe sthito 'pi syād ityuktam /",
    "T04bsa047_u:1396": " tādṛśyāṃ śūnyatāmahākaruṇāgarbhānuttarasamyaksaṃbuddhau pariṇatadānādyupāyabhāvanāṃ kṛtvā,",
    "T04bsa047_u:1397": " paramārthabodhicittotpādārtha pūrvavat nityaṃ kāle kāle śamathavipaśyanāprayogo yathāśakti bhāvanīyaḥ /",
    "T04bsa047_u:1398": " āryagocarapariśuddhisūtre- sarvāvasthāsu sattvārthakāribodhisattvānāmanuśaṃsā yathā nirdiṣṭā tathā saṃnihitasmṛtyā sarvadā upāayakauśalaṃ bhāvitavyam",
    "T04bsa047_u:1399": " tādṛkkaruṇopāyabodhicittabhāvakaḥ sa iha janmani avaśyaṃ viśiṣṭo bhavati /",
    "T04bsa047_u:1400": " tasmāt svapne nityaṃ buddhabodhisattvadarśanaṃ bhaviṣyati /",
    "T04bsa047_u:1401": " susvapnāntarāṇyapi dṛśyante /",
    "T04bsa047_u:1402": " devā api anumodanād rakṣāṃ kariṣyanti /",
    "T04bsa047_u:1403": " pratikṣaṇamapi vipulapuṇyajñānasambhārasaṃcayo bhaviṣyati /",
    "T04bsa047_u:1404": " kleśāvaraṇadauṣṭhulyamapi kṣīṇaṃ bhaviṣyati /",
    "T04bsa047_u:1405": " sarvadaiva sukhasaumanasyamadhikaṃ bhaviṣyati /",
    "T04bsa047_u:1406": " bahujanapriyo bhaviṣyati /",
    "T04bsa047_u:1407": " śarīre 'pi rogagrasto na bhaviṣyati /",
    "T04bsa047_u:1408": " paramacittakarmaṇyatāpi prāptā bhaviṣyati /",
    "T04bsa047_u:1409": " tasmād abhijñatādiviśiṣṭaguṇaprāptiḥ /",
    "T04bsa047_u:1410": " (Bhk 220)",
    "T04bsa047_u:1411": " atha ṛddhibalena anantalokadhātūn gatvā bhagavato buddhān pūjayati /",
    "T04bsa047_u:1412": " tebhyaḥ dharmo 'pi śrūyate /",
    "T04bsa047_u:1413": " maraṇasamaye 'pi avaśyameva buddhabodhisattvadarśanaṃ bhaviṣyati /",
    "T04bsa047_u:1414": " janmāntare 'pi buddhabodhisattvānapagatadeśaviśiṣṭagṛhe cāpi janma bhaviṣyati /",
    "T04bsa047_u:1415": " tasmād anāyāsapuṇyajñānasambhāraḥ paripūrayiṣyate /",
    "T04bsa047_u:1416": " mahābhogo bahuparivāraśca bhaviṣyati /",
    "T04bsa047_u:1417": " tīkṣṇaprajñayā bahujanaparipākamapi kariṣyanti /",
    "T04bsa047_u:1418": " sarvajātiṣu jātismaraṇaṃ bhaviṣyati /",
    "T04bsa047_u:1419": " tādṛśī aparimitānuśaṃsā sūtrāntareṣu saṃbhūtā avagantavyā /",
    "T04bsa047_u:1420": " tena tādṛkkaruṇopāyabodhicittāni ca nityam ādareṇa ciraṃbhavitāni kramaśaḥ cittasaṃtāne",
    "T04bsa047_u:1421": " atipariśuddhakṣaṇotpādena paripākabhūtatvād araṇimanthanāgnivat samyagarthabhāvanāprakarṣaparyantaṃ",
    "T04bsa047_u:1422": " gamanaṃ bhūtvā lokottarajñānasakalavikalpajālāpagamanaṃ niṣprapañcadharmadhātuprasphuṭāvagati,",
    "T04bsa047_u:1423": " nirmalaniścalanirvātasthitapradīpavat niścalapramāṇabhūtaḥ,",
    "T04bsa047_u:1424": " sarvadharmanairātmyasvabhāvaḥ tattvasākṣātkārī,",
    "T04bsa047_u:1425": " darśanamārgasaṃgṛhītaḥ paramārthabodhicittasvabhāva utpadyate /",
    "T04bsa047_u:1426": " tadutpādād vastuparyantatālambane praviṣṭaḥ /",
    "T04bsa047_u:1427": " tathāgatagotre utpadyate,",
    "T04bsa047_u:1428": " bodhisattvānapakṣālapravṛttiḥ,",
    "T04bsa047_u:1429": " lokasarvagatinivṛttiḥ,",
    "T04bsa047_u:1430": " bodhisattvadharmatādharmadhātvavabodhasthitiḥ,",
    "T04bsa047_u:1431": " prāptabodhisattvaprathamabhūmiḥ ityanuśaṃsā tadvistaraḥ daśabhūmyādiṣu avagantavyaḥ /",
    "T04bsa047_u:1432": " idaṃ tathatālambanadhyānam āryalaṅkāvatāre nirdiṣṭam /",
    "T04bsa047_u:1433": " idaṃ tu bodhisattvānām niṣprapañcanirvikalpatāyāmeva praviśati /",
    "T04bsa047_u:1434": " adhimuktibhūmau tu adhimuktivaśāt pravṛttirvyavasthāpitā na tu abhisaṃskāreṇa /",
    "T04bsa047_u:1435": " tajjñānaprādurbhāve tu sākṣāt praveśaḥ /",
    "T04bsa047_u:1436": " tathā prathamabhūmipraveśaḥ tadanantaraṃ bhāvanāmārge lokottareṇa tatpṛṣṭhalabdhajñānena",
    "T04bsa047_u:1437": " dvābhyāṃ ca prajñopāyabhāvanākrameṇa bhāvanāpraheyasaṃcitāvaraṇasya sūkṣmasūkṣmataravyavadānād",
    "T04bsa047_u:1438": " uttarottaraviśiṣṭaguṇaprāptaye adhobhūmipariśodhanena tathāgatajñānaparyantaṃ praviśya,",
    "T04bsa047_u:1439": " sarvajñatāsāgaram avatīrya,",
    "T04bsa047_u:1440": " kāryapariniṣpattyālambanamapi prāpnoti /",
    "T04bsa047_u:1441": " evaṃ krameṇa eva cittasaṃtānapariśuddhiḥ āryalaṅkāvatāre 'pi uktā /",
    "T04bsa047_u:1442": " āryasaṃdhinirvocane (Bhk 221)",
    "T04bsa047_u:1443": " 'pi yathoktam- “krameṇottarottarabhūmisu suvarṇavat cittaṃ vyavadāya,",
    "T04bsa047_u:1444": " anuttarasaṃyaksaṃbodhiparyantam abhisaṃbudhyati” iti /",
    "T04bsa047_u:1445": " sarvajñatāsāgarapraveśe sati cintamaṇivat sakalasattvopajīviguṇaskandhayuktaḥ pūrvapraṇīdhānaphalasatkṛtaḥ,",
    "T04bsa047_u:1446": " mahākaruṇāsvabhāvabhūtaḥ,",
    "T04bsa047_u:1447": " anābhoganānopayayuktaḥ,",
    "T04bsa047_u:1448": " aparimitanirmāṇairaśeṣajagatsarvārthākaraḥ kṛtaḥ /",
    "T04bsa047_u:1449": " aśeṣaguṇasaṃpattiprakarṣaparyantabhutaḥ,",
    "T04bsa047_u:1450": " savāsanādoṣaṃ sakalamalaṃ nirākṛtya,",
    "T04bsa047_u:1451": " sattvadhātvantaparyantavihārī,",
    "T04bsa047_u:1452": " iti prekṣāvān bhagavati buddhe sakalaguṇākare śraddhām utpādya tadguṇapariniṣpattyarthaṃ svayaṃ sarvān prayatnān kuryāt /",
    "T04bsa047_u:1453": " tasmād bhagavatā evamuktam- “tadetat sarvajñajñānaṃ karuṇāmūlaṃ bodhicittahetukam upāyaparyavasānam” iti /",
    "T04bsa047_u:1454": " dūrīkṛterṣyādimalā hi santo guṇairatṛptāḥ salilairivābdhiḥ /",
    "T04bsa047_u:1455": " vivecya gṛṇhanti subhāṣitāni haṃsāḥ payo yatpayāṃsi prahṛṣṭāḥ //",
    "T04bsa047_u:1456": " pakṣapātākulaṃ tasmād dūrīkṛtaṃ mano budhaiḥ /",
    "T04bsa047_u:1457": " sarvameva grahītavyaṃ bālādapi subhāṣitam //",
    "T04bsa047_u:1458": " prakāśya yat prāpi mayā śubham asamapaddhitam /",
    "T04bsa047_u:1459": " puṇyamastu janastena prāpto madhyamapaddhitam //",
    "T04bsa047_u:1460": " ācāryakamalaśīlena madhye nibaddho bhāvanākramaḥ samāptaḥ /",
    "T04bsa047_u:1461": " bharatīyopādhyāyena prajñāvarmaṇā mahālokacakṣuṣā vandyajñānasenena cānūdya sunirṇitaḥ /",
    "T04bsa047_u:1462": " bhāvanākramaḥ dvītīyaḥ samāptaḥ //",
    "T04bsa047_u:1463": " (Bhk 222): blank",
    "T04bsa047_u:1464": " (Bhk 223)",
    "T04bsa047_u:1465": " 3. bhāvanākramastṛtīyaḥ",
    "T04bsa047_u:1466": " mahāyānasūtrāntanayapravṛttānāṃ saṃkṣepato bhāvanākramaḥ kathyate /",
    "T04bsa047_u:1467": " tatra yadyapi bodhisattvānāmaparimito 'pramāṇādibhedene bhagavatā samadhirupadiṣṭaḥ,",
    "T04bsa047_u:1468": " tathāpi śamathavipaśyanābhyāṃ sarve samādhayo vyāptā iti /",
    "T04bsa047_u:1469": " sa eva śamathavipaśyanāyuganaddhavāhī mārgastāvat kathyate /",
    "T04bsa047_u:1470": " uktaṃ ca bhagavatā-",
    "T04bsa047_u:1471": " nimittabandhanāj janturatho doṣṭhulabandhanāt /",
    "T04bsa047_u:1472": " vipaśyanāṃ bhāvayitvā śamathaṃ ca vimucyate // iti /",
    "T04bsa047_u:1473": " tasmāt sakalāvaraṇa-prahāṇārthina śamathavipaśyane sevanīye /",
    "T04bsa047_u:1474": " śamathabalena svālambane cittam aprakampyaṃ bhavati nivātasthitapradīpavat /",
    "T04bsa047_u:1475": " vipaśyanayā yathāvad dharmatattvāvagamāt samyagjñānālokaḥ samutpadyate,",
    "T04bsa047_u:1476": " tataḥ sakalam āvaraṇaṃ prahīyate,",
    "T04bsa047_u:1477": " andhakāravad ālokodayāt /",
    "T04bsa047_u:1478": " ata eva bhagavatā catvāryālambanavastūni yogināṃ nirdiṣṭāni /",
    "T04bsa047_u:1479": " nirvikalpapratibimbakam,",
    "T04bsa047_u:1480": " savikalpapratibimbakam,",
    "T04bsa047_u:1481": " vastuparyantatā,",
    "T04bsa047_u:1482": " kāryapariniṣpattiśca /",
    "T04bsa047_u:1483": " tatra śamathena yat sarvadharmapratibimbakaṃ buddhādirūpaṃ cādhimucyālambyate tena nirvikalpapratibimbakam ucyate /",
    "T04bsa047_u:1484": " tatra bhūtārthanirūpaṇāvikalpābhāvān nirvikalpakam ucyate /",
    "T04bsa047_u:1485": " yathāśrutodgṛhītānāñca dharmāṇāṃ pratibimbakam adhimucyālambyata iti kṛtvā pratibimbakam ucyate /",
    "T04bsa047_u:1486": " tad eva pratibimbakaṃ yadā vipaśyanayā vicārayati yogī tattvādhigamārthaṃ tadā savikalpapratibimbakam ucyate,",
    "T04bsa047_u:1487": " tattvanirūpaṇavikalpasya vipaśyanālakṣaṇasya tatra samudbhavāt /",
    "T04bsa047_u:1488": " tasyaiva ca pratibimbasya svabhāvaṃ nirūpayan (Bhk 224)",
    "T04bsa047_u:1489": " yogī darpaṇāntargatasvamukha-pratibimbapratyavekṣaṇena svamukhagatavairūpyāṇāṃ viniścayavat,",
    "T04bsa047_u:1490": " sarvadharmāṇāṃ yathāvat svabhāvāvagamāt /",
    "T04bsa047_u:1491": " yadā vastu paryantatālakṣaṇāṃ tathatāṃ pratibidhyati,",
    "T04bsa047_u:1492": " tadā vastuparyantatāvagamāt prathamāyāṃ bhūmau vastuparyantatālambanam ucyate /",
    "T04bsa047_u:1493": " tato bhāvanāmārgeṇa pariśiṣṭāsu bhūmiṣvoṣadhirasāyanopayogād iva krameṇa viśuddhataratamakṣaṇodayād āśrayaparāvṛttau satyām,",
    "T04bsa047_u:1494": " āvaraṇa-prahāṇalakṣaṇa-kāryaparisamāptiryadā bhavati tadā buddhabhūmau tad eva jñānaṃ kāryapariniṣpattyālambanam ucyate /",
    "T04bsa047_u:1495": " tad evam anena kiṃ darśitaṃ bhavati?",
    "T04bsa047_u:1496": " śamathavipaśyanābhyāṃ samastavastuparyantatādhigamo bhavati /",
    "T04bsa047_u:1497": " tena cāvaraṇaprahāṇalakṣaṇā kāryapariniṣpattiravāpyate /",
    "T04bsa047_u:1498": " tad eva ca buddhatvam /",
    "T04bsa047_u:1499": " ato buddhatvādhigamārthinā śamathavipaśyane sevanīye /",
    "T04bsa047_u:1500": " yastu te na sevate tasya naiva vastuparyantatādhigamo nāpi kāryapariniṣpattiriti /",
    "T04bsa047_u:1501": " tatra śamathaścittaikāgratā /",
    "T04bsa047_u:1502": " vipaśyanā bhūtapratyavekṣeti saṃkṣepād āryaratnameghādau bhagavatā śamathavipaśyanayorlakṣaṇam uktam /",
    "T04bsa047_u:1503": " tatra yoginā śīlaviśuddhayādau śamathavipaśyanāsaṃbhāre sthitena sarvasattveṣu mahākaruṇām utpādya,",
    "T04bsa047_u:1504": " samutpādita-bodhicittena śrutacintābhāvanāyāṃ prayoktavyam /",
    "T04bsa047_u:1505": " tatra prathamaṃ tāvad yogī bhāvanā-kāle sarvam itikaraṇiyaṃ parisamāpya kṛtamūtrapurīṣaḥ",
    "T04bsa047_u:1506": " kaṇṭaka-svarādirahite mano 'nukūle pradeśe sthitvā mayā sarvasattvā bodhimaṇḍe niṣpādayitavyā iti viniścayan,",
    "T04bsa047_u:1507": " sakalajagadabhyuddharaṇāśayo mahākaruṇām āmukhīkṛtya,",
    "T04bsa047_u:1508": " daśadigavasthitān sarvabuddhabodhisattvān pañcāṅgena praṇipatyāgrato buddhabodhisattvān",
    "T04bsa047_u:1509": " pīṭhādau sthāpayitvā anyatra vā yathāvat tebhyaśca yathāruci pūjāstavanaṃ kṛtvā svapāpaṃ pradeśya,",
    "T04bsa047_u:1510": " sakalasdya jagataḥ puṇyam anumodya,",
    "T04bsa047_u:1511": " mṛdutarasukhāsane vairocanabhaṭṭārakabaddhaparyaṅkeṇa (Bhk 225)",
    "T04bsa047_u:1512": " ardhaparyeṅkeṇa vā niṣadya nātyunmīlite nātinimīlite nāsikāgravinyaste cakṣuṣī kṛtvā,",
    "T04bsa047_u:1513": " nātinamraṃ nātistabdham ṛjukāyaṃ praṇidhāyāntarmukhāvarjitasmṛtirupaviśet /",
    "T04bsa047_u:1514": " tataḥ skandhau samau sthāpayet /",
    "T04bsa047_u:1515": " śiro nonnataṃ nāvanatam ekapārśve niścalaṃ sthāpayitavyam /",
    "T04bsa047_u:1516": " kiṃ tarhi nābhipraguṇā nāsikā sthāpayitavyā /",
    "T04bsa047_u:1517": " dantoṣṭhaṃ mṛdu sthāpanīyam /",
    "T04bsa047_u:1518": " jivhā copari dantamūle sthāpanīyā /",
    "T04bsa047_u:1519": " āśvāsapraśvāsāstu na saśabdā nāpi śthūlā nāpi tvaritāḥ karaṇīyāḥ /",
    "T04bsa047_u:1520": " kiṃ tvasaṃlakṣayamāṇāṃ mandaṃ mandamanābhogena yathā praviśeyurnirgaccheyurvā tathā karaṇiyam /",
    "T04bsa047_u:1521": " tatra prathamaṃ tāvad yogī yathādṛṣṭaśrute tathāgatavigrahe cittaṃ sthāpayitvā śamathaṃ niṣpādayet /",
    "T04bsa047_u:1522": " tañca tathāgatavigraham uttaptakanakāvadātaṃ lakṣaṇānuvyañjanālaṃkṛtaṃ parṣanmaṇḍalamadhyagataṃ",
    "T04bsa047_u:1523": " nānāvidhairupāyaiḥ sattvārthaṃ kurvantaṃ prābandhikena manasikāreṇa tadguṇābhilāṣaṃ",
    "T04bsa047_u:1524": " samupādāya layauddhatyādīn vyupaśamayya tāvad dhyāyed yāvat sphuṭataraṃ puro 'vasthitamiva taṃ paśyet /",
    "T04bsa047_u:1525": " tataḥ tasya tathāgatavigrahapratibimbakasyāgatigatiṃ nirūpayato vipaśyanāṃ bhāvayati /",
    "T04bsa047_u:1526": " tataścaivaṃvidhaṃ vicintayet /",
    "T04bsa047_u:1527": " yathedaṃ tathāgatavigrahapratibimbakaṃ na kutaścid āgataṃ nāpi kvacid gamiṣyati tiṣṭhadapi",
    "T04bsa047_u:1528": " svabhāvaśūnyam ātmātmīyarahitaṃ tathā eva sarvadharmāḥ svabhāvaśūnyā āgatigatirahitāḥ pratibimbopamāḥ,",
    "T04bsa047_u:1529": " bhāvādirūparahitā iti vicāryoparatavicāreṇa nirjalpaikarase manasā tattvaṃ bhāvayan yāvadicchaṃ tiṣṭhet /",
    "T04bsa047_u:1530": " ayaṃ ca samādhiḥ pratyutpannabuddhasaṃmukhāvasthitasamādhirnirdiṣṭaḥ /",
    "T04bsa047_u:1531": " asya cānuśaṃsā vistaratastatraiva sutre bodhayitavyā /",
    "T04bsa047_u:1532": " etāvatā prakāreṇa sarvadharmasaṃgraho bhavati,",
    "T04bsa047_u:1533": " tatra cittam upanibadhya layauddhatyādipraśamena śamathaṃ niṣpādayet /",
    "T04bsa047_u:1534": " rūpyarūpibhedena ca (Bhk 226)",
    "T04bsa047_u:1535": " saṃkṣepāt sarvadharmasaṃgrahaḥ /",
    "T04bsa047_u:1536": " tatra rūpaskandhasaṃgṛhītā rūpiṇaḥ /",
    "T04bsa047_u:1537": " vedanādiskandhasvabhāvā arūpiṇaḥ /",
    "T04bsa047_u:1538": " tatra bālā bhāvādigrahābhiniveśād viparyastadhiyaḥ saṃsāre paribhramanti /",
    "T04bsa047_u:1539": " teṣāṃ viparyāsāpanayanāya,",
    "T04bsa047_u:1540": " teṣu ca mahākaruṇām āmukhīkṛtya,",
    "T04bsa047_u:1541": " niṣpannaśamatho yogī tattvādhigamāya tato vipaśyanāṃ bhāvayet /",
    "T04bsa047_u:1542": " bhūtapratyavekṣaṇā ca vipaśyanocyate /",
    "T04bsa047_u:1543": " bhutaṃ punaḥ pudgaladharmanairātmyam /",
    "T04bsa047_u:1544": " tatra pudgalanairātmyaṃ yā skandhānāmātmātmīyarahitatā /",
    "T04bsa047_u:1545": " dharmanairātmyaṃ yā teṣāmeva māyopamatā /",
    "T04bsa047_u:1546": " tatraivaṃ yogī nirūpayet /",
    "T04bsa047_u:1547": " na tāvad rūpādivyatiriktaḥ pudgalo 'sti /",
    "T04bsa047_u:1548": " tasyā pratibhāsanāt /",
    "T04bsa047_u:1549": " rūpādiṣvevāhamiti pratyayotpattiśca /",
    "T04bsa047_u:1550": " na cāpi rūpādiskandhasvabhāvaḥ pudgalaḥ /",
    "T04bsa047_u:1551": " teṣāṃ rūpādīnāmanityānekasvabhāvatvāt /",
    "T04bsa047_u:1552": " pudgalasya ca nityaikarūpeṇa parairupakalpitatvāt /",
    "T04bsa047_u:1553": " nāpi tattvānyatvābhyām anabhilāpyapudgalasya vastutvaṃ yuktam /",
    "T04bsa047_u:1554": " vastusataḥ prakārāntarābhāvāt /",
    "T04bsa047_u:1555": " tasmād alīkavibhrama evāyaṃ lokasya yadutāhaṃ mameti niścayaṃ pratipannasya /",
    "T04bsa047_u:1556": " tato rūpiṇo 'pi dharmān dharmanairātmyādhigamāya vicārayet- kim ete cittavyatirekeṇa",
    "T04bsa047_u:1557": " paramārthasantaḥ sthitāḥ āhosviccittameva rūpādinirbhāsaṃ svapnāvasthāyāṃ pratibhāsavat pratibhāsata iti /",
    "T04bsa047_u:1558": " sa tān paramāṇuśo nirūpayan,",
    "T04bsa047_u:1559": " paramāṇūṃśca bhāgaśaḥ pratyavekṣamāṇo nopalabhate /",
    "T04bsa047_u:1560": " tathā cānupalabhamānasteṣu astināstitvavikalpān nivartayati /",
    "T04bsa047_u:1561": " cittamātrañca traidhātukam avatarati nānyathā /",
    "T04bsa047_u:1562": " atha coktaṃ laṅkāvatāre-",
    "T04bsa047_u:1563": " aṇuśo vibhajati dravyaṃ na caiva rūpaṃ vikalpayet /",
    "T04bsa047_u:1564": " cittamātravyavasthānaṃ kudṛṣṭyā na prasīdati // iti /",
    "T04bsa047_u:1565": " (Bhk 227)",
    "T04bsa047_u:1566": " tasyaivaṃ bhavati cittamevānādikālikavitatharūpādyabhiniveśavaśāt svapnopalabhyamānarūpādipratibhāsavad bālānāṃ bahiḥ vicchinnamiva rūpādipratibhāsaṃ khyāti /",
    "T04bsa047_u:1567": " tasmāccittamātrameva traidhātukam /",
    "T04bsa047_u:1568": " sa evaṃ cittameva sakaladharmaprajñaptiṃ niścitya tatra pratyavekṣya ca sarvadharmāṇāṃ svabhāvaḥ pratyavekṣito bhavatīti cittasvabhāvamapi pratyavekṣate",
    "T04bsa047_u:1569": " sa evaṃ vicārayati,",
    "T04bsa047_u:1570": " cittamapi paramārthato māyāvad anutpannam /",
    "T04bsa047_u:1571": " yada hi alīkasvabhāvarūpādyākāropagraheṇa cittameva citrākāraṃ pratibhāsate,",
    "T04bsa047_u:1572": " tadāsyāpi rūpādivat tadavyatirekāt satyatvaṃ kutra bhavet?",
    "T04bsa047_u:1573": " yathā citrākāratayā rūpādayo naikānekasvabhāvāstathā cittamapi tadavyatirekeṇa naikānekasvabhāvam /",
    "T04bsa047_u:1574": " nāpi cittamutpādyamānaṃ kutaścid āgacchati /",
    "T04bsa047_u:1575": " nāpi nirudhyayānaṃ kvacid gacchati /",
    "T04bsa047_u:1576": " nāpi svaparobhayataḥ paramārthenāsyotpādo yuktaḥ /",
    "T04bsa047_u:1577": " tasmān māyopamameva cittam /",
    "T04bsa047_u:1578": " yathā cittamevaṃ sarvadharmā māyāvat paramārthato 'nutpannāḥ /",
    "T04bsa047_u:1579": " yenāpi cittena pratyavekṣate yogī tasyāpi svabhāvaṃ parīkṣamāṇo nopalabhate /",
    "T04bsa047_u:1580": " tad evaṃ yatra yatrālambane yoginaścittaṃ prasaret tasya tasya svabhāvaṃ parīkṣamāṇo",
    "T04bsa047_u:1581": " [tat svabhāvamapi nopalabhate] 'sau yada nopalabhate tadā sarvameva vastu vicārya",
    "T04bsa047_u:1582": " kadalīskandhavad asāramavagamya,",
    "T04bsa047_u:1583": " tataścittaṃ vivartayati /",
    "T04bsa047_u:1584": " tato bhāvādivikalpoparatau sarvaprapañcavigatam ānimittaṃ yogaṃ pratilabhate /",
    "T04bsa047_u:1585": " tathā coktam āryaratnameghe- “sa evam apakṣālakuśalaḥ sarvaprapañcavigamāya śūnyatābhāvanāyā yogamāpadyate /",
    "T04bsa047_u:1586": " sa śūnyatābhāvanābahulo yeṣu yeṣu sthāneṣu cittaṃ prasarati cittamabhiramate tāni tāni sthānāni svabhāvataḥ (Bhk 228)",
    "T04bsa047_u:1587": " parigaveṣamāṇaḥ śūnyaṃ pratividhyati [yat cittaṃ tadapi parīkṣamāṇaṃ śūnyaṃ pratividhyati] yenāpi cittena parīkṣate tad api svabhāvataḥ parigaveṣyamāṇaṃ śūnyaṃ pratividhyati /",
    "T04bsa047_u:1588": " sa evam upaparīkṣamāṇo nirnimittatāyāṃ yogamāpadyate /",
    "T04bsa047_u:1589": " ” tad eva anenaivaṃ darśitaṃ bhavati /",
    "T04bsa047_u:1590": " yastu nopaparīkṣate tasya nāsti nirnimittatāyāṃ praveśa iti /",
    "T04bsa047_u:1591": " sa evaṃ dharmāṇāṃ svabhāvamupaparīkṣamāṇo yada nopalabhate,",
    "T04bsa047_u:1592": " tadāstīti na vikalpayati nāstīti na vikalpayati /",
    "T04bsa047_u:1593": " yo 'sau nāstīti kalpyate tasya buddhau sarvadaivāpratibhāsanāt /",
    "T04bsa047_u:1594": " yadi hi bhāvaḥ kadācid dṛṣṭo bhavet,",
    "T04bsa047_u:1595": " tadā tasya pratiṣedhān nāstīti kalpayet /",
    "T04bsa047_u:1596": " yadā kālatraye 'pi yoginā prajñayā nirūpayatā bhāvo nopalabdhaḥ tadā kasya pratiṣedhān nāstīti kalpayet /",
    "T04bsa047_u:1597": " evamanye vikalpāstasya tadānīṃ na santi eva,",
    "T04bsa047_u:1598": " bhāvābhāvavikalpābhyāṃ sarvasya vikalpasya vyāptatvāt /",
    "T04bsa047_u:1599": " evaṃ vyāpakābhāvād byāpyasyāpyabhāvaḥ /",
    "T04bsa047_u:1600": " evaṃ sati niṣprapañcanirvikalpatāmavatīrṇo bhavati,",
    "T04bsa047_u:1601": " rūpādiṣu cāniśrito bhavati /",
    "T04bsa047_u:1602": " prajñayā ca nirūpayataḥ sakalavastusvabhāvānupalambhāt prajñottaradhyāyī bhavati /",
    "T04bsa047_u:1603": " sa evaṃ pudgaladharmanairātmyamayaṃ tattvamavatīrṇaḥ,",
    "T04bsa047_u:1604": " aparasya parīkṣaṇīyasya cābhāvād,",
    "T04bsa047_u:1605": " uparatavicāreṇa nirvikalpaikarasena manasā svarasavāhinā,",
    "T04bsa047_u:1606": " anabhisaṃskārataḥ tad eva tattvaṃ sphuṭataram avadhārayan yogī tiṣṭheta /",
    "T04bsa047_u:1607": " tatra ca sthitaścittabandhaṃ na vikṣipet /",
    "T04bsa047_u:1608": " yadāntarā cittaṃ bahirdhā vikṣiptaṃ paśyet tadā tatsvabhāvapratyevekṣaṇena vikṣepaṃ praśamayya,",
    "T04bsa047_u:1609": " punastatraiva cittamuparyupari prerayet /",
    "T04bsa047_u:1610": " yadā tu tatrānabhirataṃ cittaṃ paśyet,",
    "T04bsa047_u:1611": " tadā samādherguṇadarśanād abhiratiṃ tatra thāvayet /",
    "T04bsa047_u:1612": " vikṣepe ca doṣadarśanād aratiṃ praśamayet /",
    "T04bsa047_u:1613": " atha styānamiddhābhibhavād yada pracāratayā līnaṃ cittaṃ paśyet,",
    "T04bsa047_u:1614": " layābhiśaṅkitaṃ vā tadā pramodyavastu buddharūpādikamālokasaṃjñāṃ vā manasikṛtya layamupaśamayet,",
    "T04bsa047_u:1615": " tatastad eva tattvaṃ dṛḍhataraṃ (Bhk 229) gṛṇhīyāt /",
    "T04bsa047_u:1616": " yadā tu jātyandhavad andhakārapraviṣṭapuruṣavad vinimīlitākṣavat sphuṭataraṃ tattvaṃ nāvadhārayed yogī,",
    "T04bsa047_u:1617": " tadā tasya līnaṃ cittaṃ veditavyaṃ vipaśyanārahitaṃ ca /",
    "T04bsa047_u:1618": " atha yathā pūrvānubhūtaviṣayaspṛhayā cittamantarā samuddhataṃ paśyed,",
    "T04bsa047_u:1619": " auddhatyābhiśaṅkitaṃ vā,",
    "T04bsa047_u:1620": " tadānityatādi saṃvegavastumanasikārād auddhatyaṃ śamayet /",
    "T04bsa047_u:1621": " tataḥ punaḥ tatraiva tattve cittānabhisaṃskāravāhitāyāṃ yatnaṃ kurvīta /",
    "T04bsa047_u:1622": " yadā ca vikṣiptapuruṣavad vānaravad vānavasthitavṛtti cittaṃ bhavet,",
    "T04bsa047_u:1623": " tad auddhatyaṃ boddhavyaṃ śamatharahitaṃ ca /",
    "T04bsa047_u:1624": " atha yadā layauddhatyābhyāṃ viviktatayā samapravṛttaṃ svarasavāhi sphuṭataraṃ tatraiva tattve cittam utpādyate tadābhogaśithilīkaraṇād upekṣaṇiyam",
    "T04bsa047_u:1625": " tadā ca śamathavipaśyanāyuganaddhavāhī mārgoniṣpanno veditavyaḥ /",
    "T04bsa047_u:1626": " yadā ca vipaśyanā bhāvayet prajñātiriktatarā bhāvayet,",
    "T04bsa047_u:1627": " tadā śamathasyālpatvāt pravātasthitapradipavat pracalatvāccittasya na sphuṭataraṃ tattvadarśanaṃ bhavet /",
    "T04bsa047_u:1628": " atastadā śamatho bhāvayitavyaḥ /",
    "T04bsa047_u:1629": " śamathasyābhyādhikye middhāvaṣṭabadhapuruṣasyeva sphuṭataraṃ tattvadarśanaṃ na syāt /",
    "T04bsa047_u:1630": " tasmāt tadā prajñā bhāvayitavyā /",
    "T04bsa047_u:1631": " yadā samapravṛtte dve api bhavato yuganaddhavāhibalīvardadvayavat tadānabhisaṃskāreṇaiva tāvat sthātavyaṃ yāvat kāyacittapīḍā na bhavet /",
    "T04bsa047_u:1632": " saṃkṣepataḥ sarvasyaiva samādheḥ ṣaḍ doṣā bhavanti /",
    "T04bsa047_u:1633": " kausīdyam, ālambanasaṃpramoṣaḥ,",
    "T04bsa047_u:1634": " layaḥ,",
    "T04bsa047_u:1635": " auddhatyam,",
    "T04bsa047_u:1636": " anābhogaḥ,",
    "T04bsa047_u:1637": " ābhogaśceti /",
    "T04bsa047_u:1638": " eṣāṃ pratipakṣeṇāṣṭau prahāṇasaṃskārā bhāvanīyāḥ /",
    "T04bsa047_u:1639": " śraddhā, chandaḥ,",
    "T04bsa047_u:1640": " vyāyāmaḥ,",
    "T04bsa047_u:1641": " prasrabdhiḥ,",
    "T04bsa047_u:1642": " smṛtiḥ,",
    "T04bsa047_u:1643": " saṃprajanyam,",
    "T04bsa047_u:1644": " cetanā,",
    "T04bsa047_u:1645": " upekṣā ceti /",
    "T04bsa047_u:1646": " tatrādyāścatvāraḥ kausīdyapratipakṣāḥ /",
    "T04bsa047_u:1647": " tathā hi- samādhiguṇeṣvabhisaṃpratyayalakṣaṇayā śraddhayā yogino 'bhilāṣaḥ samutpadyate /",
    "T04bsa047_u:1648": " tato 'bhilāṣavān vīryamārabhate /",
    "T04bsa047_u:1649": " tato vīryārambhaṇāt kāyacittayoḥ karmaṇyatāṃ bhāvayati /",
    "T04bsa047_u:1650": " tataḥ prasrabdhakāyacetasaḥ (Bhk 230)",
    "T04bsa047_u:1651": " kausīdyaṃ vyāvartate /",
    "T04bsa047_u:1652": " tataḥ [śraddhādayaḥ kausīdyaprahāṇāya bhavanti] tadartha te bhāvanīyāḥ /",
    "T04bsa047_u:1653": " smṛtirālambana-saṃpramoṣasya pratipakṣaḥ /",
    "T04bsa047_u:1654": " saṃprajanyaṃ layauddhatyayoḥ pratipakṣaḥ /",
    "T04bsa047_u:1655": " tayostena samupekṣya parivarjanāt /",
    "T04bsa047_u:1656": " layauddhatyāpraśamanakāle tu anābhogadoṣaḥ tatastatpratipakṣeṇa cetanā bhāvanīyā /",
    "T04bsa047_u:1657": " layauddhatyapraśame sati,",
    "T04bsa047_u:1658": " yadā praśamabāhi cittaṃ bhavet,",
    "T04bsa047_u:1659": " tadābhogadoṣaḥ /",
    "T04bsa047_u:1660": " tasya pratipakṣastadānīm upekṣā bhāvanīyā /",
    "T04bsa047_u:1661": " yadi samapravṛtte citte ābhogaḥ kriyate,",
    "T04bsa047_u:1662": " tadā cittaṃ vikṣipyate /",
    "T04bsa047_u:1663": " līne 'pi citte sati yadyābhogo na kriyate,",
    "T04bsa047_u:1664": " tadā vipaśyanārahitatvād,",
    "T04bsa047_u:1665": " andhapuruṣavaccittaṃ līnaṃ syāt /",
    "T04bsa047_u:1666": " tasmāt līnacittaṃ nigṛṇhīyād,",
    "T04bsa047_u:1667": " uddhataṃ praśamayet,",
    "T04bsa047_u:1668": " punaḥ samāprāptam upekṣeta /",
    "T04bsa047_u:1669": " tato yāvadiccha yogī tāvad anabhisaṃskāreṇaiva tattvaṃ bhāvayaṃstiṣṭhet /",
    "T04bsa047_u:1670": " satyāṃ tu kāyādipīḍāyāṃ punaḥ punarantarā sakalameva lokaṃ vyavalokyamāyājala candropamapratibhāsaṃ [vata] avataret /",
    "T04bsa047_u:1671": " tatha coktam avikalpapraveśe- lokottareṇa jñānenākāśasamatalān sarvadharmānpaśyati /",
    "T04bsa047_u:1672": " pṛṣṭhalabdhena punarmāyāmarīcisvapno dakacandropamān paśyatīti /",
    "T04bsa047_u:1673": " tad evaṃ māyopamaṃ jagad avagamya,",
    "T04bsa047_u:1674": " sattveṣu mahākaruṇām āmukhīkṛtyaivam anuvicintayet /",
    "T04bsa047_u:1675": " evaṃvidhaṃ dharmagāmbhoryam anavagacchanto 'mī bālabuddhaya ādiśānteṣveva dharmeṣu bhāvādisamāropaviparyastā vividhakarmakleśān upacinvanti",
    "T04bsa047_u:1676": " tataḥ saṃsāre paribhramanti,",
    "T04bsa047_u:1677": " tato 'haṃ kariṣyāmi yathaitān evaṃvidhaṃ dharmāgāmbhīryam avabodhayeyam iti,",
    "T04bsa047_u:1678": " tato viśramya punarapi tathaiva sarvadharmanirābhāsaṃ samādhimavataret /",
    "T04bsa047_u:1679": " cittakhede sati,",
    "T04bsa047_u:1680": " tathaiva viśramya punaravataret /",
    "T04bsa047_u:1681": " evam anena krameṇa ghaṭikām [arthapraharam] ekapraharaṃ vā yāvantaṃ kālaṃ śaknoti tāvantaṃ kālaṃ tiṣṭhet /",
    "T04bsa047_u:1682": " (Bhk 231)",
    "T04bsa047_u:1683": " tata icchayā samādheḥ utthātuṃ paryaṅkam abhittvaivam anuvicintayet /",
    "T04bsa047_u:1684": " yadi nāmāmī dharmāḥ sarva eva paramārthato 'nutpannāstathāpi māyavat pratiniyatavividhahetupratyayasāmagrīvaśena vicitrā evāvicāraramaṇīyāḥ",
    "T04bsa047_u:1685": " tena nocchedadṛṣṭiprasaṅgaḥ /",
    "T04bsa047_u:1686": " nāpyapavādāntasya,",
    "T04bsa047_u:1687": " yataśca prajñayā vicāryamāṇā nopalabhyante,",
    "T04bsa047_u:1688": " tena na śāśvatadṛṣṭiprasaṅgo nāpi samāropāntasya /",
    "T04bsa047_u:1689": " tatra ye prajñācakṣurvikalatayā viparyastamatayā ātmābhiniviṣṭā vividhāni karmāṇi kurvanti te saṃsāre paribhramanti /",
    "T04bsa047_u:1690": " ye punarekāntena saṃsāravimukhā mahākāruṇyavikalatayā ca na [sattvārthaṃ] dānādipāramitāḥ",
    "T04bsa047_u:1691": " paripūrayanti ātmānaṃ damayanti te sattvā upāyavikalatayā śrāvakapratyekabuddhabodhau patanti /",
    "T04bsa047_u:1692": " ye tu asvabhāvaṃ jagad avagamya mahākāruṇyabalena sakalajagadabhyuddharaṇakṛtaniścayā",
    "T04bsa047_u:1693": " māyākāravad aviparyastadhiyo vipulapuṇyajñānasaṃbhāraṃ samupāyanti te tathāgataṃ",
    "T04bsa047_u:1694": " padaṃ prāpyāsaṃsāramaśeṣasya jagataḥ sarvākāraṃ hitasukhāni saṃpādayantaḥ tiṣṭhanti /",
    "T04bsa047_u:1695": " te ca jñāna[sambhāra]balena [samasta]kleśaprahāṇān na saṃsāre patanti sarvasattvāpekṣayā ca samupārjitavipulāprameyapuṇyasaṃbhāravaśena na nirvāṇe",
    "T04bsa047_u:1696": " sarvasattvopajīvyāśca bhavanti /",
    "T04bsa047_u:1697": " tasmān mayā sakalasattvahitasukhādhānārthināpratiṣṭhitanirvāṇam adhigantukāmena vipulapuṇyajñāna-saṃbhāropārjane 'bhiyogaḥ [sadā] karaṇiyaḥ",
    "T04bsa047_u:1698": " tathā coktam āryatathāgataguhyasutre- “jñānasambhāraḥ sarvakleśaprahāṇāya saṃvartate /",
    "T04bsa047_u:1699": " puṇyasambhāraḥ sarvasattvopajīvitāyai saṃvartate /",
    "T04bsa047_u:1700": " tasmāt tarhi bhagavan bodhisattvena mahāsattvena puṇyasambhāre jñānasaṃbhāre ca sarvadābhiyogaḥ karaṇīyaḥ” iti /",
    "T04bsa047_u:1701": " āryatathāgatotpattisaṃbhasūtre coktam- “sa khalu punareṣa tathāgatānāṃ (Bhk 232)",
    "T04bsa047_u:1702": " saṃbhavo naikena kāraṇena bhavati /",
    "T04bsa047_u:1703": " tat kasya hetoḥ?",
    "T04bsa047_u:1704": " samudāgataistāvad bho jinaputrāprameyaśatasahasradaśakāraṇaistathāgatāḥ samudāgacchanti /",
    "T04bsa047_u:1705": " katamairdaśabhiryadutāprameyapuṇyajñānasambhārātṛptisamudāgamakāraṇeneti” vistara /",
    "T04bsa047_u:1706": " āryavimalakīrtinirdeśe coktam- “śatapuṇyanirjātāḥ sarvakuśaladharmanirjātā apramāṇakuśalamūlakarmanirjātāḥ kāyāstathāgatasyeti” vistaraḥ /",
    "T04bsa047_u:1707": " tad evaṃ kṛtvā śanaiḥ paryaṅkaṃ bhittvā daśadigvyavasthitān sarvabuddhabodhisattvān praṇipatya tebhyaśca pūjāstotropahāraṃ kṛtvāryabhadracaryādipraṇidhānaṃ pranidadhīta /",
    "T04bsa047_u:1708": " tataḥ śūnyatākaruṇāgarbhānuttarasaṃbodhipariṇāmitasakaladānādipuṇyasaṃbhāropārjanābhiyukto bhavet /",
    "T04bsa047_u:1709": " yastu manyate,",
    "T04bsa047_u:1710": " cittavikalpasamutthāpitaśubhāśubhakarmavaśena sattvāḥ svargādikarma phalamanubhavantaḥ saṃsāre saṃsaranti /",
    "T04bsa047_u:1711": " ye punarna kiñciccintayanti nāpi kiñcit karma kurvanti te parimucyante saṃsārāt /",
    "T04bsa047_u:1712": " tasmānna kiñciccintayitavyam /",
    "T04bsa047_u:1713": " nāpi dānādikuśalacaryā kartavyā /",
    "T04bsa047_u:1714": " kevalaṃ mūrkhajanamadhikṛtya dānādikuśalacaryā nirdiṣṭeti /",
    "T04bsa047_u:1715": " tena sakalamahāyānaṃ pratikṣiptaṃ bhavet /",
    "T04bsa047_u:1716": " mahāyānamūlatvācca sarvayānānāṃ tatpratikṣepeṇa sarvam eva yānaṃ pratikṣiptaṃ syāt /",
    "T04bsa047_u:1717": " tathā hi 'na kiñciccintayitavyamiti' bruvata bhutapratyavekṣālakṣaṇā prajñā pratikṣiptā bhavet /",
    "T04bsa047_u:1718": " bhūtapratyavekṣā-mūlatvāt samyagjñānasya tatpratikṣepā llokottarāpi prajñā pratikṣiptā bhavet /",
    "T04bsa047_u:1719": " tatpratikṣepāt sarvākārajñatā pratikṣiptā bhavet /",
    "T04bsa047_u:1720": " nāpi dānādicaryā kartavyeti vadatā copāyo dānādiḥ sphuṭatarameva pratikṣiptaḥ /",
    "T04bsa047_u:1721": " etāvad eva ca saṃkṣiptaṃ mahāyānaṃ yaduta prajñopāyaśca /",
    "T04bsa047_u:1722": " yathoktam āryagayāśīrṣe- “dvāvimau bodhisattvānāṃ saṃkṣiptau mārgau /",
    "T04bsa047_u:1723": " katamau dvau? yaduta (Bhk 233)",
    "T04bsa047_u:1724": " prajñā copāyaśca /",
    "T04bsa047_u:1725": " ” āryatathāgataguhyasūtre coktam- “imau ca prajñopāyau bodhisattvānāṃ sarvapāramitāsaṃgrahāya saṃvartete” iti /",
    "T04bsa047_u:1726": " tataśca mahāyānaṃ pratikṣipatā mahat karmāvaraṇaṃ kṛtaṃ syāt /",
    "T04bsa047_u:1727": " tasmād [mahāyānaṃ pratikṣipataḥ,",
    "T04bsa047_u:1728": " alpaśrutasya,",
    "T04bsa047_u:1729": " ātmadṛṣṭiṃ parāmṛśataḥ,",
    "T04bsa047_u:1730": " ] asyānupāsitavidvajjanasyānavadhārita-tathāgata-pravacananīteḥ svayaṃ vinaṣṭasya parān api nāśayato yuktyāgamadūṣitatvāt,",
    "T04bsa047_u:1731": " viṣasaṃsṛṣṭavacanaṃ saviṣabhojanamiva ātmakāmena dhīmatā dūrata eva parihartavyam /",
    "T04bsa047_u:1732": " tathā hyanena bhūtapratyavekṣāṃ pratikṣipatā dharmapravicayākhyaṃ pradhānam eva bodhyaṅgaṃ pratikṣiptaṃ syāt /",
    "T04bsa047_u:1733": " vinā ca mūtapratyavekṣayā yoginaḥ katham anādikālābhyastarūpādibhāvābhiniveśasya cittaṃ nirvikalpatāṃ praviśet?",
    "T04bsa047_u:1734": " sarvadharmeṣvasmṛtyamanasikāreṇa praviśatīti cet,",
    "T04bsa047_u:1735": " tad ayuktam /",
    "T04bsa047_u:1736": " na hi vinā bhūtapratyavekṣayānubhūyamāneṣvapi sarvadharmeṣvasmṛtiramanasikāro vā śakyate kartum /",
    "T04bsa047_u:1737": " yadi ca nāmāmī dharmā mayāsmartavyā nāpi manasikartavyā ityevaṃ bhāvayannasmṛtimanasikārau teṣu bhāvayet tadā sutarām eva tena te smṛtā manasikṛtāśca syuḥ /",
    "T04bsa047_u:1738": " atha smṛtimanasikārābhāvamātram asmṛtyamanasikārāvabhipretau,",
    "T04bsa047_u:1739": " tadā tayorabhāvaḥ kena prakāreṇa bhavatīti etad eva vicāryate /",
    "T04bsa047_u:1740": " na cābhāvaḥ kāraṇaṃ yuktam,",
    "T04bsa047_u:1741": " yena tato [nirnimittāmanasikārāt] nirvikalpatā bhavet /",
    "T04bsa047_u:1742": " [tanmātrato 'vikalpatāyāṃ] saṃmurcchitasyāpi smṛtimanasikārābhāvān nirvikalpatāpraveśaprasaṅgaḥ /",
    "T04bsa047_u:1743": " na ca bhūtapratyavekṣāṃ vinānya upāyo 'sti yena prakāreṇāsmṛtyamanasikārau kuryāt /",
    "T04bsa047_u:1744": " satyapi cāsmṛtyamanasikārasambhave,",
    "T04bsa047_u:1745": " vinā bhūtapratyavekṣayā niḥsvabhāvatā dharmāṇāṃ katham avagatā bhavet?",
    "T04bsa047_u:1746": " na hi svabhāvata evaṃ dharmāḥ (Bhk 234)",
    "T04bsa047_u:1747": " śūnyāḥ sthitā ityevaṃ vinā tatpratyavekṣayā tacchūnyatāprativedho bhavet /",
    "T04bsa047_u:1748": " nāpi vinā śūnyatāprativedhena āvaraṇaprahāṇaṃ saṃbhavati sarvatra sarveṣāṃ muktiprasaṅgāt /",
    "T04bsa047_u:1749": " kiṃ ca tasya yogino yadi sarvadharmeṣu muṣitasmṛtitayā mūḍhatayā vā smṛtimanasikārau na pravartete,",
    "T04bsa047_u:1750": " tadātyantamūḍhaḥ katham asau yogī bhavet /",
    "T04bsa047_u:1751": " vinā ca bhūtapratyavekṣayā tatrāsmṛtim amanasikāraṃ cābhyastatā moha evābhyasto bhavet /",
    "T04bsa047_u:1752": " tata eva samyagjñānāloko dūrīkṛtaḥ syāt /",
    "T04bsa047_u:1753": " athāsau na muṣitasmṛtirnāpi mūḍhaḥ,",
    "T04bsa047_u:1754": " tadā kathaṃ tatrāsmaraṇam amanasikāraṃ kartu śaknuyād vinā bhūtapratyavekṣayā /",
    "T04bsa047_u:1755": " na hi smaranneva na smarati,",
    "T04bsa047_u:1756": " paśyan eva na paśyatīti yuktam abhidhātum /",
    "T04bsa047_u:1757": " asmṛtyamanasikārābhyāsācca kathaṃ pūrvanivāsānusmṛtyādi-buddhadharmodayo bhavet,",
    "T04bsa047_u:1758": " virodhāt,",
    "T04bsa047_u:1759": " na hyuṣṇaviruddhaṃ śītam āsevamānasya uṣṇasparśasaṃvedanaṃ bhavet /",
    "T04bsa047_u:1760": " kiṃ ca samādhisamāpannasya yogino yadi manovijñānam asti,",
    "T04bsa047_u:1761": " tadāvaśyaṃ tena kiṃcid ālambayitavyam /",
    "T04bsa047_u:1762": " na hi pṛthagjanānāṃ sahasā nirālambanaṃ jñānaṃ bhavet /",
    "T04bsa047_u:1763": " atha nāsti, tadā kathaṃ niḥsvabhāvatā dharmāṇāmavagatā bhavet?",
    "T04bsa047_u:1764": " kena ca pratipakṣeṇa kleśāvaraṇaṃ prahīyate?",
    "T04bsa047_u:1765": " na ca caturthadhyānālābhinaḥ pṛthagjanasya cittanirodhaḥ saṃbhavati /",
    "T04bsa047_u:1766": " tasmāt saddharme yāvasmṛtyamanasikārau paṭhitau tau bhūtapratyavekṣāpūrvākau draṣṭavyau /",
    "T04bsa047_u:1767": " asmād bhūtapratyavekṣayāsmṛtirmanasikāraśca śakyate kartum, nānyathā /",
    "T04bsa047_u:1768": " tathā hi yadā nirūpayan samyakprajñayā yogī kālatraye paramārthataḥ samutpannaṃ na kaṃcid dharma paśyati,",
    "T04bsa047_u:1769": " tadā tatra kathaṃ smṛtimanasikārau kuryāt /",
    "T04bsa047_u:1770": " yo hi kālatraye 'pyasattvān nānubhūtaḥ paramārthataḥ sa kathaṃ smaryeta,",
    "T04bsa047_u:1771": " manasi vā kriyeta /",
    "T04bsa047_u:1772": " tato 'sau sarvaprapañcopaśamaṃ nirvikalpaṃ jñānaṃ praviṣṭo bhavet /",
    "T04bsa047_u:1773": " tatpraveśācca śūnyatāṃ pratividhyati tatprativedhācca prahīṇasakalakudṛṣṭijālo bhavati /",
    "T04bsa047_u:1774": " (Bhk 235)",
    "T04bsa047_u:1775": " upāyayuktaḥ prajñāsevanataśca samyak saṃvṛtiparamārthasatyakuśalo bhavati /",
    "T04bsa047_u:1776": " ato 'nāvaraṇajñānalābhāt sarvān eva buddhadharmān adhigacchati /",
    "T04bsa047_u:1777": " tasmānna vinā bhūtapratyavekṣayā samyagjñānodayo nāpi kleśāvaraṇaprahāṇām /",
    "T04bsa047_u:1778": " tathā coktaṃ mañjuśrīvikurvitasūtre- “kathaṃ dārike bodhisattvo vijitasaṃgrāmo bhavati?",
    "T04bsa047_u:1779": " āha, yo mañjuśrīḥ vicāya vicāya sarvadharmān nopalabhate” iti /",
    "T04bsa047_u:1780": " tasmād visphāritajñānacakṣuḥ prajñāśastreṇa kleśārīn nirjitya,",
    "T04bsa047_u:1781": " nirbhayo viharan yogī,",
    "T04bsa047_u:1782": " na tu kātarapuruṣa iva vinimīlitākṣaḥ /",
    "T04bsa047_u:1783": " āryasamādhirāje 'pyuktam-",
    "T04bsa047_u:1784": " nairātmyadharmān yadi pratyevekṣate tān pratyavekṣya yadi bhāvayet /",
    "T04bsa047_u:1785": " sa hetu nirvāṇapahalasya prāptaye yo 'nyaheturna sa bhoti śāntaye // iti /",
    "T04bsa047_u:1786": " sutrasamuccaye coktam- “ātmanā vipaśyanāyogam anuyukto viharati parāṃśca vipaśyanāyāṃ nābhiyojayatīti mārakarmeti /",
    "T04bsa047_u:1787": " ” vipaśyanā ca bhūtapratyavekṣāsvabhāvā āryaratnamegha-sandhinirmocanādau,",
    "T04bsa047_u:1788": " āryaratnameghe ca- “vipaśyanāṃ nirūpayato niḥsvabhāvatāprativedhad animittapraveśa uktaḥ /",
    "T04bsa047_u:1789": " ” āryalaṅkāvatāre coktam- “yasmāt,",
    "T04bsa047_u:1790": " mahāmate,",
    "T04bsa047_u:1791": " buddhayā vicāryamāṇānāṃ svasāmānyalakṣaṇaṃ bhāvānāṃ nāvadhāryate /",
    "T04bsa047_u:1792": " tenocyante niḥsvabhāvāḥ sarvadharmāḥ” iti /",
    "T04bsa047_u:1793": " tatra tatra sūtre yā bhagavatā nānāprakārā pratyavekṣā nirdiṣṭā sā virudhyate,",
    "T04bsa047_u:1794": " yadi bhūtapratyavekṣā na kartavyā /",
    "T04bsa047_u:1795": " tasmād evaṃ yuktaṃ vaktuṃ vayam alpaprajñā alpavīryāścana śaknumo bāhuśrutyaṃ paryeṣitumiti /",
    "T04bsa047_u:1796": " na hi tatpratikṣepo yukto bhagavatā (Bhk 236)",
    "T04bsa047_u:1797": " bahudhā bāhuśrutyasya varṇitatvāt /",
    "T04bsa047_u:1798": " tat punarbrahmaparipṛcchāyām uktam- “ye tvacintyeṣu dharmeṣu [cintana]viprayuktāḥ teṣām ayoniśa iti /",
    "T04bsa047_u:1799": " tatrāpi ye paramārthato 'nutpannānāṃ dharmāṇām utpādaṃ parikalpyānityaduḥkhadirūpeṇa śrāvakādivaccintāṃ prakurvanti,",
    "T04bsa047_u:1800": " teṣāṃ samāropāpavādāntena cintāṃ pravartayatām ayoniśaḥ tad bhavatīti tatpratiṣedhāya yad uktaṃ na bhūtapratyavekṣāyāḥ sa pratiṣedhaḥ tasyāḥ sarvasūtreṣvanujñānāt /",
    "T04bsa047_u:1801": " tathā ca tatraiva brahmaparipṛcchāyām uktam- “cittaśūro bodhisattva āha-yaścittena sarvadharmāścintayati tatra cākṣato 'nupahataḥ sa tenocyate bodhisattvaḥ” iti /",
    "T04bsa047_u:1802": " tatraivoktam- “kathaṃ vīryavanto bhavanti,",
    "T04bsa047_u:1803": " yada sarvajñatācittaṃ vicīyamānānopalabhante” iti /",
    "T04bsa047_u:1804": " punaḥ tatraivoktam- “matimantaśca te bhaviṣyanti yoniśo dharmān pratyavekṣaṇatayeti” /",
    "T04bsa047_u:1805": " punaḥ tatraivoktam- “pravicinvanti te dharmān yathā māyāmarīciketi” /",
    "T04bsa047_u:1806": " tad evaṃ yatra yatrācintyādiprapañcaḥ śrūyate,",
    "T04bsa047_u:1807": " tatra tatra śrutacintāmātreṇaiva tattvādhigamaṃ ye manyante,",
    "T04bsa047_u:1808": " teṣām abhimānapratiṣedhena pratyātmavedanīyatvaṃ dharmāṇāṃ pratipādayate /",
    "T04bsa047_u:1809": " ayoniśaśca cittapratiṣedhaḥ kriyata iti boddhavyam,",
    "T04bsa047_u:1810": " na bhūtapratyavekṣāyāḥ pratiṣedhaḥ /",
    "T04bsa047_u:1811": " anyathā bahutaraṃ yuktyāgamaviruddhaṃ syāt /",
    "T04bsa047_u:1812": " yathoktaṃ prāk /",
    "T04bsa047_u:1813": " kiñca yad eva śrutacintāmayyā prajñayā viditaṃ tad eva bhāvanāmayyā prajñayā bhāvanīyaṃ nānyat /",
    "T04bsa047_u:1814": " saṃdiṣṭa-dhāvanabhūmyaśvadhāvanavat /",
    "T04bsa047_u:1815": " tasmāt bhūtapratyavekṣā kartavyā /",
    "T04bsa047_u:1816": " yadi nāmāsau vikalpasvabhāvātathāpi yoniśo manasikārasvabhāvatvāt tato bhūta nirvikalpajñānodaya iti kṛtvā tajjñānārthinā sā sevanīyā /",
    "T04bsa047_u:1817": " nirvikalpe ca bhutajñānāgnau (Bhk 237)",
    "T04bsa047_u:1818": " samutpanne,",
    "T04bsa047_u:1819": " sati,",
    "T04bsa047_u:1820": " kāṣṭhadvayanigharṣasaṃjātavanhinā tatkāṣṭhadvayadāhavat sāpi paścāt tenaiva dahyata evetyuktam āryaratnakūṭe /",
    "T04bsa047_u:1821": " yaccāpyucyate- na kiṃcit kuśalādikarma kartavyam iti /",
    "T04bsa047_u:1822": " tatraivaivaṃ vadatā karmakṣayān muktirityājīvaka vādābhyupagamo bhavet /",
    "T04bsa047_u:1823": " na hi bhagavatpravacane karmakṣayān muktiriṣyate /",
    "T04bsa047_u:1824": " kiṃ tarhi, kleśakṣayāt /",
    "T04bsa047_u:1825": " anādikālopacittasya hi karmaṇo na śakyate kṣayaḥ kartu tasyānantatvāt /",
    "T04bsa047_u:1826": " apāyādiṣu ca tatphalaṃ bhuñjānasyāparasyāpi karmaṇaḥ prasūteḥ kleśeṣu cāvikaleṣu tatkaraṇatayā sthiteṣu karmaṇo niroddhum aśakyatvāt /",
    "T04bsa047_u:1827": " pradīpānirodhe tatprabhāyā anirodhavat /",
    "T04bsa047_u:1828": " na cāpi tasya vipaśyanāpavādinaḥ kleśakṣayaḥ saṃbhavatītyukta prāk /",
    "T04bsa047_u:1829": " atha kleśakṣayārtha vipaśyanā sevanīyeti manyate,",
    "T04bsa047_u:1830": " tadā kleśakṣayād eva muktiḥ sidhyatīti karmakṣaye tarhi vyarthaḥ śramaḥ /",
    "T04bsa047_u:1831": " akuśalakarma na kartavyam iti yuktametat,",
    "T04bsa047_u:1832": " kuśalaṃ tu kimiti pratiṣidhyate /",
    "T04bsa047_u:1833": " saṃsārāvāhakatvāt pratiṣidhyata iti cet,",
    "T04bsa047_u:1834": " tadayuktam /",
    "T04bsa047_u:1835": " yad eva ātmādiviparyāsasamutthāpitam kuśalaṃ tad eva saṃsārāvāhakaṃ bhavati /",
    "T04bsa047_u:1836": " na tu bodhisattvānāṃ mahākaruṇāsamutthāpitam anuttarasaṃbodhipariṇāmitamapi /",
    "T04bsa047_u:1837": " tathā āryadaśabhūmake eta eva daśakuśalakarmapathāḥ pariṇāmanādipariśuddhiviśeṣeṇa śrāvakapratyekabuddhabodhisattvabuddhatvavāhakā bhavantīti nirdiṣṭam /",
    "T04bsa047_u:1838": " āryaratnakūṭe ca,",
    "T04bsa047_u:1839": " sarvamahānadīnāṃ mahāsamudre praviṣṭānāṃ payaḥ skandhavad bodhisattvānāṃ nānāmukhopacitaṃ kuśalamūlaṃ sarvajñatāpariṇāmitaṃ sarvajñataikarasaṃ bhavati iti varṇitam /",
    "T04bsa047_u:1840": " (Bhk 238)",
    "T04bsa047_u:1841": " yā ca buddhabodhisattvānāṃ rūpakāyakṣetrapariśuddhiḥ prabhāparivāramahābhogatādisaṃpattiḥ dānādipuṇyasambhāraphalasattvena tatra tatra sūtre varṇitā bhagavatā sāpi virudhyate /",
    "T04bsa047_u:1842": " kuśalacaryāpratiṣedhe ca prātimokṣasaṃvarādirapi pratikṣiptaḥ syāt /",
    "T04bsa047_u:1843": " tato vyarthameva tasya śiromuṇḍitakāṣāyadhāraṇādi prasajyeta /",
    "T04bsa047_u:1844": " kuśalakarmābhisaṃskāravaimukhye ca sati saṃsāravaimukhyaṃ sattvārthakriyāvaimukhyaṃ ca sevitaṃ bhavet /",
    "T04bsa047_u:1845": " tato bodhiḥ tasya dūre bhavet /",
    "T04bsa047_u:1846": " uktaṃ hyāryaṃsaṃdhinirmocane- “ekāntasattvārthavimukhasya ekāntasaṃskārā bhisaṃskāravimukhasya nānuttarāsamyaksaṃbodhiruktā mayeti /",
    "T04bsa047_u:1847": " “āryopāliparipṛcchādau ca- “saṃsāre vaimukhyaṃ bodhisattvānāṃ paradauḥśīlyamiti varṇitam /",
    "T04bsa047_u:1848": " saṃsāraparigrahaḥ tu paramaṃ śīlam /",
    "T04bsa047_u:1849": " ” uktam āryavimalakīrtinirdeśe ca- “upāyād bhavati saṃsāragamanaṃ bodhisattvānāṃ mokṣaḥ /",
    "T04bsa047_u:1850": " upāyarahitā ca prajñā bandhaḥ,",
    "T04bsa047_u:1851": " prajñārahitaścopāyo bandhaḥ /",
    "T04bsa047_u:1852": " prajñāsahita upāyo mokṣaḥ,",
    "T04bsa047_u:1853": " upāyasahitā prajñā mokṣaḥ” iti varṇitam /",
    "T04bsa047_u:1854": " āryagaganagañje uktam- “saṃsāraparikhedo bodhisattvānāṃ mārakarma iti /",
    "T04bsa047_u:1855": " ” sūtrasamuccaye ca- “asaṃskṛtaṃ ca pratyavekṣate saṃskṛtaiśca kuśalaiḥ parikhidyata iti mārakarma iti /",
    "T04bsa047_u:1856": " bodhimārga prajānāti pāramitāmārga ca na paryeṣata iti mārakarmeti /",
    "T04bsa047_u:1857": " ” yat punaḥ tatraivoktam- “dānacittābhiniveśād yāvat prajñācittābhiniveśāṃ mārakarmeti",
    "T04bsa047_u:1858": " tatra na dānādināṃ sevāpratiṣedhaḥ kiṃ tvahaṃkāramamakāracittābhiniviṣṭasya grāhyagrāhakacittābhiniviṣṭasya",
    "T04bsa047_u:1859": " caupalambhikasya yo viparītābhiniveśo dānādau tasya pratiṣedhaḥ /",
    "T04bsa047_u:1860": " viparītābhiniveśasamuttthāpitā hi dānādayo 'pariśuddhā bhavantīti kṛtvā mārakarmetyuktam /",
    "T04bsa047_u:1861": " anyathā dhyānam api na sevanīyaṃ syāt /",
    "T04bsa047_u:1862": " tathā ca kathaṃ muktiḥ bhavet?",
    "T04bsa047_u:1863": " (Bhk 239)",
    "T04bsa047_u:1864": " ata evaupalambhikasya sattvanānātvasaṃjñāyā yad dānādi tad apariśuddham iti pratipādanāya āryagaganagañje 'pi- “sattvanānātva [viparītakarma]saṃjñino dānādi mārakarmetyuktam” /",
    "T04bsa047_u:1865": " yaccāpi [tri]skandhapariṇāmanāyām uktam- “sarvam eva dāna-śīla-kṣānti-vīrya-dhyāna-prajñāsamatām ajānatopalambhayati,",
    "T04bsa047_u:1866": " tena paryeṣṭitadānena parāmṛṣṭaśīlena śīlaṃ rakṣitam /",
    "T04bsa047_u:1867": " ātmaparasaṃjñinā kṣāntirbhāvitetyādi tat pratideśayāmīti /",
    "T04bsa047_u:1868": " ” tatrāpyaupalambhikasya nānatvasaṃjñino viparītābhiniveśasamutthāpitā dānādayo 'pi śuddhā bhavantīti etāvanmātraṃ pratipāditam /",
    "T04bsa047_u:1869": " na tu sarvathā dānādīnāṃ sevanapratiṣedhaḥ /",
    "T04bsa047_u:1870": " anyathā sarvasyaiva dānāderaviśeṣeṇa pratideśanā kṛtā syāt,",
    "T04bsa047_u:1871": " nopalambhaviparyāsapatitasyaiva /",
    "T04bsa047_u:1872": " yaccāpi brahmaparipṛcchāyām uktam- “yāvatī caryā sarvā parikalpyā /",
    "T04bsa047_u:1873": " niṣparikalpyā ca bodhirityādi /",
    "T04bsa047_u:1874": " ” tatrāpyutpādādivikalpacaryāyāḥ prakṛtatvāt tasyāḥ parikalpatvamuktam /",
    "T04bsa047_u:1875": " animittavihāre cānabhisaṃskāravāhinaḥ sthitasya bodhisattvasya vyākaraṇaṃ bhavati,",
    "T04bsa047_u:1876": " nānyasyetyetāvanmātraṃ pratipāditam /",
    "T04bsa047_u:1877": " sarveṣāṃ ca dānādīnāṃ paramārthato 'nutpannatvaṃ ca paridīpitam,",
    "T04bsa047_u:1878": " na tu caryā na kartavyetyabhihitam /",
    "T04bsa047_u:1879": " anyathā hi dīpaṅkarāvadāne ye buddhā bhagavatā paryupāsitā yeṣāṃ tu kalpamapi bhagavatā",
    "T04bsa047_u:1880": " bhāṣamāṇena na śakyaṃ nāmaparikīrtnaṃ kathaṃ teṣāṃ bhagavatā bodhisattvāvasthāyāṃ",
    "T04bsa047_u:1881": " caryāpratiṣedho na kṛtaḥ /",
    "T04bsa047_u:1882": " dīpaṅkareṇāpi tadānīṃ bhagavataścaryāpratiṣedho na kṛta eva /",
    "T04bsa047_u:1883": " kiṃ tu yadā śāntānimittavihāre 'ṣṭamyāṃ bhūmau sthito 'sau dṛṣṭastadāsau vyākṛto bhagavatā,",
    "T04bsa047_u:1884": " tatra tasya caryā (Bhk 240)",
    "T04bsa047_u:1885": " apratiṣiddhā /",
    "T04bsa047_u:1886": " sā cānimittavihāraparamatā bodhisattvānām aṣṭāmyāṃ bhūmau daśabhūmikairbuddhaiḥ pratiṣiddhā",
    "T04bsa047_u:1887": " 'mā bhūd etad eva teṣāṃ parinirvāṇam' iti kṛtvā yadi tu sarvathā caryā na kartavyā",
    "T04bsa047_u:1888": " bhavet pūrvoktaṃ sarva virudhyeta /",
    "T04bsa047_u:1889": " yacca tatraiva brahmaparipṛcchāyām uktam- “dānaṃ ca dadāti taccāvipākābhikāṅkṣī,",
    "T04bsa047_u:1890": " śīlaṃ ca rakṣati taccāsamāropitaḥ” ityādi /",
    "T04bsa047_u:1891": " caturbhiḥ brahma/",
    "T04bsa047_u:1892": " dharmaiḥ samanvāgatā bodhisattvā avaivarttikā bhavanti buddhadharmeṣu /",
    "T04bsa047_u:1893": " katamaiścaturbhiḥ aparimitasaṃsāraparigraheṇa aparimitabuddhopasthānapūjayetyādi sarvaṃ virudhyeta /",
    "T04bsa047_u:1894": " nāpi mṛdvindriyeṇaiva caryā kartavyā na tu tīkṣṇendriyeṇeti yuktaṃ vaktum /",
    "T04bsa047_u:1895": " yataḥ prathamāṃ bhūmimupādāya yāvaddaśamībhūmipratiṣṭhitānāṃ bodhisattvānāṃ dānādicaryā utpadyate,",
    "T04bsa047_u:1896": " na ca pariśiṣṭāsu na samudācaratīti vacanāt /",
    "T04bsa047_u:1897": " nahi bhūmipraviṣṭā api mṛdvindriyāyuktāḥ /",
    "T04bsa047_u:1898": " āryopaliparipṛcchāyām- “anutpattikadharmakṣāntipratiṣṭhitenaiva tyāgamahātyāgātityāgāḥ kartavyāḥ” iti varṇitam /",
    "T04bsa047_u:1899": " sūtrasamuccaye ca- “ṣaṭpāramitādipratipattimān bodhisattvastathāgatarddhigatikaḥ” iti varṇitam /",
    "T04bsa047_u:1900": " na ca tathāgatarddhigateranyā śīghratarā gatirasti /",
    "T04bsa047_u:1901": " nāpi ṣaṭpāramitādaśabhūmivyatirekeṇānyo bodhisattvānāṃ mārgo 'sti yaḥ śīghrataravāhīsyāt /",
    "T04bsa047_u:1902": " krameṇaiva ca cittasaṃtateḥ kanakaśuddhivat śuddhirbhavatīti sūtre varṇitam [āryalaṅkāvatāradaśabhūmikādau coktaṃ]- tathatāyāṃ yadā sthito bodhisattvo",
    "T04bsa047_u:1903": " tadā prathamāyāṃ bhūmau praviṣṭo bhavati /",
    "T04bsa047_u:1904": " tataḥ krameṇaiva pūrvabhūmīḥ pariśodhya tathāgatabhūmiṃ praviśatīti /",
    "T04bsa047_u:1905": " ato nāsti bhūmipāramitāvyatirekeṇa [yugapat] buddhatvapurapraveśe anyanmukhaṃ nāpi bhagavatā kvacit sūtrādau deśitam /",
    "T04bsa047_u:1906": " (Bhk 241)",
    "T04bsa047_u:1907": " dhyāna eva ṣaṭpāramitāntargamāt tatsevanād eva sarvapāramitāḥ sevitā bhavantyato na dānādayaḥ [anyapāramitāḥ] pṛthak sevitavyā iti cet tad ayuktam",
    "T04bsa047_u:1908": " evaṃ hi buddhe gomayamaṇḍale 'pi ṣaṭpāramitāntargamān maṇḍalakam eva kartavyaṃ syānna dhyānādyāḥ /",
    "T04bsa047_u:1909": " śrāvakasyāpi nirodhasamādhisamāpannasya nimittād eva asamudācārāt tadā ṣaṭpāramitāparipūriprasaṅgaḥ /",
    "T04bsa047_u:1910": " tataśca na śrāvakebhyo bodhisattvānāṃ bhedaḥ pratipādito bhavet /",
    "T04bsa047_u:1911": " sarvāvasthāyām eva tu bodhisattvena ṣaṭpāramitāḥ paripūrayitavyā iti saṃdarśanārthe ekaikapāramitāntarbhāvaḥ sarvapāramitānāṃ bhagavatā sandarśitaḥ",
    "T04bsa047_u:1912": " na punarekaiva pāramitā sevanīyeti /",
    "T04bsa047_u:1913": " tathā coktaṃ sarvadharmavaipulye- “yo 'pyayaṃ maitreya/",
    "T04bsa047_u:1914": " ṣaṭpāramitāsamudāgamo bodhisattvānāṃ saṃbodhāya taṃ te mohapuruṣā evaṃ vakṣyanti,",
    "T04bsa047_u:1915": " prajñāpāramitāyām evaṃ bodhisattvena śikṣitavyam,",
    "T04bsa047_u:1916": " kiṃ śeṣābhiḥ pāramitābhiriti /",
    "T04bsa047_u:1917": " te 'nyāḥ pāramitā dūṣayitavyā maṃsyante /",
    "T04bsa047_u:1918": " tat kiṃ manyase, ajita/",
    "T04bsa047_u:1919": " duṣprajñaḥ sa kāśirājo 'bhūt,",
    "T04bsa047_u:1920": " yena kapotārthena śyenāya svamāṃsāni dattāni?",
    "T04bsa047_u:1921": " maitreya āha- no hīdaṃ bhagavan/",
    "T04bsa047_u:1922": " bhagavān āha- yāni mayā maitreya/",
    "T04bsa047_u:1923": " bodhisattvacaryāṃ caratā ṣaṭpāramitāpratisaṃyuktāni kuśalamūlānyupacitāni /",
    "T04bsa047_u:1924": " apakṛtaṃ nu taiḥ kuśalamūlaiḥ?",
    "T04bsa047_u:1925": " maitreya āha,",
    "T04bsa047_u:1926": " no hīdaṃ bhagavan,",
    "T04bsa047_u:1927": " bhagavān āha- tvaṃ tāvad ajita/",
    "T04bsa047_u:1928": " ṣaṣṭikalpān dānāpāramitāyāṃ samudāgataḥ /",
    "T04bsa047_u:1929": " evaṃ yāvat ṣaṣṭikalpān prajñāpāramitāyāṃ samudāgataḥ /",
    "T04bsa047_u:1930": " tat te mohapuruṣā evaṃ vakṣyanti /",
    "T04bsa047_u:1931": " ekanayenaiva bodhiryaduta śūnyatānayeneti te caryāpariśuddhā bhavanti” ityādi /",
    "T04bsa047_u:1932": " kevalaṃ śūnyātām eva sevamānāḥ śrāvakavannirvāṇe patanti /",
    "T04bsa047_u:1933": " ataḥ upāyasahitā prajñā sevanīyā /",
    "T04bsa047_u:1934": " ata evācāryanāgārjunapādaiḥ sūtrasamuccaye 'bhihitam- “na copāyakauśalarahitena bodhisattvena gambhīradharmatāyāmabhiyoktavyam” iti /",
    "T04bsa047_u:1935": " atra (Bhk 242) āryavimalakīrtinirdeśādijñāpakastairūpanyastaḥ,",
    "T04bsa047_u:1936": " na cācāryanāgārjunapādīyaṃ vacanam /",
    "T04bsa047_u:1937": " yuktayāgamopetaṃ tyaktvā bhagavadvacanaṃ ca parityajya anyasya mūrkhajanasya vacanaṃ prekṣāvatā grahītum ayuktam /",
    "T04bsa047_u:1938": " āryaratnakūṭe ca- “sakaladānādikuśalopetatayā sarvākāravaropetaśūnyatā sevanīyetyuktaṃ na tu kevalā /",
    "T04bsa047_u:1939": " ” āryaratnakūṭe coktam- tadyathā kāśyapāmātyasaṃgṛhītā rājānaḥ sarvakāryāṇi kurvanti evam eva upāyakauśalyasaṃgṛhītā bodhisattvasya prajñā sarvabuddhakāryāṇi karoti /",
    "T04bsa047_u:1940": " ata eva kevalāṃ śūnyatāṃ sevamānasya mā bhūnnirvāṇapraveśa iti /",
    "T04bsa047_u:1941": " bhagavatā āryatathāgataguhyasūtre” coktam- “naikāntanirālambanaṃ cittamātrasevanaṃ",
    "T04bsa047_u:1942": " kartavyam api tu upāyakauśalyam api sevanīyam iti pradarśanārtham uktam- tadyathāpi nāma, kulaputra /",
    "T04bsa047_u:1943": " agnirupādānād jvalati /",
    "T04bsa047_u:1944": " anupādānaḥ śāmyati /",
    "T04bsa047_u:1945": " evam evārambaṇataścittaṃ jvalati,",
    "T04bsa047_u:1946": " anārambaṇaṃ śāmyati /",
    "T04bsa047_u:1947": " tatropāyakuśalo bodhisattvaḥ prajñāpāramitāpariśuddhārambaṇopaśamam api jānāti /",
    "T04bsa047_u:1948": " kuśalamūlārambaṇaṃ ca na śāmyati /",
    "T04bsa047_u:1949": " kleśārambaṇaṃ ca notthāpayati /",
    "T04bsa047_u:1950": " pāramitārambaṇaṃ cotthāpayati /",
    "T04bsa047_u:1951": " śūnyatārambaṇaṃ ca pratyavekṣate sarvasattvamahākaruṇārambaṇaṃ ca prekṣate iti hi kulaputra/",
    "T04bsa047_u:1952": " upāyakuśalaḥ prajñāpāramitāpariśuddho bodhisattvo 'nārambane vaśitāṃ pratilabhate”",
    "T04bsa047_u:1953": " iti vistaram uktvā punaśca vadatyevaṃ hi- “nāsti tat kiṃcid ārambaṇaṃ bodhisattvasya",
    "T04bsa047_u:1954": " yat sarvajñajñānābhinirhārāya na saṃtiṣṭhate /",
    "T04bsa047_u:1955": " yasya bodhisattvasya sarvārambāṇāni bodhipariṇāmitāni,",
    "T04bsa047_u:1956": " ayaṃ bodhisattva upāyakuśala sarvadharmān bodhyanugatān paśyati /",
    "T04bsa047_u:1957": " tadyathāpi nāma kulaputra,",
    "T04bsa047_u:1958": " nāsti tat trisāhasramahāsāhasre lokadhātau yat sattvānām upabhogāya na syāt /",
    "T04bsa047_u:1959": " (Bhk 243) evam eva, kulaputra nāsti tat kiṃcid ārambaṇaṃ yad upāyakuśalo bodhisattvo bodhāya copakārībhūtaṃ na paśyati” iti vistaraḥ /",
    "T04bsa047_u:1960": " evam anantasūtrānteṣu bodhisattvānāṃ prajñopāyapratipattirnirdiṣṭā /",
    "T04bsa047_u:1961": " tatra yadi nāma svayaṃ na śakyate dānādidpuṇyasaṃbhāravīryam ārabdhuṃ tathāpi anyeṣām evam upadeśo dātuṃ na yuktaśceti svaparadrohaḥ kṛtaḥ syāt",
    "T04bsa047_u:1962": " tad evaṃ yuktyāgamābhyāṃ pratipāditaṃ yathā bodhisattvenāvaśyaṃ bhūtapratyavekṣā kartavyā sakaladānādipuṇyasambhāraścopārjayitavyaḥ /",
    "T04bsa047_u:1963": " tataḥ prekṣāvatālpaśrutānām ābhimānikānāṃ vacanaṃ viṣam ivāvadhūyāryanāgārjunādividvajjanavacanāmṛtanugatena",
    "T04bsa047_u:1964": " sakalasattveṣu mahakāruṇām upajanayya māyākāravad aviparyastenānuttarasaṃbodhipariṇāmitasakaladānādikuśalacaryāyām",
    "T04bsa047_u:1965": " aśeṣajagaduddharaṇe cābhiyuktne abhāvitavyam /",
    "T04bsa047_u:1966": " yathoktam āryadharmasaṃgītau-",
    "T04bsa047_u:1967": " māyākāro yathā kaścin nirmitaṃ moktumudyataḥ /",
    "T04bsa047_u:1968": " na cāsya nirmite saṅgo jñātapūrvo yato 'sya saḥ //",
    "T04bsa047_u:1969": " tribhavaṃ nirmitaprakhyaṃ jñātvā saṃbodhipāragaḥ /",
    "T04bsa047_u:1970": " sannahyanti jagaddhetoḥ jñātapūrve jage tathā //",
    "T04bsa047_u:1971": " iti tasyaivaṃ /",
    "T04bsa047_u:1972": " prajñām upāyaṃ ca satataṃ satkṛtyābhyasyataḥ krameṇa [cittaṃ] saṃtatiparipākād uttarottaraviśuddhataratamakṣaṇodayād",
    "T04bsa047_u:1973": " bhūtārthabhāvanāprakarṣaparyantagamena sakalakalpanājālarahitaṃ sphuṭataraṃ dharmadhātvadhigamaṃ",
    "T04bsa047_u:1974": " vimalaṃ niścalanivātadīpavallokottarajñānam utpadyate /",
    "T04bsa047_u:1975": " tadā ca vastuparyantatālambanam pratilabdhaṃ bhavati /",
    "T04bsa047_u:1976": " darśanamārgaṃ ca praviṣṭo bhavati /",
    "T04bsa047_u:1977": " prathamā ca bhūmiḥ prāptā bhavati /",
    "T04bsa047_u:1978": " tatastaduttarā bhūmīḥ pariśodhayan krameṇa kanakavad aśeṣāvaraṇāpagame sati asaktam apratihataṃ jñānaṃ pratilabhya buddhabhūmim aśeṣaguṇādhārāṃ prāpto bhavati /",
    "T04bsa047_u:1979": " kāryapariniṣpattiṃ cālambanaṃ pratilabhate /",
    "T04bsa047_u:1980": " tasmād buddhatvādhigamārthinā madhyamapaddhatau tāvad abhiyogaḥ karaṇīya iti /",
    "T04bsa047_u:1981": " (Bhk 244)",
    "T04bsa047_u:1982": " prakāśya yat prāpi mayā śubham asamapaddhitam /",
    "T04bsa047_u:1983": " puṇyamastu janastena prāpto madhyamapaddhitam //",
    "T04bsa047_u:1984": " dūrīkṛterṣyādimalā hi santo guṇairatṛptāḥ salilairivābdhiḥ /",
    "T04bsa047_u:1985": " vivecya gṛṇhanti subhāṣitāni haṃsāḥ payo yatpayasi prahṛṣṭāḥ //",
    "T04bsa047_u:1986": " pakṣapātākulaṃ tasmād dūrīkṛtaṃ mano budhaiḥ /",
    "T04bsa047_u:1987": " sarvameva grahītavyaṃ bālādapi subhāṣitam //",
    "T04bsa047_u:1988": " ācāryakamalaśīlena ante nibaddho bhāvanākramaḥ samāptaḥ /",
    "T04bsa047_u:1989": " tṛtīyaḥ bhāvanākramaḥ samāptaḥ /"
}