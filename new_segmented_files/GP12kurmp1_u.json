{
    "GP12kurmp1_u:0": " kūrmapurāṇam-1",
    "GP12kurmp1_u:1": " atha śrīkūrmapurāṇam",
    "GP12kurmp1_u:2": " pūrvavibhāgaḥ",
    "GP12kurmp1_u:3": " nārāyaṇaṃ namaskṛtya naraṃ caiva narottamam /",
    "GP12kurmp1_u:4": " devīṃ sarasvatīṃ caiva tato jayamudīrayet // KūrmP_1,Mang.1 //",
    "GP12kurmp1_u:5": " namaskṛtvāprameyāya viṣṇave kūrmarūpiṇe /",
    "GP12kurmp1_u:6": " purāṇaṃ saṃpravakṣyāmi yaduktaṃ viśvayoninā // KūrmP_1,1.1 //",
    "GP12kurmp1_u:7": " satrānte sūtamanaghaṃ naimiṣīyā maharṣayaḥ /",
    "GP12kurmp1_u:8": " purāṇasaṃhitāṃ puṇyāṃ papracchū romaharṣaṇam // KūrmP_1,1.2 //",
    "GP12kurmp1_u:9": " tvayā sūta mahābuddhe bhagavān brahmavittamaḥ /",
    "GP12kurmp1_u:10": " itihāsapurāṇārthaṃ vyāsaḥ samyagupāsitaḥ // KūrmP_1,1.3 //",
    "GP12kurmp1_u:11": " tasya te sarvaromāṇi vacasā hṛṣitāni yat /",
    "GP12kurmp1_u:12": " dvaipāyanasya bhagavāṃstato vai romaharṣaṇaḥ // KūrmP_1,1.4 //",
    "GP12kurmp1_u:13": " bhavantameva bhagavān vyājahāra svayaṃ prabhuḥ /",
    "GP12kurmp1_u:14": " munīnāṃ saṃhitāṃ vaktuṃ vyāsaḥ paurāṇikīṃ purā // KūrmP_1,1.5 //",
    "GP12kurmp1_u:15": " tvaṃ hi svāyaṃbhuve yajñe sutyāhe vitate hariḥ /",
    "GP12kurmp1_u:16": " saṃbhūtaḥ saṃhitāṃ vaktuṃ svāṃśena puruṣottamaḥ // KūrmP_1,1.6 //",
    "GP12kurmp1_u:17": " tasmād bhavantaṃ pṛcchāmaḥ purāṇaṃ kaurmamuttamam /",
    "GP12kurmp1_u:18": " vaktumarhasi cāsmākaṃ purāṇārthaviśārada // KūrmP_1,1.7 //",
    "GP12kurmp1_u:19": " munīnāṃ vacanaṃ śrutvā sūtaḥ paurāṇikottamaḥ /",
    "GP12kurmp1_u:20": " praṇamya manasā prāha guruṃ satyavatīsutam // KūrmP_1,1.8 //",
    "GP12kurmp1_u:21": " romaharṣaṇa uvāca",
    "GP12kurmp1_u:22": " namaskṛtvā jagadyoniṃ kūrmarūpadharaṃ harim /",
    "GP12kurmp1_u:23": " vakṣye paurāṇikīṃ divyāṃ kathāṃ pāpapraṇāśinīm // KūrmP_1,1.9 //",
    "GP12kurmp1_u:24": " yāṃ śrutvā pāpakarmāpi gaccheta paramāṃ gatim /",
    "GP12kurmp1_u:25": " na nāstike kathāṃ puṇyāmimāṃ brūyāt kadācana // KūrmP_1,1.10 //",
    "GP12kurmp1_u:26": " śraddadhānāya śāntāya dhārmikāya dvijātaye /",
    "GP12kurmp1_u:27": " imāṃ kathāmanubrūyāt sākṣānnārāyaṇeritām // KūrmP_1,1.11 //",
    "GP12kurmp1_u:28": " sargaśca pratisargaśca vaṃśo manvantarāṇi ca /",
    "GP12kurmp1_u:29": " vaṃśānucaritaṃ caiva purāṇaṃ pañcalakṣaṇam // KūrmP_1,1.12 //",
    "GP12kurmp1_u:30": " brāhmaṃ purāṇaṃ prathamaṃ pādmaṃ vaiṣṇavameva ca /",
    "GP12kurmp1_u:31": " śaivaṃ bhāgavataṃ caiva bhaviṣyaṃ nāradīyakam // KūrmP_1,1.13 //",
    "GP12kurmp1_u:32": " mārkaṇḍeyamathāgneyaṃ brahmavaivartameva ca /",
    "GP12kurmp1_u:33": " laiṅgaṃ tathā ca vārāhaṃ skāndaṃ vāmanameva ca // KūrmP_1,1.14 //",
    "GP12kurmp1_u:34": " kaurmaṃ mātsyaṃ gāruḍaṃ ca vāyavīyamanantaram /",
    "GP12kurmp1_u:35": " aṣṭādaśaṃ samuddiṣṭaṃ brahmaṇḍamiti saṃjñitam // KūrmP_1,1.15 //",
    "GP12kurmp1_u:36": " anyānyuparāṇāni munibhiḥ kathitāni tu /",
    "GP12kurmp1_u:37": " aṣṭādaśapurāṇāni śrutvā saṃkṣepato dvijāḥ // KūrmP_1,1.16 //",
    "GP12kurmp1_u:38": " ādyaṃ sanatkumāroktaṃ nārasihamataḥ param /",
    "GP12kurmp1_u:39": " tṛtīyaṃ skāndamuddiṣṭaṃ kumāreṇa tu bhāṣitam // KūrmP_1,1.17 //",
    "GP12kurmp1_u:40": " caturthaṃ śivadharmākhyaṃ sākṣānnandīśabhāṣitam /",
    "GP12kurmp1_u:41": " durvāsasoktamāścaryaṃ nāradoktamataḥ param // KūrmP_1,1.18 //",
    "GP12kurmp1_u:42": " kāpilaṃ mānavaṃ caiva tathaivośanaseritam /",
    "GP12kurmp1_u:43": " brahmāṇḍaṃ vāruṇaṃ cātha kālikāhvayameva ca // KūrmP_1,1.19 //",
    "GP12kurmp1_u:44": " māheśvaraṃ tathā sāmbaṃ sauraṃ sarvārthasaṃcayam /",
    "GP12kurmp1_u:45": " parāśaroktamaparaṃ mārīcaṃ bhārgavāhvayam // KūrmP_1,1.20 //",
    "GP12kurmp1_u:46": " idaṃ tu pañcadaśamaṃ purāṇaṃ kaurmamuttamam /",
    "GP12kurmp1_u:47": " caturdhā saṃsthitaṃ puṇyaṃ saṃhitānāṃ prabhedataḥ // KūrmP_1,1.21 //",
    "GP12kurmp1_u:48": " brāhmī bhagavatī saurī vaiṣṇavī ca prakīrtitāḥ /",
    "GP12kurmp1_u:49": " catastraḥ saṃhitāḥ puṇyā dharmakāmārthamokṣadāḥ // KūrmP_1,1.22 //",
    "GP12kurmp1_u:50": " iyaṃ tu saṃhitā brāhmī caturvedaistu sammitā /",
    "GP12kurmp1_u:51": " bhavanti ṣaṭsahastrāṇi ślokānāmatra saṃkhyayā // KūrmP_1,1.23 //",
    "GP12kurmp1_u:52": " yatra dharmārthakāmānāṃ mokṣasya ca munīśvarāḥ /",
    "GP12kurmp1_u:53": " māhātmyamakhilaṃ brahma jñāyate parameśvaraḥ // KūrmP_1,1.24 //",
    "GP12kurmp1_u:54": " sargaśca pratisargaśca vaṃśo manvantarāṇi ca /",
    "GP12kurmp1_u:55": " vaṃśānucaritaṃ divyāḥ puṇyāḥ prāsaṅgikīḥ kathāḥ // KūrmP_1,1.25 //",
    "GP12kurmp1_u:56": " brāhmaṇādyairiyaṃ dhāryā dhārmikaiḥ śāntamānasaiḥ /",
    "GP12kurmp1_u:57": " tāmahaṃ vartayiṣyāmi vyāsena kathitāṃ purā // KūrmP_1,1.26 //",
    "GP12kurmp1_u:58": " purāmṛtārthaṃ daiteyadānavaiḥ saha devatāḥ /",
    "GP12kurmp1_u:59": " manthānaṃ mandaraṃ kṛtvā mamanthuḥ kṣīrasāgaram // KūrmP_1,1.27 //",
    "GP12kurmp1_u:60": " mathyamāne tadā tasmin kūrmarūpī janārdanaḥ /",
    "GP12kurmp1_u:61": " babhāra mandaraṃ devo devānāṃ hitakāmyayā // KūrmP_1,1.28 //",
    "GP12kurmp1_u:62": " devāśca tuṣṭuvurdevaṃ nāradādyā maharṣayaḥ /",
    "GP12kurmp1_u:63": " kūrmarūpadharaṃ dṛṣṭvā sākṣiṇaṃ viṣṇumavyayam // KūrmP_1,1.29 //",
    "GP12kurmp1_u:64": " tadantare 'bhavad devī śrīrnārāyaṇavallabhā /",
    "GP12kurmp1_u:65": " jagrāha bhagavān viṣṇustāmeva puruṣottamaḥ // KūrmP_1,1.30 //",
    "GP12kurmp1_u:66": " tejasā viṣṇumavyaktaṃ nāradādyā maharṣayaḥ /",
    "GP12kurmp1_u:67": " mohitāḥ saha śakreṇa śriyo vacanamabruvan // KūrmP_1,1.31 //",
    "GP12kurmp1_u:68": " bhagavan devadeveśa nārāyaṇa jaganmaya /",
    "GP12kurmp1_u:69": " kaiṣā devī viśālākṣī yathāvad brūhi pṛcchatām // KūrmP_1,1.32 //",
    "GP12kurmp1_u:70": " śrutvā teṣāṃ tadā vākyaṃ viṣṇurdānavamardanaḥ /",
    "GP12kurmp1_u:71": " provāca devīṃ saṃprekṣya nāradādīnakalmaṣān // KūrmP_1,1.33 //",
    "GP12kurmp1_u:72": " iyaṃ sā paramā śaktirmanmayī brahmarūpiṇī /",
    "GP12kurmp1_u:73": " māyā mama priyānantā yayedaṃ mohitaṃ jagat // KūrmP_1,1.34 //",
    "GP12kurmp1_u:74": " anayaiva jagatsarvaṃ sadevāsuramānuṣam /",
    "GP12kurmp1_u:75": " mohayāmi dvijaśreṣṭhā grasāmi visṛjāmi ca // KūrmP_1,1.35 //",
    "GP12kurmp1_u:76": " utpattiṃ pralayaṃ caiva bhūtanāmāgatiṃ gatim /",
    "GP12kurmp1_u:77": " vijñāyānvīkṣya cātmānaṃ taranti vipulāmimām // KūrmP_1,1.36 //",
    "GP12kurmp1_u:78": " asyāstvaṃśānadhiṣṭhāya śaktimanto 'bhavan dvijāḥ /",
    "GP12kurmp1_u:79": " brahmeśānādayo devāḥ sarvaśaktiriyaṃ mama // KūrmP_1,1.37 //",
    "GP12kurmp1_u:80": " saiṣā sarvajagatsūtiḥ prakṛtistriguṇātmikā /",
    "GP12kurmp1_u:81": " prāgeva mattaḥ saṃjātā śrīkalpe padmavāsinī // KūrmP_1,1.38 //",
    "GP12kurmp1_u:82": " caturbhujā śaṅkhacakrapadmahastā śubhānvitā /",
    "GP12kurmp1_u:83": " koṭisūryapratīkāśā mohinī sarvadehinām // KūrmP_1,1.39 //",
    "GP12kurmp1_u:84": " nālaṃ devā na pitaro mānavā vasavo 'pi ca /",
    "GP12kurmp1_u:85": " māyāmetāṃ samuttartuṃ ye cānye bhuvi dehinaḥ // KūrmP_1,1.40 //",
    "GP12kurmp1_u:86": " ityukto vāsudevena munayo viṣṇumabruvan /",
    "GP12kurmp1_u:87": " brūhi tvaṃ puṇḍarīkākṣa yadi kālatraye 'pi ca /",
    "GP12kurmp1_u:88": " ko vā tarati tāṃ māyāṃ durjayāṃ devanirmitām // KūrmP_1,1.41 //",
    "GP12kurmp1_u:89": " athovāca hṛṣīkeśo munīn munigaṇārcitaḥ /",
    "GP12kurmp1_u:90": " asti dvijātipravara indradyumna iti śrutaḥ // KūrmP_1,1.42 //",
    "GP12kurmp1_u:91": " pūrvajanmani rājāsāvadhṛṣyaḥ śaṅkarādibhiḥ /",
    "GP12kurmp1_u:92": " dṛṣṭvā māṃ kūrmasaṃsthānaṃ śrutvā paurāṇikīṃ svayam /",
    "GP12kurmp1_u:93": " saṃhitāṃ manmukhād divyāṃ puraskṛtya munīśvarān // KūrmP_1,1.43 //",
    "GP12kurmp1_u:94": " brahmāṇaṃ ca mahādevaṃ devāṃścānyān svaśaktibhiḥ /",
    "GP12kurmp1_u:95": " macchaktau saṃsthitān buddhvā māmeva śaraṇaṃ gataḥ // KūrmP_1,1.44 //",
    "GP12kurmp1_u:96": " saṃbhāṣito mayā cātha viprayoniṃ gamiṣyasi /",
    "GP12kurmp1_u:97": " indradyumna iti khyāto jātiṃ smarasi paurvikīm // KūrmP_1,1.45 //",
    "GP12kurmp1_u:98": " sarveṣāmeva bhūtānāṃ devānāmapyagocaram /",
    "GP12kurmp1_u:99": " vaktavyaṃ yad guhyatamaṃ dāsye jñānaṃ tavānagha /",
    "GP12kurmp1_u:100": " labdhvā tanmāmakaṃ jñānaṃ māmevānte pravekṣyasi // KūrmP_1,1.46 //",
    "GP12kurmp1_u:101": " aṃśāntareṇa bhūmyāṃ tvaṃ tatra tiṣṭha sunirdṛtaḥ /",
    "GP12kurmp1_u:102": " vaivasvate 'ntare 'tite kāryārthaṃ māṃ pravekṣyasi // KūrmP_1,1.47 //",
    "GP12kurmp1_u:103": " māṃ praṇamya purīṃ gatvā pālayāmāsa medinīm /",
    "GP12kurmp1_u:104": " kāladharmaṃ gataḥ kālācchvetadvīpe mayā saha // KūrmP_1,1.48 //",
    "GP12kurmp1_u:105": " bhuktvā tān vaiṣṇavān bhogān yogināmapyagocarān /",
    "GP12kurmp1_u:106": " madājñayā muniśreṣṭhā jajñe viprakule punaḥ // KūrmP_1,1.49 //",
    "GP12kurmp1_u:107": " jñātvā māṃ vāsudevākhyaṃ yatra dve nihite 'kṣare /",
    "GP12kurmp1_u:108": " vidyāvidye gūḍharūpe yattad brahma paraṃ viduḥ // KūrmP_1,1.50 //",
    "GP12kurmp1_u:109": " sor'cayāmāsa bhūtānāmāśrayaṃ parameśvaram /",
    "GP12kurmp1_u:110": " vratopavāsaniyamairhemairbrāhmaṇatarpaṇaiḥ // KūrmP_1,1.51 //",
    "GP12kurmp1_u:111": " tadāśīstannamaskārastanniṣṭhastatparāyaṇaḥ /",
    "GP12kurmp1_u:112": " ārādhayan mahādevaṃ yogināṃ hṛdi saṃsthitam // KūrmP_1,1.52 //",
    "GP12kurmp1_u:113": " tasyaivaṃ vartamānasya kadācit paramā kalā /",
    "GP12kurmp1_u:114": " svarūpaṃ darśayāmāsa divyaṃ viṣṇusamudbhavam // KūrmP_1,1.53 //",
    "GP12kurmp1_u:115": " dṛṣṭvā praṇamya śirasā viṣṇorbhagavataḥ priyām /",
    "GP12kurmp1_u:116": " saṃstūya vividhaiḥ stotraiḥ kṛtāñjalirabhāṣata // KūrmP_1,1.54 //",
    "GP12kurmp1_u:117": " irnddayumna uvāca",
    "GP12kurmp1_u:118": " kā tvaṃ deviviśālākṣi viṣṇucihnaṅkite śubhe /",
    "GP12kurmp1_u:119": " yāthātathyena vai bhāvaṃ tavedānīṃ bravīhi me // KūrmP_1,1.55 //",
    "GP12kurmp1_u:120": " tasya tad vākyamākarṇya suprasannā sumaṅgalā /",
    "GP12kurmp1_u:121": " hasantī saṃsmaran viṣṇuṃ priyaṃ brāhmaṇamabravīt // KūrmP_1,1.56 //",
    "GP12kurmp1_u:122": " na māṃ paśyanti munayo devāḥ śakrapurogamāḥ /",
    "GP12kurmp1_u:123": " nārāyaṇātmikā caikā māyāhaṃ tanmayā parā // KūrmP_1,1.57 //",
    "GP12kurmp1_u:124": " na me nārāyaṇād bhedo vidyate hi vicārataḥ /",
    "GP12kurmp1_u:125": " tanmayāhaṃ paraṃ brahma sa viṣṇuḥ parameśvaraḥ // KūrmP_1,1.58 //",
    "GP12kurmp1_u:126": " yer'cayantīha bhūtānāmāśrayaṃ parameśvaram /",
    "GP12kurmp1_u:127": " jñānena karmayogena na teṣāṃ prabhavāmyaham // KūrmP_1,1.59 //",
    "GP12kurmp1_u:128": " tasmādanādinidhanaṃ karmayogaparāyaṇaḥ /",
    "GP12kurmp1_u:129": " jñānenārādhayānantaṃ tato mokṣamavāpsyasi // KūrmP_1,1.60 //",
    "GP12kurmp1_u:130": " ityuktaḥ sa muniśreṣṭha indradyumno mahāmatiḥ /",
    "GP12kurmp1_u:131": " praṇamya śirasā devīṃ prāñjaliḥ punarabravīt // KūrmP_1,1.61 //",
    "GP12kurmp1_u:132": " kathaṃ sa bhagavānīśaḥ śāśvato niṣkalo 'cyutaḥ /",
    "GP12kurmp1_u:133": " jñātuṃ hi śakyate devi brūhi me parameśvari // KūrmP_1,1.62 //",
    "GP12kurmp1_u:134": " ekamuktātha vipreṇa devī kamalavāsinī /",
    "GP12kurmp1_u:135": " sākṣānnārāyaṇo jñānaṃ dāsyatītyāha taṃ munim // KūrmP_1,1.63 //",
    "GP12kurmp1_u:136": " ubhābhyāmatha hastābhyāṃ saṃspṛśya praṇataṃ munim /",
    "GP12kurmp1_u:137": " smṛtvā parātparaṃ viṣṇuṃ tatraivāntaradhīyata // KūrmP_1,1.64 //",
    "GP12kurmp1_u:138": " so 'pi nārāyaṇaṃ draṣṭuṃ parameṇa samādhinā /",
    "GP12kurmp1_u:139": " ārādhayaddhṛṣīkeśaṃ praṇatārtiprabhañjanam // KūrmP_1,1.65 //",
    "GP12kurmp1_u:140": " tato bahutithe kāle gate nārāyaṇaḥ svayam /",
    "GP12kurmp1_u:141": " prādurāsīnmahāyogī pītavāsā jaganmayaḥ // KūrmP_1,1.66 //",
    "GP12kurmp1_u:142": " dṛṣṭvā devaṃ samāyāntaṃ viṣṇumātmānamavyayam /",
    "GP12kurmp1_u:143": " jānubhyāmavaniṃ gatvā tuṣṭāva garuḍadhvajam // KūrmP_1,1.67 //",
    "GP12kurmp1_u:144": " indradyumna uvāca",
    "GP12kurmp1_u:145": " yajñeśācyuta govinda mādhavānanta keśava /",
    "GP12kurmp1_u:146": " kuṣṇa viṣṇo hṛṣīkeśa tubhyaṃ viśvātmane namaḥ // KūrmP_1,1.68 //",
    "GP12kurmp1_u:147": " namo 'stu te purāṇāya haraye viśvamūrtaye /",
    "GP12kurmp1_u:148": " sargasthitivināśānāṃ hetave 'nantaśakye // KūrmP_1,1.69 //",
    "GP12kurmp1_u:149": " nirguṇāya namastubhyaṃ niṣkalāyāmalātmane /",
    "GP12kurmp1_u:150": " puruṣāya namastubhyaṃ viśvarūpāya te namaḥ // KūrmP_1,1.70 //",
    "GP12kurmp1_u:151": " namaste vāsudevāya viṣṇave viśvayonaye /",
    "GP12kurmp1_u:152": " ādimadhyāntahīnāya jñānagamyāya te namaḥ // KūrmP_1,1.71 //",
    "GP12kurmp1_u:153": " namaste nirvikārāya niṣprapañcāya te namaḥ /",
    "GP12kurmp1_u:154": " bhedābhedavihīnāya namo 'stvānandarūpiṇe // KūrmP_1,1.72 //",
    "GP12kurmp1_u:155": " namastārāya śāntāya namo 'pratihatātmane /",
    "GP12kurmp1_u:156": " anantamūrtaye tubhyamamūrtāya namo namaḥ // KūrmP_1,1.73 //",
    "GP12kurmp1_u:157": " namaste paramārthāya māyātītāya te namaḥ /",
    "GP12kurmp1_u:158": " namaste parameśāya brahmaṇe paramātmane // KūrmP_1,1.74 //",
    "GP12kurmp1_u:159": " namo 'stu te susūkṣmāya mahādevāya te namaḥ /",
    "GP12kurmp1_u:160": " namaḥ śivāya śuddhāya namaste parameṣṭhine // KūrmP_1,1.75 //",
    "GP12kurmp1_u:161": " tvayaiva sṛṣṭamakhilaṃ tvameva paramā gatiḥ /",
    "GP12kurmp1_u:162": " tvaṃ pitā sarvabhūtānāṃ tvaṃ mātā puruṣottama // KūrmP_1,1.76 //",
    "GP12kurmp1_u:163": " tvamakṣaraṃ paraṃ dhāma cinmātraṃ vyoma niṣkalam /",
    "GP12kurmp1_u:164": " sarvasyādhāramavyaktamanantaṃ tamasaḥ param // KūrmP_1,1.77 //",
    "GP12kurmp1_u:165": " prapaśyanti parātmānaṃ jñānadīpena kevalam /",
    "GP12kurmp1_u:166": " prapadye bhavato rūpaṃ tadviṣṇoḥ paramaṃ padam // KūrmP_1,1.78 //",
    "GP12kurmp1_u:167": " evaṃ stuvantaṃ bhagavān bhūtātmā bhūtabhāvanaḥ /",
    "GP12kurmp1_u:168": " ubhābhyāmatha hastābhyāṃ pasparśa prahasanniva // KūrmP_1,1.79 //",
    "GP12kurmp1_u:169": " spṛṣṭamātro bhagavatā viṣṇunā munipuṅgavaḥ /",
    "GP12kurmp1_u:170": " yathāvat paramaṃ tattvaṃ jñātavāṃstatprasādataḥ // KūrmP_1,1.80 //",
    "GP12kurmp1_u:171": " tataḥ prahṛṣṭamanasā praṇipatya janārdanam /",
    "GP12kurmp1_u:172": " provāconnidrapadmākṣaṃ pītavāsasamacyutam // KūrmP_1,1.81 //",
    "GP12kurmp1_u:173": " tvatprasādādasaṃdigdhamutpannaṃ puruṣottama /",
    "GP12kurmp1_u:174": " jñānaṃ brahmaikaviṣayaṃ paramānandasiddhidam // KūrmP_1,1.82 //",
    "GP12kurmp1_u:175": " namo bhagavate tubhyaṃ vāsudevāya vedhase /",
    "GP12kurmp1_u:176": " kiṃ kariṣyāmi yogeśa tanme vada jaganmaya // KūrmP_1,1.83 //",
    "GP12kurmp1_u:177": " śrutvā nārāyaṇo vākyamindradyumnasya mādhavaḥ /",
    "GP12kurmp1_u:178": " uvāca sasmitaṃ vākyamaśeṣajagato hitam // KūrmP_1,1.84 //",
    "GP12kurmp1_u:179": " śrībhagavānuvāca",
    "GP12kurmp1_u:180": " varṇāśramācāravatāṃ puṃsāṃ devo maheśvaraḥ /",
    "GP12kurmp1_u:181": " jñānena bhaktiyogena pūjanīyo na cānyathā // KūrmP_1,1.85 //",
    "GP12kurmp1_u:182": " vijñāya tatparaṃ tattvaṃ vibhūtiṃ kāryakāraṇam /",
    "GP12kurmp1_u:183": " pravṛtiṃ cāpi me jñātvā mokṣārthośvaramarcayet // KūrmP_1,1.86 //",
    "GP12kurmp1_u:184": " sarvasaṅgān parityajya jñātvā māyāmayaṃ jagat /",
    "GP12kurmp1_u:185": " advaitaṃ bhāvayātmānaṃ drakṣyase parameśvaram // KūrmP_1,1.87 //",
    "GP12kurmp1_u:186": " trividhā bhāvanā brahman procyamānā nibodha me /",
    "GP12kurmp1_u:187": " ekā madviṣayā tatra dvitīyā vyaktasaṃśrayā /",
    "GP12kurmp1_u:188": " anyā ca bhāvanā brāhmī vijñeyā sā guṇātigā // KūrmP_1,1.88 //",
    "GP12kurmp1_u:189": " āsāmanyatamāṃ cātha bhāvanāṃ bhāvayed budhaḥ /",
    "GP12kurmp1_u:190": " aśaktaḥ saṃśrayedādyāmityeṣā vaidikī śrutiḥ // KūrmP_1,1.89 //",
    "GP12kurmp1_u:191": " tasmāt sarvaprayatnena tanniṣṭhastatparāyaṇaḥ /",
    "GP12kurmp1_u:192": " samārādhaya viśveśaṃ tato mokṣamavāpsyasi // KūrmP_1,1.90 //",
    "GP12kurmp1_u:193": " indradyumna uvāca",
    "GP12kurmp1_u:194": " kiṃ tat parataraṃ tattvaṃ kā vibhūtirjanārdana /",
    "GP12kurmp1_u:195": " kiṃ kāryaṃ kāraṇaṃ kastvaṃ pravṛttiścāpi kā tava // KūrmP_1,1.91 //",
    "GP12kurmp1_u:196": " parātparataraṃ tattvaṃ paraṃ brahmaikamavyayam /",
    "GP12kurmp1_u:197": " nityānandaṃ svayañjyotirakṣaraṃ tamasaḥ param // KūrmP_1,1.92 //",
    "GP12kurmp1_u:198": " aiśvaryaṃ tasya yannityaṃ vibhūtiriti gīyate /",
    "GP12kurmp1_u:199": " kāryaṃ jagadathāvyaktaṃ kāraṇaṃ śuddhamakṣaram // KūrmP_1,1.93 //",
    "GP12kurmp1_u:200": " ahaṃ hi sarvabhūtānāmantaryāmīśvaraḥ paraḥ /",
    "GP12kurmp1_u:201": " sargasthityantakartṛtvaṃ pravṛttirmama gīyate // KūrmP_1,1.94 //",
    "GP12kurmp1_u:202": " etad vijñāya bhāvena yathāvadakhilaṃ dvija /",
    "GP12kurmp1_u:203": " tatastvaṃ karmayogena śāśvataṃ samyagarcaya // KūrmP_1,1.95 //",
    "GP12kurmp1_u:204": " indradyumna uvāca",
    "GP12kurmp1_u:205": " ke te varṇāśramācārā yaiḥ samārādhyate paraḥ /",
    "GP12kurmp1_u:206": " jñānaṃ ca kīdṛśaṃ divyaṃ bhāvanātrayasaṃsthitam // KūrmP_1,1.96 //",
    "GP12kurmp1_u:207": " kathaṃ sṛṣṭamidaṃ pūrvaṃ kathaṃ saṃhriyate punaḥ /",
    "GP12kurmp1_u:208": " kiyatyaḥ sṛṣṭayo loke vaṃśā manvantarāṇi ca /",
    "GP12kurmp1_u:209": " kāni teṣāṃ pramāṇāni pāvanāni vratāni ca // KūrmP_1,1.97 //",
    "GP12kurmp1_u:210": " tīrthānyarkādisaṃsthānaṃ pṛthivyāyāmavistare /",
    "GP12kurmp1_u:211": " kati dvīpāḥ samudrāśca parvatāśca nadīnadāḥ /",
    "GP12kurmp1_u:212": " brūhi me puṇḍarīkākṣa yathāvadadhunākhilam // KūrmP_1,1.98 //",
    "GP12kurmp1_u:213": " śrīkūrma uvāca",
    "GP12kurmp1_u:214": " evamukto 'tha tenāhaṃ bhaktānugrahakāmyayā /",
    "GP12kurmp1_u:215": " yathāvadakhilaṃ sarvamavocaṃ munipuṅgavāḥ // KūrmP_1,1.99 //",
    "GP12kurmp1_u:216": " vyākhyāyāśeṣamevedaṃ yatpṛṣṭo 'haṃ dvijena tu /",
    "GP12kurmp1_u:217": " anugṛhya ca taṃ vipraṃ tatraivāntarhito 'bhavam // KūrmP_1,1.100 //",
    "GP12kurmp1_u:218": " so 'pi tena vidhānena maduktena dvijottamaḥ /",
    "GP12kurmp1_u:219": " ārādhayāmāsa paraṃ bhāvapūtaḥ samāhitaḥ // KūrmP_1,1.101 //",
    "GP12kurmp1_u:220": " tyaktvā putrādiṣu snehaṃ nirdvandvo niṣparigrahaḥ /",
    "GP12kurmp1_u:221": " saṃnyasya sarvakarmāṇi paraṃ vairāgyamāśritaḥ // KūrmP_1,1.102 //",
    "GP12kurmp1_u:222": " ātmanyātmānamanvīkṣya svātmanyevākhilaṃ jagat /",
    "GP12kurmp1_u:223": " saṃprāpya bhāvanāmantyāṃ brāhmīmakṣarapūrvikām // KūrmP_1,1.103 //",
    "GP12kurmp1_u:224": " avāpa paramaṃ yogaṃ yenaikaṃ paripaśyati /",
    "GP12kurmp1_u:225": " yaṃ vinidrā jitaśvāsāḥ kāṅkṣante mokṣakāṅkṣiṇaḥ // KūrmP_1,1.104 //",
    "GP12kurmp1_u:226": " tataḥ kadācid yogīndro brahmāṇaṃ draṣṭumavyayam /",
    "GP12kurmp1_u:227": " jagāmādityanirdeśānmānasottaraparvatam /",
    "GP12kurmp1_u:228": " ākāśenaiva viprendro yogaiśvaryaprabhāvataḥ // KūrmP_1,1.105 //",
    "GP12kurmp1_u:229": " vimānaṃ sūryasaṃkāśaṃ prādhurbhūtamanuttamam /",
    "GP12kurmp1_u:230": " anvagacchan devagaṇā gandharvāpsarasāṃ gaṇāḥ /",
    "GP12kurmp1_u:231": " dṛṣṭvānye pathi yogīndraṃ siddhā brahmarṣayo yayuḥ // KūrmP_1,1.106 //",
    "GP12kurmp1_u:232": " tataḥ sa gatvā tu giriṃ viveśa suravanditam /",
    "GP12kurmp1_u:233": " sthānaṃ tadyogibhirjuṣṭaṃ yatrāste paramaḥ pumān // KūrmP_1,1.107 //",
    "GP12kurmp1_u:234": " saṃprāpya paramaṃ sthānaṃ sūryāyutasamaprabham /",
    "GP12kurmp1_u:235": " viveśa cāntarbhavanaṃ devānāṃ ca durāsadam // KūrmP_1,1.108 //",
    "GP12kurmp1_u:236": " vicintayāmāsa paraṃ śaraṇyaṃ sarvadehinām /",
    "GP12kurmp1_u:237": " anādinidhanaṃ devaṃ devadevaṃ pitāmaham // KūrmP_1,1.109 //",
    "GP12kurmp1_u:238": " tataḥ prādurabhūt tasmin prakāśaḥ paramātmanaḥ /",
    "GP12kurmp1_u:239": " tanmadhye puruṣaṃ pūrvamapaśyat paramaṃ padam // KūrmP_1,1.110 //",
    "GP12kurmp1_u:240": " mahāntaṃ tejaso rāśimagamyaṃ brahmavidviṣām /",
    "GP12kurmp1_u:241": " caturmukhamudārāṅgamarcibhirupaśobhitam // KūrmP_1,1.111 //",
    "GP12kurmp1_u:242": " so 'pi yoginamanvīkṣya praṇamantamupasthitam /",
    "GP12kurmp1_u:243": " pratyudgamya svayaṃ devo viśvātmā pariṣasvaje // KūrmP_1,1.112 //",
    "GP12kurmp1_u:244": " pariṣvaktasya devena dvijendrasyātha dehataḥ /",
    "GP12kurmp1_u:245": " nirgatya mahatī jyotsnā viveśādityamaṇḍalam /",
    "GP12kurmp1_u:246": " ṛgyajuḥ sāmasaṃjñaṃ tat pavitramamalaṃ padam // KūrmP_1,1.113 //",
    "GP12kurmp1_u:247": " hiraṇyagarbho bhagavān yatrāste havyakavyabhuk /",
    "GP12kurmp1_u:248": " dvāraṃ tad yogināmādyaṃ vedānteṣu pratiṣṭhitam /",
    "GP12kurmp1_u:249": " brahmatejomayaṃ śrīmanniṣṭhā caiva manīṣiṇām // KūrmP_1,1.114 //",
    "GP12kurmp1_u:250": " dṛṣṭamātro bhagavatāta brahmaṇārcirmayo muniḥ /",
    "GP12kurmp1_u:251": " apaśyadaiśvaraṃ tejaḥ śāntaṃ sarvatragaṃ śivam // KūrmP_1,1.115 //",
    "GP12kurmp1_u:252": " svātmānamakṣaraṃ vyomatad viṣṇoḥ paramaṃ padam /",
    "GP12kurmp1_u:253": " ānandamacalaṃ brahma sthānaṃ tatpārameśvaram // KūrmP_1,1.116 //",
    "GP12kurmp1_u:254": " sarvabhūtātmabhūtaḥ sa paramaiśvaryamāsthitaḥ /",
    "GP12kurmp1_u:255": " prāptavānātmano dhāma yattanmokṣākhyamavyayam // KūrmP_1,1.117 //",
    "GP12kurmp1_u:256": " tasmāt sarvaprayatnena varṇāśramavidhau sthitaḥ /",
    "GP12kurmp1_u:257": " samāśrityāntimaṃ bhāvaṃ māyāṃ lakṣmīṃ tared budhaḥ // KūrmP_1,1.118 //",
    "GP12kurmp1_u:258": " sūta uvāca",
    "GP12kurmp1_u:259": " vyāhṛtā hariṇā tvevaṃ nārādādyā maharṣayaḥ /",
    "GP12kurmp1_u:260": " śakreṇa sahitāḥ sarve papracchurgaruḍadhvajam // KūrmP_1,1.119 //",
    "GP12kurmp1_u:261": " ṛṣaya ūcuḥ",
    "GP12kurmp1_u:262": " devadeva hṛṣīkeśa nātha nārāyaṇāmala /",
    "GP12kurmp1_u:263": " tad vadāśeṣamasmākaṃ yaduktaṃ bhavatā purā // KūrmP_1,1.120 //",
    "GP12kurmp1_u:264": " indradyumnāya viprayā jñānaṃ dharmādigocaram /",
    "GP12kurmp1_u:265": " śuśrūṣuścāpyayaṃ śakraḥ sakhā tava jaganmaya // KūrmP_1,1.121 //",
    "GP12kurmp1_u:266": " tataḥ sa bhagavān viṣṇuḥ kūrmarūpī janārdanaḥ /",
    "GP12kurmp1_u:267": " rasātalagato devo nāradādyairmaharṣibhiḥ // KūrmP_1,1.122 //",
    "GP12kurmp1_u:268": " pṛṣṭaḥ provāca sakalaṃ purāṇaṃ kaurmamuttamam /",
    "GP12kurmp1_u:269": " sannidhau devarājasya tad vakṣye bhavatāmaham // KūrmP_1,1.123 //",
    "GP12kurmp1_u:270": " dhanyaṃ yaśasyāmāyuṣyaṃ puṇyaṃ mokṣapradaṃ nṛṇām /",
    "GP12kurmp1_u:271": " purāṇaśravaṇaṃ viprāḥ kathanaṃ ca viśeṣataḥ // KūrmP_1,1.124 //",
    "GP12kurmp1_u:272": " śrutvā cādhyāyamevaikaṃ sarvapāpaiḥ pramucyate /",
    "GP12kurmp1_u:273": " upākhyānamathaikaṃ vā brahmaloke mahīyate // KūrmP_1,1.125 //",
    "GP12kurmp1_u:274": " idaṃ purāṇaṃ paramaṃ kaurmaṃ kūrmasvarūpiṇā /",
    "GP12kurmp1_u:275": " uktaṃ devādhidevena śraddhātavyaṃ dvijātibhiḥ // KūrmP_1,1.126 //",
    "GP12kurmp1_u:276": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge prathamo 'dhyāyaḥ",
    "GP12kurmp1_u:277": " śrīkūrma uvāca",
    "GP12kurmp1_u:278": " śṛṇudhvamṛṣayaḥ sarve yatpṛṣṭo 'haṃ jagaddhitam /",
    "GP12kurmp1_u:279": " vakṣyamāṇaṃ mayā sarvamindradyumnāya bhāṣitam // KūrmP_1,2.1 //",
    "GP12kurmp1_u:280": " bhūtairbhavyairbhaviṣyadbhiścaritairupabṛṃhitam /",
    "GP12kurmp1_u:281": " purāṇaṃ puṇyadaṃ nṛṇāṃ mokṣadharmānukīrtanam // KūrmP_1,2.2 //",
    "GP12kurmp1_u:282": " ahaṃ nārāyaṇo devaḥ pūrvamāsaṃ na me param /",
    "GP12kurmp1_u:283": " upāsya vipulāṃ nidrāṃ bhogiśayyāṃ samāśritaḥ // KūrmP_1,2.3 //",
    "GP12kurmp1_u:284": " cintayāmi punaḥ sṛṣṭiṃ niśānte pratibudhya tu /",
    "GP12kurmp1_u:285": " tato me sahasotpannaḥ prasādo munipuṅgavā // KūrmP_1,2.4 //",
    "GP12kurmp1_u:286": " caturmukhastato jāto brahmā lokapitāmahaḥ /",
    "GP12kurmp1_u:287": " tadantare 'bhavat krodhaḥ kasmāccit kāraṇāt tadā // KūrmP_1,2.5 //",
    "GP12kurmp1_u:288": " ātmano muniśārdūlāstatra devo maheśvaraḥ /",
    "GP12kurmp1_u:289": " rudraḥ krodhātmajo jajñe śūlapāṇistrilocanaḥ /",
    "GP12kurmp1_u:290": " tejasā sūryasaṃkāśastrailokyaṃ saṃharanniva // KūrmP_1,2.6 //",
    "GP12kurmp1_u:291": " tataḥ śrīrabhavad devi kamalāyatalocanā /",
    "GP12kurmp1_u:292": " surūpā saumyavadanā mohinī sarvadehinām // KūrmP_1,2.7 //",
    "GP12kurmp1_u:293": " śucismitā suprasannā maṅgalā mahimāspadā /",
    "GP12kurmp1_u:294": " divyakāntisamāyuktā divyamālyopaśobhitā // KūrmP_1,2.8 //",
    "GP12kurmp1_u:295": " nārāyaṇī mahāmāyā mūlaprakṛtiravyayā /",
    "GP12kurmp1_u:296": " svadhāmnā pūrayantīdaṃ matpārśvaṃ samupāviśat // KūrmP_1,2.9 //",
    "GP12kurmp1_u:297": " tāṃ dṛṣṭavā bhagavān brahmā māmuvāca jagatpatiḥ /",
    "GP12kurmp1_u:298": " mohāyāśeṣabhūtānāṃ niyojaya surūpiṇīm /",
    "GP12kurmp1_u:299": " yeneyaṃ vipulā sṛṣṭirvardhate mama mādhava // KūrmP_1,2.10 //",
    "GP12kurmp1_u:300": " tathokto 'haṃ śriyaṃ devīmabruvaṃ prahasanniva /",
    "GP12kurmp1_u:301": " devīdamakhilaṃ viśvaṃ sadevāsuramānuṣam /",
    "GP12kurmp1_u:302": " mohayitvā mamādeśāt saṃsāre vinipātaya // KūrmP_1,2.11 //",
    "GP12kurmp1_u:303": " jñānayogaratān dāntān brahmiṣṭhān brahmavādinaḥ /",
    "GP12kurmp1_u:304": " akrodhanān satyaparān dūrataḥ parivarjaya // KūrmP_1,2.12 //",
    "GP12kurmp1_u:305": " dhyāyino nirmamān śāntān dhārmikān vedapāragān /",
    "GP12kurmp1_u:306": " jāpinastāpasān viprān dūrataḥ parivarjaya // KūrmP_1,2.13 //",
    "GP12kurmp1_u:307": " vedavedāntavijñānasaṃchinnāśeṣasaṃśayān /",
    "GP12kurmp1_u:308": " mahāyajñaparān viprān dūrataḥ parivarjaya // KūrmP_1,2.14 //",
    "GP12kurmp1_u:309": " ye yajanti japairhemairdevadevaṃ maheśvaram /",
    "GP12kurmp1_u:310": " svādhyāyenejyayā dūrāt tān prayatnena varjaya // KūrmP_1,2.15 //",
    "GP12kurmp1_u:311": " bhaktiyogasamāyuktānīśvarārpitamānasān /",
    "GP12kurmp1_u:312": " prāṇāyāmādiṣu ratān dūrāt pariharāmalān // KūrmP_1,2.16 //",
    "GP12kurmp1_u:313": " praṇavāsaktamanaso rudrajapyaparāyaṇān /",
    "GP12kurmp1_u:314": " atharvaśiraso 'dhyetṛn dharmajñān parivarjaya // KūrmP_1,2.17 //",
    "GP12kurmp1_u:315": " bahunātra kimuktena svadharmaparipālakān /",
    "GP12kurmp1_u:316": " īśvarārādhanaratān manniyogānna mohaya // KūrmP_1,2.18 //",
    "GP12kurmp1_u:317": " evaṃ mayā mahāmāyā preritā harivallabhā /",
    "GP12kurmp1_u:318": " yathādeśaṃ cakārāsau tasmāllakṣmīṃ samarcayet // KūrmP_1,2.19 //",
    "GP12kurmp1_u:319": " śriyaṃ dadāti vipulāṃ puṣṭiṃ medhāṃ yaśo balam /",
    "GP12kurmp1_u:320": " arcitā bhagavatpatnī tasmāllakṣmīṃ samarcayet // KūrmP_1,2.20 //",
    "GP12kurmp1_u:321": " tato 'sṛjat sa bhagavān brahmā lokapitāmahaḥ /",
    "GP12kurmp1_u:322": " carācarāṇi bhūtāni yathāpūrvaṃ mamājñayā // KūrmP_1,2.21 //",
    "GP12kurmp1_u:323": " parīcibhṛgvaṅgirasaḥ pulastyaṃ pulahaṃ kratum /",
    "GP12kurmp1_u:324": " dakṣamatriṃ vasiṣṭhaṃ ca so 'sṛjad yogavidyayā // KūrmP_1,2.22 //",
    "GP12kurmp1_u:325": " navaite brahmaṇaḥ putrā brahmāṇo brāhmaṇottamāḥ /",
    "GP12kurmp1_u:326": " brahmavādina evaite marīcyādyāstu sādhakāḥ // KūrmP_1,2.23 //",
    "GP12kurmp1_u:327": " sasarja brāhmaṇān vaktrāt kṣatriyāṃśca bhujād vibhuḥ /",
    "GP12kurmp1_u:328": " vaiśyānūrudvayād devaḥ pādārchūdrān pitāmahaḥ // KūrmP_1,2.24 //",
    "GP12kurmp1_u:329": " yajñaniṣpattaye brahmā śūdravarjaṃ sasarja ha /",
    "GP12kurmp1_u:330": " guptaye sarvavedānāṃ tebhyo yajño hi nirbabhau // KūrmP_1,2.25 //",
    "GP12kurmp1_u:331": " ṛco yajūṃṣi sāmāni tathaivātharvaṇāni ca /",
    "GP12kurmp1_u:332": " brahmaṇaḥ sahajaṃ rūpaṃ nityaiṣā śaktiravyayā // KūrmP_1,2.26 //",
    "GP12kurmp1_u:333": " anādinidhanā divyā vāgutsṛṣṭā svayaṃbhuvā /",
    "GP12kurmp1_u:334": " ādau vedamayī bhūtā yataḥ sarvāḥ pravṛttayaḥ // KūrmP_1,2.27 //",
    "GP12kurmp1_u:335": " ato 'nyānitu śāstrāṇipṛthivyāṃyānikānicit /",
    "GP12kurmp1_u:336": " na teṣu ramate dhīraḥ pāṣaṇḍī tena jāyate // KūrmP_1,2.28 //",
    "GP12kurmp1_u:337": " vedārthavittamaiḥ kāryaṃ yatsmṛtaṃ munibhiḥ purā /",
    "GP12kurmp1_u:338": " sa jñeyaḥ paramo dharmo nānyaśāstreṣu saṃsthitaḥ // KūrmP_1,2.29 //",
    "GP12kurmp1_u:339": " yā vedabāhyāḥ smṛtayo yāśca kāśca kudṛṣṭayaḥ /",
    "GP12kurmp1_u:340": " sarvāstā niṣphalāḥ pretyatamoniṣṭhāhitāḥ smṛtāḥ // KūrmP_1,2.30 //",
    "GP12kurmp1_u:341": " pūrvakalpe prajā jātāḥ sarvabādāvivarjitāḥ /",
    "GP12kurmp1_u:342": " śuddhāntaḥ karaṇāḥ sarvāḥ svadharmaniratāḥ sadā // KūrmP_1,2.31 //",
    "GP12kurmp1_u:343": " tataḥ kālavaśāt tāsāṃ rāgadveṣādiko 'bhavat /",
    "GP12kurmp1_u:344": " adharmo muniśārdūlāḥ svadharmapratibandhakaḥ // KūrmP_1,2.32 //",
    "GP12kurmp1_u:345": " tataḥ sā sahajā siddhistāsāṃ nātīva jāyate /",
    "GP12kurmp1_u:346": " rajomātrātmikāstāsāṃ siddhayo 'nyāstadābhavan // KūrmP_1,2.33 //",
    "GP12kurmp1_u:347": " tāsu kṣīṇāsvaśeṣāsu kālayogena tāḥ punaḥ /",
    "GP12kurmp1_u:348": " vārtopāyaṃ punaścakrurhastasiddhiṃ ca karmajām /",
    "GP12kurmp1_u:349": " tatastāsāṃ vibhurbrahmā karmājīvamakalpayat // KūrmP_1,2.34 //",
    "GP12kurmp1_u:350": " svāyaṃbhuvo manuḥ pūrvaṃ dharmān provāca dharmadṛk /",
    "GP12kurmp1_u:351": " sākṣāt prajāpatermūrtirnisṛṣṭā brahmaṇā dvijāḥ /",
    "GP12kurmp1_u:352": " bhṛgvādayastadvadanācchrutvā dharmānathocire // KūrmP_1,2.35 //",
    "GP12kurmp1_u:353": " yajanaṃ yājanaṃ dānaṃ brāhmaṇasya pratigraham /",
    "GP12kurmp1_u:354": " adhyāpanaṃ cādhyayanaṃ ṣaṭ karmāṇi dvijottamāḥ // KūrmP_1,2.36 //",
    "GP12kurmp1_u:355": " dānamadhyayanaṃ yajño dharmaḥ kṣatriyavaiśyayoḥ /",
    "GP12kurmp1_u:356": " daṇḍo yuddhaṃ kṣatriyasya kṛṣirvaiśyasya śasyate // KūrmP_1,2.37 //",
    "GP12kurmp1_u:357": " śuśrūṣaiva dvijātīnāṃ śūdrāṇāṃ dharmasādhanam /",
    "GP12kurmp1_u:358": " kārukarma tathājīvaḥ pākayajño 'pi dharmataḥ // KūrmP_1,2.38 //",
    "GP12kurmp1_u:359": " tataḥ sthiteṣu varṇeṣu sthāpayāmāsa cāśramān /",
    "GP12kurmp1_u:360": " gṛhasthaṃ ca vanasthaṃ ca bhikṣukaṃ brahmacāriṇam // KūrmP_1,2.39 //",
    "GP12kurmp1_u:361": " agnayo 'tithiśuśrūṣā yajño dānaṃ surārcanam /",
    "GP12kurmp1_u:362": " gṛhasthasya samāsena dharmo 'yaṃ munipuṅgavāḥ // KūrmP_1,2.40 //",
    "GP12kurmp1_u:363": " homo mūlaphalāśitvaṃ svādhyāyastapa eva ca /",
    "GP12kurmp1_u:364": " saṃvibhāgo yathānyāyaṃ dharmo 'yaṃ vanavāsinām // KūrmP_1,2.41 //",
    "GP12kurmp1_u:365": " bhaikṣāśanaṃ ca maunitvaṃ tapo dhyānaṃ viśeṣataḥ /",
    "GP12kurmp1_u:366": " samyagjñānaṃ ca vairāgyaṃ dharmo 'yaṃ bhikṣuke mataḥ // KūrmP_1,2.42 //",
    "GP12kurmp1_u:367": " bhikṣācaryā ca śuśrūṣā guroḥ svādhyāya eva ca /",
    "GP12kurmp1_u:368": " sandhyākarmāgnikāryaṃ ca dharmo 'yaṃ brahmacāriṇām // KūrmP_1,2.43 //",
    "GP12kurmp1_u:369": " brahmacārivanasthānāṃ bhikṣukāṇāṃ dvijottamāḥ /",
    "GP12kurmp1_u:370": " sādhāraṇaṃ brahmacaryaṃ provāca kamalodbhavaḥ // KūrmP_1,2.44 //",
    "GP12kurmp1_u:371": " ṛtukālābhigāmitvaṃ svadāreṣu na cānyataḥ /",
    "GP12kurmp1_u:372": " parvavarjaṃ gṛhasthasya brahmacaryamudāhṛtam // KūrmP_1,2.45 //",
    "GP12kurmp1_u:373": " āgarbhasaṃbhavādādyāt kāryaṃ tenāpramādataḥ /",
    "GP12kurmp1_u:374": " akurvāṇastu viprendrā bhrūṇahā tu prajāyate // KūrmP_1,2.46 //",
    "GP12kurmp1_u:375": " vedābhyāso 'nvahaṃ śaktyā śrāddhaṃ cātithipūjanam /",
    "GP12kurmp1_u:376": " gṛhasthasya paro dharmo devatābhyarcanaṃ tathā // KūrmP_1,2.47 //",
    "GP12kurmp1_u:377": " vaivāhmamagnimindhīta sāyaṃ prātaryathāvidhi /",
    "GP12kurmp1_u:378": " deśāntaragato vātha mṛtapatnīka eva vā // KūrmP_1,2.48 //",
    "GP12kurmp1_u:379": " trayāṇāmāśramāṇāṃ tu gṛhastho yonirucyate /",
    "GP12kurmp1_u:380": " anye tamupajīvanti tasmācchreyān gṛhāśramī // KūrmP_1,2.49 //",
    "GP12kurmp1_u:381": " aikāśramyaṃ gṛhasthasya trayāṇāṃ śrutidarśanāt /",
    "GP12kurmp1_u:382": " tasmād gārhasthyamevaikaṃ vijñeyaṃ dharmasādhanam // KūrmP_1,2.50 //",
    "GP12kurmp1_u:383": " parityajedarthakāmau yau syātāṃ dharmavarjitau /",
    "GP12kurmp1_u:384": " sarvalokaviruddhaṃ ca dharmamapyācarenna tu // KūrmP_1,2.51 //",
    "GP12kurmp1_u:385": " dharmāt saṃjāyate hyartho dharmāt kāmo 'bhijāyate /",
    "GP12kurmp1_u:386": " dharma evāpavargāya tasmād dharmaṃ samāśrayet // KūrmP_1,2.52 //",
    "GP12kurmp1_u:387": " dharmaścārthaśca kāmaśca trivargastriguṇo mataḥ /",
    "GP12kurmp1_u:388": " sattvaṃ rajastamaśceti tasmāddharmaṃ samāśrayet // KūrmP_1,2.53 //",
    "GP12kurmp1_u:389": " ūrdhvaṃ gacchanti sattvasthā madhye tiṣṭhanti rājasāḥ /",
    "GP12kurmp1_u:390": " jaghanyaguṇavṛttisthā adho gacchanti tāmasāḥ // KūrmP_1,2.54 //",
    "GP12kurmp1_u:391": " yasmin dharmasamāyuktāvarthakāmau vyavasthitau /",
    "GP12kurmp1_u:392": " iha loke sukhī bhūtvā pretyānantyāya kalpate // KūrmP_1,2.55 //",
    "GP12kurmp1_u:393": " dharmāt saṃjāyate mokṣo hyarthāt kāmo 'bhijāyate /",
    "GP12kurmp1_u:394": " evaṃ sādhanasādhyatvaṃ cāturvidhye pradarśitam // KūrmP_1,2.56 //",
    "GP12kurmp1_u:395": " ya evaṃ veda dharmārthakāmamokṣasya mānavaḥ /",
    "GP12kurmp1_u:396": " māhātmyaṃ cānutiṣṭheta sa cānantyāya kalpate // KūrmP_1,2.57 //",
    "GP12kurmp1_u:397": " tasmādarthaṃ ca kāmaṃ ca tyaktvā dharmaṃ samāśrayet /",
    "GP12kurmp1_u:398": " dharmāt saṃjāyate sarvamityāhurbrahmavādinaḥ // KūrmP_1,2.58 //",
    "GP12kurmp1_u:399": " dharmeṇa dhāryate sarvaṃ jagat sthāvarajaṅgamam /",
    "GP12kurmp1_u:400": " anādinidhanā śaktiḥ saiṣā brāhmī dvijottamāḥ // KūrmP_1,2.59 //",
    "GP12kurmp1_u:401": " karmaṇā prāpyate dharmo jñānena ca na saṃśayaḥ /",
    "GP12kurmp1_u:402": " tasmājjñānena sahitaṃ karmayogaṃ samācaret // KūrmP_1,2.60 //",
    "GP12kurmp1_u:403": " pravṛttaṃ ca nivṛttaṃ ca dvividhaṃ karma vaidikam /",
    "GP12kurmp1_u:404": " jñānapūrvaṃ nivṛttaṃ syāt pravṛttaṃ yadato 'nyathā // KūrmP_1,2.61 //",
    "GP12kurmp1_u:405": " nivṛttaṃ sevamānastu yāti tat paramaṃ padam /",
    "GP12kurmp1_u:406": " tasmānnivṛttaṃ saṃsevyamanyathā saṃsaret punaḥ // KūrmP_1,2.62 //",
    "GP12kurmp1_u:407": " kṣamā damo dayā dānamalobhastyāga eva ca /",
    "GP12kurmp1_u:408": " ārjavaṃ cānasūyā ca tīrthānusaraṇaṃ tathā // KūrmP_1,2.63 //",
    "GP12kurmp1_u:409": " satyaṃ santoṣa āstikyaṃ śraddhā cendriyanigrahaḥ /",
    "GP12kurmp1_u:410": " devatābhyarcanaṃ pūjā brāhmaṇānāṃ viśeṣataḥ // KūrmP_1,2.64 //",
    "GP12kurmp1_u:411": " āhiṃsā priyavāditvamapaiśunyamakalkatā /",
    "GP12kurmp1_u:412": " sāmāsikamimaṃ dharmaṃ cāturvarṇye 'bravīnmanuḥ // KūrmP_1,2.65 //",
    "GP12kurmp1_u:413": " prājāpatyaṃ brāhmaṇānāṃ smṛtaṃ sthānaṃ kriyāvatām /",
    "GP12kurmp1_u:414": " sthānamaindraṃ kṣatriyāṇāṃ saṃgrāmeṣvapalāyinām // KūrmP_1,2.66 //",
    "GP12kurmp1_u:415": " vaiśyānāṃ mārutaṃ sthānaṃ svadharmamanuvartatām /",
    "GP12kurmp1_u:416": " gāndharvaṃ śūdrajātīnāṃ paricāreṇa vartatām // KūrmP_1,2.67 //",
    "GP12kurmp1_u:417": " aṣṭāśītisahastrāṇāmṛṣīṇāmūrdhvaretasām /",
    "GP12kurmp1_u:418": " smṛtaṃ teṣāṃ tu yatsthānaṃ tadeva guruvāsinām // KūrmP_1,2.68 //",
    "GP12kurmp1_u:419": " saptarṣoṇāṃ tu yatsthānaṃ smṛtaṃ tad vai vanaukasām /",
    "GP12kurmp1_u:420": " prājāpatyaṃ gṛhasthānāṃ sthānamuktaṃ svayaṃbhuvā // KūrmP_1,2.69 //",
    "GP12kurmp1_u:421": " yatīnāṃ yatacittānāṃ nyāsināmūrdhvaretasām /",
    "GP12kurmp1_u:422": " hairaṇyagarbhaṃ tat sthānaṃ yasmānnāvartate punaḥ // KūrmP_1,2.70 //",
    "GP12kurmp1_u:423": " yogināmamṛtaṃ sthānaṃ vyomākhyaṃ paramākṣaram /",
    "GP12kurmp1_u:424": " ānandamaiśvaraṃ dhāma sā kāṣṭhā sā parāgatiḥ // KūrmP_1,2.71 //",
    "GP12kurmp1_u:425": " ṛṣaca ūcuḥ",
    "GP12kurmp1_u:426": " bhagavan devatārighna hiraṇyākṣaniṣūdana /",
    "GP12kurmp1_u:427": " catvāro hyāśramāḥ proktā yogināmeka ucyate // KūrmP_1,2.72 //",
    "GP12kurmp1_u:428": " śrīkūrma ūvāca",
    "GP12kurmp1_u:429": " sarvakarmāṇi saṃnyasya samādhimacalaṃ śritaḥ /",
    "GP12kurmp1_u:430": " ya āste niścalo yogī sa saṃnyāsī na pañcamaḥ // KūrmP_1,2.73 //",
    "GP12kurmp1_u:431": " sarveṣāmāśramāṇāṃ tu dvaividhyaṃ śrutadarśitam /",
    "GP12kurmp1_u:432": " brahmacāryupakurvāṇo naiṣṭhiko brahmatatparaḥ // KūrmP_1,2.74 //",
    "GP12kurmp1_u:433": " yo 'dhītyavidhivadvedān gṛhasthāśramamāvrajet /",
    "GP12kurmp1_u:434": " upakurvāṇako jñeyo naiṣṭhiko maraṇāntikaḥ // KūrmP_1,2.75 //",
    "GP12kurmp1_u:435": " udāsīnaḥ sādhakaśca gṛhastho dvividho bhavet /",
    "GP12kurmp1_u:436": " kuṭumbabharaṇe yattaḥ sādhako 'sau gṛhī bhavet // KūrmP_1,2.76 //",
    "GP12kurmp1_u:437": " ṛṇānitrīṇyapākṛtyatyaktvā bhāryādhanādikam /",
    "GP12kurmp1_u:438": " ekākī yastu vicaredudāsīnaḥ sa maukṣikaḥ // KūrmP_1,2.77 //",
    "GP12kurmp1_u:439": " tapastapyati yo 'raṇye yajed devān juhoti ca /",
    "GP12kurmp1_u:440": " svādhyāye caiva nirato vanasthastāpaso mataḥ // KūrmP_1,2.78 //",
    "GP12kurmp1_u:441": " tapasā karṣito 'tyarthaṃ yastu dhyānaparo bhavet /",
    "GP12kurmp1_u:442": " sāṃnyāsikaḥ sa vijñeyo vānaprasthāśrame sthitaḥ // KūrmP_1,2.79 //",
    "GP12kurmp1_u:443": " yogābhyāsarato nityamārurukṣurjitendriyaḥ /",
    "GP12kurmp1_u:444": " jñānāya vartate bhikṣuḥ procyate pārameṣṭhikaḥ // KūrmP_1,2.80 //",
    "GP12kurmp1_u:445": " yastvātmaratireva syānnityatṛpto mahāmuniḥ /",
    "GP12kurmp1_u:446": " samyag darśanasaṃpannaḥ sa yogī bhikṣurucyate // KūrmP_1,2.81 //",
    "GP12kurmp1_u:447": " jñānasaṃnyāsinaḥ kecid vedasaṃnyāsino 'pare /",
    "GP12kurmp1_u:448": " karmasanyāsinaḥ kecit trividhāḥ parāmeṣṭhikāḥ // KūrmP_1,2.82 //",
    "GP12kurmp1_u:449": " yogī ca trividho jñeyo bhautikaḥ sāṃkhya eva ca /",
    "GP12kurmp1_u:450": " tṛtīyotyāśramī proktī yogamuttamamāsthitaḥ // KūrmP_1,2.83 //",
    "GP12kurmp1_u:451": " prathamā bhāvanā pūrve sāṃkhye tvakṣarabhāvanā /",
    "GP12kurmp1_u:452": " tṛtīye cāntimā proktā bhāvanā pārameśvarī // KūrmP_1,2.84 //",
    "GP12kurmp1_u:453": " tasmādetad vijānīdhvamāśramāṇāṃ catuṣṭayam /",
    "GP12kurmp1_u:454": " sarveṣu vedaśāstreṣu pañcamo nopapadyate // KūrmP_1,2.85 //",
    "GP12kurmp1_u:455": " evaṃ varṇāśramān sṛṣṭvā devadevo nirañjanaḥ /",
    "GP12kurmp1_u:456": " dakṣādīn prāha viśvātmā sṛjadhvaṃ vividhāḥ prajāḥ // KūrmP_1,2.86 //",
    "GP12kurmp1_u:457": " brahmaṇo vacanāt putrā dakṣādyā munisattamāḥ /",
    "GP12kurmp1_u:458": " asṛjanta prajāḥ sarvā devamānuṣapūrvikāḥ // KūrmP_1,2.87 //",
    "GP12kurmp1_u:459": " ityeṣa bhagavān brahmā straṣṭvatve sa vyavasthitaḥ /",
    "GP12kurmp1_u:460": " ahaṃ vai pālayāmīdaṃ saṃhariṣyati śūlabhṛt // KūrmP_1,2.88 //",
    "GP12kurmp1_u:461": " tistrastu mūrtayaḥ proktā brahmaviṣṇumaheśvarāḥ /",
    "GP12kurmp1_u:462": " rajaḥ sattvatamoyogāt parasya paramātmanaḥ // KūrmP_1,2.89 //",
    "GP12kurmp1_u:463": " anoyanyamanuraktāste hyanyonyamupajīvinaḥ /",
    "GP12kurmp1_u:464": " anyonyaṃ praṇatāścaiva līlayā parameśvarāḥ // KūrmP_1,2.90 //",
    "GP12kurmp1_u:465": " brāhmī māheśvarī caiva tathaivākṣarabhāvanā /",
    "GP12kurmp1_u:466": " tistrastu bhāvanā rudre vartante satataṃ dvijāḥ // KūrmP_1,2.91 //",
    "GP12kurmp1_u:467": " pravartate mayyajastramādyā cākṣarabhāvanā /",
    "GP12kurmp1_u:468": " dvitīyā brahmaṇaḥ proktā devasyākṣarabhāvanā // KūrmP_1,2.92 //",
    "GP12kurmp1_u:469": " ahaṃ caiva mahādevo na bhinnau paramārthataḥ /",
    "GP12kurmp1_u:470": " vibhajyasvecchayātmānaṃ so 'nyaryāmīśvaraḥ sthitaḥ // KūrmP_1,2.93 //",
    "GP12kurmp1_u:471": " trailokyamakhilaṃ straṣṭuṃ sadevāsuramānuṣam /",
    "GP12kurmp1_u:472": " puruṣaḥ parato 'vyaktād brahmatvaṃ samupāgamat // KūrmP_1,2.94 //",
    "GP12kurmp1_u:473": " tasmād brahmā mahādevo viṣṇurviśveśvaraḥ paraḥ /",
    "GP12kurmp1_u:474": " ekasyaiva smṛtāstistrastanūḥ kāryavaśāt prabhoḥ // KūrmP_1,2.95 //",
    "GP12kurmp1_u:475": " tasmāt sarvaprayatnena vandyāḥ pūjyāḥ prayatnataḥ /",
    "GP12kurmp1_u:476": " yadīcchedacirāt sthānaṃ yattanmokṣākhyamavyayam // KūrmP_1,2.96 //",
    "GP12kurmp1_u:477": " varṇāśramaprayuktena dharmeṇa prītisaṃyutaḥ /",
    "GP12kurmp1_u:478": " pūjayed bhāvayuktena yāvajjīvaṃ pratijñayā // KūrmP_1,2.97 //",
    "GP12kurmp1_u:479": " caturṇāmāśramāṇāṃ tu prokto 'yaṃ vidhivaddvijāḥ /",
    "GP12kurmp1_u:480": " āśramo vaiṣṇavo brāhmo harāśrama iti trayaḥ // KūrmP_1,2.98 //",
    "GP12kurmp1_u:481": " talliṅgadhārī satataṃ tadbhaktajanavatsalaḥ /",
    "GP12kurmp1_u:482": " dhyāyedathārcayedetān brahmavidyāparāyaṇaḥ // KūrmP_1,2.99 //",
    "GP12kurmp1_u:483": " sarveṣāmeva bhaktānāṃ śaṃbhorliṅgamanuttamam /",
    "GP12kurmp1_u:484": " sitena bhasmanā kāryaṃ lalāṭe tu tripuṇḍrakam // KūrmP_1,2.100 //",
    "GP12kurmp1_u:485": " yastu nārāyaṇaṃ devaṃ prapannaḥ paramaṃ padam /",
    "GP12kurmp1_u:486": " dhārayet sarvadā śūlaṃ lalāṭe gandhavāribhiḥ // KūrmP_1,2.101 //",
    "GP12kurmp1_u:487": " prapannā ye jagadbījaṃ brahmāṇaṃ parameṣṭhinam /",
    "GP12kurmp1_u:488": " teṣāṃ lalāṭe tilakaṃ dhāraṇīyaṃ tu sarvadā // KūrmP_1,2.102 //",
    "GP12kurmp1_u:489": " yo 'sāvanādirbhūtādiḥ kālātmāsau dhṛto bhavet /",
    "GP12kurmp1_u:490": " uparyadho bhāvayogāt tripuṇḍrasya tu dhāraṇāt // KūrmP_1,2.103 //",
    "GP12kurmp1_u:491": " yattat pradhānaṃ triguṇaṃ brahmaviṣṇuśivātmakam /",
    "GP12kurmp1_u:492": " dhṛtaṃ triśūladharaṇād bhavatyeva na saṃśayaḥ // KūrmP_1,2.104 //",
    "GP12kurmp1_u:493": " brahmatejomayaṃ śuklaṃ yadetan maṇḍalaṃ raveḥ /",
    "GP12kurmp1_u:494": " bhavatyeva dhṛtaṃ sthānamaiśvaraṃ tilake kṛte // KūrmP_1,2.105 //",
    "GP12kurmp1_u:495": " tasmāt kāryaṃ triśūlāṅkaṃ tathā ca tilakaṃ śubham /",
    "GP12kurmp1_u:496": " triyāyuṣaṃ ca bhaktānāṃ trayāṇāṃ vidhipūrvakam // KūrmP_1,2.106 //",
    "GP12kurmp1_u:497": " yajeta juhuyādagnau japed dadyājjitendriyaḥ /",
    "GP12kurmp1_u:498": " śānto dānto jitakrodho varṇāśramavidhānavit // KūrmP_1,2.107 //",
    "GP12kurmp1_u:499": " evaṃ paricared devān yāvajjīvaṃ samāhitaḥ /",
    "GP12kurmp1_u:500": " teṣāṃ saṃsthānamacalaṃ so 'cirādadhigacchati // KūrmP_1,2.108 //",
    "GP12kurmp1_u:501": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge dvitīyo 'dhyāyaḥ",
    "GP12kurmp1_u:502": " ṛṣaya ūcuḥ",
    "GP12kurmp1_u:503": " varṇā bhagavatoddiṣṭāścatvāro 'pyāśramāstathā /",
    "GP12kurmp1_u:504": " idānīṃ kramamasmākamāśramāṇāṃ vada prabho // KūrmP_1,3.1 //",
    "GP12kurmp1_u:505": " śrīkūrma uvāca",
    "GP12kurmp1_u:506": " brahmacārī gṛhasthaśca vānaprastho yatistathā /",
    "GP12kurmp1_u:507": " krameṇaivāśramāḥ proktāḥ kāraṇādanyathā bhavet // KūrmP_1,3.2 //",
    "GP12kurmp1_u:508": " utpannajñānavijñāno vairāgyaṃ paramaṃ gataḥ /",
    "GP12kurmp1_u:509": " pravrajed brahmacaryāt tu yadicchet paramāṃ gatim // KūrmP_1,3.3 //",
    "GP12kurmp1_u:510": " dārānāhṛtya vidhivadanyathā vividhairmakhaiḥ /",
    "GP12kurmp1_u:511": " yajedutpādayet putrān virakto yadi saṃnyaset // KūrmP_1,3.4 //",
    "GP12kurmp1_u:512": " aniṣṭvā vidhivad yajñairanutpādya tathātmajam /",
    "GP12kurmp1_u:513": " nagārhasthyaṃ gṛhītyaktvā saṃnyased buddhimān dvijaḥ // KūrmP_1,3.5 //",
    "GP12kurmp1_u:514": " atha vairāgyavegena sthātuṃ notsahate gṛhe /",
    "GP12kurmp1_u:515": " tatraiva saṃnyased vidvānaniṣṭvāpi dvijottamaḥ // KūrmP_1,3.6 //",
    "GP12kurmp1_u:516": " anyathā vividhairyajñairiṣṭvā vanamathākṣayet /",
    "GP12kurmp1_u:517": " tapastaptvā tapoyogād viraktaḥ saṃnyased yadi // KūrmP_1,3.7 //",
    "GP12kurmp1_u:518": " vānaprasthāśramaṃ gatvā na gṛhaṃ praviśet punaḥ /",
    "GP12kurmp1_u:519": " na saṃnyāsī vanaṃ cātha brahmācaryaṃ na sādhakaḥ // KūrmP_1,3.8 //",
    "GP12kurmp1_u:520": " prājāpatyāṃ nirūpyeṣṭimāgneyīmathavā dvijaḥ /",
    "GP12kurmp1_u:521": " pravrajeta gṛhī vidvān vanād vā śruticodanāt // KūrmP_1,3.9 //",
    "GP12kurmp1_u:522": " prakartumasamartho 'pi juhotiyajatikriyāḥ /",
    "GP12kurmp1_u:523": " andhaḥ paṅgurdaridro vā viraktaḥ saṃnyased dvijaḥ // KūrmP_1,3.10 //",
    "GP12kurmp1_u:524": " sarveṣāmeva vairāgyaṃ saṃnyāsāya vidhīyate /",
    "GP12kurmp1_u:525": " patatyevāvirakto yaḥ saṃnyāsaṃ kartumicchati // KūrmP_1,3.11 //",
    "GP12kurmp1_u:526": " ekasminnathavā samyag vartetāmaraṇaṃ dvijaḥ /",
    "GP12kurmp1_u:527": " śraddhāvanāśrame yuktaḥ so 'mṛtatvāya kalpate // KūrmP_1,3.12 //",
    "GP12kurmp1_u:528": " nyāyāgatadhanaḥ śānto brahmavidyāparāyaṇaḥ /",
    "GP12kurmp1_u:529": " svadharmapālako nityaṃ so 'mṛtatvāya kalpate // KūrmP_1,3.13 //",
    "GP12kurmp1_u:530": " brahmaṇyādhāya kramāṇi niḥsaṅgaḥ kāmavarjitaḥ /",
    "GP12kurmp1_u:531": " prasannenaiva manasā kurvāṇo yāti tatpadam // KūrmP_1,3.14 //",
    "GP12kurmp1_u:532": " brahmaṇā dīyate deyaṃ brahmaṇe saṃpradīyate /",
    "GP12kurmp1_u:533": " brahmaiva dīyate ceti brahmārpaṇamidaṃ param // KūrmP_1,3.15 //",
    "GP12kurmp1_u:534": " nāhaṃ kartā sarvametad brahmaiva kurute tathā /",
    "GP12kurmp1_u:535": " etad brahmārpaṇaṃ proktamṛṣibhiḥ tattvadarśibhiḥ // KūrmP_1,3.16 //",
    "GP12kurmp1_u:536": " prīṇātu bhagavānīśaḥ karmaṇānena śāśvataḥ /",
    "GP12kurmp1_u:537": " karoti satataṃ buddhyā brahmārpaṇamidaṃ param // KūrmP_1,3.17 //",
    "GP12kurmp1_u:538": " yadvā phalānāṃ saṃnyāsaṃ prakuryāt parameśvare /",
    "GP12kurmp1_u:539": " karmaṇāmetadapyāhuḥ brahmārpaṇamanuttamam // KūrmP_1,3.18 //",
    "GP12kurmp1_u:540": " kāryamityeva yatkarma niyataṃ saṅgavarjitam /",
    "GP12kurmp1_u:541": " kriyate viduṣā karma tadbhavedapi mokṣadam // KūrmP_1,3.19 //",
    "GP12kurmp1_u:542": " anyathā yadi karmāṇi kuryānnityamapi dvijaḥ /",
    "GP12kurmp1_u:543": " akṛtvā phalasaṃnyāsaṃ badhyate tatphalena tu // KūrmP_1,3.20 //",
    "GP12kurmp1_u:544": " tasmāt sarvaprayatnena tyaktvā karmāśritaṃ phalam /",
    "GP12kurmp1_u:545": " avidvānapi kurvota karmāpnotyacirāt padam // KūrmP_1,3.21 //",
    "GP12kurmp1_u:546": " karmaṇā kṣīyate pāpamaihikaṃ paurvikaṃ tathā /",
    "GP12kurmp1_u:547": " manaḥ prasādamanveti brahma vijñāyate tataḥ // KūrmP_1,3.22 //",
    "GP12kurmp1_u:548": " karmaṇā sahitājjñānāt samyag yogo 'bijāyate /",
    "GP12kurmp1_u:549": " jñānaṃ ca karmasahitaṃ jāyate doṣavarjitam // KūrmP_1,3.23 //",
    "GP12kurmp1_u:550": " tasmāt sarvaprayatnena tatra tatrāśrame rataḥ /",
    "GP12kurmp1_u:551": " karmāṇīśvaratuṣṭyarthaṃ kuryānnaiṣkarmyamāpnuyāt // KūrmP_1,3.24 //",
    "GP12kurmp1_u:552": " saṃprāpya paramaṃ jñānaṃ naiṣkarmyaṃ tatprasādataḥ /",
    "GP12kurmp1_u:553": " ekākī nirmamaḥ śānto jīvanneva vimucyate // KūrmP_1,3.25 //",
    "GP12kurmp1_u:554": " vīkṣate paramātmānaṃ paraṃ brahma maheśvaram /",
    "GP12kurmp1_u:555": " nityānandaṃ nirābhāsaṃ tasminneva layaṃ vrajet // KūrmP_1,3.26 //",
    "GP12kurmp1_u:556": " tasmāt seveta satataṃ karmayogaṃ prasannadhīḥ /",
    "GP12kurmp1_u:557": " tṛptaye parameśasya tat padaṃ yāti śāśvatam // KūrmP_1,3.27 //",
    "GP12kurmp1_u:558": " etad vaḥ sathitaṃ sarvaṃ cāturāśramyamuttamam /",
    "GP12kurmp1_u:559": " na hyetat samatikramya siddhiṃ vindati mānavaḥ // KūrmP_1,3.28 //",
    "GP12kurmp1_u:560": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge tṛtīyo 'dhyāyaḥ",
    "GP12kurmp1_u:561": " sūta uvāca",
    "GP12kurmp1_u:562": " śrutvā'śramavidhiṃ kṛtsanamṛṣayo hṛṣṭamānasāḥ /",
    "GP12kurmp1_u:563": " namaskṛtya hṛṣīkeśaṃ punarvacanamabruvan // KūrmP_1,4.1 //",
    "GP12kurmp1_u:564": " munaya ūcuḥ",
    "GP12kurmp1_u:565": " bhāṣitaṃ bhavatā sarvaṃ cāturāśramyamuttamam /",
    "GP12kurmp1_u:566": " idānīṃ śrotumicchāmo yathā saṃbhavate jagat // KūrmP_1,4.2 //",
    "GP12kurmp1_u:567": " kutaḥ sarvamidaṃ jātaṃ kasmiṃśca layameṣyati /",
    "GP12kurmp1_u:568": " niyantā kaśca sarveṣāṃ vadasva puruṣottama // KūrmP_1,4.3 //",
    "GP12kurmp1_u:569": " śrutvā nārāyaṇo vākyamṛṣīṇāṃ kūrmarūpadhṛk /",
    "GP12kurmp1_u:570": " prāha gambhīrayā vācā bhūtānāṃ prabhavāpyayau // KūrmP_1,4.4 //",
    "GP12kurmp1_u:571": " śrīkūrma uvāca",
    "GP12kurmp1_u:572": " maheśvaraḥ paro 'vyaktaścaturvyūhaḥ sanātanaḥ /",
    "GP12kurmp1_u:573": " anantaścāprameyaśca niyantā viśvatomukhaḥ // KūrmP_1,4.5 //",
    "GP12kurmp1_u:574": " avyaktaṃ kāraṇaṃ yattannityaṃ sadasadātmakam /",
    "GP12kurmp1_u:575": " pradhānaṃ prakṛtiśceti yadāhustattvacintakāḥ // KūrmP_1,4.6 //",
    "GP12kurmp1_u:576": " gandhavarṇarasairhenaṃ śabdasparśavivarjitam /",
    "GP12kurmp1_u:577": " ajaraṃ dhruvamakṣayyaṃ nityaṃ svātmanyavasthitam // KūrmP_1,4.7 //",
    "GP12kurmp1_u:578": " jagadyonirmahābhūtaṃ paraṃ brahma sanātanam /",
    "GP12kurmp1_u:579": " vigrahaḥ sarvabhūtānāmātmanādhiṣṭhitaṃ mahat // KūrmP_1,4.8 //",
    "GP12kurmp1_u:580": " anādyantamajaṃ sūkṣmaṃ triguṇaṃ prabhavāpyayam /",
    "GP12kurmp1_u:581": " asāṃpratamavijñeyaṃ brahmāgre samavartata // KūrmP_1,4.9 //",
    "GP12kurmp1_u:582": " guṇasāmye tadā tasmin puruṣe cātmani sthite /",
    "GP12kurmp1_u:583": " prākṛtaḥ pralayo jñeyo yāvad viśvasamudbhavaḥ // KūrmP_1,4.10 //",
    "GP12kurmp1_u:584": " brāhmī rātririyaṃ proktā ahaḥ sṛṣṭirudāhṛtā /",
    "GP12kurmp1_u:585": " aharna vidyate tasya na rātrirhyupacārataḥ // KūrmP_1,4.11 //",
    "GP12kurmp1_u:586": " niśānte pratibuddho 'sau jagadādiranādimān /",
    "GP12kurmp1_u:587": " sarvabhūtamayo 'vyakto hyantaryāmīśvaraḥ paraḥ // KūrmP_1,4.12 //",
    "GP12kurmp1_u:588": " prakṛtiṃ puruṣaṃ caiva praviśyāśu maheśvaraḥ /",
    "GP12kurmp1_u:589": " kṣobhayāmāsa yogena pareṇa parameśvaraḥ // KūrmP_1,4.13 //",
    "GP12kurmp1_u:590": " yathā mado narastrīṇāṃ yathā vā mādhavo 'nilaḥ /",
    "GP12kurmp1_u:591": " anupraviṣṭaḥ kṣobhāya tathāsau yogamūrtimān // KūrmP_1,4.14 //",
    "GP12kurmp1_u:592": " sa eva kṣobhako viprāḥ kṣobhyaśca parameśvaraḥ /",
    "GP12kurmp1_u:593": " sa saṃkocavikāsābhyāṃ pradhānatve 'pi ca sthitaḥ // KūrmP_1,4.15 //",
    "GP12kurmp1_u:594": " pradhānāt kṣobhyamāṇācca tathā puṃsaḥ purātanāt /",
    "GP12kurmp1_u:595": " prādurāsīnmahad bījaṃ pradhānapuruṣātmakam // KūrmP_1,4.16 //",
    "GP12kurmp1_u:596": " mahānātmā matirbrahmā prabuddhiḥ khyātirīśvaraḥ /",
    "GP12kurmp1_u:597": " prajñādhṛtiḥ smṛtiḥ saṃvidetasmāditi tat smṛtam // KūrmP_1,4.17 //",
    "GP12kurmp1_u:598": " vaikārikastaijasaśca bhūtādiścaiva tāmasaḥ /",
    "GP12kurmp1_u:599": " trividho 'yamahaṅkāro mahataḥ saṃbabhūva ha // KūrmP_1,4.18 //",
    "GP12kurmp1_u:600": " ahaṅkāro 'bimānaśca kartā mantā ca sa smṛtaḥ /",
    "GP12kurmp1_u:601": " ātmā ca pudgalo jīvo yataḥ sarvāḥ pravṛttayaḥ // KūrmP_1,4.19 //",
    "GP12kurmp1_u:602": " pañcabhūtānyahaṅkārāt tanmātrāṇi ca jajñire /",
    "GP12kurmp1_u:603": " indriyāṇi tathā devāḥ sarvaṃ tasyātmajaṃ jagat // KūrmP_1,4.20 //",
    "GP12kurmp1_u:604": " manastvavyaktajaṃ proktaṃ vikāraḥ prathamaḥ smṛtaḥ /",
    "GP12kurmp1_u:605": " yenāsau jāyate kartā bhūtādīṃścānupaśyati // KūrmP_1,4.21 //",
    "GP12kurmp1_u:606": " vaikārikādahaṅkārāt sargo vaikāriko 'bhavat /",
    "GP12kurmp1_u:607": " taijasānīndriyāṇi syurdevā vaikārikā daśa // KūrmP_1,4.22 //",
    "GP12kurmp1_u:608": " ekādaśaṃ manastatra svaguṇenobhayātmakam /",
    "GP12kurmp1_u:609": " bhūtatanmātrasargo 'yaṃ bhūtāderabhavan prajāḥ // KūrmP_1,4.23 //",
    "GP12kurmp1_u:610": " bhūtādistu vikurvāṇaḥ śabdamātraṃ sasarja ha /",
    "GP12kurmp1_u:611": " ākāśaṃ śuṣiraṃ tasmādutpannaṃ śabdalakṣaṇam // KūrmP_1,4.24 //",
    "GP12kurmp1_u:612": " ākāśastu vikurvāṇaḥ sparśamātraṃ sasarja ha /",
    "GP12kurmp1_u:613": " vāyurutpadyate tasmāt tasya sparśo guṇo mataḥ // KūrmP_1,4.25 //",
    "GP12kurmp1_u:614": " vāyuścāpi vikurvāṇo rūpamātraṃ sasarja ha /",
    "GP12kurmp1_u:615": " jyotirutpadyate vāyostadrūpaguṇamucyate // KūrmP_1,4.26 //",
    "GP12kurmp1_u:616": " jyotiścāpi vikurvāṇaṃ rasamātraṃ sasarja ha /",
    "GP12kurmp1_u:617": " saṃbhavanti tato 'mbhāṃsi rasādhārāṇi tāni tu // KūrmP_1,4.27 //",
    "GP12kurmp1_u:618": " āpaścāpi vikurvantyo gandhamātraṃ sasarjire /",
    "GP12kurmp1_u:619": " saṃghāto jāyate tasmāt tasya gandho guṇo mataḥ // KūrmP_1,4.28 //",
    "GP12kurmp1_u:620": " ākāśaṃ śabdamātraṃ yat sparśamātraṃ samāvṛṇot /",
    "GP12kurmp1_u:621": " dviguṇastu tato vāyuḥ śabdasparśātmako 'bhavat // KūrmP_1,4.29 //",
    "GP12kurmp1_u:622": " rūpaṃ tathaivāviśataḥ śabdasparśau guṇāvubhau /",
    "GP12kurmp1_u:623": " triguṇaḥ syāt tato vahniḥ sa śabdasparśarūpavān // KūrmP_1,4.30 //",
    "GP12kurmp1_u:624": " śabda sparśaśca rūpaṃ ca rasamātraṃ samāviśan /",
    "GP12kurmp1_u:625": " tasmāccaturguṇā āpo vijñeyāstu rasātmikāḥ // KūrmP_1,4.31 //",
    "GP12kurmp1_u:626": " śabdaḥ sparśaśca rūpaṃ ca raso gandhaṃ samāviśan /",
    "GP12kurmp1_u:627": " tasamāt pañcaguṇā bhūmiḥ sthūlā bhūteṣu śabdyate // KūrmP_1,4.32 //",
    "GP12kurmp1_u:628": " śāntā ghorāśca mūḍhāśca viśeṣāstena te smṛtāḥ /",
    "GP12kurmp1_u:629": " parasparānupraveśād dhārayanti parasparam // KūrmP_1,4.33 //",
    "GP12kurmp1_u:630": " ete sapta mahātmāno hyanyonyasya samāśrayāt /",
    "GP12kurmp1_u:631": " nāśaknuvan prajāḥ straṣṭumasamāgamya kṛtsnaśaḥ // KūrmP_1,4.34 //",
    "GP12kurmp1_u:632": " puruṣādhiṣṭhitātvācca avyaktānugraheṇa ca /",
    "GP12kurmp1_u:633": " mahādādayo viśeṣāntā hmaṇḍamutpādayanti te // KūrmP_1,4.35 //",
    "GP12kurmp1_u:634": " ekakālasamutpannaṃ jalabudbudavacca tat /",
    "GP12kurmp1_u:635": " viśeṣebhyo 'ṇḍamabhavad bṛhat tadudakeśayam // KūrmP_1,4.36 //",
    "GP12kurmp1_u:636": " tasmin kāryasya karaṇaṃ saṃsiddhiḥ parameṣṭhinaḥ /",
    "GP12kurmp1_u:637": " prākṛte 'ṇḍe vivṛttaḥ sa kṣetrajño brahmasaṃjñitaḥ // KūrmP_1,4.37 //",
    "GP12kurmp1_u:638": " sa vai śarīrī prathamaḥ sa vai puruṣa ucyate /",
    "GP12kurmp1_u:639": " ādikartā sa bhūtānāṃ brahmāgre samavartata // KūrmP_1,4.38 //",
    "GP12kurmp1_u:640": " yamāhuḥ puruṣaṃ haṃsaṃ pradhānāt parataḥ sthitam /",
    "GP12kurmp1_u:641": " hiraṇyagarbhaṃ kapilaṃ chandomūrti sanātanam // KūrmP_1,4.39 //",
    "GP12kurmp1_u:642": " merurulbamabhūt tasya jarāyuścāpi parvatāḥ /",
    "GP12kurmp1_u:643": " garbhodakaṃ samudrāśca tasyāsan paramātmanaḥ // KūrmP_1,4.40 //",
    "GP12kurmp1_u:644": " tasminnaṇḍe 'bhavad viśvaṃ sadevāsuramānuṣam /",
    "GP12kurmp1_u:645": " candrādityau sanakṣatrau sagrahau saha vāyunā // KūrmP_1,4.41 //",
    "GP12kurmp1_u:646": " adbhirdaśaguṇābhiśca bāhyato 'ṇḍaṃ samāvṛtam /",
    "GP12kurmp1_u:647": " āpo daśaguṇenaiva tejasā bāhyato vṛtāḥ // KūrmP_1,4.42 //",
    "GP12kurmp1_u:648": " tejo daśaguṇenaiva bāhyato vāyunāvṛtam /",
    "GP12kurmp1_u:649": " ākāśenāvṛto vāyuḥ khaṃ tu bhūtādināvṛtam // KūrmP_1,4.43 //",
    "GP12kurmp1_u:650": " bhūtādirmahatā tadvadavyaktenāvṛto mahān /",
    "GP12kurmp1_u:651": " ete lokā mahātmanaḥ sarvatattvābhimāninaḥ // KūrmP_1,4.44 //",
    "GP12kurmp1_u:652": " vasanti tatra puruṣāstadātmāno vyavasthitāḥ /",
    "GP12kurmp1_u:653": " īśvarā yogadharmāṇo ye cānye tattvacintakāḥ // KūrmP_1,4.45 //",
    "GP12kurmp1_u:654": " sarvajñāḥ śāntarajaso nityaṃ muditamānasāḥ /",
    "GP12kurmp1_u:655": " etairāvaraṇairaṇḍaṃ saptabhiḥ prākṛtairvṛtam // KūrmP_1,4.46 //",
    "GP12kurmp1_u:656": " etāvacchakyate vaktuṃ māyaiṣā gahanā dvijāḥ /",
    "GP12kurmp1_u:657": " etat prādhānikaṃ kāryaṃ yanmayā bījamīritam /",
    "GP12kurmp1_u:658": " prajāpateḥ parā mūrtiritīyaṃ vaidikī śrutiḥ // KūrmP_1,4.47 //",
    "GP12kurmp1_u:659": " brahmāṇḍametat sakalaṃ saptalokatalānvitam /",
    "GP12kurmp1_u:660": " dvitīyaṃ tasya devasya śarīraṃ parameṣṭhinaḥ // KūrmP_1,4.48 //",
    "GP12kurmp1_u:661": " hiraṇyagarbho bhagavān brahmā vai kanakāṇḍajaḥ /",
    "GP12kurmp1_u:662": " tṛtīyaṃ bhagavadrūpaṃ prāhurvedārthavedinaḥ // KūrmP_1,4.49 //",
    "GP12kurmp1_u:663": " rajoguṇamayaṃ cānyad rūpaṃ tasyaiva dhīmataḥ /",
    "GP12kurmp1_u:664": " caturmukhaḥ sa bhagavān jagatsṛṣṭau pravartate // KūrmP_1,4.50 //",
    "GP12kurmp1_u:665": " sṛṣṭaṃ ca pāti sakalaṃ viśvātmā viśvatomukhaḥ /",
    "GP12kurmp1_u:666": " sattvaṃ guṇamupāśritya viṣṇurviśveśvaraḥ svayam // KūrmP_1,4.51 //",
    "GP12kurmp1_u:667": " antakāle svayaṃ devaḥ sarvātmā parameśvaraḥ /",
    "GP12kurmp1_u:668": " tamoguṇaṃ samāśritya rudraḥ saṃharate jagat // KūrmP_1,4.52 //",
    "GP12kurmp1_u:669": " eko 'pi sanmahādevastridhāsau samavasthitaḥ /",
    "GP12kurmp1_u:670": " sargarakṣālayaguṇairnirguṇo 'pi nirañjanaḥ /",
    "GP12kurmp1_u:671": " ekadhā sa dvidhā caiva tridhā ca bahudhā punaḥ // KūrmP_1,4.53 //",
    "GP12kurmp1_u:672": " yogeśvaraḥ śarīrāṇi karoti vikaroti ca /",
    "GP12kurmp1_u:673": " nānākṛtikriyārūpanāmavanti svalīlayā // KūrmP_1,4.54 //",
    "GP12kurmp1_u:674": " hitāya caiva bhaktānāṃ sa eva grasate punaḥ /",
    "GP12kurmp1_u:675": " tridhā vibhajya cātmānaṃ traikālye saṃpravartate /",
    "GP12kurmp1_u:676": " sṛjate grasate caiva vīkṣate ca viśeṣataḥ // KūrmP_1,4.55 //",
    "GP12kurmp1_u:677": " yasmāt sṛṣṭvānugṛhṇāti grasate ca punaḥ prajāḥ /",
    "GP12kurmp1_u:678": " guṇātmakatvāt traikālye tasmādekaḥ sa ucyate // KūrmP_1,4.56 //",
    "GP12kurmp1_u:679": " agre hiraṇyagarbhaḥ sa prādurbhūtaḥ sanātanaḥ /",
    "GP12kurmp1_u:680": " āditvādādidevo 'sau ajātatvādajaḥ smṛtaḥ // KūrmP_1,4.57 //",
    "GP12kurmp1_u:681": " pātiyasmāt prajāḥ sarvāḥ prajāpatiriti smṛtaḥ /",
    "GP12kurmp1_u:682": " deveṣu ca mahādevo māhadeva iti smṛtaḥ // KūrmP_1,4.58 //",
    "GP12kurmp1_u:683": " bṛhattvācca smṛto brahmā paratvāt parameśvaraḥ /",
    "GP12kurmp1_u:684": " vaśitvādapyavaśyatvādīśvaraḥ paribhāṣitaḥ // KūrmP_1,4.59 //",
    "GP12kurmp1_u:685": " ṛṣiḥ sarvatragatvena hariḥ sarvaharo yataḥ /",
    "GP12kurmp1_u:686": " anutpādācca pūrvatvāt svayaṃbhūriti sa smṛtaḥ // KūrmP_1,4.60 //",
    "GP12kurmp1_u:687": " narāṇāmayano yasmāt tena nārāyaṇaḥ smṛtaḥ /",
    "GP12kurmp1_u:688": " haraḥ saṃsāraharaṇād vibhutvād viṣṇurucyate // KūrmP_1,4.61 //",
    "GP12kurmp1_u:689": " bhagavān sarvavijñānādavanādomiti smṛtaḥ /",
    "GP12kurmp1_u:690": " sarvajñaḥ sarvavijñānāt sarvaḥ sarvamayo yataḥ // KūrmP_1,4.62 //",
    "GP12kurmp1_u:691": " śivaḥ sa nirmalo yasmād vibhuḥ sarvagato yataḥ /",
    "GP12kurmp1_u:692": " tāraṇāt sarvaduḥ khānāṃ tārakaḥ parigīyate // KūrmP_1,4.63 //",
    "GP12kurmp1_u:693": " bahunātra kimuktena sarvaṃ brahmamayaṃ jagat /",
    "GP12kurmp1_u:694": " anekabhedabhinnastu krīḍate parameśvaraḥ // KūrmP_1,4.64 //",
    "GP12kurmp1_u:695": " ityeṣa prākṛtaḥ sargaḥ saṃkṣepāt kathito mayā /",
    "GP12kurmp1_u:696": " abuddhipūrvako viprā brāhmīṃ sṛṣṭiṃ nibodhata // KūrmP_1,4.65 //",
    "GP12kurmp1_u:697": " iti śrīkūrmapurāṇe ṣaṭsāhastryāṃ saṃhitāyāṃ pūrvaṃvibhāge caturtho 'dhyāyaḥ",
    "GP12kurmp1_u:698": " śrīkūrma uvāca",
    "GP12kurmp1_u:699": " svayaṃbhuvo vivṛttasya kālasaṃkhyā dvijottamāḥ /",
    "GP12kurmp1_u:700": " na śakyate samākhyātuṃ bahuvarṣairapi svayam // KūrmP_1,5.1 //",
    "GP12kurmp1_u:701": " kālasaṃkhyā samāsena parārdhadvayakalpitā /",
    "GP12kurmp1_u:702": " sa eva syāt paraḥ kālaḥ tadante pratisṛjyate // KūrmP_1,5.2 //",
    "GP12kurmp1_u:703": " nijena tasya mānena āyurvarṣaśataṃ smṛtam /",
    "GP12kurmp1_u:704": " tat parākhyaṃ tadardhaṃ ca parārdhamabhidīyate // KūrmP_1,5.3 //",
    "GP12kurmp1_u:705": " kāṣṭhā pañcadaśa khyātā nimeṣā dvijasattamāḥ /",
    "GP12kurmp1_u:706": " kāṣṭhāstriṃśat kalā triṃśat kalā mauhūrtikī gatiḥ // KūrmP_1,5.4 //",
    "GP12kurmp1_u:707": " tāvatsaṃkhyairahorātraṃ muhūrtairmānuṣaṃ smṛtam /",
    "GP12kurmp1_u:708": " ahorātrāṇi tāvanti māsaḥ pakṣadvayātmakaḥ // KūrmP_1,5.5 //",
    "GP12kurmp1_u:709": " taiḥ ṣaḍbhirayanaṃ varṣaṃ dve 'yane dakṣiṇottare /",
    "GP12kurmp1_u:710": " ayanaṃ dakṣiṇaṃ rātrirdevānāmuttaraṃ dinam // KūrmP_1,5.6 //",
    "GP12kurmp1_u:711": " divyairvarṣasahastraistu kṛtatretādisaṃjñitam /",
    "GP12kurmp1_u:712": " caturyugaṃ dvādaśabhiḥ tadvibhāgaṃ nibodhata // KūrmP_1,5.7 //",
    "GP12kurmp1_u:713": " catvāryāhuḥ sahastrāṇi varṣāṇāṃ tatkṛtaṃ yugam /",
    "GP12kurmp1_u:714": " tasya tāvacchatī sandhyā sandhyāṃśaśca kṛtasya tu // KūrmP_1,5.8 //",
    "GP12kurmp1_u:715": " triśatī dviśatī sandhyā tathā caikaśatī kramāt /",
    "GP12kurmp1_u:716": " aṃśakaṃ ṣaṭśataṃ tasmāt kṛsandhyāṃśakaṃ vinā // KūrmP_1,5.9 //",
    "GP12kurmp1_u:717": " tridvyekasāhastramato vinā sandhyāṃśakena tu /",
    "GP12kurmp1_u:718": " tretādvāparatiṣyāṇāṃ kālajñāne prakīrtitam // KūrmP_1,5.10 //",
    "GP12kurmp1_u:719": " etad dvādaśasāhastraṃ sādhikaṃ parikalpitam /",
    "GP12kurmp1_u:720": " tadekasaptatiguṇaṃ manorantaramucyate // KūrmP_1,5.11 //",
    "GP12kurmp1_u:721": " brahmaṇo divase viprā manavaḥ syuścaturdaśa /",
    "GP12kurmp1_u:722": " svāyaṃbhuvādayaḥ sarve tataḥ sāvarṇikādayaḥ // KūrmP_1,5.12 //",
    "GP12kurmp1_u:723": " tairiyaṃ pṛthivī sarvā saptadvīpā saparvatā /",
    "GP12kurmp1_u:724": " pūrṇaṃ yugasahastraṃ vai paripālyā nareśvaraiḥ // KūrmP_1,5.13 //",
    "GP12kurmp1_u:725": " manvantareṇa caikena sarvāṇyevāntarāṇi vai /",
    "GP12kurmp1_u:726": " vyākhyātāni na saṃdehaḥ kalpaṃ kalpena caiva hi // KūrmP_1,5.14 //",
    "GP12kurmp1_u:727": " brāhmamekamahaḥ kalpastāvatī rātririṣyate /",
    "GP12kurmp1_u:728": " caturyugasahastraṃ tu kalpamāhurmanīṣiṇaḥ // KūrmP_1,5.15 //",
    "GP12kurmp1_u:729": " trīṇi kalpaśatāni syuḥ tathā ṣaṣṭirdvijottamāḥ /",
    "GP12kurmp1_u:730": " brahmaṇaḥ kathitaṃ varṣaṃ parākhyaṃ tacchataṃ viduḥ // KūrmP_1,5.16 //",
    "GP12kurmp1_u:731": " tasyānte sarvatattvānāṃ svahetau prakṛtau layaḥ /",
    "GP12kurmp1_u:732": " tenāyaṃ procyate sadbhiḥ prākṛtaḥ pratisaṃcaraḥ // KūrmP_1,5.17 //",
    "GP12kurmp1_u:733": " brahmanārāyaṇeśānāṃ trayāṇāṃ prakṛtau layaḥ /",
    "GP12kurmp1_u:734": " procyate kālayogena punareva ca saṃbhavaḥ // KūrmP_1,5.18 //",
    "GP12kurmp1_u:735": " evaṃ brahmā ca bhūtāni vāsudevo 'pi śaṅkaraḥ /",
    "GP12kurmp1_u:736": " kālenaiva tu sṛjyante sa eva grasate punaḥ // KūrmP_1,5.19 //",
    "GP12kurmp1_u:737": " anādireṣa bhagavān kālo 'nanto 'jaro 'maraḥ /",
    "GP12kurmp1_u:738": " sarvagatvāt svatantratvāt sarvātmāsau maheśvaraḥ // KūrmP_1,5.20 //",
    "GP12kurmp1_u:739": " brahmāṇo bahavo rudrā hyanye nārāyaṇādayaḥ /",
    "GP12kurmp1_u:740": " eko hi bhagavānīśaḥ kālaḥ kaviriti śruti // KūrmP_1,5.21 //",
    "GP12kurmp1_u:741": " ekamatra vyatītaṃ tu parārdhaṃ brahmaṇo dvijāḥ /",
    "GP12kurmp1_u:742": " sāṃprataṃ vartate tadvat tasya kalpo 'yamaṣṭamaḥ // KūrmP_1,5.22 //",
    "GP12kurmp1_u:743": " yo 'tītaḥ saptamaḥ kalpaḥ pādma ityucyate budhaiḥ /",
    "GP12kurmp1_u:744": " vārāho vartate kalpaḥ tasya vakṣyāmi vistaram // KūrmP_1,5.23 //",
    "GP12kurmp1_u:745": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge pañcamo 'dhyāyaḥ",
    "GP12kurmp1_u:746": " śrīkūrma uvāca",
    "GP12kurmp1_u:747": " āsīdekārṇavaṃ ghoramavibhāgaṃ tamomayam /",
    "GP12kurmp1_u:748": " śāntavātādikaṃ sarvaṃ na prajñāyata kiñcana // KūrmP_1,6.1 //",
    "GP12kurmp1_u:749": " ekārṇave tadā tasmin naṣṭe sthāvarajaṅgame /",
    "GP12kurmp1_u:750": " tadā samabhavad brahmā sahastrākṣaḥ sahastrapāt // KūrmP_1,6.2 //",
    "GP12kurmp1_u:751": " sahastraśīrṣā puruṣo rukmavarṇastvatīndriyaḥ /",
    "GP12kurmp1_u:752": " brahmā nārāyaṇākhyastu suṣvāpa salile tadā // KūrmP_1,6.3 //",
    "GP12kurmp1_u:753": " imaṃ codāharantyatra ślokaṃ nārāyaṇaṃ prati /",
    "GP12kurmp1_u:754": " brahmasvarūpiṇaṃ devaṃ jagataḥ prabhavāpyayam // KūrmP_1,6.4 //",
    "GP12kurmp1_u:755": " āpo nārā iti proktā nāmnā pūrvamiti śrutiḥ /",
    "GP12kurmp1_u:756": " ayanaṃ tasya tā yasmāt tena nārāyaṇaḥ smṛtaḥ // KūrmP_1,6.5 //",
    "GP12kurmp1_u:757": " tulyaṃ yugasahastrasya naiśaṃ kālamupāsya saḥ /",
    "GP12kurmp1_u:758": " śarvaryante prakurute brahmatvaṃ sargakāraṇāt // KūrmP_1,6.6 //",
    "GP12kurmp1_u:759": " tatastu salile tasmin vijñāyāntargatāṃ mahīm /",
    "GP12kurmp1_u:760": " anumānāt taduddhāraṃ kartukāmaḥ prajāpatiḥ // KūrmP_1,6.7 //",
    "GP12kurmp1_u:761": " jalakrīḍāsu ruciraṃ vārāhaṃ rupamāsthitaḥ /",
    "GP12kurmp1_u:762": " adhṛṣyaṃ manasāpyanyairvāṅmayaṃ brahmasaṃjñitam // KūrmP_1,6.8 //",
    "GP12kurmp1_u:763": " pṛthivyuddharaṇārthāya praviśya ca rasātalam /",
    "GP12kurmp1_u:764": " daṃṣṭrayābhyujjahāraināmātmādhāro dharādharaḥ // KūrmP_1,6.9 //",
    "GP12kurmp1_u:765": " dṛṣṭvā daṃṣṭrāgravinyastāṃ pṛthivīṃ prathitapauruṣam /",
    "GP12kurmp1_u:766": " astuvañjanalokasthāḥ siddhā brahmarṣayo harim // KūrmP_1,6.10 //",
    "GP12kurmp1_u:767": " ṛṣaya ūcuḥ",
    "GP12kurmp1_u:768": " namaste devadevāya brahmaṇe parameṣṭhine /",
    "GP12kurmp1_u:769": " puruṣāya purāṇāya śāśvatāya jayāya ca // KūrmP_1,6.11 //",
    "GP12kurmp1_u:770": " namaḥ svayaṃbhuve tubhyaṃ straṣṭre sarvārthavedine /",
    "GP12kurmp1_u:771": " namo hiraṇyagarbhāya vedhase paramātmane // KūrmP_1,6.12 //",
    "GP12kurmp1_u:772": " namaste vāsudevāya viṣṇave viśvayonaye /",
    "GP12kurmp1_u:773": " nārāyaṇāya devāya devānāṃ hitakāriṇe // KūrmP_1,6.13 //",
    "GP12kurmp1_u:774": " namo 'stu te caturvaktre śārṅgacakrāsidhāriṇe /",
    "GP12kurmp1_u:775": " sarvabhūtātmabhūtāya kūṭasthāya namo namaḥ // KūrmP_1,6.14 //",
    "GP12kurmp1_u:776": " namo vedarahasyāya namaste vedayonaye /",
    "GP12kurmp1_u:777": " namo buddhāya śuddhāya namaste jñānarūpiṇe // KūrmP_1,6.15 //",
    "GP12kurmp1_u:778": " namo 'stvānandarūpāya sākṣiṇe jagatāṃ namaḥ /",
    "GP12kurmp1_u:779": " anantāyāprameyāya kāryāya karaṇāya ca // KūrmP_1,6.16 //",
    "GP12kurmp1_u:780": " namaste pañcabūtāya pañcabhūtātmane namaḥ /",
    "GP12kurmp1_u:781": " namo mūlaprakṛtaye māyārūpāya te namaḥ // KūrmP_1,6.17 //",
    "GP12kurmp1_u:782": " namo 'stu te varāhāya namaste matsyarūpiṇe /",
    "GP12kurmp1_u:783": " namo yogādhigamyāya namaḥ sakarṣaṇāya te // KūrmP_1,6.18 //",
    "GP12kurmp1_u:784": " namastrimūrtaye tubhyaṃ tridhāmne divyatejase /",
    "GP12kurmp1_u:785": " namaḥ siddhāya pūjyāya guṇatrayavibhāvine // KūrmP_1,6.19 //",
    "GP12kurmp1_u:786": " tamo 'stvādityavarṇāya namaste padmayonaye /",
    "GP12kurmp1_u:787": " namo 'mūrtāya mūrtāya mādhavāya namo namaḥ // KūrmP_1,6.20 //",
    "GP12kurmp1_u:788": " tvayaiva sṛṣṭamakhilaṃ tvayyeva layameṣyati /",
    "GP12kurmp1_u:789": " pālayaitajjagat sarvaṃ trātā tvaṃ śaraṇaṃ gati // KūrmP_1,6.21 //",
    "GP12kurmp1_u:790": " itthaṃ sa bhagavān viṣṇuḥ sanakādyairabhiṣṭutaḥ /",
    "GP12kurmp1_u:791": " prasādamakarot teṣāṃ varāhavapurīśvaraḥ // KūrmP_1,6.22 //",
    "GP12kurmp1_u:792": " tataḥ saṃsthānamānīya pṛthivīṃ pṛthivīpatiḥ /",
    "GP12kurmp1_u:793": " mumoca rūpaṃ manasā dhārayitvā prijāpatiḥ // KūrmP_1,6.23 //",
    "GP12kurmp1_u:794": " tasyopari jalaughasya mahatī nauriva sthitā /",
    "GP12kurmp1_u:795": " vitatatvācca dehasya na mahī yāti saṃplavam // KūrmP_1,6.24 //",
    "GP12kurmp1_u:796": " pṛthivīṃ tu samīkṛtya pṛthivyāṃ so 'cinod girīn /",
    "GP12kurmp1_u:797": " prāksargadagdhānakhilāṃstataḥ sarge 'dadhanmanaḥ // KūrmP_1,6.25 //",
    "GP12kurmp1_u:798": " iti śrīkūrmapurāṇe ṣaṭasāhastryāṃ saṃhitāyāṃ pūrvavibhāge ṣaṣṭho 'dhyāyaḥ",
    "GP12kurmp1_u:799": " śrīkūrma uvāca",
    "GP12kurmp1_u:800": " sṛṣṭiṃ cintayatastasya kalpādiṣu yathā purā /",
    "GP12kurmp1_u:801": " abuddhipūrvakaḥ sargaḥ prādurbhūtastamomayaḥ // KūrmP_1,7.1 //",
    "GP12kurmp1_u:802": " tamo moho mahāmohastāmistraścāndhasaṃjñitaḥ /",
    "GP12kurmp1_u:803": " avidyā pañcaparvaiṣā prādurbhūtā mahātmanaḥ // KūrmP_1,7.2 //",
    "GP12kurmp1_u:804": " pañcadhāvasthitaḥ sargo dhyāyataḥ so 'bhimāninaḥ /",
    "GP12kurmp1_u:805": " saṃvṛtastamasā caiva bījakambhuvanāvṛtaḥ // KūrmP_1,7.3 //",
    "GP12kurmp1_u:806": " varhirantaścāprakāśaḥ stabdho niḥ saṃjña eva ca /",
    "GP12kurmp1_u:807": " mukyā nagā iti proktā mukhyasargastu sa smṛtaḥ // KūrmP_1,7.4 //",
    "GP12kurmp1_u:808": " taṃ dṛṣṭvāsādhakaṃ sargamamanyadaparaṃ prabhuḥ /",
    "GP12kurmp1_u:809": " tasyābhidhyāyataḥ sargastiryakstroto 'bhyavartata // KūrmP_1,7.5 //",
    "GP12kurmp1_u:810": " yasmāt tiryak pravṛttaḥ sa tiryakstrotastataḥ smṛtaḥ /",
    "GP12kurmp1_u:811": " paśvādayaste vikhyātā utpathagrāhiṇo dvijāḥ // KūrmP_1,7.6 //",
    "GP12kurmp1_u:812": " tamapyasādhakaṃ jñātvā sargamanyaṃ sasarja ha /",
    "GP12kurmp1_u:813": " ūrdhvastrota iti prokto devasargastu sāttvikaḥ // KūrmP_1,7.7 //",
    "GP12kurmp1_u:814": " te sukhapratibahulā bahirantaśca nāvṛtāḥ /",
    "GP12kurmp1_u:815": " prakāśā bahirantaśca svabhāvād devasaṃjñitāḥ // KūrmP_1,7.8 //",
    "GP12kurmp1_u:816": " tato 'bidhāyāyatastasya satyābhidhyāyinastadā /",
    "GP12kurmp1_u:817": " prādurāsīt tadāvyaktādarvākstrotastu sādhakaḥ // KūrmP_1,7.9 //",
    "GP12kurmp1_u:818": " te ca prakāśabahulāstamodriktā rajodhikāḥ /",
    "GP12kurmp1_u:819": " duḥ khotkaṭāḥ sattvayutā manuṣyāḥ parikīrtitā // KūrmP_1,7.10 //",
    "GP12kurmp1_u:820": " taṃ dṛṣṭvā cāparaṃ sargamamanyad bhagavānajaḥ /",
    "GP12kurmp1_u:821": " tasyābhidhyāyataḥ sargaṃ sargo bhūtādiko 'bhavat // KūrmP_1,7.11 //",
    "GP12kurmp1_u:822": " te 'parigrāhiṇaḥ sarve saṃvibhāgaratāḥ punaḥ /",
    "GP12kurmp1_u:823": " khādanāścāpyaśīlāśca bhūtādyāḥ parikīrtitāḥ /",
    "GP12kurmp1_u:824": " ityete pañca kathitāḥ sargā vai dvijapuṅgavāḥ // KūrmP_1,7.12 //",
    "GP12kurmp1_u:825": " prathamo mahataḥ sargo vijñeyo brahmaṇastu saḥ /",
    "GP12kurmp1_u:826": " tanmātrāṇāṃ dvitīyastu bhūtasargo hi sa smṛtaḥ // KūrmP_1,7.13 //",
    "GP12kurmp1_u:827": " vaikārikastṛtīyastu sarga aindriyakaḥ smṛtaḥ /",
    "GP12kurmp1_u:828": " ityeṣa prākṛtaḥ sargaḥ saṃbhūto 'buddhipūrvakaḥ // KūrmP_1,7.14 //",
    "GP12kurmp1_u:829": " mukhyasargaścaturthastu mukhyā vai sthāvarāḥ smṛtāḥ /",
    "GP12kurmp1_u:830": " tiryakstrotastu yaḥ proktastiryagyonyaḥ sa pañcamaḥ // KūrmP_1,7.15 //",
    "GP12kurmp1_u:831": " tathordhvastrotasāṃ ṣaṣṭho devasargastu sa smṛtaḥ /",
    "GP12kurmp1_u:832": " tator'vākstrotasāṃ sargaḥ saptamaḥ sa tu mānuṣaḥ // KūrmP_1,7.16 //",
    "GP12kurmp1_u:833": " aṣṭamo bhautikaḥ sargo bhūtādīnāṃ prakīrtitaḥ /",
    "GP12kurmp1_u:834": " navamaścaiva kaumāraḥ prākṛtā vaikṛtāstvime // KūrmP_1,7.17 //",
    "GP12kurmp1_u:835": " prākṛtāstu trayaḥ pūrve sargāste 'buddhipūrvakāḥ /",
    "GP12kurmp1_u:836": " buddhipūrvaṃ pravartante mukhyādyā munipuṅgavāḥ // KūrmP_1,7.18 //",
    "GP12kurmp1_u:837": " agre sasarja vai brahmā mānasānātmanaḥ samān /",
    "GP12kurmp1_u:838": " sanakaṃ sanātanaṃ caiva tathaiva ca sanandanam /",
    "GP12kurmp1_u:839": " ṛbhuṃ sanātkumāraṃ ca pūrvameva prajāpatiḥ // KūrmP_1,7.19 //",
    "GP12kurmp1_u:840": " pañcaite yogino viprāḥ paraṃ vairāgyamāsthitāḥ /",
    "GP12kurmp1_u:841": " īśvarāsaktamanaso na sṛṣṭau dadhire matim // KūrmP_1,7.20 //",
    "GP12kurmp1_u:842": " teṣvevaṃ nirapekṣeṣu lokasṛṣṭau prajāpatiḥ /",
    "GP12kurmp1_u:843": " mumoha māyayā sadyo māyinaḥ parameṣṭhinaḥ // KūrmP_1,7.21 //",
    "GP12kurmp1_u:844": " taṃ bodhayāmāsa sutaṃ jaganmāyo mahāmuniḥ /",
    "GP12kurmp1_u:845": " nārāyaṇo mahāyogī yogicittānurañjanaḥ // KūrmP_1,7.22 //",
    "GP12kurmp1_u:846": " bodhitastena viśvātmā tatāpa paramaṃ tapaḥ /",
    "GP12kurmp1_u:847": " sa tapyamāno bhagavān na kiñcit pratipadyata // KūrmP_1,7.23 //",
    "GP12kurmp1_u:848": " tato dīrgheṇa kālena dukhāt krodho vyajāyata /",
    "GP12kurmp1_u:849": " krodhāviṣṭasya netrābhyāṃ prāpatannaśru bindavaḥ // KūrmP_1,7.24 //",
    "GP12kurmp1_u:850": " bhrukuṭīkuṭilāt tasya lalāṭāt parameśvaraḥ /",
    "GP12kurmp1_u:851": " samutpanno mahādevaḥ śaraṇyo nīlalohitaḥ // KūrmP_1,7.25 //",
    "GP12kurmp1_u:852": " sa eva bhagavānīśastejorāśiḥ sanātanaḥ /",
    "GP12kurmp1_u:853": " yaṃ prapaśyanti vidvāṃsaḥ svātmasthaṃ parameśvaram // KūrmP_1,7.26 //",
    "GP12kurmp1_u:854": " oṅkāraṃ samanusmṛtya praṇamya ca kṛtāñjaliḥ /",
    "GP12kurmp1_u:855": " tāma bhagavān brahmā sṛjemā vividhāḥ prajāḥ // KūrmP_1,7.27 //",
    "GP12kurmp1_u:856": " niśamya bhagavān vākyaṃ śaṅkaro dharmavāhanaḥ /",
    "GP12kurmp1_u:857": " svātmanā sadśān rudrān sasarja manasā śivaḥ /",
    "GP12kurmp1_u:858": " kapardino nirātaṅkāṃstrinetrān nīlalohitān // KūrmP_1,7.28 //",
    "GP12kurmp1_u:859": " taṃ prāha bhagavān brahmā janmamṛtyuyutāḥ prajāḥ /",
    "GP12kurmp1_u:860": " sṛjeti so 'bravīdīśo nāhaṃ mṛtyujarānvitāḥ /",
    "GP12kurmp1_u:861": " prajāḥ strakṣye jagannātha sṛja tvamaśubhāḥ prajāḥ // KūrmP_1,7.29 //",
    "GP12kurmp1_u:862": " nivārya ca tadā rudraṃ sasarja kamalodbhavaḥ /",
    "GP12kurmp1_u:863": " sthānābhimāninaḥ sarvān gadatastān nibodhata // KūrmP_1,7.30 //",
    "GP12kurmp1_u:864": " apo 'gnirantarikṣaṃ ca dyaurvāyuḥ pṛthivī tathā /",
    "GP12kurmp1_u:865": " nadyaḥ samudrāḥ śailāśca vṛkṣā vīrudha eva ca // KūrmP_1,7.31 //",
    "GP12kurmp1_u:866": " lavāḥ kāṣṭhāḥ kalāścaiva muhūrtā divasāḥ kṣapāḥ /",
    "GP12kurmp1_u:867": " ardhamāsāśca māsāśca ayanābdayugādayaḥ // KūrmP_1,7.32 //",
    "GP12kurmp1_u:868": " sthānābimāninaḥ sṛṣṭvā sādhakānasṛjat punaḥ /",
    "GP12kurmp1_u:869": " marīcibhṛgvaṅgirasaṃ pulastyaṃ pulahaṃ kratum /",
    "GP12kurmp1_u:870": " dakṣamatriṃ vasiṣṭhaṃ ca dharmaṃ saṃkalpameva ca // KūrmP_1,7.33 //",
    "GP12kurmp1_u:871": " prāṇād brahmāsṛjad dakṣaṃ cakṣuṣaśca marīcinam /",
    "GP12kurmp1_u:872": " śiraso 'ṅgirasaṃ devo hṛdayād bhṛgumeva ca // KūrmP_1,7.34 //",
    "GP12kurmp1_u:873": " śrotrābhyāmatrināmānaṃ dharmaṃ ca vyavasāyataḥ /",
    "GP12kurmp1_u:874": " saṃkalpaṃ caiva saṃkalpāt sarvalokapitāmahaḥ // KūrmP_1,7.35 //",
    "GP12kurmp1_u:875": " pulastyaṃ ca tathodānād vyanācca pulahaṃ munim /",
    "GP12kurmp1_u:876": " apānāt kratumavyagraṃ samānācca vasiṣṭhakam // KūrmP_1,7.36 //",
    "GP12kurmp1_u:877": " ityete brahmaṇā sṛṣṭāḥ sādhakā gṛhamedhinaḥ /",
    "GP12kurmp1_u:878": " āsthāya mānavaṃ rūpaṃ dharmastaiḥ saṃpravartitaḥ // KūrmP_1,7.37 //",
    "GP12kurmp1_u:879": " tato devāsurapitṛn manuṣyāṃśca catuṣṭayam /",
    "GP12kurmp1_u:880": " sisṛkṣurambhāṃsyetāni svamātmānamayūyujat // KūrmP_1,7.38 //",
    "GP12kurmp1_u:881": " yuktātmanastamomātrā udriktābhūt prajāpateḥ /",
    "GP12kurmp1_u:882": " tato 'sya jaghanāt pūrvamasurā jajñire sutāḥ // KūrmP_1,7.39 //",
    "GP12kurmp1_u:883": " utsasarjāsurān sṛṣṭvā tāṃ tanuṃ puruṣottamaḥ /",
    "GP12kurmp1_u:884": " sā cotsṛṣṭā tanustena sadyo rātrirajāyata /",
    "GP12kurmp1_u:885": " sā tamobahulā yasmāt prajāstasyāṃsvapantyataḥ // KūrmP_1,7.40 //",
    "GP12kurmp1_u:886": " sattvamātratmikāṃ devastanumanyāmagṛhṇata /",
    "GP12kurmp1_u:887": " tato 'sya mukhato devā dīvyataḥ saṃprajajñire // KūrmP_1,7.41 //",
    "GP12kurmp1_u:888": " tyaktā sāpi tanustena sattvaprāyamabhūd dinam /",
    "GP12kurmp1_u:889": " tasmādaho dharmayuktā devatāḥ samupāsate // KūrmP_1,7.42 //",
    "GP12kurmp1_u:890": " sattvamātrātmikāmeva tato 'nyāṃ jagṛhe tanum /",
    "GP12kurmp1_u:891": " pitṛvanmanyamānasya pitaraḥ saṃprajajñire // KūrmP_1,7.43 //",
    "GP12kurmp1_u:892": " utsasarja pitṛn sṛṣṭvā tatastāmapi viśvasṛk /",
    "GP12kurmp1_u:893": " sāpaviddhā tanustena sadyaḥ sandhyā vyajāyata // KūrmP_1,7.44 //",
    "GP12kurmp1_u:894": " tasmādahardevatānāṃ rātriḥ syād devavidviṣām /",
    "GP12kurmp1_u:895": " tayormadhye pitṝṇāṃ tu mūrtiḥ sandhyā garīyasī // KūrmP_1,7.45 //",
    "GP12kurmp1_u:896": " tasmād devāsurāḥ sarve manavo mānavāstathā /",
    "GP12kurmp1_u:897": " upāsate tadā yuktā rātryahnormadhyamāṃ tanum // KūrmP_1,7.46 //",
    "GP12kurmp1_u:898": " rajomātrātmikāṃ brahmā tanumanyāmagṛhṇata /",
    "GP12kurmp1_u:899": " tato 'sya jajñire putrā manuṣyā rajasāvṛtāḥ // KūrmP_1,7.47 //",
    "GP12kurmp1_u:900": " tāmapyāśu sa tatyāja tanuṃ sadyaḥ prajāpatiḥ /",
    "GP12kurmp1_u:901": " jyotstrā sā cābhavadviprāḥ prāksandhyā yābidhīyate // KūrmP_1,7.48 //",
    "GP12kurmp1_u:902": " tataḥ sa bhagavān brahmā saṃprāpya dvijapuṅgavāḥ /",
    "GP12kurmp1_u:903": " mūrti tamorajaḥ prāyāṃ punarevābhyayūyujat // KūrmP_1,7.49 //",
    "GP12kurmp1_u:904": " andhakāre kṣudhāviṣṭā rākṣasāstasya jajñire /",
    "GP12kurmp1_u:905": " putrāstamorajaḥ prāyā balinaste niśācarāḥ // KūrmP_1,7.50 //",
    "GP12kurmp1_u:906": " sarpā yakṣāstathā būtā gandharvāḥ saṃprajajñire /",
    "GP12kurmp1_u:907": " rajastamobhyāmāviṣṭāṃstato 'nyānasṛjat prabhuḥ // KūrmP_1,7.51 //",
    "GP12kurmp1_u:908": " vayāṃsi vayasaḥ sṛṣṭvā avayo vakṣaso 'sṛjat /",
    "GP12kurmp1_u:909": " mukhato 'jān sasarjānyān udarādgāścanirmame // KūrmP_1,7.52 //",
    "GP12kurmp1_u:910": " padbhyāñcāśvān samātaṅgān rāsabhān gavayān mṛgān /",
    "GP12kurmp1_u:911": " uṣṭrānaśvatarāṃścaiva nyaṅkūnanyāṃśva jātayaḥ /",
    "GP12kurmp1_u:912": " aupadhyaḥ phalamūlinyo romabhyastasya jajñire // KūrmP_1,7.53 //",
    "GP12kurmp1_u:913": " gāyatraṃ ca ṛcaṃ caiva trivṛtsāma rathantaram /",
    "GP12kurmp1_u:914": " agniṣṭomaṃ ca yajñānāṃ nirmame prathamānmukhāt // KūrmP_1,7.54 //",
    "GP12kurmp1_u:915": " yajūṃṣi traiṣṭubhaṃ chandaḥ stomaṃ pañcadaśaṃ tathā /",
    "GP12kurmp1_u:916": " bṛhatsāma tathokthaṃ ca dakṣiṇādasṛjanmukhāt // KūrmP_1,7.55 //",
    "GP12kurmp1_u:917": " sāmāni jāgataṃ chandastomaṃ saptadaśaṃ tathā /",
    "GP12kurmp1_u:918": " vairūpamatirātraṃ ca paścimādasṛjanmukhāt // KūrmP_1,7.56 //",
    "GP12kurmp1_u:919": " ekaviśamatharvāṇamāptoryāmāṇameva ca /",
    "GP12kurmp1_u:920": " anuṣṭubhaṃ savairājamuttarādasṛjanmukhāt // KūrmP_1,7.57 //",
    "GP12kurmp1_u:921": " uccāvacāni bhūtāni gātrebhyastasya jajñire /",
    "GP12kurmp1_u:922": " brahmaṇo hi prajāsargaṃ sṛjatastu prajāpateḥ // KūrmP_1,7.58 //",
    "GP12kurmp1_u:923": " sṛṣṭvā catuṣṭayaṃ sargaṃ devarṣipitṛmānuṣam /",
    "GP12kurmp1_u:924": " tato 'sṛjacca bhūtāni sthāvarāṇi carāṇi ca // KūrmP_1,7.59 //",
    "GP12kurmp1_u:925": " yakṣān piśācān gandharvāṃstathaivāpsarasaḥ śubhāḥ /",
    "GP12kurmp1_u:926": " narakinnararakṣāṃsi vayaḥ puśumṛgoragān /",
    "GP12kurmp1_u:927": " avyayaṃ ca vyayaṃ caiva dvayaṃ sthāvarajaṅgamam // KūrmP_1,7.60 //",
    "GP12kurmp1_u:928": " teṣāṃ ye yāni karmāṇi prāksṛṣṭau pratipedire /",
    "GP12kurmp1_u:929": " tānyeva te prapadyante sṛjyamānāḥ punaḥ punaḥ // KūrmP_1,7.61 //",
    "GP12kurmp1_u:930": " hiṃstrāhiṃstre mṛdukrūre dharmādharmāvṛtānṛte /",
    "GP12kurmp1_u:931": " tadbhāvitāḥ prapadyante tasmāt tat tasya rocate // KūrmP_1,7.62 //",
    "GP12kurmp1_u:932": " mahābhūteṣu nānātvamindriyārtheṣu mūrtiṣu /",
    "GP12kurmp1_u:933": " viniyogaṃ ca bhūtānāṃ dhātaiva vidadhāt svayam // KūrmP_1,7.63 //",
    "GP12kurmp1_u:934": " nāmarūpaṃ ca bhūtānāṃ kṛtyānāṃ ca prapañcanam /",
    "GP12kurmp1_u:935": " vedaśabdebhya evādau nirmame sa maheśvaraḥ // KūrmP_1,7.64 //",
    "GP12kurmp1_u:936": " ārṣāṇi caiva nāmāni yāśca vedeṣu dṛṣṭayaḥ /",
    "GP12kurmp1_u:937": " śarvaryante prasūtānāṃ tānyevaibhyo dadātyajaḥ // KūrmP_1,7.65 //",
    "GP12kurmp1_u:938": " yathartāvṛtuliṅgāni nānārūpāṇi paryaye /",
    "GP12kurmp1_u:939": " dṛśyante tāni tānyeva tathā bhāvā yugādiṣu // KūrmP_1,7.66 //",
    "GP12kurmp1_u:940": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge saptamo 'dhyāyaḥ",
    "GP12kurmp1_u:941": " śrīkūrma uvāca",
    "GP12kurmp1_u:942": " evaṃ bhūtāni sṛṣṭāni sthāvarāṇi carāṇi ca /",
    "GP12kurmp1_u:943": " yadā cāsya prajāḥ sṛṣṭā na vyavardhanta dhīmataḥ // KūrmP_1,8.1 //",
    "GP12kurmp1_u:944": " tamomātrāvṛto brahmā tadāśocata duḥ khitaḥ /",
    "GP12kurmp1_u:945": " tataḥ sa vidadhe buddhimarthaniścayagāminīm // KūrmP_1,8.2 //",
    "GP12kurmp1_u:946": " athātmani samadrākṣīt tamomātrāṃ niyāmikām /",
    "GP12kurmp1_u:947": " rajaḥ sattvaṃ ca saṃvṛtya vartamānāṃ svadharmataḥ // KūrmP_1,8.3 //",
    "GP12kurmp1_u:948": " tamastad vyanudat paścāt rajaḥ sattvena saṃyutaḥ /",
    "GP12kurmp1_u:949": " tat tamaḥ pratinunnaṃ vai mithunaṃ samajāyata // KūrmP_1,8.4 //",
    "GP12kurmp1_u:950": " adharmācaraṇo viprā hiṃsā cāśubhalakṣaṇā /",
    "GP12kurmp1_u:951": " svāṃ tanuṃ sa tato brahmā tāmapohata bhāsvarām // KūrmP_1,8.5 //",
    "GP12kurmp1_u:952": " dvidhākarot punardehamardhena puruṣo 'bhavat /",
    "GP12kurmp1_u:953": " ardhena nārī puruṣo virājamasṛjat prabhuḥ // KūrmP_1,8.6 //",
    "GP12kurmp1_u:954": " nārīṃ ca śatarūpākhyāṃ yoginīṃ sasṛje śubhām /",
    "GP12kurmp1_u:955": " sā divaṃ pṛthivīṃ caiva mahamnā vyāpya saṃsthitā // KūrmP_1,8.7 //",
    "GP12kurmp1_u:956": " yogaiśvaryabalopetā jñānavijñānasaṃyutā /",
    "GP12kurmp1_u:957": " yo 'bhavat puruṣāt putro virāḍavyaktajanmanaḥ // KūrmP_1,8.8 //",
    "GP12kurmp1_u:958": " svāyaṃbhuvo manurdevaḥ so 'bhavat puruṣo muniḥ /",
    "GP12kurmp1_u:959": " sā devī śatarūpākhyā tapaḥ kṛtvā suduścaram // KūrmP_1,8.9 //",
    "GP12kurmp1_u:960": " bhartāraṃ brahmaṇaḥ putraṃ manumevānupadyata /",
    "GP12kurmp1_u:961": " tasmācca śatarūpā sā putradvayamasūyata // KūrmP_1,8.10 //",
    "GP12kurmp1_u:962": " priyavratottānapādau kanyādvayamanuttamam /",
    "GP12kurmp1_u:963": " tayoḥ prasūtiṃ dakṣāya manuḥ kanyāṃ dadau punaḥ // KūrmP_1,8.11 //",
    "GP12kurmp1_u:964": " prajāpatirathākūtiṃ mānaso jagṛhe ruciḥ /",
    "GP12kurmp1_u:965": " ākūtyāṃ mithunaṃ jajñe mānasasya ruceḥ śubham /",
    "GP12kurmp1_u:966": " yajñaśca dakṣiṇā caiva yābhyāṃ saṃvardhitaṃ jagat // KūrmP_1,8.12 //",
    "GP12kurmp1_u:967": " yajñasya dakṣiṇāyāṃ tu putrā dvādaśa jajñire /",
    "GP12kurmp1_u:968": " yāmā iti samākyatā devāḥ svāyaṃbhuve 'ntare // KūrmP_1,8.13 //",
    "GP12kurmp1_u:969": " prasūtyāṃ ca tathā dakṣaścatastro viṃśatiṃ tathā /",
    "GP12kurmp1_u:970": " sasarja kanyā nāmāni tāsāṃ samyam nibodhata // KūrmP_1,8.14 //",
    "GP12kurmp1_u:971": " śraddhā lakṣmīrdhṛtistuṣṭiḥ puṣṭirmedhā kriyā tathā /",
    "GP12kurmp1_u:972": " buddhirlajjāvapuḥ śāntiḥ siddhiḥ kīrtistrayodaśī // KūrmP_1,8.15 //",
    "GP12kurmp1_u:973": " patnyarthaṃ pratijagrāha dharmo dākṣāyaṇīḥ śubhāḥ /",
    "GP12kurmp1_u:974": " tābhyaḥ śiṣṭā yavīyasya ekādaśa sulocanāḥ // KūrmP_1,8.16 //",
    "GP12kurmp1_u:975": " khyātiḥ satyatha saṃbhūtiḥ smṛtiḥ prītiḥ kṣamā tathā /",
    "GP12kurmp1_u:976": " saṃtatiścānasūyā ca ūrjā svāhā svadhā tathā // KūrmP_1,8.17 //",
    "GP12kurmp1_u:977": " bhṛgurbhavo marīciśca tathā caivāṅgirā muniḥ /",
    "GP12kurmp1_u:978": " pulastyaḥ pulahaścaiva kratuḥ paramadharmavit // KūrmP_1,8.18 //",
    "GP12kurmp1_u:979": " atrirvasiṣṭho vahniśca pitaraśca yathākramam /",
    "GP12kurmp1_u:980": " khyātyādyā jagṛhuḥ kanyā munayo munisattamāḥ // KūrmP_1,8.19 //",
    "GP12kurmp1_u:981": " śraddhāyā ātmajaḥ kāmo darpo lakṣmīsutaḥ smṛtaḥ /",
    "GP12kurmp1_u:982": " dhṛtyāstu niyamaḥ putrastuṣṭyāḥ saṃtoṣa ucyate // KūrmP_1,8.20 //",
    "GP12kurmp1_u:983": " puṣṭyā lābhaḥ sutaścāpi medhāputraḥ śrutastathā /",
    "GP12kurmp1_u:984": " kriyāyāścābhavat putro daṇḍaḥ samaya eva ca // KūrmP_1,8.21 //",
    "GP12kurmp1_u:985": " buddhyā bodhaḥ sutastadvadapramādo vyajāyata /",
    "GP12kurmp1_u:986": " lajjāyā vinayaḥ putro vapuṣo vyavasāyakaḥ // KūrmP_1,8.22 //",
    "GP12kurmp1_u:987": " kṣemaḥ śāntisutaścāpi sukhaṃ siddhirajāyata /",
    "GP12kurmp1_u:988": " yaśaḥ kīrtisutastadvadityete dharmasūnavaḥ // KūrmP_1,8.23 //",
    "GP12kurmp1_u:989": " kāmasya harṣaḥ putro 'bhūd devānando vyajāyata /",
    "GP12kurmp1_u:990": " ityeṣa vai sukhodarkaḥ sargo dharmasya kīrtitaḥ // KūrmP_1,8.24 //",
    "GP12kurmp1_u:991": " jajñe hiṃsā tvadharmād vai nikṛtiṃ cānṛtaṃ sutam /",
    "GP12kurmp1_u:992": " nikṛtyanṛtayorjajñe bhayaṃ naraka eva ca // KūrmP_1,8.25 //",
    "GP12kurmp1_u:993": " māyā ca vedanā caiva mithunaṃ tvidametayoḥ /",
    "GP12kurmp1_u:994": " bhayājjajñe 'tha vai māyā mṛtyuṃ bhūtāpahāriṇam // KūrmP_1,8.26 //",
    "GP12kurmp1_u:995": " vedanā ca sutaṃ cāpi duḥ khaṃ jajñe 'tha rauravāt /",
    "GP12kurmp1_u:996": " mṛtyorvyādhijarāśokatṛṣṇākrodhāśca jajñire // KūrmP_1,8.27 //",
    "GP12kurmp1_u:997": " duḥ khottarāḥ smṛtā hyete sarve cādharmalakṣaṇāḥ /",
    "GP12kurmp1_u:998": " naiṣāṃ bhāryāsti putro vā sarve te hyūrdhvaretasaḥ // KūrmP_1,8.28 //",
    "GP12kurmp1_u:999": " ityeṣa tāmasaḥ sargo jajñe dharmaniyāmakaḥ /",
    "GP12kurmp1_u:1000": " saṃkṣepeṇa mayā proktā visṛṣṭirmunipuṅgavā // KūrmP_1,8.29 //",
    "GP12kurmp1_u:1001": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge 'ṣṭamo 'dhyāyaḥ",
    "GP12kurmp1_u:1002": " sūta uvāca",
    "GP12kurmp1_u:1003": " etacchrutvā tu vacanaṃ nāradādyā maharṣayaḥ /",
    "GP12kurmp1_u:1004": " praṇamya varadaṃ viṣṇuṃ papracchuḥ saṃśayānvitā // KūrmP_1,9.1 //",
    "GP12kurmp1_u:1005": " ṛṣaya ūcuḥ",
    "GP12kurmp1_u:1006": " kathito bhavatā sargo mukhyādīnāṃ janārdana /",
    "GP12kurmp1_u:1007": " idānīṃ saṃśayaṃ cemamasmākaṃ chettumarhasi // KūrmP_1,9.2 //",
    "GP12kurmp1_u:1008": " kathaṃ sa bhagavānīśaḥ pūrvajo 'pi pinākadhṛk /",
    "GP12kurmp1_u:1009": " putratvamagacchaṃbhurbrahmaṇo 'vyaktajanmanaḥ // KūrmP_1,9.3 //",
    "GP12kurmp1_u:1010": " kathaṃ ca bhagavāñjajñe brahmā lokapitāmahaḥ /",
    "GP12kurmp1_u:1011": " aṇḍajo jagatāmīśastanno vaktumihārhasi // KūrmP_1,9.4 //",
    "GP12kurmp1_u:1012": " śrīkūrma uvāca",
    "GP12kurmp1_u:1013": " śṛṇudhvamṛṣayaḥ sarve śaṅkarasyāmitaujasaḥ /",
    "GP12kurmp1_u:1014": " putratvaṃ brahmaṇastasya padmayonitvameva ca // KūrmP_1,9.5 //",
    "GP12kurmp1_u:1015": " atītakalpāvasāne tamobhūtaṃ jagat trayam /",
    "GP12kurmp1_u:1016": " āsīdekārṇavaṃ sarvaṃ na devādyā na carṣayaḥ // KūrmP_1,9.6 //",
    "GP12kurmp1_u:1017": " tatra nārāyaṇo devo nirjane nirupaplave /",
    "GP12kurmp1_u:1018": " āśritya śeṣaśayanaṃ suṣvāpa puruṣottamaḥ // KūrmP_1,9.7 //",
    "GP12kurmp1_u:1019": " sahastraśīrṣā bhūtvā sa sahastrākṣaḥ sahastrapāt /",
    "GP12kurmp1_u:1020": " sahastrabāhuḥ sarvajñaścintyamāno manīṣibhiḥ // KūrmP_1,9.8 //",
    "GP12kurmp1_u:1021": " pītavāsā viśālākṣo nīlajimūtasannibhaḥ /",
    "GP12kurmp1_u:1022": " mahāvibhūtiryogātmā yogināṃ hṛdayālayaḥ // KūrmP_1,9.9 //",
    "GP12kurmp1_u:1023": " kadācit tasya suptasya līlārthaṃ divyamadbhutam /",
    "GP12kurmp1_u:1024": " trailokyasāraṃ vimalaṃ nābhyāṃ paṅkajamudvabhau // KūrmP_1,9.10 //",
    "GP12kurmp1_u:1025": " śatayojanavistīrṇaṃ taruṇādityasannibham /",
    "GP12kurmp1_u:1026": " divyagandhamayaṃ puṇyaṃ karṇikākesarānvitam // KūrmP_1,9.11 //",
    "GP12kurmp1_u:1027": " tasyaivaṃ suciraṃ kālaṃ vartamānasya śārṅgiṇaḥ /",
    "GP12kurmp1_u:1028": " hiraṇyagarbho bhagavāṃstaṃ deśamupacakrame // KūrmP_1,9.12 //",
    "GP12kurmp1_u:1029": " sa taṃ kareṇa viśvātmā samutthāpya sanātanam /",
    "GP12kurmp1_u:1030": " provāca madhuraṃ vākyaṃ māyayā tasya mohitaḥ // KūrmP_1,9.13 //",
    "GP12kurmp1_u:1031": " asminnekārṇave ghore nirjane tamasāvṛte /",
    "GP12kurmp1_u:1032": " ekākī ko bhavāñchete brūhi me puruṣarṣabha // KūrmP_1,9.14 //",
    "GP12kurmp1_u:1033": " tasya tad vacanaṃ śrutvā vihasya garuḍadhvajaḥ /",
    "GP12kurmp1_u:1034": " uvāca devaṃ brahmāṇaṃ meghagambhīraniḥ svanaḥ // KūrmP_1,9.15 //",
    "GP12kurmp1_u:1035": " bho bho nārāyaṇaṃ devaṃ lokānāṃ prabhavāpyayam /",
    "GP12kurmp1_u:1036": " mahāyogeśvaraṃ māṃ tvaṃ jānīhi puruṣottamam // KūrmP_1,9.16 //",
    "GP12kurmp1_u:1037": " mayi paśya jagat kṛtsnaṃ tvāṃ ca lokapitāmaham /",
    "GP12kurmp1_u:1038": " saparvatamahādvīpaṃ samudraiḥ saptabhirvṛtam // KūrmP_1,9.17 //",
    "GP12kurmp1_u:1039": " evamābhāṣya viścātmā provāca puruṣaṃ hariḥ /",
    "GP12kurmp1_u:1040": " jānannapi mahāyogī ko bhavāniti vedhasam // KūrmP_1,9.18 //",
    "GP12kurmp1_u:1041": " tataḥ prahasya bhagavān brahmā vedanidhiḥ prabhuḥ /",
    "GP12kurmp1_u:1042": " pratyuvācāmbujābhākṣaṃ sasmitaṃ ślakṣṇayā girā // KūrmP_1,9.19 //",
    "GP12kurmp1_u:1043": " ahaṃ dhātā vidhātā ca svayaṃbhūḥ prapitāmahaḥ /",
    "GP12kurmp1_u:1044": " mayyeva saṃsthitaṃ viśvaṃ brahmāhaṃ viśvatomukhaḥ // KūrmP_1,9.20 //",
    "GP12kurmp1_u:1045": " śrutvā vācaṃ sa bhagavān viṣṇuḥ satyaparākramaḥ /",
    "GP12kurmp1_u:1046": " anujñāpyātha yogena praviṣṭo brahmaṇastanum // KūrmP_1,9.21 //",
    "GP12kurmp1_u:1047": " tralokyametat sakalaṃ sadevāsuramānuṣam /",
    "GP12kurmp1_u:1048": " udare tasya devasya dṛṣṭvā vismayamāgataḥ // KūrmP_1,9.22 //",
    "GP12kurmp1_u:1049": " tadāsya vaktrānniṣkramya pannagendraniketanaḥ /",
    "GP12kurmp1_u:1050": " ajātaśatrurbhagavān pitāmahamathābravīt // KūrmP_1,9.23 //",
    "GP12kurmp1_u:1051": " bhavānapyevamevādya śāśvataṃ hi mamoharam /",
    "GP12kurmp1_u:1052": " praviśya lokān paśyaitān vicitrān puruṣarṣabha // KūrmP_1,9.24 //",
    "GP12kurmp1_u:1053": " tataḥ prahlādanīṃ vāṇī śrutvā tasyābhinandya ca /",
    "GP12kurmp1_u:1054": " śrīpaterudaraṃ bhūyaḥ praviveśa kuśadhvajaḥ // KūrmP_1,9.25 //",
    "GP12kurmp1_u:1055": " tāneva lokān garbhasthānapaśyat satyavikramaḥ /",
    "GP12kurmp1_u:1056": " paryaṭitvā tu devasya dadṛśe 'ntaṃ na vai hareḥ // KūrmP_1,9.26 //",
    "GP12kurmp1_u:1057": " tato dvārāṇi sarvāṇi pihitāni mahātmanā /",
    "GP12kurmp1_u:1058": " janārdanena brahmāsau nābhyāṃ dvāramavindata // KūrmP_1,9.27 //",
    "GP12kurmp1_u:1059": " tatra yogabalenāsau praviśya kanakāṇḍajaḥ /",
    "GP12kurmp1_u:1060": " ujjahārātmano rūpaṃ puṣkarāccaturānanaḥ // KūrmP_1,9.28 //",
    "GP12kurmp1_u:1061": " virarājāravindasthaḥ padmagarbhasamadyutiḥ /",
    "GP12kurmp1_u:1062": " brahmā svayaṃbhūrbhagavān jagadyoniḥ pitāmahaḥ // KūrmP_1,9.29 //",
    "GP12kurmp1_u:1063": " samanyamāno viśveśamātmānaṃ paramaṃ padam /",
    "GP12kurmp1_u:1064": " provāca puruṣaṃ viṣṇuṃ meghagambhīrayā girā // KūrmP_1,9.30 //",
    "GP12kurmp1_u:1065": " kiṃ kṛtaṃ bhavatedānīmātmano jayakāṅkṣayā /",
    "GP12kurmp1_u:1066": " eko 'haṃ prabalo nānyo māṃ vai ko 'bibhaviṣyati // KūrmP_1,9.31 //",
    "GP12kurmp1_u:1067": " śrutvā nārāyaṇo vākyaṃ brahmaṇo lokatantriṇaḥ /",
    "GP12kurmp1_u:1068": " sāntvapūrvamidaṃ vākyaṃ babhāṣe madhuraṃ hariḥ // KūrmP_1,9.32 //",
    "GP12kurmp1_u:1069": " bhavān dhātā vidhātā ca svayaṃbhūḥ prapitāmahaḥ /",
    "GP12kurmp1_u:1070": " na mātsaryābhiyogena dvārāṇi pihitāni me // KūrmP_1,9.33 //",
    "GP12kurmp1_u:1071": " kintu līlārthamevaitanna tvāṃ bādhitumicchayā /",
    "GP12kurmp1_u:1072": " ko hi bādhitumanvicched devadevaṃ pitāmaham // KūrmP_1,9.34 //",
    "GP12kurmp1_u:1073": " na te 'nyathāvagantavyaṃ mānyo me sarvathā bhavān /",
    "GP12kurmp1_u:1074": " sarvamanvaya kalyāṇaṃ yanmayāpahṛtaṃ tava // KūrmP_1,9.35 //",
    "GP12kurmp1_u:1075": " asmācca kāraṇād brahman putro bhavatu me bhavān /",
    "GP12kurmp1_u:1076": " padmayoniriti khyāto matpriyārthaṃ jaganmaya // KūrmP_1,9.36 //",
    "GP12kurmp1_u:1077": " tataḥ sa bhagavān devo varaṃ dattvā kirīṭine /",
    "GP12kurmp1_u:1078": " praharṣamatulaṃ gatvā punarviṣṇumabhāṣata // KūrmP_1,9.37 //",
    "GP12kurmp1_u:1079": " bhavān sarvātmako 'nantaḥ sarveṣāṃ parameśvaraḥ /",
    "GP12kurmp1_u:1080": " sarvabhūtāntarātmā vai paraṃ bahma sanātanam // KūrmP_1,9.38 //",
    "GP12kurmp1_u:1081": " ahaṃ vai sarvalokānāmātmā lokamaheśvaraḥ /",
    "GP12kurmp1_u:1082": " manmayaṃ sarvamevedaṃ brahmāhaṃ puruṣaḥ paraḥ // KūrmP_1,9.39 //",
    "GP12kurmp1_u:1083": " nāvābhyāṃ vidyate hyanyo lokānāṃ parameśvaraḥ /",
    "GP12kurmp1_u:1084": " ekā mūrtirdvidhā bhinnā nārāyaṇapitāmahau // KūrmP_1,9.40 //",
    "GP12kurmp1_u:1085": " tenaivamukto brahmāṇaṃ vāsudevo 'bravīdidam /",
    "GP12kurmp1_u:1086": " iyaṃ pratijñā bhavato vināśāya bhaviṣyati // KūrmP_1,9.41 //",
    "GP12kurmp1_u:1087": " kiṃ na paśyasi yogeśaṃ brahmādhipatimavyayam /",
    "GP12kurmp1_u:1088": " pradhānapuruṣeśānaṃ vedāhaṃ parameśvaram // KūrmP_1,9.42 //",
    "GP12kurmp1_u:1089": " yaṃ na paśyanti yogīndrāḥ sāṃkhyā api maheśvaram /",
    "GP12kurmp1_u:1090": " anādinidhanaṃ brahma tameva śaraṇaṃ vraja // KūrmP_1,9.43 //",
    "GP12kurmp1_u:1091": " tataḥ kruddho 'mbujābhākṣaṃ brahmā provāca keśavam /",
    "GP12kurmp1_u:1092": " bhavān na nūnamātmānaṃ vetti tat paramakṣaram // KūrmP_1,9.44 //",
    "GP12kurmp1_u:1093": " brahmāṇaṃ jagatāmekamātmānaṃ paramaṃ padam /",
    "GP12kurmp1_u:1094": " nāvābhyāṃ vidyate hyanyo lokānāṃ parameśvaraḥ // KūrmP_1,9.45 //",
    "GP12kurmp1_u:1095": " saṃtyajya nidrāṃ vipulāṃ svamātmānaṃ vilokaya /",
    "GP12kurmp1_u:1096": " tasya tat krodhajaṃ vākyaṃ śrutvā viṣṇurabhāṣata // KūrmP_1,9.46 //",
    "GP12kurmp1_u:1097": " mā maivaṃ vada kalyāṇa parivādaṃ mahātmanaḥ /",
    "GP12kurmp1_u:1098": " na me 'styaviditaṃ brahman nānyathāhaṃ vadāmite // KūrmP_1,9.47 //",
    "GP12kurmp1_u:1099": " kintu mohayati brahman bhavantaṃ pārameśvarī /",
    "GP12kurmp1_u:1100": " māyāśeṣaviśeṣāṇāṃ heturātmasamudbhāvā // KūrmP_1,9.48 //",
    "GP12kurmp1_u:1101": " etāvaduktvā bhagavān viṣṇustūṣṇīṃ babhūva ha /",
    "GP12kurmp1_u:1102": " jñātvā tat paramaṃ tattvaṃ svamātmānaṃ maheśvaram // KūrmP_1,9.49 //",
    "GP12kurmp1_u:1103": " kuto 'pyaparimeyātmā bhūtānāṃ parameśvaraḥ /",
    "GP12kurmp1_u:1104": " prasādaṃ brahmaṇe kartuṃ prādurāsīt tato haraḥ // KūrmP_1,9.50 //",
    "GP12kurmp1_u:1105": " lalāṭanayano 'nanto jaṭāmaṇḍalamaṇḍitaḥ /",
    "GP12kurmp1_u:1106": " triśūlapāṇirbhagavāṃstejasāṃ paramo nidhiḥ // KūrmP_1,9.51 //",
    "GP12kurmp1_u:1107": " divyāṃ viśālāṃ grathitāṃ grahaiḥ sārkendutārakaiḥ /",
    "GP12kurmp1_u:1108": " mālāmatyadbhutākārāṃ dhārayan pādalambinīm // KūrmP_1,9.52 //",
    "GP12kurmp1_u:1109": " taṃ dṛṣṭvā devamīśānaṃ brahmā lokapitāmahaḥ /",
    "GP12kurmp1_u:1110": " mohito māyayātyarthaṃ pītavāsasamabvīt // KūrmP_1,9.53 //",
    "GP12kurmp1_u:1111": " ka eṣa puruṣo 'nantaḥ śūlapāṇistrilocanaḥ /",
    "GP12kurmp1_u:1112": " tejorāśirameyātmā samāyāti janārdana // KūrmP_1,9.54 //",
    "GP12kurmp1_u:1113": " tasya tad vacanaṃ śrutvā viṣṇurdānavamardanaḥ /",
    "GP12kurmp1_u:1114": " apaśyadīśvaraṃ devaṃ jvalantaṃ vimale 'mbhasi // KūrmP_1,9.55 //",
    "GP12kurmp1_u:1115": " jñātvā tatparamaṃ bhāvamaiśvaraṃ brahmabhāvanam /",
    "GP12kurmp1_u:1116": " provācotthāya bhagavān devadevaṃ pitāmaham // KūrmP_1,9.56 //",
    "GP12kurmp1_u:1117": " ayaṃ devo mahādevaḥ svayañjyotiḥ sanātanaḥ /",
    "GP12kurmp1_u:1118": " anādinidhano 'cintyo lokānāmīśvaro mahān // KūrmP_1,9.57 //",
    "GP12kurmp1_u:1119": " śaṅkaraḥ śaṃbhurīśānaḥ sarvātmā parameśvaraḥ /",
    "GP12kurmp1_u:1120": " bhūtānāmadhipo yogī maheśo vimalaḥ śivaḥ // KūrmP_1,9.58 //",
    "GP12kurmp1_u:1121": " eṣa dhātā vidhātā ca pradhānapuruṣeśvaraḥ /",
    "GP12kurmp1_u:1122": " yaṃ prapaśyanti yatayo brahmabhāvena bhāvitāḥ // KūrmP_1,9.59 //",
    "GP12kurmp1_u:1123": " sṛjatyeṣa jagat kṛtsnaṃ pāti saṃharate tathā /",
    "GP12kurmp1_u:1124": " kālo bhūtvā mahādevaḥ kevalo niṣkalaḥ śivaḥ // KūrmP_1,9.60 //",
    "GP12kurmp1_u:1125": " brahmāṇaṃ vidadhe pūrvaṃ bhavantaṃ yaḥ sanātanaḥ /",
    "GP12kurmp1_u:1126": " vedāṃśca pradadau tubhyaṃ so 'yamāyāti śaṅkaraḥ // KūrmP_1,9.61 //",
    "GP12kurmp1_u:1127": " asyaiva cāparāṃ mūrti viśvayoniṃ sanātanīm /",
    "GP12kurmp1_u:1128": " vāsudevābhidhānāṃ māmavehi prapitāmaha // KūrmP_1,9.62 //",
    "GP12kurmp1_u:1129": " kiṃ na paśyasi yogeśaṃ brahmādhipatimavyayam /",
    "GP12kurmp1_u:1130": " divyaṃ bhavatu te cakṣuryena drakṣyasi tatparam // KūrmP_1,9.63 //",
    "GP12kurmp1_u:1131": " labdhvā śaivaṃ tadā cakṣurviṣṇorlokapitāmahaḥ /",
    "GP12kurmp1_u:1132": " bubudhe parameśānaṃ purataḥ samavasthitam // KūrmP_1,9.64 //",
    "GP12kurmp1_u:1133": " sa labdhvā paramaṃ jñānamaiśvaraṃ prapitāmahaḥ /",
    "GP12kurmp1_u:1134": " prapede śaraṇaṃ devaṃ tameva pitaraṃ śivam // KūrmP_1,9.65 //",
    "GP12kurmp1_u:1135": " oṅkāraṃ samanusmṛtya saṃstabhyātmānamātmanā /",
    "GP12kurmp1_u:1136": " atharvaśirasā devaṃ tuṣṭāva ca kṛtāñjaliḥ // KūrmP_1,9.66 //",
    "GP12kurmp1_u:1137": " saṃstutastena bhagavān brahmaṇā parameśvaraḥ /",
    "GP12kurmp1_u:1138": " avāpa paramāṃ prītiṃ vyājahāra smayanniva // KūrmP_1,9.67 //",
    "GP12kurmp1_u:1139": " matsamastvaṃ na saṃdeho madbhaktaśca yato bhavān /",
    "GP12kurmp1_u:1140": " mayaivotpāditaḥ pūrvaṃ lokasṛṣṭyarthamavyayam // KūrmP_1,9.68 //",
    "GP12kurmp1_u:1141": " tvamātmā hyādipuruṣo mama dehasamudbhavaḥ /",
    "GP12kurmp1_u:1142": " varaṃ varaya viśvātman varado 'haṃ tavānagha // KūrmP_1,9.69 //",
    "GP12kurmp1_u:1143": " sa devadevavacanaṃ niśamya kamalodbhavaḥ /",
    "GP12kurmp1_u:1144": " nirīkṣya viṣṇuṃ puruṣaṃ praṇamyāha vṛṣadhvajam // KūrmP_1,9.70 //",
    "GP12kurmp1_u:1145": " bhagavan bhūtabhavyeśa mahādevāmbikāpate /",
    "GP12kurmp1_u:1146": " tvāmeva putramicchāmi tvayā vā sadṛśaṃ satam // KūrmP_1,9.71 //",
    "GP12kurmp1_u:1147": " mohito 'smi mahādeva māyayā sūkṣmayā tvayā /",
    "GP12kurmp1_u:1148": " na jāne paramaṃ bhāvaṃ yāthātathyena te śiva // KūrmP_1,9.72 //",
    "GP12kurmp1_u:1149": " tvameva deva bhaktānāṃ bhrātā mātā pitā suhṛt /",
    "GP12kurmp1_u:1150": " prasīda tava pādābjaṃ namāmi śaraṇaṃ gataḥ // KūrmP_1,9.73 //",
    "GP12kurmp1_u:1151": " sa tasya vacanaṃ śrutvā jagannātho vṛṣadhvajaḥ /",
    "GP12kurmp1_u:1152": " vyājahāra tadā putraṃ samālokya janārdanam // KūrmP_1,9.74 //",
    "GP12kurmp1_u:1153": " yadarthitaṃ bhagavatā tat kariṣyāmi putraka /",
    "GP12kurmp1_u:1154": " vijñānamaiśvaraṃ divyamutpatsyati tavānagha // KūrmP_1,9.75 //",
    "GP12kurmp1_u:1155": " tvameva sarvabhūtānāmādikartā niyojitaḥ /",
    "GP12kurmp1_u:1156": " tathā kuruṣva deveśa mayā lokapitāmaha // KūrmP_1,9.76 //",
    "GP12kurmp1_u:1157": " eṣa nārāyaṇo 'nanto mamaiva paramā tanuḥ /",
    "GP12kurmp1_u:1158": " bhaviṣyati taveśāno yogakṣemavaho hariḥ // KūrmP_1,9.77 //",
    "GP12kurmp1_u:1159": " evaṃ vyāhṛtya hastābhyāṃ prītātmā parameśvaraḥ /",
    "GP12kurmp1_u:1160": " saṃspṛśya devaṃ brahmāṇaṃ hariṃ vacanamabravīt // KūrmP_1,9.78 //",
    "GP12kurmp1_u:1161": " tṛṣṭo 'smi sarvathāhante bhaktyā tava jaganmaya /",
    "GP12kurmp1_u:1162": " varaṃ vṛṇīṣvaṃ nahyāvāṃ vibhinnau paramārthataḥ // KūrmP_1,9.79 //",
    "GP12kurmp1_u:1163": " śrutvātha devavacanaṃ viṣṇurviśvajaganmayaḥ /",
    "GP12kurmp1_u:1164": " prāha prasannayā vācā samālokya caturmukham // KūrmP_1,9.80 //",
    "GP12kurmp1_u:1165": " eṣa eva varaḥ śloghyo yadahaṃ parameśvaram /",
    "GP12kurmp1_u:1166": " paśyāmi paramātmānaṃ bhaktirbhavatu me tvayi // KūrmP_1,9.81 //",
    "GP12kurmp1_u:1167": " tathetyuktvā mahādevaḥ punarviṣṇumabhāṣata /",
    "GP12kurmp1_u:1168": " bhavān sarvasya kāryasya kartāha'madhidaivatam // KūrmP_1,9.82 //",
    "GP12kurmp1_u:1169": " manmayaṃ tvanmayaṃ caiva sarvametanna saṃśayaḥ /",
    "GP12kurmp1_u:1170": " bhavān somastvahaṃ sūryo bhavān rātrirahaṃ dinam // KūrmP_1,9.83 //",
    "GP12kurmp1_u:1171": " bhavān prakṛtiravyaktamahaṃ puruṣa eva ca /",
    "GP12kurmp1_u:1172": " bhavān jñānamahaṃ jñātā bhavān māyāhamīśvaraḥ // KūrmP_1,9.84 //",
    "GP12kurmp1_u:1173": " bhavān vidyātmikā śaktiḥ śaktimānahamīśvaraḥ /",
    "GP12kurmp1_u:1174": " yo 'haṃ suniṣkalo devaḥ so 'pi nārāyaṇaḥ paraḥ // KūrmP_1,9.85 //",
    "GP12kurmp1_u:1175": " ekībhāvena paśyanti yogino brahmavādinaḥ /",
    "GP12kurmp1_u:1176": " tvāmanāśritya viśvātman na yogī māmupaiṣyati /",
    "GP12kurmp1_u:1177": " pālayaitajjagat kṛtsnaṃ sadevāsuramānuṣam // KūrmP_1,9.86 //",
    "GP12kurmp1_u:1178": " itīdamuktvā bhagavānanādiḥ",
    "GP12kurmp1_u:1179": " svamāyayā mohitabhūtabhedaḥ /",
    "GP12kurmp1_u:1180": " jagāma janmardhivināśahīnaṃ",
    "GP12kurmp1_u:1181": " dhāmaikamavyaktamanantaśaktiḥ // KūrmP_1,9.87 //",
    "GP12kurmp1_u:1182": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge navamo 'dhyāyaḥ",
    "GP12kurmp1_u:1183": " śrīkūrma uvāca",
    "GP12kurmp1_u:1184": " gate maheśvare deve svādhivāsaṃ pitāmahaḥ /",
    "GP12kurmp1_u:1185": " tadeva sumahat padmaṃ bheje nābhisamutthitam // KūrmP_1,10.1 //",
    "GP12kurmp1_u:1186": " atha dīrgheṇa kālena tatrāpratimapauruṣau /",
    "GP12kurmp1_u:1187": " mahāsurau samāyātau bhrātarau madhukaiṭabhau // KūrmP_1,10.2 //",
    "GP12kurmp1_u:1188": " krodhena mahatāviṣṭau mahāparvatavigrahau /",
    "GP12kurmp1_u:1189": " karṇāntarasamudbhūtau devadevasya śārṅgiṇaḥ // KūrmP_1,10.3 //",
    "GP12kurmp1_u:1190": " tāvāgatau samīkṣyāha nārāyaṇamajo vibhuḥ /",
    "GP12kurmp1_u:1191": " trailokyakaṇṭakāvetāvasurau hantumarhasi // KūrmP_1,10.4 //",
    "GP12kurmp1_u:1192": " tasya tad vacanaṃ śrutvā harirnārāyaṇaḥ prabhuḥ /",
    "GP12kurmp1_u:1193": " ājñāpayāmāsa tayorvadhārthaṃ puruṣāvubhau // KūrmP_1,10.5 //",
    "GP12kurmp1_u:1194": " tadājñayā mahadyuddhaṃ tayostābhyāmabhūd dvijāḥ /",
    "GP12kurmp1_u:1195": " vyanayat kaiṭabhaṃ viṣṇurjiṣṇuśca vyanayanmadhum // KūrmP_1,10.6 //",
    "GP12kurmp1_u:1196": " tataḥ padmāsanāsīnaṃ jagannāthaṃ pitāmaham /",
    "GP12kurmp1_u:1197": " babhāṣe madhuraṃ vākyaṃ snehāviṣṭamanā hariḥ // KūrmP_1,10.7 //",
    "GP12kurmp1_u:1198": " asmānmayocyamānastvaṃ padmādavatara prabho /",
    "GP12kurmp1_u:1199": " nāhaṃ bhavantaṃ śaknomi voḍhuṃ tejāmayaṃ gurum // KūrmP_1,10.8 //",
    "GP12kurmp1_u:1200": " tato 'vatīrya viśvātmā dehamāviśya cakriṇaḥ /",
    "GP12kurmp1_u:1201": " avāca vaiṣṇavīṃ nidrāmekībhūyātha viṣṇunā // KūrmP_1,10.9 //",
    "GP12kurmp1_u:1202": " sahastraśīrṣanayanaḥ śaṅkhacakragadādharaḥ /",
    "GP12kurmp1_u:1203": " brahmā nārāyaṇākhyo 'sau suṣvāpa salile tadā // KūrmP_1,10.10 //",
    "GP12kurmp1_u:1204": " so 'nubhūya ciraṃ kālamānandaṃ paramātmanaḥ /",
    "GP12kurmp1_u:1205": " anādyanantamadvaitaṃ svātmānaṃ brahmasaṃjñitam // KūrmP_1,10.11 //",
    "GP12kurmp1_u:1206": " tataḥ prabhāte yogātmā bhūtvā devaścaturmukhaḥ /",
    "GP12kurmp1_u:1207": " sasarja sṛṣṭiṃ tadrūpāṃ vaiṣṇavaṃ bhāvamāśritaḥ // KūrmP_1,10.12 //",
    "GP12kurmp1_u:1208": " purastādasṛjad devaḥ sanandaṃ sanakaṃ tathā /",
    "GP12kurmp1_u:1209": " ṛbhuṃ sanatkumāraṃ ca purvajaṃ taṃ sanātanam // KūrmP_1,10.13 //",
    "GP12kurmp1_u:1210": " te dvandvamohanirmuktāḥ paraṃ vairāgyamāsthitāḥ /",
    "GP12kurmp1_u:1211": " viditvā paramaṃ bhāvaṃ na sṛṣṭau dadhire matim // KūrmP_1,10.14 //",
    "GP12kurmp1_u:1212": " teṣvevaṃ nirapekṣeṣu lokasṛṣṭau pitāmahaḥ /",
    "GP12kurmp1_u:1213": " babhūva naṣṭacetā vai māyayā parameṣṭhinaḥ // KūrmP_1,10.15 //",
    "GP12kurmp1_u:1214": " tataḥ purāṇapuruṣo jaganmūrtirjanārdanaḥ /",
    "GP12kurmp1_u:1215": " vyājahārātmanaḥ putraṃ mohanāśāya padmajam // KūrmP_1,10.16 //",
    "GP12kurmp1_u:1216": " viṣṇuruvāca",
    "GP12kurmp1_u:1217": " kaccinna vismṛto devaḥ śūlapāṇiḥ sanātanaḥ /",
    "GP12kurmp1_u:1218": " yaduktavānātmano 'sau putratve tava śaṅkaraḥ // KūrmP_1,10.17 //",
    "GP12kurmp1_u:1219": " avāpya saṃjñāṃ govindāt padmayoniḥ pitāmahaḥ /",
    "GP12kurmp1_u:1220": " prajāḥ straṣṭumanāstepe tapaḥ paramaduścaram // KūrmP_1,10.18 //",
    "GP12kurmp1_u:1221": " tasyaivaṃ tapyamānasya na kiñcit samavartata /",
    "GP12kurmp1_u:1222": " tato dīrgheṇa kālena duḥ khāt krodho 'bhyajāyata // KūrmP_1,10.19 //",
    "GP12kurmp1_u:1223": " krodhāviṣṭasya netrābhyāṃ prāpatannaśrubindavaḥ /",
    "GP12kurmp1_u:1224": " tatastebhyo 'śrubindubhyo bhūtāḥ pretāstathābhavan // KūrmP_1,10.20 //",
    "GP12kurmp1_u:1225": " sarvāṃstānaśrujān dṛṣṭvā brahmātmānamanindana /",
    "GP12kurmp1_u:1226": " jahau prāṇāṃśca bhagavān krodhāviṣṭaḥ prajāpatiḥ // KūrmP_1,10.21 //",
    "GP12kurmp1_u:1227": " tadā prāṇamayo rudraḥ prādurasīt prabhīrmukhāt /",
    "GP12kurmp1_u:1228": " sahastrādityasaṃkāśo yugāntadahanopamaḥ // KūrmP_1,10.22 //",
    "GP12kurmp1_u:1229": " ruroda susvaraṃ ghoraṃ devadevaḥ svayaṃ śivaḥ /",
    "GP12kurmp1_u:1230": " rodamānaṃ tato brahmā mā rodīrityabhāṣata /",
    "GP12kurmp1_u:1231": " rodanād rudra ityevaṃ loke khyātiṃ gamiṣyasi // KūrmP_1,10.23 //",
    "GP12kurmp1_u:1232": " anyāni sapta nāmāni patnīḥ putrāṃścaśāśvatān /",
    "GP12kurmp1_u:1233": " sthānāni caiṣāmaṣṭānāṃ dadau lokapitāmahaḥ // KūrmP_1,10.24 //",
    "GP12kurmp1_u:1234": " bhavaḥ śarvastatheśānaḥ paśūnāṃ patireva ca /",
    "GP12kurmp1_u:1235": " bhīmaścogro mahādevastāni nāmāni sapta vai // KūrmP_1,10.25 //",
    "GP12kurmp1_u:1236": " sūryo jalaṃ mahī vahnirvāyurākāśameva ca /",
    "GP12kurmp1_u:1237": " dīkṣito brāhmaṇaścandra ityetā aṣṭamūrtayaḥ // KūrmP_1,10.26 //",
    "GP12kurmp1_u:1238": " sthāneṣveteṣu ye rudraṃ dhyāyanti praṇamanti ca /",
    "GP12kurmp1_u:1239": " teṣāmaṣṭatanurdevo dadāti paramaṃ padam // KūrmP_1,10.27 //",
    "GP12kurmp1_u:1240": " suvarcalā tathaivomā vikeśī ca tathā śivā /",
    "GP12kurmp1_u:1241": " svāhā diśaśca dīkṣā ca rohiṇī ceti patnayaḥ // KūrmP_1,10.28 //",
    "GP12kurmp1_u:1242": " śanaiścarastathā śukro lohitāṅgo manojavaḥ /",
    "GP12kurmp1_u:1243": " skandaḥ sargo 'tha santāno budhaścaiṣāṃ sutāḥ smṛtāḥ // KūrmP_1,10.29 //",
    "GP12kurmp1_u:1244": " evaṃprakāro bhagavān devadevo maheśvaraḥ /",
    "GP12kurmp1_u:1245": " prajādharmaṃ ca kāma ca tyaktvā vairāgyamāśritaḥ // KūrmP_1,10.30 //",
    "GP12kurmp1_u:1246": " ātmanyādhya cātmānamaiśvaraṃ bhāvamāsthitaḥ /",
    "GP12kurmp1_u:1247": " pītvā tadakṣaraṃ brahma śāśvataṃ paramāmṛtam // KūrmP_1,10.31 //",
    "GP12kurmp1_u:1248": " prajāḥ sṛjeti cādiṣṭo brahmaṇā nīlalohitaḥ /",
    "GP12kurmp1_u:1249": " svātmanā sadṛśān rudrān sasarja manasā śivaḥ // KūrmP_1,10.32 //",
    "GP12kurmp1_u:1250": " kapardino nirātaṅkān nīlakaṇṭhān pinākinaḥ /",
    "GP12kurmp1_u:1251": " triśūlahastānṛṣṭighnān mahānandāṃstrilocanān // KūrmP_1,10.33 //",
    "GP12kurmp1_u:1252": " jarāmaraṇanirmuktān mahāvṛṣabhavāhanān /",
    "GP12kurmp1_u:1253": " vītarāgāṃśca sarvajñān koṭikoṭiśatān prabhuḥ // KūrmP_1,10.34 //",
    "GP12kurmp1_u:1254": " tān dṛṣṭvā vividhān rudrāna nirmalān nīlalohitān /",
    "GP12kurmp1_u:1255": " jarāmaraṇanirmuktān vyājaharā haraṃ guruḥ // KūrmP_1,10.35 //",
    "GP12kurmp1_u:1256": " mā strākṣīrīdṛśīrdeva prajā mṛtyuvivarjitāḥ /",
    "GP12kurmp1_u:1257": " anyāḥ sṛjasva bhūteśa janmamṛtyusamanvitāḥ // KūrmP_1,10.36 //",
    "GP12kurmp1_u:1258": " tatastamāha bhagavān kaparde kāmaśāsanaḥ /",
    "GP12kurmp1_u:1259": " nāsti me tādṛśaḥ sargaḥ sṛja tvamaśubhāḥ prajāḥ // KūrmP_1,10.37 //",
    "GP12kurmp1_u:1260": " tataḥ prabhṛti devo 'sau na prasūte 'śubhāḥ prajāḥ /",
    "GP12kurmp1_u:1261": " svātmajaireva tai rudrairnivṛttātmā hyatiṣṭhata /",
    "GP12kurmp1_u:1262": " sthāṇutvaṃ tena tasyāsīd devadevasya śūlinaḥ // KūrmP_1,10.38 //",
    "GP12kurmp1_u:1263": " jñānaṃ vairāgyamaiśvaryaṃ tapaḥ satyaṃ kṣamā dhṛtiḥ /",
    "GP12kurmp1_u:1264": " straṣṭṛtvamātmasaṃbodho hyadhiṣṭhātṛtvameva ca // KūrmP_1,10.39 //",
    "GP12kurmp1_u:1265": " avyayāni daśaitāni nityaṃ tiṣṭhanti śaṅkare /",
    "GP12kurmp1_u:1266": " sa eva śaṅkaraḥ sākṣāt pinākī parameśvaraḥ // KūrmP_1,10.40 //",
    "GP12kurmp1_u:1267": " tataḥ sa bhagavān brahmā vīkṣya devaṃ trilocanam /",
    "GP12kurmp1_u:1268": " sahaiva mānasaiḥ putraiḥ prītivisphārilocanaḥ // KūrmP_1,10.41 //",
    "GP12kurmp1_u:1269": " jñātvā parataraṃ bhāvamaiśvaraṃ jñānacakṣuṣā /",
    "GP12kurmp1_u:1270": " tuṣṭāva jagatāmekaṃ kṛtvā śirasi cāñjalim // KūrmP_1,10.42 //",
    "GP12kurmp1_u:1271": " brahmovāca",
    "GP12kurmp1_u:1272": " namaste 'stu mahādeva namaste parameśvara /",
    "GP12kurmp1_u:1273": " namaḥ śivāya devāya namaste brahmarūpiṇe // KūrmP_1,10.43 //",
    "GP12kurmp1_u:1274": " namo 'stu te maheśāya namaḥ śāntāya hetave /",
    "GP12kurmp1_u:1275": " pradhānapuruṣeśāya yogādhipataye namaḥ // KūrmP_1,10.44 //",
    "GP12kurmp1_u:1276": " namaḥ kālāya rudrāya mahāgrāsāya śūline /",
    "GP12kurmp1_u:1277": " namaḥ pinākahastāya trinetrāya namo namaḥ // KūrmP_1,10.45 //",
    "GP12kurmp1_u:1278": " namastrimūrtaye tubhyaṃ brahmaṇo janakāya te /",
    "GP12kurmp1_u:1279": " brahmavidyādhipataye brahmavidyāpradāyine // KūrmP_1,10.46 //",
    "GP12kurmp1_u:1280": " namo vedarahasyāya kālakālāya te namaḥ /",
    "GP12kurmp1_u:1281": " vedāntasārasārāya namo vedātmamūrtaye // KūrmP_1,10.47 //",
    "GP12kurmp1_u:1282": " namo buddhāya śuddhāya yogināṃ gurave namaḥ /",
    "GP12kurmp1_u:1283": " prahīṇaśokairvividhairbhūtaiḥ varivṛtāya te // KūrmP_1,10.48 //",
    "GP12kurmp1_u:1284": " namo brahmaṇyadevāya brahmādhipataye namaḥ /",
    "GP12kurmp1_u:1285": " triyambakāya devāya namaste parameṣṭhine // KūrmP_1,10.49 //",
    "GP12kurmp1_u:1286": " namo digvāsase tubhyaṃ namo muṇḍāyā daṇḍine /",
    "GP12kurmp1_u:1287": " anādimalahīnāya jñānagamyāya te namaḥ // KūrmP_1,10.50 //",
    "GP12kurmp1_u:1288": " namastārāya tīrthāya namo yogardhihetave /",
    "GP12kurmp1_u:1289": " namo dharmādhigamyāya yogagamyāya te namaḥ // KūrmP_1,10.51 //",
    "GP12kurmp1_u:1290": " namaste niṣprapañcāya nirābhāsāya te namaḥ /",
    "GP12kurmp1_u:1291": " brahmaṇe viśvarūpāya namaste paramātmane // KūrmP_1,10.52 //",
    "GP12kurmp1_u:1292": " tvayaiva sṛṣṭamakhilaṃ tvayyeva sakalaṃ sthitam /",
    "GP12kurmp1_u:1293": " tvayā saṃhriyate viśvaṃ pradhānādyaṃ jaganmaya // KūrmP_1,10.53 //",
    "GP12kurmp1_u:1294": " tvamīśvaro mahādevaḥ paraṃ brahma maheśvaraḥ /",
    "GP12kurmp1_u:1295": " parameṣṭhī śivaḥ śāntaḥ puruṣo niṣkalo haraḥ // KūrmP_1,10.54 //",
    "GP12kurmp1_u:1296": " tvamakṣaraṃ paraṃ jyotistvaṃ kālaḥ parameśvaraḥ /",
    "GP12kurmp1_u:1297": " tvameva puruṣo 'nantaḥ pradhānaṃ prakṛtistathā // KūrmP_1,10.55 //",
    "GP12kurmp1_u:1298": " bhūmirāpo 'nalo vāyurvyomāhaṅkāra eva ca /",
    "GP12kurmp1_u:1299": " yasya rūpaṃ namasyāmi bhavantaṃ brahmasaṃjñitam // KūrmP_1,10.56 //",
    "GP12kurmp1_u:1300": " yasya dyaurabhavanmūrdhā pādau pṛthvī diśo bhujāḥ /",
    "GP12kurmp1_u:1301": " ākāśamudaraṃ tasmai virāje praṇamāmyaham // KūrmP_1,10.57 //",
    "GP12kurmp1_u:1302": " saṃtāpayati yo viśvaṃ svabhābhirbhāsayan diśaḥ /",
    "GP12kurmp1_u:1303": " brahmatejomayaṃ nityaṃ tasmai sūryātmane namaḥ // KūrmP_1,10.58 //",
    "GP12kurmp1_u:1304": " havyaṃ vahati yo nityaṃ raudrī tejomayo tanuḥ /",
    "GP12kurmp1_u:1305": " kavyaṃ pitṛgaṇānāṃ ca tasmai vahnyātmane namaḥ // KūrmP_1,10.59 //",
    "GP12kurmp1_u:1306": " āpyāyati yo nityaṃ svadhāmnā sakalaṃ jagat /",
    "GP12kurmp1_u:1307": " pīyate devatāsaṅghaistasmai somātmane namaḥ // KūrmP_1,10.60 //",
    "GP12kurmp1_u:1308": " vibhartyaśeṣabhūtāni yo 'ntaścarati sarvadā /",
    "GP12kurmp1_u:1309": " śaktirmāheścarī tubhyaṃ tasmai vāyvātmane namaḥ // KūrmP_1,10.61 //",
    "GP12kurmp1_u:1310": " sṛjatyaśeṣamevedaṃ yaḥ svakarmānurūpataḥ /",
    "GP12kurmp1_u:1311": " svātmanyavasthitastasmai caturvaktrātmane namaḥ // KūrmP_1,10.62 //",
    "GP12kurmp1_u:1312": " yaḥ śeṣaśayane śete viśvamāvṛtya māyayā /",
    "GP12kurmp1_u:1313": " svātmānubhūtiyogena tasmai viśvātmane namaḥ // KūrmP_1,10.63 //",
    "GP12kurmp1_u:1314": " vibharti śirasā nityaṃ dvisaptabhuvanātmakam /",
    "GP12kurmp1_u:1315": " brahmāṇḍaṃ yo 'khilādhārastasmai śeṣātmane namaḥ // KūrmP_1,10.64 //",
    "GP12kurmp1_u:1316": " yaḥ parānte parānandaṃ pītvā divyaikasākṣikam /",
    "GP12kurmp1_u:1317": " nṛtyatyanantamahimā tasmai rudrātmane namaḥ // KūrmP_1,10.65 //",
    "GP12kurmp1_u:1318": " yo 'ntarā sarvabhūtānāṃ niyantā tiṣṭhatīśvaraḥ /",
    "GP12kurmp1_u:1319": " taṃ sarvasākṣiṇaṃ devaṃ namasye bhavatastanum // KūrmP_1,10.66 //",
    "GP12kurmp1_u:1320": " yaṃ vinindrā jitaśvāsāḥ saṃtuṣṭāḥ samadarśinaḥ /",
    "GP12kurmp1_u:1321": " jyotiḥ paśyanti yuñjānāstasmai yogātmane namaḥ // KūrmP_1,10.67 //",
    "GP12kurmp1_u:1322": " yayā saṃtarate māyāṃ yogī saṃkṣīṇakalmaṣaḥ /",
    "GP12kurmp1_u:1323": " apārataraparyantāṃ tasmai vidyātmane namaḥ // KūrmP_1,10.68 //",
    "GP12kurmp1_u:1324": " yasya bhāsā vibhātīdamadvayaṃ tamasaḥ param /",
    "GP12kurmp1_u:1325": " prapadye tat paraṃ tattvaṃ tadrūpaṃ parameśvaram // KūrmP_1,10.69 //",
    "GP12kurmp1_u:1326": " nityānandaṃ nirādhāraṃ niṣkalaṃ paramaṃ śivam /",
    "GP12kurmp1_u:1327": " prapadye paramātmānaṃ bhavantaṃ parameśvaram // KūrmP_1,10.70 //",
    "GP12kurmp1_u:1328": " evaṃ stutvā mahādevaṃ brahmā tadbhāvabhāvitaḥ /",
    "GP12kurmp1_u:1329": " prāñjaliḥ praṇatastasthau gṛṇan brahma sanātanam // KūrmP_1,10.71 //",
    "GP12kurmp1_u:1330": " tatastasmai mahādevo divyaṃ yogamanuttamam /",
    "GP12kurmp1_u:1331": " aiśvaryaṃ brahmasadbhāvaṃ vairāgyaṃ ca dadau haraḥ // KūrmP_1,10.72 //",
    "GP12kurmp1_u:1332": " karābhyāṃ suśubhābhyāṃ ca saṃspṛśya praṇatārtihā /",
    "GP12kurmp1_u:1333": " vyājaharā svayaṃ devaḥ so 'nugṛhya pitāmaham // KūrmP_1,10.73 //",
    "GP12kurmp1_u:1334": " yattvayābhyarthitaṃ brahman putratve bhavato mama /",
    "GP12kurmp1_u:1335": " kṛtaṃ mayā tat sakalaṃ sṛjasva vividhaṃ jagat // KūrmP_1,10.74 //",
    "GP12kurmp1_u:1336": " tridhā bhinno 'smyahaṃ brahman brahmaviṣṇuharākhyayā /",
    "GP12kurmp1_u:1337": " sargarakṣālayaguṇairniṣkalaḥ parameśvaraḥ // KūrmP_1,10.75 //",
    "GP12kurmp1_u:1338": " sa tvaṃ mamāgrajaḥ putraḥ sṛṣṭihetorvinirmitaḥ /",
    "GP12kurmp1_u:1339": " mamaiva dakṣiṇādaṅgād vāmāṅgāt puruṣottamaḥ // KūrmP_1,10.76 //",
    "GP12kurmp1_u:1340": " tasya devādidevasya śaṃbhorhṛdayadeśataḥ /",
    "GP12kurmp1_u:1341": " saṃbabhūvātha rudro 'sāvahaṃ tasyāparā tanuḥ // KūrmP_1,10.77 //",
    "GP12kurmp1_u:1342": " brahmaviṣṇuśivā brahman sargasthityantahetavaḥ /",
    "GP12kurmp1_u:1343": " vibhajyātmānameko 'pi svecchayā śaṅkaraḥ sthitaḥ // KūrmP_1,10.78 //",
    "GP12kurmp1_u:1344": " tathānyāni ca rūpāṇi mama māyākṛtāni tu /",
    "GP12kurmp1_u:1345": " nirūpaḥ kevalaḥ svaccho mahādevaḥ svabhāvataḥ // KūrmP_1,10.79 //",
    "GP12kurmp1_u:1346": " ebhyaḥ parataro devastrimūrtiḥ paramā tanuḥ /",
    "GP12kurmp1_u:1347": " māheśvarī trinayanā yogināṃ śāntidā sadā // KūrmP_1,10.80 //",
    "GP12kurmp1_u:1348": " tasyā eva parāṃ mūrti māmavehi pitāmaha /",
    "GP12kurmp1_u:1349": " śāśvataiśvaryavijñānatejoyogasamanvitām // KūrmP_1,10.81 //",
    "GP12kurmp1_u:1350": " so 'haṃ grasāmi sakalamadhiṣṭhāya tamoguṇam /",
    "GP12kurmp1_u:1351": " kālo bhūtvā na tamasā māmanyo 'bhibhaviṣyati // KūrmP_1,10.82 //",
    "GP12kurmp1_u:1352": " yadā yadā hi māṃ nityaṃ vicintayasi padmaja /",
    "GP12kurmp1_u:1353": " tadā tadā me sānnidhyaṃ bhaviṣyati tavānagha // KūrmP_1,10.83 //",
    "GP12kurmp1_u:1354": " etāvaduktvā brahmāṇaṃ so 'bhivandya guruṃ haraḥ /",
    "GP12kurmp1_u:1355": " sahaiva mānasaiḥ putraiḥ kṣaṇādantaradhīyata // KūrmP_1,10.84 //",
    "GP12kurmp1_u:1356": " so 'pi yogaṃ samāsthāya sasarja vividhaṃ jagat /",
    "GP12kurmp1_u:1357": " nārāyaṇākhyo bhagavān yathāpūrvaṃ prijāpatiḥ // KūrmP_1,10.85 //",
    "GP12kurmp1_u:1358": " marīcibhṛgvaṅgirasaṃ pulastyaṃ pulahaṃ kratum /",
    "GP12kurmp1_u:1359": " dakṣamatriṃ vasiṣṭhaṃ ca so 'sṛjad yogavidyayā // KūrmP_1,10.86 //",
    "GP12kurmp1_u:1360": " nava brahmāṇa ityete purāṇe niścayaṃ gatāḥ /",
    "GP12kurmp1_u:1361": " sarve te brahmaṇā tulyāḥ sādhakā brahmavādinaḥ // KūrmP_1,10.87 //",
    "GP12kurmp1_u:1362": " saṃkalpaṃ caiva dharmaṃ ca yugadharmāṃśca śāśvatān /",
    "GP12kurmp1_u:1363": " sthānābhimāninaḥ sarvān yathā te kathitaṃ purā // KūrmP_1,10.88 //",
    "GP12kurmp1_u:1364": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge deśamo 'dhyāyaḥ",
    "GP12kurmp1_u:1365": " śrīkūrma uvāca",
    "GP12kurmp1_u:1366": " evaṃ sṛṣṭvā parīcyādīn devadevaḥ pitāmahaḥ /",
    "GP12kurmp1_u:1367": " sahaiva mānasaiḥ putraistatāpa paramaṃ tapaḥ // KūrmP_1,11.1 //",
    "GP12kurmp1_u:1368": " tasyaivaṃ tapato vaktrād rudraḥ kālāgnisannibhaḥ /",
    "GP12kurmp1_u:1369": " triśūlapāṇirīśānaḥ pradurāsīt trilocanaḥ // KūrmP_1,11.2 //",
    "GP12kurmp1_u:1370": " ardhanārīnaravapuḥ duṣprekṣyo 'tibhayaṅkaraḥ /",
    "GP12kurmp1_u:1371": " vibhajātmānamityuktvā brahmā cāntardadhe bhayāt // KūrmP_1,11.3 //",
    "GP12kurmp1_u:1372": " tathokto 'sau dvidhā strītvaṃ puruṣatvamathākarot /",
    "GP12kurmp1_u:1373": " bibheda puruṣatvaṃ ca daśadhā caikadhā punaḥ // KūrmP_1,11.4 //",
    "GP12kurmp1_u:1374": " ekādaśaite kathitā rudrāstribhuvaneśvarāḥ /",
    "GP12kurmp1_u:1375": " kapālośādayo viprā devakārye niyojitāḥ // KūrmP_1,11.5 //",
    "GP12kurmp1_u:1376": " saumyāsaumyaistathā śāntāśāntaiḥ strītvaṃ ca sa prabhuḥ /",
    "GP12kurmp1_u:1377": " bibheda bahudhā devaḥ svarūpairasitaiḥ sitaiḥ // KūrmP_1,11.6 //",
    "GP12kurmp1_u:1378": " tā vai vibhūtayo viprā viśrutāḥ śaktayo bhuvi /",
    "GP12kurmp1_u:1379": " lakṣmyādayo yābhirīśā viśvaṃvyāpnoti śāṅkarī // KūrmP_1,11.7 //",
    "GP12kurmp1_u:1380": " vibhajya purarīśānī svātmānaṃ śaṅkarād vibhoḥ /",
    "GP12kurmp1_u:1381": " mahādevaniyogena pitāmahamupasthitā // KūrmP_1,11.8 //",
    "GP12kurmp1_u:1382": " tāmāha bhagavān brahmā dakṣasya duhitā bhava /",
    "GP12kurmp1_u:1383": " sāpi tasya niyogena prādurāsīt prajāpateḥ // KūrmP_1,11.9 //",
    "GP12kurmp1_u:1384": " niyogād brahmaṇo devīṃ dadau rudrāya tāṃ satīm /",
    "GP12kurmp1_u:1385": " dakṣād rudro 'pi jagrāha svakīyāmeva śūlabhṛt // KūrmP_1,11.10 //",
    "GP12kurmp1_u:1386": " prajāpatiṃ vinindyaiṣā kālena parameśvarī /",
    "GP12kurmp1_u:1387": " menāyāmabhavat putrī tadā himavataḥ satī // KūrmP_1,11.11 //",
    "GP12kurmp1_u:1388": " sa cāpi parvatavaro dadau rudrāya pārvatīm /",
    "GP12kurmp1_u:1389": " hitāya sarvadevānāṃ trilokasyātmano 'pi ca // KūrmP_1,11.12 //",
    "GP12kurmp1_u:1390": " saiṣā māheśvarī devī śaṅkarārdhaśarīriṇī /",
    "GP12kurmp1_u:1391": " śivā satī haimavatī surāsuranamaskṛtā // KūrmP_1,11.13 //",
    "GP12kurmp1_u:1392": " tasyāḥ prabhāvamatulaṃ sarve devāḥ savāsavāḥ /",
    "GP12kurmp1_u:1393": " vindanti munayo vetti śaṅkaro vā svayaṃ hariḥ // KūrmP_1,11.14 //",
    "GP12kurmp1_u:1394": " etad vaḥ kathitaṃ viprāḥ putratvaṃ parameṣṭhinaḥ /",
    "GP12kurmp1_u:1395": " brahmaṇaḥ padmayonitvaṃ śaṅkarasyāmitaujasaḥ // KūrmP_1,11.15 //",
    "GP12kurmp1_u:1396": " sūta uvāca",
    "GP12kurmp1_u:1397": " ityākarṇyātha munayaḥ kūrmarūpeṇa bhāṣitam /",
    "GP12kurmp1_u:1398": " viṣṇunā punarevainaṃ praṇatā harim // KūrmP_1,11.16 //",
    "GP12kurmp1_u:1399": " ṛṣaya ūcuḥ",
    "GP12kurmp1_u:1400": " kaiṣā bhagavatī devī śaṅkarārdhaśarīriṇī /",
    "GP12kurmp1_u:1401": " śivā satī haimavatī yathāvad brūhi pṛcchatām // KūrmP_1,11.17 //",
    "GP12kurmp1_u:1402": " teṣāṃ tad vacanaṃ śrutvā munīnāṃ puruṣottamaḥ /",
    "GP12kurmp1_u:1403": " pratyuvāca mahāyogī dhyātvā svaṃ paramaṃ padam // KūrmP_1,11.18 //",
    "GP12kurmp1_u:1404": " śrīkūrma uvāca",
    "GP12kurmp1_u:1405": " purā pitāmahenoktaṃ merupṛṣṭhe suśobhanam /",
    "GP12kurmp1_u:1406": " rahasyametad vijñānaṃ gopanīyaṃ viśeṣataḥ // KūrmP_1,11.19 //",
    "GP12kurmp1_u:1407": " sāṃkhyānāṃ paramaṃ sāṃkhyaṃ brahmavijñānamuttamam /",
    "GP12kurmp1_u:1408": " saṃsārārṇavamagnānāṃ jantūnāmekamocanam // KūrmP_1,11.20 //",
    "GP12kurmp1_u:1409": " yā sā māheśvarī śaktirjñānarūpātilālasā /",
    "GP12kurmp1_u:1410": " vyomasaṃjñā parā kāṣṭhā seyaṃ haimavatī matā // KūrmP_1,11.21 //",
    "GP12kurmp1_u:1411": " śivā sarvagatānāntā guṇātītā suniṣkalā /",
    "GP12kurmp1_u:1412": " ekānekavibhāgasthā jñānarūpātilālasā // KūrmP_1,11.22 //",
    "GP12kurmp1_u:1413": " ananyā niṣkale tattve saṃsthitā tasya tejasā /",
    "GP12kurmp1_u:1414": " svābhāvikī ca tanmūlā prabhā bhānorivāmalā // KūrmP_1,11.23 //",
    "GP12kurmp1_u:1415": " ekā māheśvarī śaktiranekopādhiyogataḥ /",
    "GP12kurmp1_u:1416": " parāvareṇa rūpeṇa krīḍate tasya sannidhau // KūrmP_1,11.24 //",
    "GP12kurmp1_u:1417": " seyaṃ karoti sakalaṃ tasyāḥ kāryamidaṃ jagat /",
    "GP12kurmp1_u:1418": " na kāryaṃ nāpi karaṇamīśvarasyeti sūrayaḥ // KūrmP_1,11.25 //",
    "GP12kurmp1_u:1419": " catastraḥ śaktayo devyāḥ svarūpatvena saṃsthitāḥ /",
    "GP12kurmp1_u:1420": " adhiṣṭhānavaśāt tasyāḥ śṛṇudhvaṃ munipuṅgavāḥ // KūrmP_1,11.26 //",
    "GP12kurmp1_u:1421": " śāntirvidyā pratiṣṭhā ca nivṛttiścetitāḥ smṛtaḥ /",
    "GP12kurmp1_u:1422": " caturvyūhastato devaḥ procyate parameśvaraḥ // KūrmP_1,11.27 //",
    "GP12kurmp1_u:1423": " anayā parayā devaḥ svātmānandaṃ samaśnute /",
    "GP12kurmp1_u:1424": " caturṣvapi ca vedeṣu caturmūrtirmaheśvaraḥ // KūrmP_1,11.28 //",
    "GP12kurmp1_u:1425": " asyāstvanādisaṃsiddhamaiśvaryamatulaṃ mahat /",
    "GP12kurmp1_u:1426": " tatsambandhādanantāyā rudreṇa paramātmanā // KūrmP_1,11.29 //",
    "GP12kurmp1_u:1427": " saiṣā sarveśvarī devī sarvabhūtapravartikā /",
    "GP12kurmp1_u:1428": " procyate bhagavān kālo hariḥ prāṇo maheśvaraḥ // KūrmP_1,11.30 //",
    "GP12kurmp1_u:1429": " tatra sarvamidaṃ protamotaṃ caivākhilaṃ jagat /",
    "GP12kurmp1_u:1430": " sa kālo 'gnirharo rudro gīyate vedavādibhiḥ // KūrmP_1,11.31 //",
    "GP12kurmp1_u:1431": " kālaḥ sṛjati bhūtāni kālaḥ saṃharate prajāḥ /",
    "GP12kurmp1_u:1432": " sarve kālasya vaśagā na kālaḥ kasyacid vaśe // KūrmP_1,11.32 //",
    "GP12kurmp1_u:1433": " pradhānaṃ puruṣastattvaṃ mahānātmā tvahaṅkṛtiḥ /",
    "GP12kurmp1_u:1434": " kālenānyāni tattvāni samāviṣṭāni yoginā // KūrmP_1,11.33 //",
    "GP12kurmp1_u:1435": " tasya sarvajagatsūtiḥ śaktirmāyeti viśrutā /",
    "GP12kurmp1_u:1436": " tayedaṃ bhrāmayedīśo māyāvī puruṣottamaḥ // KūrmP_1,11.34 //",
    "GP12kurmp1_u:1437": " saiṣā māyātmikā śaktiḥ sarvākārā sanātanī /",
    "GP12kurmp1_u:1438": " vaiśvarūpyaṃ maheśasya sarvadā saṃprakāśayet // KūrmP_1,11.35 //",
    "GP12kurmp1_u:1439": " anyāśca śaktayo mukhyāstasya devasya nirmitāḥ /",
    "GP12kurmp1_u:1440": " jñānaśaktiḥ kriyāśaktiḥ prāṇaśaktiriti trayam // KūrmP_1,11.36 //",
    "GP12kurmp1_u:1441": " sarvāsāmeva śaktīnāṃ śaktimanto vinirmitāḥ /",
    "GP12kurmp1_u:1442": " māyayaivātha viprendrāḥ sā cānādiranantayā // KūrmP_1,11.37 //",
    "GP12kurmp1_u:1443": " sarvaśaktyātmikā māyā durnivārā duratyayā /",
    "GP12kurmp1_u:1444": " māyāvī sarvaśaktīśaḥ kālaḥ kālakāraḥ prabhuḥ // KūrmP_1,11.38 //",
    "GP12kurmp1_u:1445": " karoti kālaḥ sakalaṃ saṃharet kāla eva hi /",
    "GP12kurmp1_u:1446": " kālaḥ sthāpayate viśvaṃ kālādhīnamidaṃ jagat // KūrmP_1,11.39 //",
    "GP12kurmp1_u:1447": " labdhvā devādhidevasya sannidhiṃ parameṣṭhinaḥ /",
    "GP12kurmp1_u:1448": " anantasyākhileśasya śaṃbhoḥ kālātmanaḥ prabhoḥ // KūrmP_1,11.40 //",
    "GP12kurmp1_u:1449": " pradhānaṃ puruṣo māyā māyā caivaṃ prapadyate /",
    "GP12kurmp1_u:1450": " ekā sarvagatānantā kevalā niṣkalā śivā // KūrmP_1,11.41 //",
    "GP12kurmp1_u:1451": " ekā śaktiḥ śivaiko 'pi śaktimānucyate śivaḥ /",
    "GP12kurmp1_u:1452": " śaktayaḥ śaktimanto 'nye sarvaśaktisamudbhavāḥ // KūrmP_1,11.42 //",
    "GP12kurmp1_u:1453": " śaktiśaktimatorbhedaṃ vadanti paramārthataḥ /",
    "GP12kurmp1_u:1454": " abhedaṃ cānupaśyanti yoginastattvacintakāḥ // KūrmP_1,11.43 //",
    "GP12kurmp1_u:1455": " śaktayo girajā devī śaktimanto 'tha śaṅkaraḥ /",
    "GP12kurmp1_u:1456": " viśeṣaḥ kathyate cāyaṃ purāṇe brahmavādibhiḥ // KūrmP_1,11.44 //",
    "GP12kurmp1_u:1457": " bhogyā viśveśvarī devī maheśvarapativratā /",
    "GP12kurmp1_u:1458": " procyate bhagavān bhoktā kaparde nīlalohitaḥ // KūrmP_1,11.45 //",
    "GP12kurmp1_u:1459": " mantā viśveśvaro devaḥ śaṅkaro manmathāntakaḥ /",
    "GP12kurmp1_u:1460": " procyate matirīśānī mantavyā ca vicārataḥ // KūrmP_1,11.46 //",
    "GP12kurmp1_u:1461": " ityetadakhilaṃ viprāḥ śaktiśaktimadudbhavam /",
    "GP12kurmp1_u:1462": " procyate sarvavedeṣu munibhistattvadarśibhiḥ // KūrmP_1,11.47 //",
    "GP12kurmp1_u:1463": " etat pradarśitaṃ divyaṃ devyā māhātmyamuttamam /",
    "GP12kurmp1_u:1464": " sarvavedāntavedeṣu niścitaṃ brahmavādibhiḥ // KūrmP_1,11.48 //",
    "GP12kurmp1_u:1465": " ekaṃ sarvagataṃ sūkṣmaṃ kūṭasthamacalaṃ dhruvam /",
    "GP12kurmp1_u:1466": " yoginastat prapaśyanti mahādevyāḥ paraṃ padam // KūrmP_1,11.49 //",
    "GP12kurmp1_u:1467": " ānandamakṣaraṃ brahma kevalaṃ niṣkalaṃ param /",
    "GP12kurmp1_u:1468": " yoginastat prapaśyanti mahādevyāḥ paraṃ padam // KūrmP_1,11.50 //",
    "GP12kurmp1_u:1469": " parātparataraṃ tattvaṃ śāśvataṃ śivamacyutam /",
    "GP12kurmp1_u:1470": " anantaprakṛtau līnaṃ devyāstat paramaṃ padam // KūrmP_1,11.51 //",
    "GP12kurmp1_u:1471": " śubhaṃ nirañjanaṃ śuddhaṃ nirguṇaṃ dvaitavarjitam /",
    "GP12kurmp1_u:1472": " ātmopalabdhiviṣayaṃ devyāstat paramaṃ padam // KūrmP_1,11.52 //",
    "GP12kurmp1_u:1473": " saiṣā dhātrī vidhātrī ca paramānandamicchatām /",
    "GP12kurmp1_u:1474": " saṃsāratāpānakhilān nihantīśvarasaṃśrayā // KūrmP_1,11.53 //",
    "GP12kurmp1_u:1475": " tasmād vimuktimanvicchan pārvatīṃ parameśvarīm /",
    "GP12kurmp1_u:1476": " āśrayet sarvabhāvānāmātmabhūtāṃ śivātmikām // KūrmP_1,11.54 //",
    "GP12kurmp1_u:1477": " labdhvā ca putrīṃ śarvāṇīṃ tapastaptvā suduścaram /",
    "GP12kurmp1_u:1478": " sabhāryaḥ śaraṃ yātaḥ pārvatīṃ parameśvarīm // KūrmP_1,11.55 //",
    "GP12kurmp1_u:1479": " tāṃ dṛṣṭvā jāyamānāṃ ca svecchayaiva varānanām /",
    "GP12kurmp1_u:1480": " menā himavataḥ patnī prāhedaṃ parvateśvaram // KūrmP_1,11.56 //",
    "GP12kurmp1_u:1481": " menovāca",
    "GP12kurmp1_u:1482": " paśya bālāmimāṃ rājan rājīvasadṛśānanām /",
    "GP12kurmp1_u:1483": " hitāya sarvabhūtānāṃ jātā ca tapasāvayoḥ // KūrmP_1,11.57 //",
    "GP12kurmp1_u:1484": " so 'pi dṛṣṭvā tataḥ putrīṃ taruṇādityasannibhām /",
    "GP12kurmp1_u:1485": " kapardinīṃ caturvaktrāṃ trinetrāmatilālasām // KūrmP_1,11.58 //",
    "GP12kurmp1_u:1486": " aṣṭahastāṃ viśālākṣīṃ candrāvayavabhūṣaṇām /",
    "GP12kurmp1_u:1487": " nirguṇāṃ saguṇāṃ sākṣāt sadasadvyaktivarjitām // KūrmP_1,11.59 //",
    "GP12kurmp1_u:1488": " praṇamya śirasā bhūmau tejasā cātivihvalaḥ /",
    "GP12kurmp1_u:1489": " bhītaḥ kṛtāñjalistasyāḥ provāca parameśvarīm // KūrmP_1,11.60 //",
    "GP12kurmp1_u:1490": " hīmavānuvāca",
    "GP12kurmp1_u:1491": " kā tvaṃ devi viśālākṣi śaśāṅkāvayavāṅkite /",
    "GP12kurmp1_u:1492": " na jāne tvāmahaṃ vatse yathāvad brūhi pṛcchate // KūrmP_1,11.61 //",
    "GP12kurmp1_u:1493": " girīndravacanaṃ śrutvā tataḥ sā parameśvarī /",
    "GP12kurmp1_u:1494": " vyājahāra mahāśailaṃ yogināmabhayapradā // KūrmP_1,11.62 //",
    "GP12kurmp1_u:1495": " devyuvāca",
    "GP12kurmp1_u:1496": " māṃ viddha paramāṃ śaktiṃ parameśvarasamāśrayām /",
    "GP12kurmp1_u:1497": " ananyāmavyayāmekāṃ yāṃ paśyanti mumukṣavaḥ // KūrmP_1,11.63 //",
    "GP12kurmp1_u:1498": " ahaṃ vai sarvabhāvānātmā sarvāntarā śivā /",
    "GP12kurmp1_u:1499": " śāśvataiśvaryavijñānamūrtiḥ sarvapravartikā // KūrmP_1,11.64 //",
    "GP12kurmp1_u:1500": " anantānantamahimā saṃsārārṇavatāriṇī /",
    "GP12kurmp1_u:1501": " divyaṃ dadāmi te cakṣuḥ paśya me rūpamaiśvaram // KūrmP_1,11.65 //",
    "GP12kurmp1_u:1502": " etāvaduktvā vijñānaṃ dattvā himavate svayam /",
    "GP12kurmp1_u:1503": " svaṃ rūpaṃ darśayāmāsa divyaṃ tat pārameśvaram // KūrmP_1,11.66 //",
    "GP12kurmp1_u:1504": " koṭisūryapritīkāśaṃ tejobimbaṃ nirākulam /",
    "GP12kurmp1_u:1505": " jvālāmālāsahastrāḍhyaṃ kālānalaśatopamam // KūrmP_1,11.67 //",
    "GP12kurmp1_u:1506": " daṃṣṭrākarālaṃ durdharṣa jaṭāmaṇḍalamaṇḍitam /",
    "GP12kurmp1_u:1507": " triśūlavarahastaṃ ca ghorarūpaṃ bhayānakam // KūrmP_1,11.68 //",
    "GP12kurmp1_u:1508": " praśāntaṃ saumyavadanamanantāścaryasaṃyutam /",
    "GP12kurmp1_u:1509": " candrāvayavalakṣmāṇaṃ candrakoṭisamaprabham // KūrmP_1,11.69 //",
    "GP12kurmp1_u:1510": " kirīṭinaṃ gadāhastaṃ nūpurairupaśobhitam /",
    "GP12kurmp1_u:1511": " divyamālyāmbaradharaṃ divyagandhānulepanam // KūrmP_1,11.70 //",
    "GP12kurmp1_u:1512": " śaṅkhacakradharaṃ kāmyaṃ trinetraṃ kṛttivāsasam /",
    "GP12kurmp1_u:1513": " aṇḍasthaṃ cāṇḍabāhyasthaṃ bāhyamābhyantaraṃ param // KūrmP_1,11.71 //",
    "GP12kurmp1_u:1514": " sarvaśaktimayaṃ śubhraṃ sarvākāraṃ sanātanam /",
    "GP12kurmp1_u:1515": " brahmondropendrayogīndrairvandyamānapadāmbujam // KūrmP_1,11.72 //",
    "GP12kurmp1_u:1516": " sarvataḥ pāṇipādāntaṃ sarvato 'kṣiśiromukham /",
    "GP12kurmp1_u:1517": " sarvamāvṛtya tiṣṭhantaṃ dadarśa parameśvaram // KūrmP_1,11.73 //",
    "GP12kurmp1_u:1518": " dṛṣṭvā tadīdṛśaṃ rūpaṃ devyā māheśvaraṃ param /",
    "GP12kurmp1_u:1519": " bhayena ca samāviṣṭaḥ sa rājā hṛṣṭamānasaḥ // KūrmP_1,11.74 //",
    "GP12kurmp1_u:1520": " ātmanyādhāya cātmānamoṅkāraṃ samanusmaran /",
    "GP12kurmp1_u:1521": " nāmnāmaṣṭasahastreṇa tuṣṭāva parameśvarīm // KūrmP_1,11.75 //",
    "GP12kurmp1_u:1522": " hīmavānuvāca",
    "GP12kurmp1_u:1523": " śivomā paramā śaktiranantā niṣkalāmalā /",
    "GP12kurmp1_u:1524": " śāntā māheśvarī nityā śāśvatī paramākṣarā // KūrmP_1,11.76 //",
    "GP12kurmp1_u:1525": " acintyā kevalānantyā śivātmā paramātmikā /",
    "GP12kurmp1_u:1526": " anādiravyayā śuddhā devātmā sarvagācalā // KūrmP_1,11.77 //",
    "GP12kurmp1_u:1527": " ekānekavibhāgasthā māyātītā sunirmalā /",
    "GP12kurmp1_u:1528": " mahāmāheśvarī satyā mahādevī nirañjanā // KūrmP_1,11.78 //",
    "GP12kurmp1_u:1529": " kāṣṭhā sarvāntarasthā ca cicchaktiratilālasā /",
    "GP12kurmp1_u:1530": " nandā sarvātmikā vidyā jyotīrūpāmṛtākṣarā // KūrmP_1,11.79 //",
    "GP12kurmp1_u:1531": " śāntiḥ pratiṣṭhā sarveṣāṃ nivṛttiramṛtapradā /",
    "GP12kurmp1_u:1532": " vyomamūrtirvyomalayā vyomādhārācyutāmarā // KūrmP_1,11.80 //",
    "GP12kurmp1_u:1533": " anādinidhanāmoghā kāraṇātmā kalākalā /",
    "GP12kurmp1_u:1534": " kratuḥ prathamajā nābhiramṛtasyātmasaṃśrayā // KūrmP_1,11.81 //",
    "GP12kurmp1_u:1535": " prāṇeśvarapriyā mātā mahāmahiṣaghātinī /",
    "GP12kurmp1_u:1536": " prāṇeśvarī prāṇarūpā pradhānapuruṣeśvarī // KūrmP_1,11.82 //",
    "GP12kurmp1_u:1537": " sarvaśaktikalākārā jyotsnā dyormahimāspadā /",
    "GP12kurmp1_u:1538": " sarvakāryaniyantrī ca sarvabhūteśvareśvarī // KūrmP_1,11.83 //",
    "GP12kurmp1_u:1539": " anādiravyaktaguhā mahānandā sanātanī /",
    "GP12kurmp1_u:1540": " ākāśayoniryogasthā mahāyogeśvareśvarī // KūrmP_1,11.84 //",
    "GP12kurmp1_u:1541": " mahāmāyā suduṣpūrā mūlaprakṛtirīśvarī /",
    "GP12kurmp1_u:1542": " saṃsārayoniḥ sakalā sarvaśaktisamudbhavā // KūrmP_1,11.85 //",
    "GP12kurmp1_u:1543": " saṃsārapārā durvārā durnirokṣyā durāsadā /",
    "GP12kurmp1_u:1544": " prāṇaśaktiḥ praṇavidyā yoginī paramā kalā // KūrmP_1,11.86 //",
    "GP12kurmp1_u:1545": " mahāvibhūtirdurdharṣā mūlaprakṛtisaṃbhavā /",
    "GP12kurmp1_u:1546": " anādyanantavibhavā parārthā puruṣāraṇiḥ // KūrmP_1,11.87 //",
    "GP12kurmp1_u:1547": " sargasthityantakaraṇī sudurvācyā duratyayā /",
    "GP12kurmp1_u:1548": " śabdayoniḥ śabdamayī nādākhyā nādavigrahā // KūrmP_1,11.88 //",
    "GP12kurmp1_u:1549": " pradhānapuruṣātītā pradhānapuruṣātmikā /",
    "GP12kurmp1_u:1550": " purāṇī cinmayī puṃsāmādiḥ puruṣarūpiṇī // KūrmP_1,11.89 //",
    "GP12kurmp1_u:1551": " bhūtāntarātmā kūṭasthā mahāpuruṣasaṃjñitā /",
    "GP12kurmp1_u:1552": " janmamṛtyujarātītā sarvaśaktisamanvitā // KūrmP_1,11.90 //",
    "GP12kurmp1_u:1553": " vyāpinī cānavacchinnā pradhānānupraveśinī /",
    "GP12kurmp1_u:1554": " kṣetrajñaśaktiravyaktalakṣaṇā malavarjitā // KūrmP_1,11.91 //",
    "GP12kurmp1_u:1555": " anādimāyasaṃbhinnā tritattvā prakṛtirguhā /",
    "GP12kurmp1_u:1556": " mahāmāyāsamutpannā tāmasī pauruṣī dhruvā // KūrmP_1,11.92 //",
    "GP12kurmp1_u:1557": " vyaktāvyaktātmikākṛṣṇā raktāśuklā prasūtikā /",
    "GP12kurmp1_u:1558": " akāryā kāryajananī nityaṃ prasavadharmiṇī // KūrmP_1,11.93 //",
    "GP12kurmp1_u:1559": " sargapralayanirmuktā sṛṣṭisthityantadharmiṇī /",
    "GP12kurmp1_u:1560": " brahmagarbhā caturviśā padmanābhācyutātmikā // KūrmP_1,11.94 //",
    "GP12kurmp1_u:1561": " vaidyutī śāśvatī yonirjaganmāteśvarapriyā /",
    "GP12kurmp1_u:1562": " sarvādhārā mahārūpā sarvaiśvaryasamanvitā // KūrmP_1,11.95 //",
    "GP12kurmp1_u:1563": " viśvarūpā mahāgarbhā viśveśecchānuvartinī /",
    "GP12kurmp1_u:1564": " mahīyasī brahmayonirmahālakṣmīsamudbhāvā // KūrmP_1,11.96 //",
    "GP12kurmp1_u:1565": " mahāvimānamadhyasthā mahānidrātmahetukā /",
    "GP12kurmp1_u:1566": " sarvasādhāraṇī sūkṣmā hyavidyā pāramārthikā // KūrmP_1,11.97 //",
    "GP12kurmp1_u:1567": " anantarūpānantasthā devī puruṣamohinī /",
    "GP12kurmp1_u:1568": " anekākārasaṃsthānā kālatrayavivarjitā // KūrmP_1,11.98 //",
    "GP12kurmp1_u:1569": " brahmajanmā harermūrtirbrahmaviṣṇuśivātmikā /",
    "GP12kurmp1_u:1570": " brahmeśaviṣṇujananī brahmākhyā brahmasaṃśrayā // KūrmP_1,11.99 //",
    "GP12kurmp1_u:1571": " vyaktā prathamajā brāhmī mahatī jñānarūpiṇī /",
    "GP12kurmp1_u:1572": " vairāgyaiśvaryadharmātmā brahmamūrtirhṛdisthitā /",
    "GP12kurmp1_u:1573": " apāṃyoniḥ svayaṃbhūtirmānasī tattvasaṃbhavā // KūrmP_1,11.100 //",
    "GP12kurmp1_u:1574": " īśvarāṇī ca śarvāṇī śaṅkarārdhaśarīriṇī /",
    "GP12kurmp1_u:1575": " bhavānī caiva rudrāṇī mahālakṣmīrathāmbikā // KūrmP_1,11.101 //",
    "GP12kurmp1_u:1576": " maheśvarasamutpannā bhuktimuktiphalapradā /",
    "GP12kurmp1_u:1577": " sarveśvarī sarvavandyā nityaṃ muditamānasā // KūrmP_1,11.102 //",
    "GP12kurmp1_u:1578": " brahmendropendranamitā śaṅkarecchānuvartinī /",
    "GP12kurmp1_u:1579": " īśvarārdhāsanagatā maheśvarapativratā // KūrmP_1,11.103 //",
    "GP12kurmp1_u:1580": " sakṛdvibhāvitā sarvā samudrapariśoṣiṇī /",
    "GP12kurmp1_u:1581": " pārvatī himavatputrī paramānandadāyinī // KūrmP_1,11.104 //",
    "GP12kurmp1_u:1582": " guṇāḍhyā yogajā yogyā jñānamūrtirvikāsinī /",
    "GP12kurmp1_u:1583": " sāvitrīkamalā lakṣmīḥ śrīranantorasi sthitā // KūrmP_1,11.105 //",
    "GP12kurmp1_u:1584": " sarojanilayā mudrā yoganidrā surārdinā /",
    "GP12kurmp1_u:1585": " sarasvatī sarvavidyā jagajjyeṣṭhā sumaṅgalā // KūrmP_1,11.106 //",
    "GP12kurmp1_u:1586": " vāgdevī varadā vācyā kīrtiḥ sarvārthasādhikā /",
    "GP12kurmp1_u:1587": " yogīśvarī brahmavidyā mahāvidyā suśobhanā // KūrmP_1,11.107 //",
    "GP12kurmp1_u:1588": " guhyavidyātmavidyā ca dharmavidyātmabhāvitā /",
    "GP12kurmp1_u:1589": " svāhā viśvaṃbharā siddhiḥ svadhā medhā dhṛtiḥ śrutiḥ // KūrmP_1,11.108 //",
    "GP12kurmp1_u:1590": " nītiḥ sunītiḥ sukṛtirmādhavī naravāhinī /",
    "GP12kurmp1_u:1591": " ajā vibhāvarī saumyā bhoginī bhogadāyinī // KūrmP_1,11.109 //",
    "GP12kurmp1_u:1592": " śobhā vaṃśakarī lolā mālinī parameṣṭhinī /",
    "GP12kurmp1_u:1593": " trailokyasundarī ramyā sundarī kāmacāriṇī // KūrmP_1,11.110 //",
    "GP12kurmp1_u:1594": " mahānubhāvā sattvasthā mahāmahiṣamardanī /",
    "GP12kurmp1_u:1595": " padmamālā pāpaharā vicitrā mukuṭānanā // KūrmP_1,11.111 //",
    "GP12kurmp1_u:1596": " niryantrā yantravāhasthā nandinī bhadrakālikā /",
    "GP12kurmp1_u:1597": " ādityavarṇā kaumārī mayūravaravāhinī // KūrmP_1,11.112 //",
    "GP12kurmp1_u:1598": " niryantrā yantravāhasthā nandinī bhadrakālikā /",
    "GP12kurmp1_u:1599": " ādityavarṇā kaumārī mayūravaravāhinī // KūrmP_1,11.113 //",
    "GP12kurmp1_u:1600": " vṛṣāsanagatā gauro mahākālī surārcitā /",
    "GP12kurmp1_u:1601": " aditirniyatā raudrī padmagarbhā vivāhanā // KūrmP_1,11.114 //",
    "GP12kurmp1_u:1602": " virūpākṣī lelihānā mahāpuranivāsinī /",
    "GP12kurmp1_u:1603": " mahāphalānavadyāṅgī kāmapūrā vibhāvarī // KūrmP_1,11.115 //",
    "GP12kurmp1_u:1604": " vicitraratnamukuṭā praṇatārtiprabhañjanī /",
    "GP12kurmp1_u:1605": " kauśikī karṣaṇī rātristridaśārtivināśinī // KūrmP_1,11.116 //",
    "GP12kurmp1_u:1606": " bahurūpā surūpā ca virūpā rūpavarjitā /",
    "GP12kurmp1_u:1607": " bhaktārtiśamanī bhavyā bhavabhāvavināśanī // KūrmP_1,11.117 //",
    "GP12kurmp1_u:1608": " nirguṇā nityavibhavā niḥ sārā nirapatrapā /",
    "GP12kurmp1_u:1609": " yaśasvinī sāmagītirbhavāṅganilayālayā // KūrmP_1,11.118 //",
    "GP12kurmp1_u:1610": " dīkṣā vidyādharī dīptā mahendravinipātinī /",
    "GP12kurmp1_u:1611": " sarvātiśāyinī vidyā sarvasiddhipradāyinī // KūrmP_1,11.119 //",
    "GP12kurmp1_u:1612": " sarveśvarapriyā tārkṣyā samudrāntaravāsinī /",
    "GP12kurmp1_u:1613": " akalaṅkā nirādhārā nityasiddhā nirāmayā // KūrmP_1,11.120 //",
    "GP12kurmp1_u:1614": " kāmadhenurbṛhadgarbhā dhīmatī mohanāśinī /",
    "GP12kurmp1_u:1615": " niḥ saṅkalpā nirātaṅkā vinayā vinayapradā // KūrmP_1,11.121 //",
    "GP12kurmp1_u:1616": " jvālāmālāsahastrāḍhyā devadevī manonmanī /",
    "GP12kurmp1_u:1617": " mahābhagavatī durgā vāsudevasamudbhavā // KūrmP_1,11.122 //",
    "GP12kurmp1_u:1618": " mahendropendrabhaginī bhaktigamyā parāvarā /",
    "GP12kurmp1_u:1619": " jñānajñeyā jarātītā vedāntaviṣayā gatiḥ // KūrmP_1,11.123 //",
    "GP12kurmp1_u:1620": " dakṣiṇā dahanā dāhyā sarvabhūtanamaskṛtā /",
    "GP12kurmp1_u:1621": " yogamāyā vibhāvajñā mahāmāyā mahīyasī // KūrmP_1,11.124 //",
    "GP12kurmp1_u:1622": " saṃdhyā sarvasamudbhūtirbrahmavṛkṣāśrayānatiḥ /",
    "GP12kurmp1_u:1623": " bījāṅkurasamudbhūtirmahāśaktirmahāmatiḥ // KūrmP_1,11.125 //",
    "GP12kurmp1_u:1624": " khyātiḥ prajñā citiḥ saṃvit mahābhogīndraśāyinī /",
    "GP12kurmp1_u:1625": " vikṛtiḥ śāṃsarī śāstrī gaṇagandharvasevitā // KūrmP_1,11.126 //",
    "GP12kurmp1_u:1626": " vaiśvānarī mahāśālā devasenā guhapriyā /",
    "GP12kurmp1_u:1627": " mahārātriḥ śivānandā śacī duḥ svapnanāśinī // KūrmP_1,11.127 //",
    "GP12kurmp1_u:1628": " ijyā pūjyā jagaddhātrī durvijñeyā surūpiṇī /",
    "GP12kurmp1_u:1629": " guhāmbikā guṇotpattirmahāpīṭhā marutsutā // KūrmP_1,11.128 //",
    "GP12kurmp1_u:1630": " havyavāhāntarāgādiḥ havyavāhasamudbhavā /",
    "GP12kurmp1_u:1631": " jagadyonirjaganmātā janmamṛtyujarātigā // KūrmP_1,11.129 //",
    "GP12kurmp1_u:1632": " buddhimātā buddhimatī puruṣāntaravāsinī /",
    "GP12kurmp1_u:1633": " tarasvinī samādhisthā trinetrā divisaṃsthitā // KūrmP_1,11.130 //",
    "GP12kurmp1_u:1634": " sarvendriyamanomātā sarvabhūtahṛdi sthitā /",
    "GP12kurmp1_u:1635": " saṃsāratāriṇī vidyā brahmavādimanolayā // KūrmP_1,11.131 //",
    "GP12kurmp1_u:1636": " brahmāṇī bṛhatī brāhmī brahmabhūtā bhavāraṇiḥ /",
    "GP12kurmp1_u:1637": " hiraṇmayī mahārātriḥ saṃsāraparivartikā // KūrmP_1,11.132 //",
    "GP12kurmp1_u:1638": " sumālinī surūpā ca bhāvinī tāriṇī prabhā /",
    "GP12kurmp1_u:1639": " unmīlanī sarvasahā sarvapratyayasākṣiṇī // KūrmP_1,11.133 //",
    "GP12kurmp1_u:1640": " susaumyā candravadanā tāṇḍavāsaktamānasā /",
    "GP12kurmp1_u:1641": " sattvaśuddhikarī śuddhirmalatrayavināśinī // KūrmP_1,11.134 //",
    "GP12kurmp1_u:1642": " jagatpriyā jaganmūrtistrimūrtiramṛtāśrayā /",
    "GP12kurmp1_u:1643": " nirāśrayā nirāhārā niraṅkuravanodbhavā // KūrmP_1,11.135 //",
    "GP12kurmp1_u:1644": " candrahastā vicitrāṅgī stragviṇī padmadhāriṇī /",
    "GP12kurmp1_u:1645": " parāvaravidhānajñā mahāpuruṣapūrvajā // KūrmP_1,11.136 //",
    "GP12kurmp1_u:1646": " vidyeśvarapriyā vidyā vidyujjihvā jitaśramā /",
    "GP12kurmp1_u:1647": " vidyāmayī sahastrākṣī sahastravadanātmajā // KūrmP_1,11.137 //",
    "GP12kurmp1_u:1648": " sahastraraśmiḥ sattvasthā maheśvarapadāśrayā /",
    "GP12kurmp1_u:1649": " kṣālinī sanmayī vyāptā taijasī padmabodhikā // KūrmP_1,11.138 //",
    "GP12kurmp1_u:1650": " mahāmāyāśrayā mānyā mahādevamanoramā /",
    "GP12kurmp1_u:1651": " vyomalakṣmīḥ siharathā cekitānāmitaprabhā // KūrmP_1,11.139 //",
    "GP12kurmp1_u:1652": " vīreśvarī vimānasthā viśokāśokanāśinī /",
    "GP12kurmp1_u:1653": " anāhatā kuṇḍalinā nalinī padmavāsinī // KūrmP_1,11.140 //",
    "GP12kurmp1_u:1654": " sadānandā sadākīrtiḥ sarvabhūtāśrayasthitā /",
    "GP12kurmp1_u:1655": " vāgdevatā brahmakalā kalātītā kalāraṇiḥ // KūrmP_1,11.141 //",
    "GP12kurmp1_u:1656": " brahmaśrīrbrahmahṛdayā brahmaviṣṇuśivapriyā /",
    "GP12kurmp1_u:1657": " vyomaśaktiḥ kriyāśaktirjñānaśaktiḥ parāgatiḥ // KūrmP_1,11.142 //",
    "GP12kurmp1_u:1658": " kṣobhikā bandhikā bhedyā bhedābhedavivarjitā /",
    "GP12kurmp1_u:1659": " abhinnābhinnasaṃsthānā vaṃśinī vaṃśahāriṇī // KūrmP_1,11.143 //",
    "GP12kurmp1_u:1660": " guhyaśaktirguṇātītā sarvadā sarvatomukhī /",
    "GP12kurmp1_u:1661": " bhaginī bhagavatpatnī sakalā kālakāriṇī // KūrmP_1,11.144 //",
    "GP12kurmp1_u:1662": " sarvavit sarvatobhadrā guhyātītā guhāraṇiḥ /",
    "GP12kurmp1_u:1663": " prakriyā yogamātā ca gaṅgā viśveśvareśvarī // KūrmP_1,11.145 //",
    "GP12kurmp1_u:1664": " kapilā kāpilā kāntākanakābhākalāntarā /",
    "GP12kurmp1_u:1665": " puṇyā puṣkariṇī bhoktrī purandarapurassarā // KūrmP_1,11.146 //",
    "GP12kurmp1_u:1666": " poṣaṇī paramaiśvaryabhūtidā bhūtibhūṣaṇā /",
    "GP12kurmp1_u:1667": " pañcabrahmasamutpattiḥ paramārthārthavigrahā // KūrmP_1,11.147 //",
    "GP12kurmp1_u:1668": " dharmodayā bhānumatī yogijñeya manojavā /",
    "GP12kurmp1_u:1669": " manoharā manorakṣā tāpasī vedarūpiṇī // KūrmP_1,11.148 //",
    "GP12kurmp1_u:1670": " vedaśaktirvedamātā vedavidyāprakāśinī /",
    "GP12kurmp1_u:1671": " yogeśvareśvarī mātā mahāśaktirmanomayī // KūrmP_1,11.149 //",
    "GP12kurmp1_u:1672": " viśvāvasthā viyanmūrtirvidyunmālā vihāyasī /",
    "GP12kurmp1_u:1673": " kiṃnarī surabhī vandyā nandinī nandivallabhā // KūrmP_1,11.150 //",
    "GP12kurmp1_u:1674": " bhāratī paramānandā parāparavibhedikā /",
    "GP12kurmp1_u:1675": " sarvapraharaṇopetā kāmyā kāmeśvareśvarī // KūrmP_1,11.151 //",
    "GP12kurmp1_u:1676": " acintyācintyavibhavā hṛllekhā kanakaprabhā /",
    "GP12kurmp1_u:1677": " kūṣmāṇḍī dhanaratnāḍhyā sugandhā gandhāyinī // KūrmP_1,11.152 //",
    "GP12kurmp1_u:1678": " trivikramapadodbhūtā dhanuṣpāṇiḥ śivodayā /",
    "GP12kurmp1_u:1679": " sudurlabhā dhanādyakṣā dhanyā piṅgalalocanā // KūrmP_1,11.153 //",
    "GP12kurmp1_u:1680": " śāntiḥ prabhāvatī dīptiḥ paṅkajāyatalocanā /",
    "GP12kurmp1_u:1681": " ādyā hṛtkamalodbhūtā gavāṃ matā raṇapriyā // KūrmP_1,11.154 //",
    "GP12kurmp1_u:1682": " satkriyā girijā śuddhā nityapuṣṭā nirantarā /",
    "GP12kurmp1_u:1683": " durgākātyāyanīcaṇḍī carcikā śāntavigrahā // KūrmP_1,11.155 //",
    "GP12kurmp1_u:1684": " hiraṇyavarṇā rajanī jagadyantrapravartikā /",
    "GP12kurmp1_u:1685": " mandarādrinivāsā ca śāradā svarṇamālinī // KūrmP_1,11.156 //",
    "GP12kurmp1_u:1686": " ratnamālā ratnagarbhā pṛthvī viśvapramāthinī /",
    "GP12kurmp1_u:1687": " padmānanā padmanibhā nityatuṣṭāmṛtodbhavā // KūrmP_1,11.157 //",
    "GP12kurmp1_u:1688": " dhunvatī duḥ prakampyā ca sūryamātā dṛṣadvatī /",
    "GP12kurmp1_u:1689": " mahendrabhaginī mānyā vareṇyā varadarpitā // KūrmP_1,11.158 //",
    "GP12kurmp1_u:1690": " kalyāṇī kamalā rāmā pañcabhūtā varapradā /",
    "GP12kurmp1_u:1691": " vācyā vareśvarī vandyā durjayā duratikramā // KūrmP_1,11.159 //",
    "GP12kurmp1_u:1692": " kālarātrirmahāvegā vīrabhadrapriyā hitā /",
    "GP12kurmp1_u:1693": " bhadrakālī jaganmātā bhaktānāṃ bhadradāyinī // KūrmP_1,11.160 //",
    "GP12kurmp1_u:1694": " karālā piṅgalākārā nāmabhedāmahāmadā /",
    "GP12kurmp1_u:1695": " yaśasvinī yaśodā ca ṣaḍadhvaparivartikā // KūrmP_1,11.161 //",
    "GP12kurmp1_u:1696": " śaṅkhinī padminī sāṃkhyā sāṃkhyayogapravartikā /",
    "GP12kurmp1_u:1697": " caitrā saṃvatsarārūḍhā jagatsaṃpūraṇīndrajā // KūrmP_1,11.162 //",
    "GP12kurmp1_u:1698": " śumbhāriḥ khecarīsvasthā kambugrīvā kalipriyā /",
    "GP12kurmp1_u:1699": " khagadhvajī khagārūḍhā parārghyā paramālinī // KūrmP_1,11.163 //",
    "GP12kurmp1_u:1700": " aiśvaryavartmanilayā viraktā garuḍāsanā /",
    "GP12kurmp1_u:1701": " jayantī hṛdguhā ramyā gahvireṣṭhā gaṇāgraṇīḥ // KūrmP_1,11.164 //",
    "GP12kurmp1_u:1702": " saṃkalpasiddhā sāmyasthā sarvavijñānadāyinī /",
    "GP12kurmp1_u:1703": " kalikalpaṣahantrī ca guhyopaniṣaduttamā // KūrmP_1,11.165 //",
    "GP12kurmp1_u:1704": " niṣṭhā dṛṣṭiḥ smṛtirvyāptiḥ puṣṭistuṣṭiḥ kriyāvatī /",
    "GP12kurmp1_u:1705": " viśvāmareśvareśānā bhuktirmuktīḥ śivāmṛtā // KūrmP_1,11.166 //",
    "GP12kurmp1_u:1706": " lohitā sarpamālā ca bhīṣaṇī vanamālinī /",
    "GP12kurmp1_u:1707": " anantaśayanānanyā naranārāyaṇodbhavā // KūrmP_1,11.167 //",
    "GP12kurmp1_u:1708": " nṛsiṃhī daityamathanī śaṅkhacakragadādharā /",
    "GP12kurmp1_u:1709": " saṃkarṣaṇasamutpattirambikāpādasaṃśrayā // KūrmP_1,11.168 //",
    "GP12kurmp1_u:1710": " mahājvālā mahāmūrtiḥ sumūrtiḥ sarvakāmadhuk /",
    "GP12kurmp1_u:1711": " suprabhā sustanā gaurī dharmakāmārthamokṣadā // KūrmP_1,11.169 //",
    "GP12kurmp1_u:1712": " bhrūmadhyanilayā pūrvā purāṇapuruṣāraṇiḥ /",
    "GP12kurmp1_u:1713": " mahāvibhūtidā madhyā sarojanayanā samā // KūrmP_1,11.170 //",
    "GP12kurmp1_u:1714": " aṣṭādaśabhujānādyā nīlotpaladalaprabhā /",
    "GP12kurmp1_u:1715": " sarvaśaktyāsanārūḍhā dharmādharmārthavarjitā // KūrmP_1,11.171 //",
    "GP12kurmp1_u:1716": " vairāgyajñānaniratā nirālokā nirindriyā /",
    "GP12kurmp1_u:1717": " vicitragahanādhārā śāśvatasthānavāsinī // KūrmP_1,11.172 //",
    "GP12kurmp1_u:1718": " sthāneśvarī nirānandā triśūlavaradhāriṇī /",
    "GP12kurmp1_u:1719": " aśeṣadevatāmūrtirdevatā varadevatā /",
    "GP12kurmp1_u:1720": " gaṇāmbikā gireḥ putrī niśumbhavinipātinī // KūrmP_1,11.173 //",
    "GP12kurmp1_u:1721": " avarṇa varṇarahitā nivarṇā bījasaṃbhavā /",
    "GP12kurmp1_u:1722": " anantavarṇānanyasthā śaṅkarī śāntamānasā // KūrmP_1,11.174 //",
    "GP12kurmp1_u:1723": " agotrā gomatī goptrī guhyarūpā guṇottarā /",
    "GP12kurmp1_u:1724": " gaurgorgavyapriyā gauṇī gaṇeśvaranamaskṛtā // KūrmP_1,11.175 //",
    "GP12kurmp1_u:1725": " satyamātrā satyasaṃdhā trisaṃdhyā saṃdhivarjitā /",
    "GP12kurmp1_u:1726": " sarvavādāśrayā saṃkhyā saṃkhyayogasamudbhavā // KūrmP_1,11.176 //",
    "GP12kurmp1_u:1727": " asaṃkhyeyāprameyākhyā śūnyā śuddhakulodbhavā /",
    "GP12kurmp1_u:1728": " bindunādasamutpattiḥ śaṃbhuvāmā śaśiprabhā // KūrmP_1,11.177 //",
    "GP12kurmp1_u:1729": " visaṅgā bhedarahitā manojñā madhusūdanī /",
    "GP12kurmp1_u:1730": " mahāśrīḥ śrīsamutpattistamaḥ pāre pratiṣṭhitā // KūrmP_1,11.178 //",
    "GP12kurmp1_u:1731": " tritattvamātā trividhā susūkṣmapadasaṃśrayā /",
    "GP12kurmp1_u:1732": " śāntyatītā malātītā nirvikārā nirāśrayā // KūrmP_1,11.179 //",
    "GP12kurmp1_u:1733": " śivākhyā cittanilayā śivajñānasvarūpiṇī /",
    "GP12kurmp1_u:1734": " daityadānavanirmātrī kāśyapī kālakalpikā // KūrmP_1,11.180 //",
    "GP12kurmp1_u:1735": " śāstrayoniḥ kriyāmūrtiścaturvargapradarśikā /",
    "GP12kurmp1_u:1736": " nārāyaṇī narodbhūtiḥ kaumudī liṅgadhāriṇī // KūrmP_1,11.181 //",
    "GP12kurmp1_u:1737": " kāmukī lalitā bhāvā parāparavibhūtidā /",
    "GP12kurmp1_u:1738": " parāntajātamahimā baḍavā vāmalocanā // KūrmP_1,11.182 //",
    "GP12kurmp1_u:1739": " subhadrā devakī sītā vedavedāṅgapāragā /",
    "GP12kurmp1_u:1740": " manasvinī manyumātā mahāmanyusamudbhavā // KūrmP_1,11.183 //",
    "GP12kurmp1_u:1741": " amṛtyuramṛtā svāhā puruhūtā puruṣṭutā /",
    "GP12kurmp1_u:1742": " aśocyā bhinnaviṣayā hiraṇyarajatapriyā // KūrmP_1,11.184 //",
    "GP12kurmp1_u:1743": " hiraṇyā rājatī haimī hemābharaṇabhūṣitā /",
    "GP12kurmp1_u:1744": " vibhrājamānā durjñeyā jyotiṣṭomaphalapradā // KūrmP_1,11.185 //",
    "GP12kurmp1_u:1745": " mahānidrāsamudbhūtiranidrā satyadevatā /",
    "GP12kurmp1_u:1746": " dīrghākakudminī hṛdyā śāntidā śāntivardhinī // KūrmP_1,11.186 //",
    "GP12kurmp1_u:1747": " lakṣmyādiśaktijananī śakticakrapravartikā /",
    "GP12kurmp1_u:1748": " triśaktijananī janyā ṣaḍūrmiparirjitā // KūrmP_1,11.187 //",
    "GP12kurmp1_u:1749": " sudhāmā karmakaraṇī yugāntadahanātmikā /",
    "GP12kurmp1_u:1750": " saṃkarṣaṇī jagaddhātrī kāmayoniḥ kirīṭinī // KūrmP_1,11.188 //",
    "GP12kurmp1_u:1751": " aindrī trailokyanamitā vaiṣṇavī parameśvarī /",
    "GP12kurmp1_u:1752": " pradyumnadayitā dāntā yugmadṛṣṭistrilocanā // KūrmP_1,11.189 //",
    "GP12kurmp1_u:1753": " madotkaṭā haṃsagatiḥ pracaṇḍā caṇḍavikramā /",
    "GP12kurmp1_u:1754": " vṛṣāveśā viyanmātā vindhyaparvatavāsinī // KūrmP_1,11.190 //",
    "GP12kurmp1_u:1755": " himavanmerunilayā kailāsagirivāsinī /",
    "GP12kurmp1_u:1756": " cāṇūrahantṛtanayā nītijñā kāmarūpiṇī // KūrmP_1,11.191 //",
    "GP12kurmp1_u:1757": " vedavidyāvratasnātā dharmaśīlānilāśanā /",
    "GP12kurmp1_u:1758": " vīrabhadrapriyā vīrā mahākālasamudbhavā // KūrmP_1,11.192 //",
    "GP12kurmp1_u:1759": " vidyādharapriyā siddhā vidyādharanirākṛtiḥ /",
    "GP12kurmp1_u:1760": " āpyāyanī harantī ca pāvanī poṣaṇī khilā // KūrmP_1,11.193 //",
    "GP12kurmp1_u:1761": " mātṛkā manmathodbhūtā vārijā vāhanapriyā /",
    "GP12kurmp1_u:1762": " karīṣiṇī sudhāvāṇī vīṇāvādanatatparā // KūrmP_1,11.194 //",
    "GP12kurmp1_u:1763": " sevitā sevikā sevyā sinīvālī garutmatī /",
    "GP12kurmp1_u:1764": " arundhatī hiraṇyākṣī mṛgāṅkā mānadāyinī // KūrmP_1,11.195 //",
    "GP12kurmp1_u:1765": " vasupradā vasumatī vasordhārā vasuṃdharā /",
    "GP12kurmp1_u:1766": " dhārādharā varārohā varāvarasahastradā // KūrmP_1,11.196 //",
    "GP12kurmp1_u:1767": " śrīphalā śrīmatī śrīśā śrīnivāsā śivapriyā /",
    "GP12kurmp1_u:1768": " śrīdharā śrīkarī kalyā śrīdharārdhaśarīriṇī // KūrmP_1,11.197 //",
    "GP12kurmp1_u:1769": " anantadṛṣṭirakṣudrā dhātrīśā dhanadapriyā /",
    "GP12kurmp1_u:1770": " nihantrī daityasaṅghānāṃ sihikā sihavāhanā // KūrmP_1,11.198 //",
    "GP12kurmp1_u:1771": " suṣeṇā candranilayā sukīrtiśchinnasaṃśayā /",
    "GP12kurmp1_u:1772": " rasajñā rasadā rāmā lelihānāmṛtastravā // KūrmP_1,11.199 //",
    "GP12kurmp1_u:1773": " nityoditā svayañjyotirutsukā mṛtajīvanī /",
    "GP12kurmp1_u:1774": " vajradaṇḍā vajrajihvā vaidevī vajravigrahā // KūrmP_1,11.200 //",
    "GP12kurmp1_u:1775": " maṅgalyā maṅgalā mālā malinā malahāriṇī /",
    "GP12kurmp1_u:1776": " gāndharvo gāruḍī cāndrī kambalāśvatarapriyā // KūrmP_1,11.201 //",
    "GP12kurmp1_u:1777": " saudāminī janānandā bhrukuṭīkuṭilānanā /",
    "GP12kurmp1_u:1778": " karṇikārakarā kakṣyā kaṃsaprāṇāpahāriṇī // KūrmP_1,11.202 //",
    "GP12kurmp1_u:1779": " yugandharā yugāvartā trisaṃdhyā harṣavardhanī /",
    "GP12kurmp1_u:1780": " pratyakṣadevatā divyā divyagandhā divāparā // KūrmP_1,11.203 //",
    "GP12kurmp1_u:1781": " śakrāsanagatā śākrī sādhvī nārī śavāsanā /",
    "GP12kurmp1_u:1782": " iṣṭā viśiṣṭā śiṣṭeṣṭā śiṣṭāśiṣṭaprapūjitā // KūrmP_1,11.204 //",
    "GP12kurmp1_u:1783": " śatarūpā śatāvartā vinatā surabhiḥ surā /",
    "GP12kurmp1_u:1784": " surendramātā sudyumnā suṣumnā sūryasaṃsthitā // KūrmP_1,11.205 //",
    "GP12kurmp1_u:1785": " samīkṣyā satpratiṣṭhā ca nivṛttirjñānapāragā /",
    "GP12kurmp1_u:1786": " dharmaśāstrārthakuśalā dharmajñā dharmavāhanā // KūrmP_1,11.206 //",
    "GP12kurmp1_u:1787": " dharmādharmavinirmātrī dhārmikāṇāṃ śivapradā /",
    "GP12kurmp1_u:1788": " dharmaśaktirdharmamayī vidharmā viśvadharmiṇī // KūrmP_1,11.207 //",
    "GP12kurmp1_u:1789": " dharmāntarā dharmameghā dharmapūrvā dhanāvahā /",
    "GP12kurmp1_u:1790": " dharmopadeṣṭrī dharmatmā dharmagamyā dharādharā // KūrmP_1,11.208 //",
    "GP12kurmp1_u:1791": " kāpālī śākalā mūrtiḥ kalā kalitavigrahā /",
    "GP12kurmp1_u:1792": " sarvaśaktivinirmuktā sarvaśaktyāśrayāśrayā // KūrmP_1,11.209 //",
    "GP12kurmp1_u:1793": " sarvā sarveśvarī sūkṣmā susūkṣmā jñānarūpiṇī /",
    "GP12kurmp1_u:1794": " pradhānapuruṣeśeśā mahādevaikasākṣiṇī /",
    "GP12kurmp1_u:1795": " sadāśivā viyanmūrtirviśvamūrtiramūrtikā // KūrmP_1,11.210 //",
    "GP12kurmp1_u:1796": " evaṃ nāmnāṃ sahastreṇa stutvāsau himavān giriḥ /",
    "GP12kurmp1_u:1797": " bhūyaḥ praṇamya bhītātmā provācedaṃ kṛtāñjaliḥ // KūrmP_1,11.211 //",
    "GP12kurmp1_u:1798": " yadetadaiśvaraṃ rūpaṃ ghoraṃ te parameśvari /",
    "GP12kurmp1_u:1799": " bhīto 'smi sāmprataṃ dṛṣṭvā rūpamanyat pradarśaya // KūrmP_1,11.212 //",
    "GP12kurmp1_u:1800": " evamuktātha sā devī tena śailena pārvatī /",
    "GP12kurmp1_u:1801": " saṃhṛtya darśayāmāsa svarūpamaparaṃ punaḥ // KūrmP_1,11.213 //",
    "GP12kurmp1_u:1802": " nīlotpaladalaprakhyaṃ nīlotpalasugandhikam /",
    "GP12kurmp1_u:1803": " dvinetraṃ dvibhujaṃ saumyaṃ nīlālakavibhūṣitam // KūrmP_1,11.214 //",
    "GP12kurmp1_u:1804": " raktapādāmbujatalaṃ suraktakarapallavam /",
    "GP12kurmp1_u:1805": " śrīmad viśālasaṃvṛttalalāṭatilakojjvalam // KūrmP_1,11.215 //",
    "GP12kurmp1_u:1806": " bhūṣitaṃ cārusarvāṅgaṃ bhūṣaṇairatikomalam /",
    "GP12kurmp1_u:1807": " dadhānamurasā mālāṃ viśālāṃ hemanirmitām // KūrmP_1,11.216 //",
    "GP12kurmp1_u:1808": " īṣatsmitaṃ suvimboṣṭhaṃ nūpurārāvasaṃyutam /",
    "GP12kurmp1_u:1809": " prasannavadanaṃ divyamanantamahimāspadam // KūrmP_1,11.217 //",
    "GP12kurmp1_u:1810": " tadīdṛśaṃ samālokya svarūpaṃ śailasattamaḥ /",
    "GP12kurmp1_u:1811": " bhītiṃ saṃtyajya hṛṣṭātmā babhāṣe parameśvarīm // KūrmP_1,11.218 //",
    "GP12kurmp1_u:1812": " himavānuvāca",
    "GP12kurmp1_u:1813": " adya me saphalaṃ janma adya me saphalaṃ tapaḥ /",
    "GP12kurmp1_u:1814": " yanme sākṣāt tvamavyaktāprasannā dṛṣṭigocarā // KūrmP_1,11.219 //",
    "GP12kurmp1_u:1815": " tvayā sṛṣṭaṃ jagat sarvaṃ pradhānādyantvayi sthitam /",
    "GP12kurmp1_u:1816": " tvayyeva līyate devi tvameva ca parā gatiḥ // KūrmP_1,11.220 //",
    "GP12kurmp1_u:1817": " vadanti kecit tvāmeva prakṛtiṃ prakṛteḥ parām /",
    "GP12kurmp1_u:1818": " apare paramārthajñāḥ śiveti śivasaṃśraye // KūrmP_1,11.221 //",
    "GP12kurmp1_u:1819": " tvayi pradhānaṃ puruṣo mahān brahmā tatheśvaraḥ /",
    "GP12kurmp1_u:1820": " avidyā niyatirmāyā kalādyāḥ śataśo 'bhavan // KūrmP_1,11.222 //",
    "GP12kurmp1_u:1821": " tvaṃ hi sā paramā śaktiranantā parameṣṭhinī /",
    "GP12kurmp1_u:1822": " sarvabhedavinirmuktā sarvebhedāśrayā nijā // KūrmP_1,11.223 //",
    "GP12kurmp1_u:1823": " tvāmadhiṣṭhāya yogeśi mahādevo maheśvaraḥ /",
    "GP12kurmp1_u:1824": " pradhānādyaṃ jagat kṛtsnaṃ karoti vikaroti ca // KūrmP_1,11.224 //",
    "GP12kurmp1_u:1825": " tvayaiva saṃgato devaḥ svamānandaṃ samaśnute /",
    "GP12kurmp1_u:1826": " tvameva paramānandastvamevānandadāyinī // KūrmP_1,11.225 //",
    "GP12kurmp1_u:1827": " tvamakṣaraṃ paraṃ vyoma mahajjyotirnirañjanam /",
    "GP12kurmp1_u:1828": " śivaṃ sarvagataṃ sūkṣmaṃ paraṃ brahmā sanātanam // KūrmP_1,11.226 //",
    "GP12kurmp1_u:1829": " tvaṃ śakraḥ sarvadevānāṃ brahmā brahmavidāmasi /",
    "GP12kurmp1_u:1830": " vāyurbalavatāṃ devi yogināṃ tvaṃ kumārakaḥ // KūrmP_1,11.227 //",
    "GP12kurmp1_u:1831": " ṛṣīṇāṃ ca vasiṣṭhastvaṃ vyāso vedavidāmasi /",
    "GP12kurmp1_u:1832": " sāṃkhyānāṃ kapilo devo rudrāṇāmasi śaṅkaraḥ // KūrmP_1,11.228 //",
    "GP12kurmp1_u:1833": " ādityānāmupendrastvaṃ vasūnāṃ caiva pāvakaḥ /",
    "GP12kurmp1_u:1834": " vedānāṃ sāmavedastvaṃ gāyatrī chandasāmasi // KūrmP_1,11.229 //",
    "GP12kurmp1_u:1835": " adhyātmavidyā vidyānāṃ gatīnāṃ param gatiḥ /",
    "GP12kurmp1_u:1836": " māyā tvaṃ sarvaśaktīnāṃ kālaḥ kalayatāmasi // KūrmP_1,11.230 //",
    "GP12kurmp1_u:1837": " oṅkāraḥ sarvaguhyānāṃ varṇānāṃ ca dvijāttamaḥ /",
    "GP12kurmp1_u:1838": " āśramāṇāṃ ca gārhasthyamīśvarāṇāṃ maheśvaraḥ // KūrmP_1,11.231 //",
    "GP12kurmp1_u:1839": " puṃsāṃ tvamekaḥ puruṣaḥ sarvabhūtahṛdi sthitaḥ /",
    "GP12kurmp1_u:1840": " sarvopaniṣadāṃ devi guhyopaniṣaducyate // KūrmP_1,11.232 //",
    "GP12kurmp1_u:1841": " īśānaścāsi kalpānāṃ yugānāṃ kṛtameva ca /",
    "GP12kurmp1_u:1842": " ādityaḥ sarvamārgāṇāṃ vācāṃ devi sarasvatī // KūrmP_1,11.233 //",
    "GP12kurmp1_u:1843": " tvaṃ lakṣmīścārurūpāṇāṃ viṣṇurmāyāvināmasi /",
    "GP12kurmp1_u:1844": " arundhatī satīnāṃ tvaṃ suparṇaḥ patatāmasi // KūrmP_1,11.234 //",
    "GP12kurmp1_u:1845": " sūktānāṃ pauruṣaṃ sūktaṃ jyeṣṭhasāma ca sāmasu /",
    "GP12kurmp1_u:1846": " sāvitrī cāsi japyānāṃ yajuṣāṃ śatarudriyam // KūrmP_1,11.235 //",
    "GP12kurmp1_u:1847": " parvatānāṃ mahāmerurananto bhogināmasi /",
    "GP12kurmp1_u:1848": " sarveṣāṃ tvaṃ paraṃ brahma tvanmayaṃ sarvameva hi // KūrmP_1,11.236 //",
    "GP12kurmp1_u:1849": " rūpaṃ tavośeṣakalāvihīna-",
    "GP12kurmp1_u:1850": " magocaraṃ nirmalamekarūpam /",
    "GP12kurmp1_u:1851": " anādimadhyāntamanantāmādyaṃ",
    "GP12kurmp1_u:1852": " namāmi satyaṃ tamasaḥ parastāt // KūrmP_1,11.237 //",
    "GP12kurmp1_u:1853": " yadeva paśyanti jagatprasūtiṃ",
    "GP12kurmp1_u:1854": " vedāntavijñānaviniścitārthāḥ /",
    "GP12kurmp1_u:1855": " ānandamātraṃ praṇavābhidhānaṃ",
    "GP12kurmp1_u:1856": " tadeva rūpaṃ śaraṇaṃ prapadye // KūrmP_1,11.238 //",
    "GP12kurmp1_u:1857": " aśeṣabhūtāntarasanniviṣṭaṃ",
    "GP12kurmp1_u:1858": " pradhānapuṃyogaviyogahetum /",
    "GP12kurmp1_u:1859": " tejomayaṃ janmavināśahīnaṃ",
    "GP12kurmp1_u:1860": " prāṇābhidhānaṃ praṇato 'smi rūpam // KūrmP_1,11.239 //",
    "GP12kurmp1_u:1861": " ādyantahīnaṃ jagadātmabhūtaṃ",
    "GP12kurmp1_u:1862": " vibhinnasaṃsthaṃ prakṛteḥ parastāt /",
    "GP12kurmp1_u:1863": " kūṭasthamavyaktavapustavaiva",
    "GP12kurmp1_u:1864": " namāmi rūpaṃ puruṣābhidhānam // KūrmP_1,11.240 //",
    "GP12kurmp1_u:1865": " sarvāśrayaṃ sarvajagadvidhānaṃ",
    "GP12kurmp1_u:1866": " sarvatragaṃ janmavināśahīnam /",
    "GP12kurmp1_u:1867": " sūkṣmaṃ vicitraṃ triguṇaṃ pradhānaṃ",
    "GP12kurmp1_u:1868": " nato 'smi te rūpamaluptabhedam // KūrmP_1,11.241 //",
    "GP12kurmp1_u:1869": " ādyaṃ mahat te puruṣātmarūpaṃ",
    "GP12kurmp1_u:1870": " prakṛtyavasthaṃ triguṇātmabījam /",
    "GP12kurmp1_u:1871": " aiśvaryavijñānavirāgadharmaiḥ",
    "GP12kurmp1_u:1872": " samanvitaṃ devi nato 'smi rūpam // KūrmP_1,11.242 //",
    "GP12kurmp1_u:1873": " dvisaptalokātmakamambusaṃsthaṃ",
    "GP12kurmp1_u:1874": " vicitrabhedaṃ puruṣaikanātham /",
    "GP12kurmp1_u:1875": " anantabhūtairadhivāsitaṃ te",
    "GP12kurmp1_u:1876": " nato 'smi rūpaṃ jagadaṇḍasaṃjñam // KūrmP_1,11.243 //",
    "GP12kurmp1_u:1877": " aśeṣavedātmakamekamādyaṃ",
    "GP12kurmp1_u:1878": " svatejasā pūritalokabhedam /",
    "GP12kurmp1_u:1879": " trikālahetuṃ rapameṣṭhisaṃjñaṃ",
    "GP12kurmp1_u:1880": " namāmi rūpaṃ ravimaṇḍalastham // KūrmP_1,11.244 //",
    "GP12kurmp1_u:1881": " sahastramūrdhānamanantaśaktiṃ",
    "GP12kurmp1_u:1882": " sahastrabāhuṃ puruṣaṃ purāṇam /",
    "GP12kurmp1_u:1883": " śayānamantaḥ salile tathaiva",
    "GP12kurmp1_u:1884": " nārāyaṇākhyaṃ praṇato 'smi rūpam // KūrmP_1,11.245 //",
    "GP12kurmp1_u:1885": " daṃṣṭrākarālaṃ tridaśābhivandyaṃ",
    "GP12kurmp1_u:1886": " yugāntakālānalakalparūpam /",
    "GP12kurmp1_u:1887": " aśeṣabhūtāṇḍavināśahetuṃ",
    "GP12kurmp1_u:1888": " namāmi rūpaṃ tava kālasaṃjñam // KūrmP_1,11.246 //",
    "GP12kurmp1_u:1889": " phaṇāsahastreṇa virājamānaṃ",
    "GP12kurmp1_u:1890": " bhogīndramukhyairabhipūjyamānam /",
    "GP12kurmp1_u:1891": " janārdanārūḍhatanuṃ prasuptaṃ",
    "GP12kurmp1_u:1892": " nato 'smi rūpaṃ tava śeṣasaṃjñam // KūrmP_1,11.247 //",
    "GP12kurmp1_u:1893": " avyāhataiśvaryamayugmanetraṃ",
    "GP12kurmp1_u:1894": " brahmāmṛtānandarasajñamekam /",
    "GP12kurmp1_u:1895": " yugāntaśeṣaṃ divi nṛtyamānaṃ",
    "GP12kurmp1_u:1896": " nato 'smi rūpaṃ tava rudrasaṃjñam // KūrmP_1,11.248 //",
    "GP12kurmp1_u:1897": " prahīṇaśokaṃ vimalaṃ pavitraṃ",
    "GP12kurmp1_u:1898": " surāsurairarcitāpādapadmam /",
    "GP12kurmp1_u:1899": " sukomalaṃ devi viśālaśumraṃ",
    "GP12kurmp1_u:1900": " namāmi te rūpamidaṃ namāsi // KūrmP_1,11.249 //",
    "GP12kurmp1_u:1901": " oṃ namaste mahādevi namaste parameśvari /",
    "GP12kurmp1_u:1902": " namo bhagavatīśāni śivāyai te namo namaḥ // KūrmP_1,11.250 //",
    "GP12kurmp1_u:1903": " tvanmayo 'haṃ tvadādhārastvameva ca gatirmama /",
    "GP12kurmp1_u:1904": " tvāmeva śaraṇaṃ yāsye prasīda parameśvari // KūrmP_1,11.251 //",
    "GP12kurmp1_u:1905": " mayā nāsti samo loke devo vādānavo 'pi vā /",
    "GP12kurmp1_u:1906": " jaganmātaiva matputrī saṃbhūtā tapasā yataḥ // KūrmP_1,11.252 //",
    "GP12kurmp1_u:1907": " eṣā tavāmbikā devi kilābhūta pitṛkanyakā /",
    "GP12kurmp1_u:1908": " menāśeṣajaganmāturaho vuṇyasya gauravam // KūrmP_1,11.253 //",
    "GP12kurmp1_u:1909": " pāhi māmamareśāni menayā saha sarvadā /",
    "GP12kurmp1_u:1910": " namāmi tava pādābjaṃ vrajāmi śaraṇaṃ śivām // KūrmP_1,11.254 //",
    "GP12kurmp1_u:1911": " aho me sumahad bhāgyaṃ mahādevīsamāgamāt /",
    "GP12kurmp1_u:1912": " ājñāpaya mahādevi kiṃ kariṣyāmi śaṅkari // KūrmP_1,11.255 //",
    "GP12kurmp1_u:1913": " etāvaduktvā vacanaṃ tadā himagirīśvaraḥ /",
    "GP12kurmp1_u:1914": " saṃprekṣaṇamāṇo girijāṃ prāñjaliḥ pārśvato 'bhavat // KūrmP_1,11.256 //",
    "GP12kurmp1_u:1915": " atha sā tasya vacanaṃ niśamya jagato 'raṇiḥ /",
    "GP12kurmp1_u:1916": " sasmitaṃ prāha pitaraṃ smṛtvā paśupatiṃ patim // KūrmP_1,11.257 //",
    "GP12kurmp1_u:1917": " devyuvāca",
    "GP12kurmp1_u:1918": " śṛṇuṣva caitat paramaṃ guhyamīśvaragocaram /",
    "GP12kurmp1_u:1919": " upadeśaṃ giriśreṣṭha sevitaṃ brahmavādibhiḥ // KūrmP_1,11.258 //",
    "GP12kurmp1_u:1920": " yanme sākṣāt paraṃ rūpamaiśvaraṃ dṛṣṭamadbhutam /",
    "GP12kurmp1_u:1921": " sarvaśaktisamāyuktamanantaṃ prerakaṃ param // KūrmP_1,11.259 //",
    "GP12kurmp1_u:1922": " śāntaḥ samāhitamanā dambhāhaṅkāravarjitaḥ /",
    "GP12kurmp1_u:1923": " tanniṣṭhastatparo bhūtvā tadeva śaraṇaṃ vraja // KūrmP_1,11.260 //",
    "GP12kurmp1_u:1924": " bhaktyā tvananyayā tāta padbhāvaṃ paramāśritaḥ /",
    "GP12kurmp1_u:1925": " sarvayajñatapodānaistadevārcaya sarvadā // KūrmP_1,11.261 //",
    "GP12kurmp1_u:1926": " tadeva manasā paśya tad dhyāyasva japasva ca /",
    "GP12kurmp1_u:1927": " mamopadeśāt saṃsāraṃ nāśayāmi tavānagha // KūrmP_1,11.262 //",
    "GP12kurmp1_u:1928": " ahaṃ vai matparān bhaktānaiśvaraṃ yogamāsthitān /",
    "GP12kurmp1_u:1929": " saṃsārasāgarādasmāduddharāmyacireṇa tu // KūrmP_1,11.263 //",
    "GP12kurmp1_u:1930": " dhyānena karmayogena bhaktyā jñānena caiva hi /",
    "GP12kurmp1_u:1931": " prāpyāhaṃ te giriśreṣṭha nānyathā karmakoṭibhiḥ // KūrmP_1,11.264 //",
    "GP12kurmp1_u:1932": " śrutismṛtyuditaṃ samyak karma varṇāśramātmakam /",
    "GP12kurmp1_u:1933": " adhyātmajñānasahitaṃ muktaye satataṃ kuru // KūrmP_1,11.265 //",
    "GP12kurmp1_u:1934": " dharmāt saṃjāyate bhaktirbhaktyā saṃprāpyate param /",
    "GP12kurmp1_u:1935": " śrutismṛtibhyāmudito dharmo yajñādiko mataḥ // KūrmP_1,11.266 //",
    "GP12kurmp1_u:1936": " nānyato jāyate dharmo vedād dharmo hi nirbabhau /",
    "GP12kurmp1_u:1937": " tasmānmumukṣurdharmārtho madrūpaṃ vedamāśrayet // KūrmP_1,11.267 //",
    "GP12kurmp1_u:1938": " mamaivaiṣā parā śaktirvedasaṃjñā purātanī /",
    "GP12kurmp1_u:1939": " ṛgyajuḥ sāmarūpeṇa sargādau saṃpravartate // KūrmP_1,11.268 //",
    "GP12kurmp1_u:1940": " teṣāmeva ca guptyarthaṃ vedānāṃ bhagavānajaḥ /",
    "GP12kurmp1_u:1941": " brāhmaṇādīn sasarjātha sve sve karmaṇyayojayat // KūrmP_1,11.269 //",
    "GP12kurmp1_u:1942": " ye na kurvanti tad dharmaṃ tadarthaṃ brahmanirmitam /",
    "GP12kurmp1_u:1943": " teṣāmadhastād narakāṃstāmistrādīnakalpayat // KūrmP_1,11.270 //",
    "GP12kurmp1_u:1944": " na ca vedād ṛte kiñcicchāstradharmābhidhāyakam /",
    "GP12kurmp1_u:1945": " yo 'nyatraramateso 'saunasaṃbhāṣyo dvijātibhiḥ // KūrmP_1,11.271 //",
    "GP12kurmp1_u:1946": " yāni śāstrāṇi dṛśyante loke 'smin vividhānitu /",
    "GP12kurmp1_u:1947": " śrutismṛtiviruddhāni niṣṭhā teṣāṃ hi tāmasī // KūrmP_1,11.272 //",
    "GP12kurmp1_u:1948": " kāpālaṃ pañcarātraṃ ca yāmalaṃ vāmamārhatam /",
    "GP12kurmp1_u:1949": " evaṃvidhāni cānyāni mohanārthāni tāni tu // KūrmP_1,11.273 //",
    "GP12kurmp1_u:1950": " ye kuśāstrābhiyogena mohayantīha mānavān /",
    "GP12kurmp1_u:1951": " mayā sṛṣṭāni śāstrāṇi mohāyaiṣāṃ bhavāntare // KūrmP_1,11.274 //",
    "GP12kurmp1_u:1952": " vedārthavittamaiḥ kāryaṃ yat smṛtaṃ karma vaidikam /",
    "GP12kurmp1_u:1953": " tat prayatnena kurvanti matpriyāste hi ye narāḥ // KūrmP_1,11.275 //",
    "GP12kurmp1_u:1954": " varṇānāmanukampārthaṃ manniyogād virāṭ svayam /",
    "GP12kurmp1_u:1955": " svāyaṃbhuvo manurdhārmān munīnāṃ pūrvamuktavānā // KūrmP_1,11.276 //",
    "GP12kurmp1_u:1956": " śrutvā cānye 'pi munayastanmukhād dharmamuttamam /",
    "GP12kurmp1_u:1957": " cakrurdharmapratiṣṭhārthaṃ dharmaśāstrāṇi caiva hi // KūrmP_1,11.277 //",
    "GP12kurmp1_u:1958": " teṣu cāntarhiteṣvevaṃ yugānteṣu maharṣayaḥ /",
    "GP12kurmp1_u:1959": " brahmaṇo vacanāt tāni kariṣyanti yuge yuge // KūrmP_1,11.278 //",
    "GP12kurmp1_u:1960": " aṣṭādaśa purāṇāni vyāsena kathitāni tu /",
    "GP12kurmp1_u:1961": " niyogād brahmaṇo rājaṃsteṣu dharmaḥ pratiṣṭhitaḥ // KūrmP_1,11.279 //",
    "GP12kurmp1_u:1962": " anyānyupapurāṇāni tacchiṣyaiḥ kathitāni tu /",
    "GP12kurmp1_u:1963": " yuge yuge 'tra sarveṣāṃ kartā vai dharmaśāstravit // KūrmP_1,11.280 //",
    "GP12kurmp1_u:1964": " śikṣā kalpo vyākaraṇaṃ niruktaṃ chanda eva ca /",
    "GP12kurmp1_u:1965": " jyotiḥ śāstraṃ nyāyavidyā mīmāṃsā copabṛṃhaṇam // KūrmP_1,11.281 //",
    "GP12kurmp1_u:1966": " evaṃ caturdaśaitāni vidyāsthānāni sattama /",
    "GP12kurmp1_u:1967": " caturvedaiḥ sahoktāni dharmo nānyatra vidyate // KūrmP_1,11.282 //",
    "GP12kurmp1_u:1968": " evaṃ paitāmahaṃ dharmaṃ manuvyāsādayaḥ param /",
    "GP12kurmp1_u:1969": " sthāpayanti mamādeśād yāvadābhūtasaṃplavam // KūrmP_1,11.283 //",
    "GP12kurmp1_u:1970": " brahmaṇā saha te sarve saṃprāpte pratisaṃcare /",
    "GP12kurmp1_u:1971": " parasyānte kṛtātmānaḥ praviśanti paraṃ padam // KūrmP_1,11.284 //",
    "GP12kurmp1_u:1972": " tasmāt sarvaprayatnena dharmārthaṃ vedamāśrayet /",
    "GP12kurmp1_u:1973": " dharmeṇa sahitaṃ jñānaṃ paraṃ brahma prakāśayet // KūrmP_1,11.285 //",
    "GP12kurmp1_u:1974": " ye tu saṅgān parityajya māmeva śaraṇaṃ gatāḥ /",
    "GP12kurmp1_u:1975": " upāsate sadā bhaktyā yogamaiśvaramāsthitāḥ // KūrmP_1,11.286 //",
    "GP12kurmp1_u:1976": " sarvabhūtadayāvantaḥ śāntā dāntā vimatsarāḥ /",
    "GP12kurmp1_u:1977": " amānino buddhimantastāpasāḥ śaṃsitavratāḥ // KūrmP_1,11.287 //",
    "GP12kurmp1_u:1978": " maccittā madgataprāṇā majjñānakathane ratāḥ /",
    "GP12kurmp1_u:1979": " saṃnyāsino gṛhasthāśca vanasthā brahmacāriṇaḥ // KūrmP_1,11.288 //",
    "GP12kurmp1_u:1980": " teṣāṃ nityābhiyuktānāṃ māyātattvasamutthitam /",
    "GP12kurmp1_u:1981": " nāśayāmi tamaḥ kṛtsnaṃ jñānadīpane mā cirāt // KūrmP_1,11.289 //",
    "GP12kurmp1_u:1982": " te sunirdhūtatamaso jñānenaikena manmayāḥ /",
    "GP12kurmp1_u:1983": " sadānandāstu saṃsāre na jāyante punaḥ punaḥ // KūrmP_1,11.290 //",
    "GP12kurmp1_u:1984": " tasmāt sarvaprakāreṇa madbhakto matparāyaṇaḥ /",
    "GP12kurmp1_u:1985": " māmevārcaya sarvatra menayā saha saṃgataḥ // KūrmP_1,11.291 //",
    "GP12kurmp1_u:1986": " aśakto yadi me dhyātumaiśvaraṃ rūpamavyayam /",
    "GP12kurmp1_u:1987": " tato me sakalaṃ rūpaṃ kālādyaṃ śaraṇaṃ vraja // KūrmP_1,11.292 //",
    "GP12kurmp1_u:1988": " yad yat svarūpaṃ me tāta manaso gocaraṃ bhavet /",
    "GP12kurmp1_u:1989": " tanniṣṭhastatparo bhūtvā tadarcanaparo bhava // KūrmP_1,11.293 //",
    "GP12kurmp1_u:1990": " yattu me niṣkalaṃ rūpaṃ cinmātraṃ kevalaṃ śivam /",
    "GP12kurmp1_u:1991": " sarvopādhivinirmuktamanantamamṛtaṃ param // KūrmP_1,11.294 //",
    "GP12kurmp1_u:1992": " jñānenaikena tallabhyaṃ kleśena paramaṃ padam /",
    "GP12kurmp1_u:1993": " jñānameva prapaśyanto māmeva praviśanti te // KūrmP_1,11.295 //",
    "GP12kurmp1_u:1994": " tadbuddhayastadātmānastanniṣṭhāstatparāyaṇāḥ /",
    "GP12kurmp1_u:1995": " gacchantyapunarāvṛttiṃ jñānanirdhūtakalmaṣāḥ // KūrmP_1,11.296 //",
    "GP12kurmp1_u:1996": " māmanāśritya paramaṃ nirvāṇamamalaṃ padam /",
    "GP12kurmp1_u:1997": " prāpyate na hi rājendra tato māṃ śaraṇaṃ vraja // KūrmP_1,11.297 //",
    "GP12kurmp1_u:1998": " ekatvena pṛthaktvena tathā cobhayato 'pi vā /",
    "GP12kurmp1_u:1999": " māmupāsya mahārāja tato yāsyāsi tatpadam // KūrmP_1,11.298 //",
    "GP12kurmp1_u:2000": " māmanāśritya tat tattvaṃ svabhāvavimalaṃ śivam /",
    "GP12kurmp1_u:2001": " jñāyate na hi rājendra tato māṃ śaraṇaṃ vraja // KūrmP_1,11.299 //",
    "GP12kurmp1_u:2002": " tasmāt tvamakṣaraṃ rūpaṃ nityaṃ cārūpamaiśvaram /",
    "GP12kurmp1_u:2003": " ārādhaya prayatnena tato bandhaṃ prahāsyasi // KūrmP_1,11.300 //",
    "GP12kurmp1_u:2004": " karmaṇā manasā vācā śivaṃ sarvatra sarvadā /",
    "GP12kurmp1_u:2005": " samārādhaya bhāvena tato yāsyasi tatpadam // KūrmP_1,11.301 //",
    "GP12kurmp1_u:2006": " na vai paśyanti tat tattvaṃ mohitā mama māyayā /",
    "GP12kurmp1_u:2007": " anādyanantaṃ paramaṃ maheśvaramajaṃ śivam // KūrmP_1,11.302 //",
    "GP12kurmp1_u:2008": " sarvabhūtātmabhūtasthaṃ sarvādhāraṃ nirañjanam /",
    "GP12kurmp1_u:2009": " nityānandaṃ nirābhāsaṃ nirguṇaṃ tamasaḥ param // KūrmP_1,11.303 //",
    "GP12kurmp1_u:2010": " advaitamacalaṃ brahma niṣkalaṃ niṣprapañcakam /",
    "GP12kurmp1_u:2011": " svasaṃvedyamavedyaṃ tat pare vyomni vyavasthitam // KūrmP_1,11.304 //",
    "GP12kurmp1_u:2012": " sūkṣmeṇa tamasā nityaṃ veṣṭitā mama māyayā /",
    "GP12kurmp1_u:2013": " saṃsārasāgare ghore jāyante ca punaḥ punaḥ // KūrmP_1,11.305 //",
    "GP12kurmp1_u:2014": " bhaktyā tvananyayā rājan samyag jñānena caiva hi /",
    "GP12kurmp1_u:2015": " anveṣṭavyaṃ hi tad brahma janmabandhanivṛttaye // KūrmP_1,11.306 //",
    "GP12kurmp1_u:2016": " ahaṅkāraṃ ca mātsaryaṃ kāmaṃ krodhaṃ parigraham /",
    "GP12kurmp1_u:2017": " adharmābhiniveśaṃ ca tyaktvā vairāgyamāsthitaḥ // KūrmP_1,11.307 //",
    "GP12kurmp1_u:2018": " sarvabhūteṣu cātmānaṃ sarvabhūtāni cātmani /",
    "GP12kurmp1_u:2019": " anvīkṣya cātmanātmānaṃ brahmabhūyāya kalpate // KūrmP_1,11.308 //",
    "GP12kurmp1_u:2020": " brahmabhūtaḥ prasannātmā sarvabhūtābhayapradaḥ /",
    "GP12kurmp1_u:2021": " aiśvarīṃ paramāṃ bhaktiṃ vindetānanyagāminīm // KūrmP_1,11.309 //",
    "GP12kurmp1_u:2022": " vīkṣate tat paraṃ tattvamaiśvaraṃ brahmaniṣkalam /",
    "GP12kurmp1_u:2023": " sarvasaṃsāranirmukto brahmaṇeyavāvatiṣṭhate // KūrmP_1,11.310 //",
    "GP12kurmp1_u:2024": " brahmaṇo hi pratiṣṭhāyaṃ parasya paramaḥ śivaḥ /",
    "GP12kurmp1_u:2025": " anantasyāvyayasyaikaḥ svātmādhāro maheśvaraḥ // KūrmP_1,11.311 //",
    "GP12kurmp1_u:2026": " jñānena karmayogena bhaktiyogena vā nṛpa /",
    "GP12kurmp1_u:2027": " sarvasaṃsāramuktyarthamīśvaraṃ satataṃ śraya // KūrmP_1,11.312 //",
    "GP12kurmp1_u:2028": " eṣa guhyopadeśaste mayā datto girīśvara /",
    "GP12kurmp1_u:2029": " anvīkṣya caitadakhilaṃ yatheṣṭaṃ kartumarhasi // KūrmP_1,11.313 //",
    "GP12kurmp1_u:2030": " ahaṃ vai yācitā devaiḥ saṃjātā parameśvarāt /",
    "GP12kurmp1_u:2031": " vinindya dakṣaṃ pitaraṃ maheśvaravinindakam // KūrmP_1,11.314 //",
    "GP12kurmp1_u:2032": " dharmasaṃsthāpanārthāya tavārādhanakāraṇāt /",
    "GP12kurmp1_u:2033": " menādehasamutpannā tvāmeva pitaraṃ śritā // KūrmP_1,11.315 //",
    "GP12kurmp1_u:2034": " sa tvaṃ niyogād devasya brahmaṇaḥ paramātmanaḥ /",
    "GP12kurmp1_u:2035": " pridāsyase māṃ rudrāya svayaṃvarasamāgame // KūrmP_1,11.316 //",
    "GP12kurmp1_u:2036": " tatsaṃbandhācca te rājan sarve devāḥ savāsavāḥ /",
    "GP12kurmp1_u:2037": " tvāṃ namasyanti vai tāta prasīdati ca śaṅkaraḥ // KūrmP_1,11.317 //",
    "GP12kurmp1_u:2038": " tasmāt sarvaprayatnena māṃ viddhīśvaragocarām /",
    "GP12kurmp1_u:2039": " saṃpūjya devamīśānaṃ śaraṇyaṃ śaraṇaṃ vraja // KūrmP_1,11.318 //",
    "GP12kurmp1_u:2040": " sa evamukto bhagavān devadevyā girīśvaraḥ /",
    "GP12kurmp1_u:2041": " praṇamya śirasā devīṃ prāñjaliḥ punarabravīt // KūrmP_1,11.319 //",
    "GP12kurmp1_u:2042": " vistareṇa maheśāni yogaṃ māheśvaraṃ param /",
    "GP12kurmp1_u:2043": " jñānaṃ caivātmano yogaṃ sādhanāni pracakṣva me // KūrmP_1,11.320 //",
    "GP12kurmp1_u:2044": " tasyaitat paramaṃ jñānamātmayogamanuttamam /",
    "GP12kurmp1_u:2045": " yathāvad vyājahāreśāsādhanānica vistarāt // KūrmP_1,11.321 //",
    "GP12kurmp1_u:2046": " niśamya vadanāmbhojād girīndro lokapūjitaḥ /",
    "GP12kurmp1_u:2047": " lokamātuḥ paraṃ jñānaṃ yogāsakto 'bhavatpunaḥ // KūrmP_1,11.322 //",
    "GP12kurmp1_u:2048": " pradadau ca maheśāya pārvatīṃ bhāgyagauravāt /",
    "GP12kurmp1_u:2049": " niyogād brahmaṇaḥ sādhvīṃ devānāṃ caiva saṃnidhau // KūrmP_1,11.323 //",
    "GP12kurmp1_u:2050": " ya imaṃ paṭhate 'dhyāyaṃ devyā māhātmyakīrtanam /",
    "GP12kurmp1_u:2051": " śivasya saṃnidhau bhaktyā sucistadbhāvabhāvitaḥ // KūrmP_1,11.324 //",
    "GP12kurmp1_u:2052": " sarvapāpavinirmukto divyayogasamanvitaḥ /",
    "GP12kurmp1_u:2053": " ullaṅghya brahmaṇo lokandevyāḥ sthānamavāpnuyāt // KūrmP_1,11.325 //",
    "GP12kurmp1_u:2054": " yaścaitat paṭhate stotraṃ brāhmaṇānāṃ samīpataḥ /",
    "GP12kurmp1_u:2055": " devyāḥ samāhitamanāḥ sarvapāpaiḥ pramucyate // KūrmP_1,11.326 //",
    "GP12kurmp1_u:2056": " nāmnāmaṣṭasahastraṃ tu devyā yat samudīritam /",
    "GP12kurmp1_u:2057": " jñātvār'kamaṇḍalagatāṃ saṃbhāvya parameśvarīm // KūrmP_1,11.327 //",
    "GP12kurmp1_u:2058": " abhyarcya gandhapuṣpādyairbhaktiyogasamanvitaḥ /",
    "GP12kurmp1_u:2059": " saṃsmaran paramaṃ bhāvaṃ devyā māheśvaraṃ param // KūrmP_1,11.328 //",
    "GP12kurmp1_u:2060": " ananyamānaso nityaṃ japedāmaraṇād dvijaḥ /",
    "GP12kurmp1_u:2061": " so 'ntakāle smṛtiṃ labdhvāparaṃ brahmādhigacchati // KūrmP_1,11.329 //",
    "GP12kurmp1_u:2062": " athavā jāyate vipro brāhmaṇānāṃ kule śucau /",
    "GP12kurmp1_u:2063": " pūrvasaṃskāramāhātmyād brahmavidyāmavāpya saḥ // KūrmP_1,11.330 //",
    "GP12kurmp1_u:2064": " saṃprāpya yogaṃ paramaṃ divyaṃ tat pārameśvaram /",
    "GP12kurmp1_u:2065": " śāntaḥ sarvagāto bhūtvā śivasāyujyamānapnuyāt // KūrmP_1,11.331 //",
    "GP12kurmp1_u:2066": " pratyekaṃ cātha nāmāni juhuyāt savanatrayam /",
    "GP12kurmp1_u:2067": " pūtanādikṛtairdeṣairgrahadoṣaiśca mucyate // KūrmP_1,11.332 //",
    "GP12kurmp1_u:2068": " japed vāharaharnityaṃ saṃvatsaramatandritaḥ /",
    "GP12kurmp1_u:2069": " śrīkāmaḥ pārvatīṃ devīṃ pūjayitvā vidhānataḥ // KūrmP_1,11.333 //",
    "GP12kurmp1_u:2070": " saṃpūjya pārśvataḥ śaṃbhuṃ trinetraṃ bhaktisaṃyutaḥ /",
    "GP12kurmp1_u:2071": " labhate mahatīṃ lakṣmīṃ mahādevaprasādataḥ // KūrmP_1,11.334 //",
    "GP12kurmp1_u:2072": " tasmāt sarvaprayatnena japtavyaṃ hi dvijātibhiḥ /",
    "GP12kurmp1_u:2073": " sarvapāpānodārthaṃ devyā nāma sahastrakam // KūrmP_1,11.335 //",
    "GP12kurmp1_u:2074": " prasaṅgāt kathitaṃ viprā devyā māhātmyamuttamam /",
    "GP12kurmp1_u:2075": " ataḥ paraṃ prajāsargaṃ bhṛgvādīnāṃ nibodhata // KūrmP_1,11.336 //",
    "GP12kurmp1_u:2076": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ekādaśo 'dhyāyaḥ",
    "GP12kurmp1_u:2077": " sūta uvāca",
    "GP12kurmp1_u:2078": " bhṛgoḥ khyātyāṃ samutpannā lakṣmīrnārāyaṇapriyā /",
    "GP12kurmp1_u:2079": " devau dhātāvidhātārau merorjāmātarau tathā // KūrmP_1,12.1 //",
    "GP12kurmp1_u:2080": " āyatirniyatirmeroḥ kanye caiva mahātmanaḥ /",
    "GP12kurmp1_u:2081": " dhātāvidhātroste bhārye tayorjātau sutāvubhau // KūrmP_1,12.2 //",
    "GP12kurmp1_u:2082": " prāṇaścaiva mṛkaṇḍuśca mārkaṇḍeyo mṛkaṇḍutaḥ /",
    "GP12kurmp1_u:2083": " tathā vedaśirā nāma prāṇasya dyutimān sutaḥ // KūrmP_1,12.3 //",
    "GP12kurmp1_u:2084": " marīcerapi saṃbhūtiḥ paurṇamāsamasūyata /",
    "GP12kurmp1_u:2085": " kanyācatuṣṭayaṃ caiva sarvalakṣaṇasaṃyutam // KūrmP_1,12.4 //",
    "GP12kurmp1_u:2086": " tuṣṭirjyeṣṭhā tathā vṛṣṭiḥ kṛṣṭiścāpacitistathā /",
    "GP12kurmp1_u:2087": " virajāḥ parvaścaiva paurṇamāsasya tau sutau // KūrmP_1,12.5 //",
    "GP12kurmp1_u:2088": " kṣamā tu suṣuve putrān pulahasya prajāpateḥ /",
    "GP12kurmp1_u:2089": " kardamaṃ ca varīyāṃsaṃ sahiṣṇuṃ munisattamam // KūrmP_1,12.6 //",
    "GP12kurmp1_u:2090": " tathaiva ca kanīyāsaṃ taponirdhūtakalpaṣam /",
    "GP12kurmp1_u:2091": " anasūyā tathaivātrerjajñe putrānakalpaṣān // KūrmP_1,12.7 //",
    "GP12kurmp1_u:2092": " somaṃ durvāsasaṃ caiva dattātreyaṃ ca yoginam /",
    "GP12kurmp1_u:2093": " smṛtiścāṅgirasaḥ putrīrjajñe lakṣaṇasaṃyutāḥ // KūrmP_1,12.8 //",
    "GP12kurmp1_u:2094": " sinīvālīṃ kuhūṃ caiva rākāmanumatiṃ tathā /",
    "GP12kurmp1_u:2095": " prītyāṃ pulastyo bhagavān dattātrimasṛjat prabhuḥ // KūrmP_1,12.9 //",
    "GP12kurmp1_u:2096": " pūrvajanmani so 'gastyaḥ smṛtaḥ svāyaṃbhuve 'ntare /",
    "GP12kurmp1_u:2097": " vedabāhuṃ tathā kanyāṃ sannatiṃ nāma nāmataḥ // KūrmP_1,12.10 //",
    "GP12kurmp1_u:2098": " putrāṇāṃ ṣaṣṭisāhastraṃ saṃtatiḥ suṣuve kratoḥ /",
    "GP12kurmp1_u:2099": " te cordhvaretasaḥ sarve bālakhilyā iti smṛtāḥ // KūrmP_1,12.11 //",
    "GP12kurmp1_u:2100": " vasiṣṭhaśca tathorjāyāṃ saptaputrānajījanat /",
    "GP12kurmp1_u:2101": " kanyāṃ ca puṇḍarīkākṣāṃ sarveśobhāsamanvitām // KūrmP_1,12.12 //",
    "GP12kurmp1_u:2102": " rajohaścordhvabāhuśca savanaścānaghastathā /",
    "GP12kurmp1_u:2103": " sutapāḥ śukra ityete sapta putrā mahaujasaḥ // KūrmP_1,12.13 //",
    "GP12kurmp1_u:2104": " yo 'sau rudrātmako vahnirbrahmaṇastanayo dvijāḥ /",
    "GP12kurmp1_u:2105": " svāhā tasmāt sutān lebhe trīnudārān mahaujasaḥ // KūrmP_1,12.14 //",
    "GP12kurmp1_u:2106": " pāvakaḥ pavamānaśca śuciragniśca te trayaḥ /",
    "GP12kurmp1_u:2107": " nirmathyaḥ pavamānaḥ syād vaidyutaḥ pāvakaḥ smṛtaḥ // KūrmP_1,12.15 //",
    "GP12kurmp1_u:2108": " yaścāsau tapate sūryaḥ śuciragnistvasau smṛtaḥ /",
    "GP12kurmp1_u:2109": " teṣāṃ tu saṃtatāvanye catvāriṃśca pañca ca // KūrmP_1,12.16 //",
    "GP12kurmp1_u:2110": " pāvakaḥ pavamānaśca śucisteṣāṃ pitā ca yaḥ /",
    "GP12kurmp1_u:2111": " ete caikonapañcāśad vahnayaḥ parikīrtitaḥ // KūrmP_1,12.17 //",
    "GP12kurmp1_u:2112": " sarve tapasvinaḥ proktāḥ sarve yajñeṣu bhāginaḥ /",
    "GP12kurmp1_u:2113": " rudrātmakāḥ smṛtāḥ sarve tripuṇḍrāṅkitamastakāḥ // KūrmP_1,12.18 //",
    "GP12kurmp1_u:2114": " ayajvānaśca yajvānaḥ pitaro brahmaṇaḥ smṛtāḥ /",
    "GP12kurmp1_u:2115": " agniṣvāttā barhiṣado dvidhā teṣāṃ vyavasthitiḥ // KūrmP_1,12.19 //",
    "GP12kurmp1_u:2116": " tebhyaḥ svadhā sutāṃ jajñe menāṃ vaitaraṇīṃ tathā /",
    "GP12kurmp1_u:2117": " te ubhe brahmavādinyau yoginyau munisattamāḥ // KūrmP_1,12.20 //",
    "GP12kurmp1_u:2118": " asūta menā mainākaṃ krauñcaṃ tasyānujaṃ tathā /",
    "GP12kurmp1_u:2119": " gaṅgā himavato jajñe sarvalokaikapāvanī // KūrmP_1,12.21 //",
    "GP12kurmp1_u:2120": " svayogāgnibalād devīṃ lebhe putrīṃ maheśvarīṃ /",
    "GP12kurmp1_u:2121": " yathāvat kathitaṃ pūrvaṃ devyā māhātmyamuttamam // KūrmP_1,12.22 //",
    "GP12kurmp1_u:2122": " eṣā dakṣasya kanyānāṃ mayāpatyānusaṃtatiḥ /",
    "GP12kurmp1_u:2123": " vyākhyātā bhavatāmadya manoḥ sṛṣṭiṃ nibodhata // KūrmP_1,12.23 //",
    "GP12kurmp1_u:2124": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge dvādaśo 'dhyāyaḥ",
    "GP12kurmp1_u:2125": " sūta uvāca",
    "GP12kurmp1_u:2126": " priyavratottānapādau manoḥ svāyaṃbhuvasya tu /",
    "GP12kurmp1_u:2127": " dharmajñau sumahāvīryau śatarūpā vyajījanat // KūrmP_1,13.1 //",
    "GP12kurmp1_u:2128": " tatastūttānapādasya dhruvo nāma suto 'bhavat /",
    "GP12kurmp1_u:2129": " bhakto nārāyaṇe deve prāptavān sthānamuttamam // KūrmP_1,13.2 //",
    "GP12kurmp1_u:2130": " dhruvāt śliṣṭiñca bhavyaṃ ca bhāryā śambhurvyajāyata /",
    "GP12kurmp1_u:2131": " śliṣṭerādhatta succhāyā pañca putrānakalpaṣān // KūrmP_1,13.3 //",
    "GP12kurmp1_u:2132": " vasiṣṭhavacanād devī tapastaptvā suduścaram /",
    "GP12kurmp1_u:2133": " ārādhya puruṣaṃ viṣṇuṃ śālagrāme janārdanam // KūrmP_1,13.4 //",
    "GP12kurmp1_u:2134": " ripuṃ ripuñjayaṃ vipraṃ vṛkalaṃ vṛṣatejasam /",
    "GP12kurmp1_u:2135": " nārāyaṇaparān śuddhān svadharmaparipālakān // KūrmP_1,13.5 //",
    "GP12kurmp1_u:2136": " riporādhatta bṛhatī cakṣuṣaṃ sarvatejasam /",
    "GP12kurmp1_u:2137": " so 'jījanat puṣkariṇyāṃ vairaṇyāṃ cākṣuṣaṃ manum /",
    "GP12kurmp1_u:2138": " prajāpaterātmajāyāṃ vīraṇasya mahātmanaḥ // KūrmP_1,13.6 //",
    "GP12kurmp1_u:2139": " manorajāyanta daśa naḍvalāyāṃ mahaujasaḥ /",
    "GP12kurmp1_u:2140": " kanyāyāṃ sumahāvīryā vairājasya prajāpateḥ // KūrmP_1,13.7 //",
    "GP12kurmp1_u:2141": " ūruḥ pūruḥ śatadyumnastapasvī satyavāk śuciḥ /",
    "GP12kurmp1_u:2142": " agniṣṭudatirātraśca sudyumnaścābhimanyukaḥ // KūrmP_1,13.8 //",
    "GP12kurmp1_u:2143": " ūrorajanayat putrān ṣaḍāgneyī mahābalān /",
    "GP12kurmp1_u:2144": " aṅgaṃ sumanasaṃ svātiṃ kratumaṅgirasaṃ śivam // KūrmP_1,13.9 //",
    "GP12kurmp1_u:2145": " aṅgād veno 'bhavat paścād bainyo venādajāyata /",
    "GP12kurmp1_u:2146": " yo 'sau pṛthuriti khyātaḥ prajāpālo mahābalaḥ // KūrmP_1,13.10 //",
    "GP12kurmp1_u:2147": " yena dugdhā mahī pūrvaṃ prājānāṃ hitakāraṇāt /",
    "GP12kurmp1_u:2148": " niyogād brahmaṇaḥ sārdhaṃ devendreṇa mahaujasā // KūrmP_1,13.11 //",
    "GP12kurmp1_u:2149": " venaputrasya vitate purā paitāmahe makhe /",
    "GP12kurmp1_u:2150": " sūtaḥ paurāṇiko jajñe māyārūpaḥ svayaṃ hariḥ // KūrmP_1,13.12 //",
    "GP12kurmp1_u:2151": " pravaktā sarvaśāstrāṇāṃ dharmajño guṇavatsalaḥ /",
    "GP12kurmp1_u:2152": " taṃ māṃ nitta muniśreṣṭhāḥ pūrvodbhūtaṃ sanātanam // KūrmP_1,13.13 //",
    "GP12kurmp1_u:2153": " asmin manvantare vyāsaḥ kṛṣṇadvaipāyanaḥ svayam /",
    "GP12kurmp1_u:2154": " śrāvayāmāsa māṃ prītyā purāṇaṃ puruṣo hariḥ // KūrmP_1,13.14 //",
    "GP12kurmp1_u:2155": " madanvaye tu ye sūtāḥ saṃbhūtā vedavarjitāḥ /",
    "GP12kurmp1_u:2156": " teṣāṃ purāṇavaktṛtvaṃ vṛttirāsīdajājñayā // KūrmP_1,13.15 //",
    "GP12kurmp1_u:2157": " sa tu vainyaḥ pṛthurdhomān satyasaṃdho jitendriyaḥ /",
    "GP12kurmp1_u:2158": " sārvabhaumo mahātejāḥ svadharmaparipālakaḥ // KūrmP_1,13.16 //",
    "GP12kurmp1_u:2159": " tasya bālyāt prabhṛtyeva bhaktirnārāyaṇe 'bhavat /",
    "GP12kurmp1_u:2160": " govardhanagiriṃ prāpya tapastepe jitendriyaḥ // KūrmP_1,13.17 //",
    "GP12kurmp1_u:2161": " tapasā bhagavān prītaḥ śaṅkhacakragadādharaḥ /",
    "GP12kurmp1_u:2162": " āgatya devo rājānaṃ prāha dāmodaraḥ svayam // KūrmP_1,13.18 //",
    "GP12kurmp1_u:2163": " dhramikau rūpasaṃpannau sarvaśastrabhṛtāṃ varau /",
    "GP12kurmp1_u:2164": " matprasādādasaṃdigdhaṃ putrau tava bhaviṣyataḥ /",
    "GP12kurmp1_u:2165": " ekamuktvā hṛṣīkeśaḥ svakīyāṃ prakṛtiṃ gataḥ // KūrmP_1,13.19 //",
    "GP12kurmp1_u:2166": " vainyo 'pi vedavidhinā niścalāṃ bhaktimudvahan /",
    "GP12kurmp1_u:2167": " apālayat svakaṃ rājyaṃ nyāyena madhusūdane // KūrmP_1,13.20 //",
    "GP12kurmp1_u:2168": " acirādeva tanvaṅgo bhāryā tasya sucismitā /",
    "GP12kurmp1_u:2169": " khikhaṇḍanaṃ havirdhānamantardhānā vyajāyata // KūrmP_1,13.21 //",
    "GP12kurmp1_u:2170": " śikhaṇḍano 'bhavat putraḥ suśīla iti viśrutaḥ /",
    "GP12kurmp1_u:2171": " dhārmiko rūpasaṃpanno vedavedāṅgapāragaḥ // KūrmP_1,13.22 //",
    "GP12kurmp1_u:2172": " so 'dhītya vidhivad vedān dharmeṇa tapasi sthitaḥ /",
    "GP12kurmp1_u:2173": " matiṃ cakre bhāgyayogāt saṃnyāṃ prati dharmavit // KūrmP_1,13.23 //",
    "GP12kurmp1_u:2174": " sa kṛtvā tīrthasaṃsevāṃ svādhyāye tapasi sthitaḥ /",
    "GP12kurmp1_u:2175": " jagāma himavatpṛṣṭhaṃ kadācit siddhasevitam // KūrmP_1,13.24 //",
    "GP12kurmp1_u:2176": " tatra dharmapadaṃ nāma dharmasiddhipradaṃ vanam /",
    "GP12kurmp1_u:2177": " apaśyad yogināṃ gamyamagamyaṃ brahmavidviṣām // KūrmP_1,13.25 //",
    "GP12kurmp1_u:2178": " tatra mandākinī nāma supuṇyā vimalā nadī /",
    "GP12kurmp1_u:2179": " padmotpalavanopetā siddhāśramavibhūṣitā // KūrmP_1,13.26 //",
    "GP12kurmp1_u:2180": " sa tasyā dakṣiṇe tīre munīndrairyogibhirvṛtam /",
    "GP12kurmp1_u:2181": " supuṇyamāśramaṃ ramyamapaśyat prītisaṃyutaḥ // KūrmP_1,13.27 //",
    "GP12kurmp1_u:2182": " mandākinījale strātvā saṃtarpya pitṛdevatāḥ /",
    "GP12kurmp1_u:2183": " arcayitvā mahādevaṃ puṣpaiḥ padmotpalādibhiḥ // KūrmP_1,13.28 //",
    "GP12kurmp1_u:2184": " dhyātvārkaṃsaṃsthamīśānaṃ śirasyādhāya cāñjalim /",
    "GP12kurmp1_u:2185": " saṃprekṣamāṇo bhāsvantaṃ tuṣṭāva parameśvaram // KūrmP_1,13.29 //",
    "GP12kurmp1_u:2186": " rudrādhyāyena giriśaṃ rudrasya caritena ca /",
    "GP12kurmp1_u:2187": " anyaiśca vividhaiḥ stotraiḥ śāṃbhavairvedasaṃbhavaiḥ // KūrmP_1,13.30 //",
    "GP12kurmp1_u:2188": " athāsminnantare 'paśyat tamāyāntaṃ mahāmunim /",
    "GP12kurmp1_u:2189": " śvetāśvataranāmānaṃ mahāpāśupatottamam // KūrmP_1,13.31 //",
    "GP12kurmp1_u:2190": " bhasmasaṃdigdhasavāṅgaṃ kaupīnācchādanānvitam /",
    "GP12kurmp1_u:2191": " tapasā karṣitātmānaṃ śuklayajñopavītinam // KūrmP_1,13.32 //",
    "GP12kurmp1_u:2192": " samāpya saṃstavaṃ śaṃbhorānandāstrāvilekṣaṇaḥ /",
    "GP12kurmp1_u:2193": " vavande śirasā pādau prāñjalirvākyamabravīt // KūrmP_1,13.33 //",
    "GP12kurmp1_u:2194": " dhanyo 'smyanugṛhīto 'smi yanme sākṣānmunīśvaraḥ /",
    "GP12kurmp1_u:2195": " yogīśvaro 'dya bhagavān dṛṣṭo yogavidāṃ varaḥ // KūrmP_1,13.34 //",
    "GP12kurmp1_u:2196": " aho me sumahadbhāgyaṃ tapāṃsi saphalāni me /",
    "GP12kurmp1_u:2197": " kiṃ kariṣyāmi śiṣyo 'haṃ tava māṃ pālayānagha // KūrmP_1,13.35 //",
    "GP12kurmp1_u:2198": " so 'nugṛhyātha rājānaṃ suśīlaṃ śīlasaṃyutam /",
    "GP12kurmp1_u:2199": " śiṣyatve parijagrāha tapasā kṣīṇakalpaṣam // KūrmP_1,13.36 //",
    "GP12kurmp1_u:2200": " sāṃnyāsikaṃ vidhiṃ kṛtsnaṃ kārayitvā vicakṣaṇaḥ /",
    "GP12kurmp1_u:2201": " dadau tadaiśvaraṃ jñānaṃ svaśākhāvihitaṃ vratam // KūrmP_1,13.37 //",
    "GP12kurmp1_u:2202": " aśeṣavedasāraṃ tat paśupāśavimocanam /",
    "GP12kurmp1_u:2203": " antyāśramamiti khyātaṃ brahmādibhiranuṣṭhitam // KūrmP_1,13.38 //",
    "GP12kurmp1_u:2204": " uvāca śiṣyān saṃprekṣya ye tadāśramavāsinaḥ /",
    "GP12kurmp1_u:2205": " brāhmaṇān kṣatriyān vaiśyān brahmacaryaparāyaṇān // KūrmP_1,13.39 //",
    "GP12kurmp1_u:2206": " mayā pravartitāṃ śākhāmadhītyaiveha yoginaḥ /",
    "GP12kurmp1_u:2207": " samāsate mahādevaṃ dhyāyanto niṣkalaṃ śivam // KūrmP_1,13.40 //",
    "GP12kurmp1_u:2208": " iha devo mahādevo ramamāṇaḥ sahomayā /",
    "GP12kurmp1_u:2209": " adhyāste bhagavānīśo bhaktānāmanukampayā // KūrmP_1,13.41 //",
    "GP12kurmp1_u:2210": " ihāśeṣajagaddhātā purā nārāyaṇaḥ svayam /",
    "GP12kurmp1_u:2211": " ārādhayanmahādevaṃ lokānāṃ hitakāmyayā // KūrmP_1,13.42 //",
    "GP12kurmp1_u:2212": " ihaiva devamīśānaṃ devānāmapi daivatam /",
    "GP12kurmp1_u:2213": " ārādhya mahatīṃ siddhiṃ lebhire devadānavāḥ // KūrmP_1,13.43 //",
    "GP12kurmp1_u:2214": " ihaiva munayaḥ pūrvaṃ marīcyādyā maheśvaram /",
    "GP12kurmp1_u:2215": " dṛṣṭvā tapobalājjñānaṃ lebhire sārvakālikam // KūrmP_1,13.44 //",
    "GP12kurmp1_u:2216": " tasmāt tvamapi rājendra tapoyogasamanvitaḥ /",
    "GP12kurmp1_u:2217": " tiṣṭha nityaṃ mayā sārdhaṃ tataḥ siddhimavāpsyasi // KūrmP_1,13.45 //",
    "GP12kurmp1_u:2218": " evamābhāṣya viprendro devaṃ dhyātvā pinākinam /",
    "GP12kurmp1_u:2219": " ācacakṣe mahāmantraṃ yathāvat svārthasiddhaye // KūrmP_1,13.46 //",
    "GP12kurmp1_u:2220": " sarvapāpopaśamanaṃ vedasāraṃ vimuktidam /",
    "GP12kurmp1_u:2221": " agnirityādikaṃ puṇyamṛṣibhiḥ saṃpravartitam // KūrmP_1,13.47 //",
    "GP12kurmp1_u:2222": " so 'pi tadvacanād rājā suśīlaḥ śraddhayānvitaḥ /",
    "GP12kurmp1_u:2223": " sākṣāt pāśupato bhūtvā vedābhyāsarato 'bhavat // KūrmP_1,13.48 //",
    "GP12kurmp1_u:2224": " bhasmoddhūlitasarvāṅgaḥ kandamūlaphalāśanaḥ /",
    "GP12kurmp1_u:2225": " śānto dānto jitakrodhaḥ saṃnyāsavidhimāśritaḥ // KūrmP_1,13.49 //",
    "GP12kurmp1_u:2226": " havirdhānastathāgneyyāṃ janayāmāsa satsutam /",
    "GP12kurmp1_u:2227": " prācīnabarhiṣaṃ nāmnā dhanurvedasya pāragam // KūrmP_1,13.50 //",
    "GP12kurmp1_u:2228": " prācīnabarhirbhāgavān sarvaśastrabhṛtāṃ varaḥ /",
    "GP12kurmp1_u:2229": " samudratanayāyāṃ vai daśa putrānajījanat // KūrmP_1,13.51 //",
    "GP12kurmp1_u:2230": " pracetasaste vikhyātā rājānaḥ prathitaijasaḥ /",
    "GP12kurmp1_u:2231": " adhītavantaḥ svaṃ vedaṃ nārāyaṇaparāyaṇāḥ // KūrmP_1,13.52 //",
    "GP12kurmp1_u:2232": " daśabhyastu pracetobhyo māriṣāyāṃ prajāpatiḥ /",
    "GP12kurmp1_u:2233": " dakṣo jajñe mahābhāgo yaḥ pūrvaṃ brahmaṇaḥ sutaḥ // KūrmP_1,13.53 //",
    "GP12kurmp1_u:2234": " sa tu dakṣo maheśena rudreṇa saha dhīmatā /",
    "GP12kurmp1_u:2235": " kṛtvā vivādaṃ rudreṇa śaptaḥ prācetaso 'bhavat // KūrmP_1,13.54 //",
    "GP12kurmp1_u:2236": " samāyāntaṃ mahādevo dakṣaṃ devyā gṛhaṃ haraḥ /",
    "GP12kurmp1_u:2237": " dṛṣṭvā yathocitāṃ pūjāṃ dakṣāya pradadau svayam // KūrmP_1,13.55 //",
    "GP12kurmp1_u:2238": " tadā vai tamasāviṣṭaḥ so 'dikāṃ brahmaṇaḥ sutaḥ /",
    "GP12kurmp1_u:2239": " pūjāmanarhāmanvicchan jagāma kupito gṛham // KūrmP_1,13.56 //",
    "GP12kurmp1_u:2240": " kadācit svagṛhaṃ prāptāṃ satīṃ dakṣaḥ sudurmanāḥ /",
    "GP12kurmp1_u:2241": " bhartrā saha vinindyaināṃ bhartsayāmasā vai ruṣā // KūrmP_1,13.57 //",
    "GP12kurmp1_u:2242": " anye jāmātaraḥ śreṣṭhā bhartustava pinākinaḥ /",
    "GP12kurmp1_u:2243": " tvamapyasatsutāsmākaṃ gṛhād gaccha yathāgatam // KūrmP_1,13.58 //",
    "GP12kurmp1_u:2244": " tasya tadvākyamākarṇya sā devī śaṅkarapriyā /",
    "GP12kurmp1_u:2245": " vinindya pitaraṃ dakṣaṃ dadāhātmānamātmanā // KūrmP_1,13.59 //",
    "GP12kurmp1_u:2246": " praṇamya paśubhartāraṃ bhartāraṃ kṛttivāsasam /",
    "GP12kurmp1_u:2247": " himavadduhitā sābhūt tapasā tasya toṣitā // KūrmP_1,13.60 //",
    "GP12kurmp1_u:2248": " jñātvā tadbhāgavān rudraḥ prapannārtiharo haraḥ /",
    "GP12kurmp1_u:2249": " śaśāpa dakṣaṃ kupitaḥ samāgatyātha tadgṛham // KūrmP_1,13.61 //",
    "GP12kurmp1_u:2250": " tyaktvā dehamimaṃ brahman kṣatriyāṇāṃ kulodbhavaḥ /",
    "GP12kurmp1_u:2251": " svasyāṃ sutāyāṃ mūḍhātmā putramutpādayiṣyasi // KūrmP_1,13.62 //",
    "GP12kurmp1_u:2252": " evamuktvā mahādevo yayau kālāsaparvatam /",
    "GP12kurmp1_u:2253": " svāyaṃbhuvo 'pi kālena dakṣaḥ prācetaso 'bhavat // KūrmP_1,13.63 //",
    "GP12kurmp1_u:2254": " etad vaḥ kathitaṃ sarvaṃ manoḥ svāyaṃbhuvasya tu /",
    "GP12kurmp1_u:2255": " visargaṃ dakṣaparyantaṃ śṛṇvatāṃ pāpanāśanam // KūrmP_1,13.64 //",
    "GP12kurmp1_u:2256": " iti śrīkūrmapurāṇe ṣaṭmāhastryāṃ saṃhitāyāṃ pūrvavibhāge trayodaśo 'dhyāyaḥ",
    "GP12kurmp1_u:2257": " naimiṣīyā ūcuḥ",
    "GP12kurmp1_u:2258": " devānāṃ dānavānāṃ ca gandharvoragarakṣasām /",
    "GP12kurmp1_u:2259": " utpattiṃ vistarāt sūta brūhi vaivasvate 'ntare // KūrmP_1,14.1 //",
    "GP12kurmp1_u:2260": " sa śaptaḥ śaṃbhunā pūrvaṃ dakṣaḥ prācetaso nṛpaḥ /",
    "GP12kurmp1_u:2261": " kimakārṣonmahābuddhe śrotumicchāma sāṃpratam // KūrmP_1,14.2 //",
    "GP12kurmp1_u:2262": " sūta uvāca",
    "GP12kurmp1_u:2263": " vakṣye nārāyaṇenoktaṃ pūrvakalpānuṣaṅgikam /",
    "GP12kurmp1_u:2264": " trikālabaddhaṃ pāpaghnaṃ prajāsargasya vistaram // KūrmP_1,14.3 //",
    "GP12kurmp1_u:2265": " sa śaptaḥ śaṃbhunā pūrvaṃ dakṣaḥ prācetaso nṛpaḥ /",
    "GP12kurmp1_u:2266": " vinindya pūrvavaireṇa gaṅgādvare 'yajad bhavam // KūrmP_1,14.4 //",
    "GP12kurmp1_u:2267": " devāśca sarve bhāgārthamāhūtā viṣṇunā saha /",
    "GP12kurmp1_u:2268": " sahaiva munibhiḥ sarvairāgatā munipuṅgavāḥ // KūrmP_1,14.5 //",
    "GP12kurmp1_u:2269": " dṛṣṭvā devakulaṃ kṛtsnaṃ śaṅkareṇa vināgatam /",
    "GP12kurmp1_u:2270": " dadhīco nāma viprarṣiḥ prācetasamathābravīt // KūrmP_1,14.6 //",
    "GP12kurmp1_u:2271": " dadhīca uvāca",
    "GP12kurmp1_u:2272": " brahmādayaḥ piśācāntā yasyājñānuvidhāyinaḥ /",
    "GP12kurmp1_u:2273": " sa devaḥ sāṃprataṃ rudro vidhinā kiṃ na pūjyate // KūrmP_1,14.7 //",
    "GP12kurmp1_u:2274": " dakṣa uvāca",
    "GP12kurmp1_u:2275": " sarveṣveva hi yajñeṣu na bhāgaḥ parikalpitaḥ /",
    "GP12kurmp1_u:2276": " na mantrā bhāryayā sārdhaṃ śaṅkarasyeti nejyate // KūrmP_1,14.8 //",
    "GP12kurmp1_u:2277": " vihasya dakṣaṃ kupito vacaḥ prāha mahāmuniḥ /",
    "GP12kurmp1_u:2278": " śṛṇvatāṃ sarvadevānāṃ sarvajñānamayaḥ svayam // KūrmP_1,14.9 //",
    "GP12kurmp1_u:2279": " dadhīca uvāca",
    "GP12kurmp1_u:2280": " yataḥ pravṛttirviśveṣāṃ yaścāsya parameśvaraḥ /",
    "GP12kurmp1_u:2281": " saṃpūjyate sarvayajñairviditvā kila śaṅkaraḥ // KūrmP_1,14.10 //",
    "GP12kurmp1_u:2282": " na hyaṃ śaṅkaro rudraḥ saṃhartā tāmaso haraḥ /",
    "GP12kurmp1_u:2283": " nagnaḥ kapālī vikṛto viśvātmā nopapadyate // KūrmP_1,14.11 //",
    "GP12kurmp1_u:2284": " īśvaro hi jagatstraṣṭā prabhurnārāyaṇaḥ svarāṭ /",
    "GP12kurmp1_u:2285": " sattvātmako 'sau bhagavānijyate sarvakarmasu // KūrmP_1,14.12 //",
    "GP12kurmp1_u:2286": " dadhīca uvāca",
    "GP12kurmp1_u:2287": " kiṃ tvayā bhagavāneṣa sahastrāṃśurna dṛśyate /",
    "GP12kurmp1_u:2288": " sarvalokaikasaṃhartā kālātmā parameśvaraḥ // KūrmP_1,14.13 //",
    "GP12kurmp1_u:2289": " yaṃ gṛṇantīha vidvāṃso dhārmikā brahmavādinaḥ /",
    "GP12kurmp1_u:2290": " so 'yaṃ sākṣī tīvrarociḥ kālātmā śāṅkarītanuḥ // KūrmP_1,14.14 //",
    "GP12kurmp1_u:2291": " eṣa rudro mahādevaḥ kaparde ca ghṛṇī haraḥ /",
    "GP12kurmp1_u:2292": " ādityo bhagavān sūryo nīlagrīvo vilohitaḥ // KūrmP_1,14.15 //",
    "GP12kurmp1_u:2293": " saṃstūyate sahastrāṃśuḥ sāmagādhvaryuhotṛbhiḥ /",
    "GP12kurmp1_u:2294": " paśyainaṃ viśvakarmāṇaṃ rudramūrti trayīmayam // KūrmP_1,14.16 //",
    "GP12kurmp1_u:2295": " dakṣa uvāca",
    "GP12kurmp1_u:2296": " ya ete dvādaśādityā āgatā yajñabhāginaḥ /",
    "GP12kurmp1_u:2297": " sarve sūryā iti jñeyā na hyānyo vidyate raviḥ // KūrmP_1,14.17 //",
    "GP12kurmp1_u:2298": " evamukte tu munayaḥ samāyātā didṛkṣavaḥ /",
    "GP12kurmp1_u:2299": " bāḍhamityabruvan vākyaṃ tasya sāhāyyakāriṇaḥ // KūrmP_1,14.18 //",
    "GP12kurmp1_u:2300": " tamasāviṣṭamanaso na paśyanti vṛṣadhvajam /",
    "GP12kurmp1_u:2301": " sahastraśo 'tha śataśo bhūya eva vinindyate // KūrmP_1,14.19 //",
    "GP12kurmp1_u:2302": " nindanto vaidikān mantrān sarvabhūtapatiṃ haram /",
    "GP12kurmp1_u:2303": " apūjayan dakṣavākyaṃ mohitā viṣṇumāyayā // KūrmP_1,14.20 //",
    "GP12kurmp1_u:2304": " devāśca sarve bhāgārthamāgatā vāsavādayaḥ /",
    "GP12kurmp1_u:2305": " nāpaśyan devamīśānamṛte nārāyaṇaṃ harim // KūrmP_1,14.21 //",
    "GP12kurmp1_u:2306": " hiraṇyagarbho bhagavān brahmā brahmavidāṃ varaḥ /",
    "GP12kurmp1_u:2307": " paśyatāmeva sarveṣāṃ kṣaṇādantaradhīyata // KūrmP_1,14.22 //",
    "GP12kurmp1_u:2308": " antarhite bhagavati dakṣo nārāyaṇaṃ harim /",
    "GP12kurmp1_u:2309": " rakṣakaṃ jagatāṃ devaṃ jagāma śaraṇaṃ svayam // KūrmP_1,14.23 //",
    "GP12kurmp1_u:2310": " pravartayāmāsa ca taṃ yajñaṃ dakṣo 'tha nirbhayaḥ /",
    "GP12kurmp1_u:2311": " rakṣate bhagavān viṣṇuḥ śaraṇāgatarakṣakaḥ // KūrmP_1,14.24 //",
    "GP12kurmp1_u:2312": " punaḥ prāha ca taṃ dakṣaṃ dadhīco bhagavānṛṣiḥ /",
    "GP12kurmp1_u:2313": " saṃprekṣyarṣigaṇān devān sarvān vai brahmavidviṣaḥ // KūrmP_1,14.25 //",
    "GP12kurmp1_u:2314": " apūjyapūjane caiva pūjyānāṃ cāpyapūjane /",
    "GP12kurmp1_u:2315": " naraḥ pāpamavāpnoti mahad vai nātra saṃśayaḥ // KūrmP_1,14.26 //",
    "GP12kurmp1_u:2316": " asatāṃ pragraho yatra satāṃ caiva vimānanā /",
    "GP12kurmp1_u:2317": " daṇḍo devakṛtastatra sadyaḥ patati dāruṇaḥ // KūrmP_1,14.27 //",
    "GP12kurmp1_u:2318": " evamuktvā tu viprarṣiḥ śaśāpeśvaravidviṣaḥ /",
    "GP12kurmp1_u:2319": " samāgatān brāhmaṇāṃstān dakṣasāhāyyakāriṇaḥ // KūrmP_1,14.28 //",
    "GP12kurmp1_u:2320": " yasmād bahiṣkṛtā vedā bhavadbhiḥ parameśvaraḥ /",
    "GP12kurmp1_u:2321": " vinindito mahādevaḥ śaṅkaro lokavanditaḥ // KūrmP_1,14.29 //",
    "GP12kurmp1_u:2322": " bhaviṣyadhvaṃ trayībāhyāḥ sarve 'pīśvaravidviṣaḥ /",
    "GP12kurmp1_u:2323": " nindanto hyaiśvaraṃ mārgaṃ kuśāstrāsaktamānasāḥ // KūrmP_1,14.30 //",
    "GP12kurmp1_u:2324": " mithyādhītasamācārā mithyājñānapralāpinaḥ /",
    "GP12kurmp1_u:2325": " prāpya ghoraṃ kaliyugaṃ kalijaiḥ kila pīḍitāḥ // KūrmP_1,14.31 //",
    "GP12kurmp1_u:2326": " tyaktvā tapobalaṃ kṛtsnaṃ gacchadhvaṃ narakān punaḥ /",
    "GP12kurmp1_u:2327": " bhaviṣyati hṛṣīkeśaḥ svāśrito 'pi parāṅmukhaḥ // KūrmP_1,14.32 //",
    "GP12kurmp1_u:2328": " evamuktvā tu viprarṣirvirarāma taponidhiḥ /",
    "GP12kurmp1_u:2329": " jagāma manasā rudramaśeṣāghavināśanam // KūrmP_1,14.33 //",
    "GP12kurmp1_u:2330": " etasminnantare devī mahādevaṃ maheśvaram /",
    "GP12kurmp1_u:2331": " patiṃ paśupatiṃ devaṃ jñātvaitat prāha sarvadṛk // KūrmP_1,14.34 //",
    "GP12kurmp1_u:2332": " devyuvāca",
    "GP12kurmp1_u:2333": " dakṣo yajñena yajate pitā me pūrvajanmani /",
    "GP12kurmp1_u:2334": " vinindya bhavato bhāvamātmānaṃ cāpi śaṅkara // KūrmP_1,14.35 //",
    "GP12kurmp1_u:2335": " devāḥ saharṣibhiścāsaṃstatra sāhāyyakāriṇaḥ /",
    "GP12kurmp1_u:2336": " vināśayāśu taṃ yajñaṃ varamekaṃ vṛṇomyaham // KūrmP_1,14.36 //",
    "GP12kurmp1_u:2337": " evaṃ vijñāpito devyā devo devavaraḥ prabhuḥ /",
    "GP12kurmp1_u:2338": " sasarja sahasā rudraṃ dakṣayajñajighāṃsayā // KūrmP_1,14.37 //",
    "GP12kurmp1_u:2339": " sahastraśīrṣapādaṃ ca sahastrākṣaṃ mahābhujam /",
    "GP12kurmp1_u:2340": " sahastrapāṇiṃ durdharṣaṃ yugāntānalasannibham // KūrmP_1,14.38 //",
    "GP12kurmp1_u:2341": " daṃṣṭrākarālaṃ duṣprekṣyaṃ śaṅkhacakragadādharam /",
    "GP12kurmp1_u:2342": " daṇḍahastaṃ mahānādaṃ śārṅgiṇaṃ bhūtibhūṣaṇam // KūrmP_1,14.39 //",
    "GP12kurmp1_u:2343": " vīrabhadra iti khyātaṃ devadevasamanvitam /",
    "GP12kurmp1_u:2344": " sa jātamātro deveśamupatasthe kṛtāñjaliḥ // KūrmP_1,14.40 //",
    "GP12kurmp1_u:2345": " tamāha dakṣasya makhaṃ vināśaya śivostviti /",
    "GP12kurmp1_u:2346": " vinindya māṃ sa yajate gaṅgādvāre gaṇeśvara // KūrmP_1,14.41 //",
    "GP12kurmp1_u:2347": " tato bandhuprayuktena siṃhenaikena līlayā /",
    "GP12kurmp1_u:2348": " vīrabhadreṇa dakṣasya vināśamagamat kratuḥ // KūrmP_1,14.42 //",
    "GP12kurmp1_u:2349": " manyunā comayā sṛṣṭā bhadrakālī maheśvarī /",
    "GP12kurmp1_u:2350": " tayā ca sārdhaṃ vṛṣabhaṃ samāruhya yayau gaṇaḥ // KūrmP_1,14.43 //",
    "GP12kurmp1_u:2351": " anye sahastraśo rudrā nisṛṣṭāstena dhīmatā /",
    "GP12kurmp1_u:2352": " romajā iti vikhyātāstasya sāhāyyakāriṇaḥ // KūrmP_1,14.44 //",
    "GP12kurmp1_u:2353": " śūlaśaktigadāhastāṣṭaṅkopalakarāstathā /",
    "GP12kurmp1_u:2354": " kālāgnirudrasaṃkāśā nādayanto diśo daśa // KūrmP_1,14.45 //",
    "GP12kurmp1_u:2355": " sarve vṛṣāsanārūḍhāḥ sabhāryāścātibhīṣaṇāḥ /",
    "GP12kurmp1_u:2356": " samāvṛtya gaṇaśreṣṭhaṃ yayurdakṣamakhaṃ prati // KūrmP_1,14.46 //",
    "GP12kurmp1_u:2357": " sarve śaṃprāpya taṃ deśaṃ gaṅgādvāramiti śrutam /",
    "GP12kurmp1_u:2358": " dadṛśuryajñadeśaṃ taṃ dakṣasyāmitatejasaḥ // KūrmP_1,14.47 //",
    "GP12kurmp1_u:2359": " devāṅganāsahastrāḍhyamapsarogītanāditam /",
    "GP12kurmp1_u:2360": " vīṇāveṇuninādāḍhyaṃ vedavādābhināditam // KūrmP_1,14.48 //",
    "GP12kurmp1_u:2361": " dṛṣṭvā saharṣibhirdevaiḥ samāsīnaṃ prajāpatim /",
    "GP12kurmp1_u:2362": " uvāca bhadrayā rudrairvorabhadraḥ smayanniva // KūrmP_1,14.49 //",
    "GP12kurmp1_u:2363": " vayaṃ hyanucarāḥ sarve śarvasyāmitatejasaḥ /",
    "GP12kurmp1_u:2364": " bhāgābhilapsayā prāptā bhāgān yacchadhvamīpsitān // KūrmP_1,14.50 //",
    "GP12kurmp1_u:2365": " atha cet kasyacidiyamājñā munisurottamāḥ /",
    "GP12kurmp1_u:2366": " bhāgo bhavadbhyo deyastu nāsmabhyamiti kathyatām /",
    "GP12kurmp1_u:2367": " taṃ brūtājñāpayati yo vetsyāmo hi vayaṃ tataḥ // KūrmP_1,14.51 //",
    "GP12kurmp1_u:2368": " evamuktā gaṇeśena prajāpatipuraḥ sarāḥ /",
    "GP12kurmp1_u:2369": " devā ūcuryajñabhāge na ca mantrā iti prabhum // KūrmP_1,14.52 //",
    "GP12kurmp1_u:2370": " mantrā ūcuḥ surān yūyaṃ tamopahatacetasaḥ /",
    "GP12kurmp1_u:2371": " ye nādhvarasya rājānaṃ pūjayadhvaṃ maheśvaram // KūrmP_1,14.53 //",
    "GP12kurmp1_u:2372": " īśvaraḥ sarvabhūtānāṃ sarvabhūtatanurharaḥ /",
    "GP12kurmp1_u:2373": " pūjyate sarvayajñeṣu sarvābhyudasiddhidaḥ // KūrmP_1,14.54 //",
    "GP12kurmp1_u:2374": " evamuktā apīśānaṃ māyayā naṣṭacetasaḥ /",
    "GP12kurmp1_u:2375": " na menire yayurmantrā devān muktvā svamālayam // KūrmP_1,14.55 //",
    "GP12kurmp1_u:2376": " tataḥ sa rudro bhagavān sabhāryaḥ sagaṇeśvaraḥ /",
    "GP12kurmp1_u:2377": " spṛśan karābhyāṃ brahmarṣi dadhīcaṃ prāha devatāḥ // KūrmP_1,14.56 //",
    "GP12kurmp1_u:2378": " mantrāḥ pramāṇaṃ na kṛtā yuṣmābhirbalagarvitaiḥ /",
    "GP12kurmp1_u:2379": " yasmāt prasahya tasmād vo nāśayāmyadya garvitam // KūrmP_1,14.57 //",
    "GP12kurmp1_u:2380": " ityuktvā yajñaśālāṃ tāṃ dadāha gaṇapuṅgavaḥ /",
    "GP12kurmp1_u:2381": " gaṇeśvarāśca saṃkruddhā yūpānutpāṭya cikṣipuḥ // KūrmP_1,14.58 //",
    "GP12kurmp1_u:2382": " prastotrā saha hotrā ca aśvaṃ caiva gaṇeśvarāḥ /",
    "GP12kurmp1_u:2383": " gṛhītvā bhīṣaṇāḥ sarve gaṅgāstrotasi cikṣipuḥ // KūrmP_1,14.59 //",
    "GP12kurmp1_u:2384": " vīrabhadro 'pi dīptātmā śakrasyodyacchataḥ karam /",
    "GP12kurmp1_u:2385": " vyaṣṭambhayadadīnātmā tathānyeṣāṃ divaukasām // KūrmP_1,14.60 //",
    "GP12kurmp1_u:2386": " bhagasya netre cotpāṭya karajāgreṇa līlayā /",
    "GP12kurmp1_u:2387": " nihatya muṣṭinā dantān pūṣṇaścaivamapātayat // KūrmP_1,14.61 //",
    "GP12kurmp1_u:2388": " tathā candramasaṃ devaṃ pādāṅguṣṭhena līlayā /",
    "GP12kurmp1_u:2389": " dharṣayāmāsa balavān smayamāno gaṇeśvaraḥ // KūrmP_1,14.62 //",
    "GP12kurmp1_u:2390": " vahnerhastadvayaṃ chittvā jihvāmutpāṭya līlayā /",
    "GP12kurmp1_u:2391": " jaghāna mūrdhni pādena munīnapi munīśvarāḥ // KūrmP_1,14.63 //",
    "GP12kurmp1_u:2392": " tathā viṣṇuṃ saharuḍaṃ samāyāntaṃ mahābalaḥ /",
    "GP12kurmp1_u:2393": " vivyādha niśetairbāṇaiḥ stambhayitvā sudarśanam // KūrmP_1,14.64 //",
    "GP12kurmp1_u:2394": " samālokya mahābāhurāgatya garuḍo gaṇam /",
    "GP12kurmp1_u:2395": " jaghāna pakṣaiḥ sahasā nanādāmbunidhiryathā // KūrmP_1,14.65 //",
    "GP12kurmp1_u:2396": " tataḥ sahastraśo bhadraḥ sasarja garuḍān svayam /",
    "GP12kurmp1_u:2397": " vainateyādabhyadhikān garuḍaṃ te pradudruvuḥ // KūrmP_1,14.66 //",
    "GP12kurmp1_u:2398": " tān dṛṣṭvā garuḍo dhīmān palāyata mahājavaḥ /",
    "GP12kurmp1_u:2399": " visṛjya mādhavaṃ vegāt tadadbhutamivābhavat // KūrmP_1,14.67 //",
    "GP12kurmp1_u:2400": " antarhite vainateye bhagavān padmasaṃbhavaḥ /",
    "GP12kurmp1_u:2401": " āgatya vārayāmāsa vīrabhadraṃ ca keśavam // KūrmP_1,14.68 //",
    "GP12kurmp1_u:2402": " prasādayāmāsa ca taṃ gauravāt parameṣṭhinaḥ /",
    "GP12kurmp1_u:2403": " saṃstūya bhagavānīśaḥ sāmbastatrāgamat svayam // KūrmP_1,14.69 //",
    "GP12kurmp1_u:2404": " vīkṣya devādhidevaṃ taṃ sāmbaṃ sarvagaṇairvṛtam /",
    "GP12kurmp1_u:2405": " tuṣṭāva bhagavān brahmā dakṣaḥ sarve divaukasaḥ // KūrmP_1,14.70 //",
    "GP12kurmp1_u:2406": " viśeṣāt pārvatīṃ devīmīśvarārdhaśarīriṇīm /",
    "GP12kurmp1_u:2407": " stotrairnānāvidhairdakṣaḥ praṇamya ca kṛtāñjaliḥ // KūrmP_1,14.71 //",
    "GP12kurmp1_u:2408": " tato bhagavatī devī prahasantī maheśvaram /",
    "GP12kurmp1_u:2409": " prasannamānasā rudraṃ vacaḥ prāha ghṛṇānidhiḥ // KūrmP_1,14.72 //",
    "GP12kurmp1_u:2410": " tvameva jagataḥ straṣṭā śāsitā caiva rakṣakaḥ /",
    "GP12kurmp1_u:2411": " anugrāhyo bhagavatā dakṣaścāpi divaukasaḥ // KūrmP_1,14.73 //",
    "GP12kurmp1_u:2412": " tataḥ prahasya bhagavān kaparde nīlalohitaḥ /",
    "GP12kurmp1_u:2413": " uvāca praṇatān devān prācetasamatho haraḥ // KūrmP_1,14.74 //",
    "GP12kurmp1_u:2414": " gacchadhvaṃ devatāḥ sarvāḥ prasanno bhavatāmaham /",
    "GP12kurmp1_u:2415": " saṃpūjyaḥ sarvayajñeṣu na nindyo 'haṃ viśeṣataḥ // KūrmP_1,14.75 //",
    "GP12kurmp1_u:2416": " tvaṃ cāpi śṛṇu me dakṣa vacanaṃ sarvarakṣaṇam /",
    "GP12kurmp1_u:2417": " tyaktvā lokaiṣaṇāmetāṃ madbhakto bhava yatnataḥ // KūrmP_1,14.76 //",
    "GP12kurmp1_u:2418": " bhaviṣyasi gaṇeśānaḥ kalpānte 'nugrahānmama /",
    "GP12kurmp1_u:2419": " tāvat tiṣṭha mamādeśāt svādhikāreṣu nirvṛtaḥ // KūrmP_1,14.77 //",
    "GP12kurmp1_u:2420": " evamuktvā sa bhagavān sapatnīkaḥ sahānugaḥ /",
    "GP12kurmp1_u:2421": " adarśanamanuprāpto dakṣasyāmitatejasaḥ // KūrmP_1,14.78 //",
    "GP12kurmp1_u:2422": " antarhite mahādeve śaṅkare padmasaṃbhavaḥ /",
    "GP12kurmp1_u:2423": " vyājahāra svayaṃ dakṣamaśeṣajagato hitam // KūrmP_1,14.79 //",
    "GP12kurmp1_u:2424": " brahmovāca",
    "GP12kurmp1_u:2425": " kiṃ tavāpagato mohaḥ prasanne vṛṣabhadhvaje /",
    "GP12kurmp1_u:2426": " yadācaṣṭa svayaṃ devaḥ pālayaitadatandritaḥ // KūrmP_1,14.80 //",
    "GP12kurmp1_u:2427": " sarveṣāmeva bhūtānāṃ hṛdyeṣa vasatīśvaraḥ /",
    "GP12kurmp1_u:2428": " paśyantyenaṃ brahmabhūtā vidvāṃso vedavādinaḥ // KūrmP_1,14.81 //",
    "GP12kurmp1_u:2429": " sa ātmā sarvabhūtānāṃ sa bījaṃ paramā gatiḥ /",
    "GP12kurmp1_u:2430": " stūyate vaidikairmantrairdevadevo maheśvaraḥ // KūrmP_1,14.82 //",
    "GP12kurmp1_u:2431": " tamarcayati yo rudraṃ svātmanyekaṃ sanātanam /",
    "GP12kurmp1_u:2432": " cetasā bhāvayuktena sa yāti paramaṃ padam // KūrmP_1,14.83 //",
    "GP12kurmp1_u:2433": " tasmādanādimadhyāntaṃ vijñāya parameśvaram /",
    "GP12kurmp1_u:2434": " karmaṇā manasā vācā samārādhaya yatnataḥ // KūrmP_1,14.84 //",
    "GP12kurmp1_u:2435": " yatnāt parihareśasya nindāmātmavināśanīm /",
    "GP12kurmp1_u:2436": " bhavanti sarvadoṣāya nindakasya kriyā yataḥ // KūrmP_1,14.85 //",
    "GP12kurmp1_u:2437": " yastavaiṣa mahāyogī rakṣako viṣṇuravyayaḥ /",
    "GP12kurmp1_u:2438": " sa devadevo bhagavān mahādevo na saṃśayaḥ // KūrmP_1,14.86 //",
    "GP12kurmp1_u:2439": " manyante ye jagadyoniṃ vibhinnaṃ viṣṇumīśvarāt /",
    "GP12kurmp1_u:2440": " mohādavedaniṣṭhatvāt te yānti narakaṃ narāḥ // KūrmP_1,14.87 //",
    "GP12kurmp1_u:2441": " vedānuvartino rudraṃ devaṃ nārāyaṇaṃ tathā /",
    "GP12kurmp1_u:2442": " ekībhāvena paśyanti muktibhājo bhavanti te // KūrmP_1,14.88 //",
    "GP12kurmp1_u:2443": " yo viṣṇuḥ sa svayaṃ rudro yo rudraḥ sa janārdanaḥ /",
    "GP12kurmp1_u:2444": " iti matvā yajed devaṃ sa yāti paramāṃ gatim // KūrmP_1,14.89 //",
    "GP12kurmp1_u:2445": " sṛjatyetajjagat sarvaṃ viṣṇustat paśyatīśvaraḥ /",
    "GP12kurmp1_u:2446": " itthaṃ jagat sarvamidaṃ rudranārāyaṇodbhavam // KūrmP_1,14.90 //",
    "GP12kurmp1_u:2447": " tasmāt tyaktvā harernindāṃ viṣṇāvapi samāhitaḥ /",
    "GP12kurmp1_u:2448": " samāśrayenmahādevaṃ śaraṇyaṃ brahmavādinām // KūrmP_1,14.91 //",
    "GP12kurmp1_u:2449": " upaśrutyātha vacanaṃ viriñcasya prajāpatiḥ /",
    "GP12kurmp1_u:2450": " jagāma śaraṇaṃ devaṃ gopatiṃ kṛttivāsasam // KūrmP_1,14.92 //",
    "GP12kurmp1_u:2451": " ye 'nye śāpāgninirdagdhā dadhīcasya maharṣayaḥ /",
    "GP12kurmp1_u:2452": " dviṣanto mohitā devaṃ saṃbabhūvuḥ kaliṣvatha // KūrmP_1,14.93 //",
    "GP12kurmp1_u:2453": " tyaktvā tapobalaṃ kṛtsnaṃ viprāṇāṃ kulasaṃbhavāḥ /",
    "GP12kurmp1_u:2454": " pūrvasaṃskāramahātmyād brahmaṇo vacanādiha // KūrmP_1,14.94 //",
    "GP12kurmp1_u:2455": " muktaśāpāstataḥ sarve kalpānte rauravādiṣu /",
    "GP12kurmp1_u:2456": " nipātyamānāḥ kālena saṃprāpyādityavarcasam /",
    "GP12kurmp1_u:2457": " brahmāṇaṃ jagatāmīśamanujñātāḥ svayaṃbhuvā // KūrmP_1,14.95 //",
    "GP12kurmp1_u:2458": " samārādhya tapoyogādīśānaṃ tridaśādhipam /",
    "GP12kurmp1_u:2459": " bhaviṣyanti yathā pūrvaṃ śaṅkarasya prasādataḥ // KūrmP_1,14.96 //",
    "GP12kurmp1_u:2460": " etad vaḥ kathitaṃ sarvaṃ dakṣayajñaniṣūdanam /",
    "GP12kurmp1_u:2461": " śṛṇudhvaṃ dakṣaputrīṇāṃ sarvāsāṃ caiva saṃtatim // KūrmP_1,14.97 //",
    "GP12kurmp1_u:2462": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge caturdaśo 'dhyāyaḥ",
    "GP12kurmp1_u:2463": " sūta uvāca",
    "GP12kurmp1_u:2464": " prajāḥ sṛjeti vyādiṣṭaḥ pūrvaṃ dakṣaḥ svayaṃbhuvā /",
    "GP12kurmp1_u:2465": " sasarja devān gandharvān ṛṣīṃścaivāsuroragān // KūrmP_1,15.1 //",
    "GP12kurmp1_u:2466": " yadāsya sṛjamānasya na vyavardhanta tāḥ prajāḥ /",
    "GP12kurmp1_u:2467": " tadā sasarja bhūtāni maithunenaiva dharmataḥ // KūrmP_1,15.2 //",
    "GP12kurmp1_u:2468": " asiknyāṃ janayāmāsa vīraṇasya prajāpateḥ /",
    "GP12kurmp1_u:2469": " sutāyāṃ dharmayuktāyāṃ putrāṇāṃ tu sahastrakam // KūrmP_1,15.3 //",
    "GP12kurmp1_u:2470": " teṣu putreṣu naṣṭeṣu māyayā nāradasya saḥ /",
    "GP12kurmp1_u:2471": " ṣaṣṭiṃ dakṣo 'sṛjat kanyā vairaṇyāṃ vai prajāpatiḥ // KūrmP_1,15.4 //",
    "GP12kurmp1_u:2472": " dadau sa daśa dharmāya kaśyapāya trayodaśa /",
    "GP12kurmp1_u:2473": " viṃśat sapta ca somāya catastro 'riṣṭanemine // KūrmP_1,15.5 //",
    "GP12kurmp1_u:2474": " dve caiva bahuputrāya dve kṛśāśvāya dhīmate /",
    "GP12kurmp1_u:2475": " dve caivāṅgirase tadvat tāsāṃ vakṣye 'tha nistaram // KūrmP_1,15.6 //",
    "GP12kurmp1_u:2476": " arundhatī vasurjāmī lambā bhānurmarutvatī /",
    "GP12kurmp1_u:2477": " saṃkalpā ca muhūrtā ca sādhyā viśvā ca bhāminī // KūrmP_1,15.7 //",
    "GP12kurmp1_u:2478": " dharmapatnyo daśa tvetāstāsāṃ putrān nibodhata /",
    "GP12kurmp1_u:2479": " viśvāyā viśvadevāstu sādhyā sādhyānajījanat // KūrmP_1,15.8 //",
    "GP12kurmp1_u:2480": " marutvanto marutvatyāṃ vasavo 'ṣṭau vasoḥ sutāḥ /",
    "GP12kurmp1_u:2481": " bhānostu bhānavaścaiva muhūrtā vai muhūrtajāḥ // KūrmP_1,15.9 //",
    "GP12kurmp1_u:2482": " lambāyāścātha ghoṣo vai nāgavīthī tu jāmijā /",
    "GP12kurmp1_u:2483": " pṛthivīviṣayaṃ sarvamarundatyāmajāyata /",
    "GP12kurmp1_u:2484": " saṃkalpāyāstu saṃkalpo dharmaputrā daśa smṛtāḥ // KūrmP_1,15.10 //",
    "GP12kurmp1_u:2485": " āpo dhruvaśca somaśca dharaścaivānilo 'nalaḥ /",
    "GP12kurmp1_u:2486": " pratyūṣaśca prabhāsaśca vasavo 'ṣṭau prakīrtitāḥ // KūrmP_1,15.11 //",
    "GP12kurmp1_u:2487": " āpasya putro vaitaṇḍyaḥ śramaḥ śrānto dhunistathā /",
    "GP12kurmp1_u:2488": " dhruvasya putro bhagavān kālo lokaprakālanaḥ // KūrmP_1,15.12 //",
    "GP12kurmp1_u:2489": " somasya bhagavān varcā dharasya draviṇaḥ sutaḥ /",
    "GP12kurmp1_u:2490": " purojavo 'nilasya syādavijñātagatistathā // KūrmP_1,15.13 //",
    "GP12kurmp1_u:2491": " kumāro hyanalasyāsīt senāpatiriti smṛtaḥ /",
    "GP12kurmp1_u:2492": " devalo bhagavān yogī pratyūṣasyābhavat sutaḥ /",
    "GP12kurmp1_u:2493": " viśvakarmā prabhāsasya śilpakartā prajāpatiḥ // KūrmP_1,15.14 //",
    "GP12kurmp1_u:2494": " aditirditirdanustadvadariṣṭā surasā tathā /",
    "GP12kurmp1_u:2495": " surabhirvinatā caiva tāmra krodhavaśā irā /",
    "GP12kurmp1_u:2496": " kadrurmuniśca dharmajñā tatputrān vai nibodhata // KūrmP_1,15.15 //",
    "GP12kurmp1_u:2497": " aṃśo dhātā bhagastvaṣṭā mitro 'tha varuṇor'yamā /",
    "GP12kurmp1_u:2498": " vivasvān savitā pūṣā hyaṃśumān viṣṇureva ca // KūrmP_1,15.16 //",
    "GP12kurmp1_u:2499": " tuṣitā nāma te pūrvaṃ cākṣuṣasyāntare manoḥ /",
    "GP12kurmp1_u:2500": " vaivasvate 'ntare proktā ādityāścāditeḥ sutāḥ // KūrmP_1,15.17 //",
    "GP12kurmp1_u:2501": " ditiḥ putradvayaṃ lebhe kaśyapād balasaṃyutam /",
    "GP12kurmp1_u:2502": " hiraṇyakaśipuṃ jyeṣṭhaṃ hiraṇyākṣaṃ tathāparam // KūrmP_1,15.18 //",
    "GP12kurmp1_u:2503": " hiraṇyakaśipurdaityo mahābalaparākramaḥ /",
    "GP12kurmp1_u:2504": " ārādhya tapasā devaṃ brahmāṇaṃ parameṣṭhinam /",
    "GP12kurmp1_u:2505": " dṛṣṭvālebhevarān divyān stutvāsau vividhaiḥ stavai // KūrmP_1,15.19 //",
    "GP12kurmp1_u:2506": " atha tasya balād devāḥ sarva eva surarṣayaḥ /",
    "GP12kurmp1_u:2507": " bādhitāstāḍitā jagmurdevadevaṃ pitāmaham // KūrmP_1,15.20 //",
    "GP12kurmp1_u:2508": " śaraṇyaṃ śaraṇaṃ devaṃ śaṃbhuṃ sarvajaganmayam /",
    "GP12kurmp1_u:2509": " brahmāṇaṃ lokakartāraṃ trātāraṃ puruṣaṃ param /",
    "GP12kurmp1_u:2510": " kūṭasthaṃ jagatāmekaṃ purāṇaṃ puruṣottamam // KūrmP_1,15.21 //",
    "GP12kurmp1_u:2511": " sa yācito devavarairmunibhiśca munīśvarāḥ /",
    "GP12kurmp1_u:2512": " sarvadevahitārthāya jagāma kamalāsanaḥ // KūrmP_1,15.22 //",
    "GP12kurmp1_u:2513": " saṃstūyamānaḥ praṇatairmunīndrairamarairapi /",
    "GP12kurmp1_u:2514": " kṣīrodasyottaraṃ kūlaṃ yatrāste harirīśvaraḥ // KūrmP_1,15.23 //",
    "GP12kurmp1_u:2515": " dṛṣṭvā devaṃ jagadyoniṃ viṣṇuṃ viśvaguruṃ śivam /",
    "GP12kurmp1_u:2516": " vavande caraṇau mūrdhnā kṛtāñjalirabhāṣata // KūrmP_1,15.24 //",
    "GP12kurmp1_u:2517": " brahmovāca",
    "GP12kurmp1_u:2518": " tvaṃ gatiḥ sarvabhūtānāmananto 'syakhilātmakaḥ /",
    "GP12kurmp1_u:2519": " vyāpī sarvāmaravapurmahāyogī sanātanaḥ // KūrmP_1,15.25 //",
    "GP12kurmp1_u:2520": " tvamātmā sarvabhūtānāṃ pradhānaṃ prakṛtiḥ parā /",
    "GP12kurmp1_u:2521": " vairāgyaiśvaryanirato rāgātīto nirañjanaḥ // KūrmP_1,15.26 //",
    "GP12kurmp1_u:2522": " tvaṃ kartā caiva bhartā ca nihantā suravidviṣām /",
    "GP12kurmp1_u:2523": " trātumarhasyananteśa trātā hi parameśvaraḥ // KūrmP_1,15.27 //",
    "GP12kurmp1_u:2524": " itthaṃ sa viṣṇurbhagavān brahmaṇā saṃprabodhitaḥ /",
    "GP12kurmp1_u:2525": " provāconnidrapadmākṣaḥ pītavāsāsuradviṣaḥ // KūrmP_1,15.28 //",
    "GP12kurmp1_u:2526": " kimarthaṃ sumahāvīryāḥ saprajāpatikāḥ surāḥ /",
    "GP12kurmp1_u:2527": " imaṃ deśamanuprāptāḥ kiṃ vā kāryaṃ karomi vaḥ // KūrmP_1,15.29 //",
    "GP12kurmp1_u:2528": " devā ūcuḥ",
    "GP12kurmp1_u:2529": " hiraṇyakaśipurnāma brahmaṇo varadarpitaḥ /",
    "GP12kurmp1_u:2530": " bādhate bhagavan daityo devān sarvān saharṣibhiḥ // KūrmP_1,15.30 //",
    "GP12kurmp1_u:2531": " avadhyaḥ sarvabhūtānāṃ tvāmṛte puruṣottama /",
    "GP12kurmp1_u:2532": " hantumarhasi sarveṣāṃ tvaṃ trātāsi jaganmaya // KūrmP_1,15.31 //",
    "GP12kurmp1_u:2533": " śrutvā taddaivatairuktaṃ sa viṣṇurlokabhāvanaḥ /",
    "GP12kurmp1_u:2534": " vadhāya daityamukhyasya so 'sṛjat puruṣaṃ svayam // KūrmP_1,15.32 //",
    "GP12kurmp1_u:2535": " meruparvatavarṣmāṇaṃ ghorarūpaṃ bhayānakam /",
    "GP12kurmp1_u:2536": " śaṅkhacakragadāpāṇiṃ taṃ prāha garuḍadhvajaḥ // KūrmP_1,15.33 //",
    "GP12kurmp1_u:2537": " hatvā taṃ daityarājaṃ tvaṃ hiraṇyakaśipuṃ punaḥ /",
    "GP12kurmp1_u:2538": " imaṃ deśaṃ samāgantuṃ kṣipramarhasi pauruṣāt // KūrmP_1,15.34 //",
    "GP12kurmp1_u:2539": " niśamya vaiṣṇavaṃ vākyaṃ praṇamya puruṣottamam /",
    "GP12kurmp1_u:2540": " mahāpuruṣamavyaktaṃ yayau daityamahāpuram // KūrmP_1,15.35 //",
    "GP12kurmp1_u:2541": " vimuñcan bhairavaṃ nādaṃ śaṅkhacakragadādharaḥ /",
    "GP12kurmp1_u:2542": " āruhya garuḍaṃ devo mahāmerurivāparaḥ // KūrmP_1,15.36 //",
    "GP12kurmp1_u:2543": " ākarṇya daityapravarā mahāmegharavopamam /",
    "GP12kurmp1_u:2544": " samācacakṣire nādaṃ tadā daityapaterbhayāt // KūrmP_1,15.37 //",
    "GP12kurmp1_u:2545": " asurā ūcuḥ",
    "GP12kurmp1_u:2546": " kaścidāgacchati mahān puruṣo devacoditaḥ /",
    "GP12kurmp1_u:2547": " vimuñcan bhairavaṃ nādaṃ taṃ jānīmo 'marārdana // KūrmP_1,15.38 //",
    "GP12kurmp1_u:2548": " tataḥ sahāsuravarairhiraṇyakaśipuḥ svayam /",
    "GP12kurmp1_u:2549": " saṃnaddhaiḥ sāyudhaiḥ putraiḥ prahrādādyaistadā yayau // KūrmP_1,15.39 //",
    "GP12kurmp1_u:2550": " dṛṣṭvā taṃ garuḍāsīnaṃ sūryakoṭisamaprabham /",
    "GP12kurmp1_u:2551": " puruṣaṃ parvatākāraṃ nārāyaṇamivāparam // KūrmP_1,15.40 //",
    "GP12kurmp1_u:2552": " dudruvuḥ kecidanyonmamūcuḥ saṃbhrāntalocanāḥ /",
    "GP12kurmp1_u:2553": " ayaṃ sa devo devānāṃ goptā nārāyaṇo ripuḥ // KūrmP_1,15.41 //",
    "GP12kurmp1_u:2554": " asmākamavyayo nūnaṃ tatsuto vā samāgataḥ /",
    "GP12kurmp1_u:2555": " ityuktvā śastravarṣāṇi sasṛjuḥ puruṣāya te /",
    "GP12kurmp1_u:2556": " tāni cāśeṣato devo nāśayāmāsa līlayā // KūrmP_1,15.42 //",
    "GP12kurmp1_u:2557": " tadā hiraṇyakaśipoścatvāraḥ prathitaujasaḥ /",
    "GP12kurmp1_u:2558": " putrā nārāyaṇodbhūtaṃ yuyudhurmeghaniḥ svanāḥ /",
    "GP12kurmp1_u:2559": " prahrādaścāpyanuhrādaḥ saṃhrādo hrāda eva ca // KūrmP_1,15.43 //",
    "GP12kurmp1_u:2560": " prahrādaḥ prāhiṇod brāhmamanuhrādo 'tha vaiṣṇavam /",
    "GP12kurmp1_u:2561": " saṃhrādaścāpi kaumāramāgneyaṃ hrāda eva ca // KūrmP_1,15.44 //",
    "GP12kurmp1_u:2562": " tāni taṃ puruṣaṃ prāpya catvāryastrāṇi vaiṣṇavam /",
    "GP12kurmp1_u:2563": " na śekurbādhituṃ viṣṇuṃ vāsudevaṃ yathā tathā // KūrmP_1,15.45 //",
    "GP12kurmp1_u:2564": " athāsau caturaḥ putrān mahābāhurmahābalaḥ /",
    "GP12kurmp1_u:2565": " pragṛhya pādeṣu karaiḥ saṃcikṣepa nanāda ca // KūrmP_1,15.46 //",
    "GP12kurmp1_u:2566": " vimukteṣvatha putreṣu hiraṇyakaśipuḥ svayam /",
    "GP12kurmp1_u:2567": " pādena tāḍayāmāsa vegenorasi taṃ balī // KūrmP_1,15.47 //",
    "GP12kurmp1_u:2568": " sa tena pīḍito 'tyarthaṃ garuḍena tathā'śugaḥ /",
    "GP12kurmp1_u:2569": " adṛśyaḥ prayayau tūrṇaṃ yatra nārāyaṇaḥ prabhuḥ /",
    "GP12kurmp1_u:2570": " gatvā vijñāpayāmāsa pravṛttamakhilaṃ tathā // KūrmP_1,15.48 //",
    "GP12kurmp1_u:2571": " saṃcintya manasā devaḥ sarvajñānamayo 'malaḥ /",
    "GP12kurmp1_u:2572": " narasyārdhatanuṃ kṛtvā siṃhasyārdhatanuṃ tathā // KūrmP_1,15.49 //",
    "GP12kurmp1_u:2573": " nṛsiṃhavapuravyakto hiraṇyakaśipoḥ pure /",
    "GP12kurmp1_u:2574": " āvirbabhūva sahasā mohayan daityapuṅgavān // KūrmP_1,15.50 //",
    "GP12kurmp1_u:2575": " daṃṣṭrākarālo yogātmā yugāntadahanopamaḥ /",
    "GP12kurmp1_u:2576": " samāruhyātmanaḥ śaktiṃ sarvasaṃhārakārikām /",
    "GP12kurmp1_u:2577": " bhāti nārāyaṇo 'nanto yathā madhyandine raviḥ // KūrmP_1,15.51 //",
    "GP12kurmp1_u:2578": " dṛṣṭvā nṛsiṃhavapuṣaṃ prahrādaṃ jyeṣṭhaputrakam /",
    "GP12kurmp1_u:2579": " vadhāya prerayāmāsa narasihasya so 'suraḥ // KūrmP_1,15.52 //",
    "GP12kurmp1_u:2580": " imaṃ nṛsiṃhavapuṣaṃ pūrvasmād bahuśaktikam /",
    "GP12kurmp1_u:2581": " sahaiva tvanujaiḥ sarvairnāśayāśu mayeritaḥ // KūrmP_1,15.53 //",
    "GP12kurmp1_u:2582": " tatsaṃniyogādasuraḥ prahrādo viṣṇumavyayam /",
    "GP12kurmp1_u:2583": " yuyudhe sarvayatnena narasiṃhena nirjitaḥ // KūrmP_1,15.54 //",
    "GP12kurmp1_u:2584": " tataḥ saṃcodito daityo hiraṇyākṣastadānujaḥ /",
    "GP12kurmp1_u:2585": " dhyātvā paśupaterastraṃ sasarja ca nanāda ca // KūrmP_1,15.55 //",
    "GP12kurmp1_u:2586": " tasya devādidevasya viṣṇoramitatejasaḥ /",
    "GP12kurmp1_u:2587": " na hānimakarodastraṃ yathā devasya śūlinaḥ // KūrmP_1,15.56 //",
    "GP12kurmp1_u:2588": " dṛṣṭvā parāhataṃ tvastraṃ prahrādo bhāgyagauravāt /",
    "GP12kurmp1_u:2589": " mene sarvātmakaṃ devaṃ vāsudevaṃ sanātanam // KūrmP_1,15.57 //",
    "GP12kurmp1_u:2590": " saṃtyajya sarvaśastrāṇi sattvayuktena cetasā /",
    "GP12kurmp1_u:2591": " nanāma śirasā devaṃ yogināṃ hṛdayeśayam // KūrmP_1,15.58 //",
    "GP12kurmp1_u:2592": " stutvā nārāyaṇaiḥ stotraiḥ ṛgyajuḥ sāmasaṃbhavaiḥ /",
    "GP12kurmp1_u:2593": " nivārya pitaraṃ bhrātṛn hiraṇyākṣaṃ tadābravīt // KūrmP_1,15.59 //",
    "GP12kurmp1_u:2594": " ayaṃ nārāyaṇo 'nantaḥ śāśvato bhagavānajaḥ /",
    "GP12kurmp1_u:2595": " purāṇapuruṣo devo mahāyogī jaganmayaḥ // KūrmP_1,15.60 //",
    "GP12kurmp1_u:2596": " ayaṃ dhātā vidhātā ca svayañjyotirnirañjanaḥ /",
    "GP12kurmp1_u:2597": " pradhānapuruṣastattvaṃ mūlaprakṛtiravyayaḥ // KūrmP_1,15.61 //",
    "GP12kurmp1_u:2598": " īśvaraḥ sarvabhūtānāmantaryāmī guṇātigaḥ /",
    "GP12kurmp1_u:2599": " gacchadhvamenaṃ śaraṇaṃ viṣṇumavyaktamavyayam // KūrmP_1,15.62 //",
    "GP12kurmp1_u:2600": " evamukte sudurbuddhirhiraṇyakaśipuḥ svayam /",
    "GP12kurmp1_u:2601": " provāca putramatyarthaṃ mohito viṣṇumāyayā // KūrmP_1,15.63 //",
    "GP12kurmp1_u:2602": " ayaṃ sarvātmanā vadhyo nṛsiṃho 'lpaparākramaḥ /",
    "GP12kurmp1_u:2603": " samāgato 'smadbhavanamidānīṃ kālacoditaḥ // KūrmP_1,15.64 //",
    "GP12kurmp1_u:2604": " vihasya pitaraṃ putro vacaḥ prāha mahāmatiḥ /",
    "GP12kurmp1_u:2605": " mā nindasvainamīśānaṃ bhūtānāmekamavyayam // KūrmP_1,15.65 //",
    "GP12kurmp1_u:2606": " kathaṃ devo mahādevaḥ śāśvataḥ kālavarjitaḥ /",
    "GP12kurmp1_u:2607": " kālena hanyate viṣṇuḥ kālātmā kālarūpadhṛk // KūrmP_1,15.66 //",
    "GP12kurmp1_u:2608": " tataḥ suvarṇakaśipurdurātmā vidhicoditaḥ /",
    "GP12kurmp1_u:2609": " nivārito 'pi putreṇa yuyodha harimavyayam // KūrmP_1,15.67 //",
    "GP12kurmp1_u:2610": " saṃraktanayano 'nto hiraṇyanayanāgrajam /",
    "GP12kurmp1_u:2611": " nakhairvidārayāmāsa prahrādasyaiva paśyataḥ // KūrmP_1,15.68 //",
    "GP12kurmp1_u:2612": " hate hiraṇyakaśipau hiraṇyākṣo mahābalaḥ /",
    "GP12kurmp1_u:2613": " visṛjya putraṃ prahrādaṃ dudruve bhayavihvalaḥ // KūrmP_1,15.69 //",
    "GP12kurmp1_u:2614": " anuhrādādayaḥ putrā anye ca śataśo 'surāḥ /",
    "GP12kurmp1_u:2615": " nṛsiṃhadehasaṃbhūtaiḥ siṃhairnotā yamālayam // KūrmP_1,15.70 //",
    "GP12kurmp1_u:2616": " tataḥ saṃhṛtya tadrūpaṃ harirnārāyaṇaḥ prabhuḥ /",
    "GP12kurmp1_u:2617": " svameva paramaṃ rūpaṃ yayau nārāyaṇāhvayam // KūrmP_1,15.71 //",
    "GP12kurmp1_u:2618": " gate nārāyaṇe daityaḥ prahrādo 'surasattamaḥ /",
    "GP12kurmp1_u:2619": " abhiṣekeṇa yuktena hiraṇyākṣamayojayat // KūrmP_1,15.72 //",
    "GP12kurmp1_u:2620": " sa bādhayāmāsa surān raṇe jitvā munīnapi /",
    "GP12kurmp1_u:2621": " labdhvāndhakaṃ mahāputraṃ tapasārādhya śaṅkaram // KūrmP_1,15.73 //",
    "GP12kurmp1_u:2622": " devāñjitvā sadevendrān badhvāca dharaṇīmimām /",
    "GP12kurmp1_u:2623": " nītvā rasātalaṃ cakre vandīmindīvaraprabhām // KūrmP_1,15.74 //",
    "GP12kurmp1_u:2624": " tataḥ sabrahmakā devāḥ parimlānamukhaśriyaḥ /",
    "GP12kurmp1_u:2625": " gatvā vijñāpayāmāsurviṣṇave harimandiram // KūrmP_1,15.75 //",
    "GP12kurmp1_u:2626": " sa cintayitvā viśvātmā tadvadhopāyamavyayaḥ /",
    "GP12kurmp1_u:2627": " sarvedevamayaṃ śubhraṃ vārāhaṃ vapurādadhe // KūrmP_1,15.76 //",
    "GP12kurmp1_u:2628": " gatvā hiraṇyanayanaṃ hatvā taṃ puruṣottamaḥ /",
    "GP12kurmp1_u:2629": " daṃṣṭrayoddhārayāmāsa kalpādau dharaṇīmimām // KūrmP_1,15.77 //",
    "GP12kurmp1_u:2630": " tyaktvā varāhasaṃsthānaṃ saṃsthāpya ca suradvijān",
    "GP12kurmp1_u:2631": " svāmeva prakṛtiṃ divyāṃ yayau viṣṇuḥ paraṃ padam // KūrmP_1,15.78 //",
    "GP12kurmp1_u:2632": " tasmin hate 'mararipau prahrādau viṣṇutatparaḥ /",
    "GP12kurmp1_u:2633": " apālayat svakaṃrājyaṃ bhāvaṃ tyaktvā tadā'suram // KūrmP_1,15.79 //",
    "GP12kurmp1_u:2634": " iyāja vidhivad devān viṣṇorārādhane rataḥ /",
    "GP12kurmp1_u:2635": " niḥ sapatnaṃ tadā rājyaṃ tasyāsīd viṣṇuvaibhavāt // KūrmP_1,15.80 //",
    "GP12kurmp1_u:2636": " tataḥ kadācidasuro brāhmaṇaṃ gṛhamāgatam /",
    "GP12kurmp1_u:2637": " tāpasaṃ nārcayāmāsa devānāṃ caiva māyayā // KūrmP_1,15.81 //",
    "GP12kurmp1_u:2638": " sa tena tāpaso 'tyarthaṃ mohitenāvamānitaḥ /",
    "GP12kurmp1_u:2639": " śaśāpāsurarājānaṃ krodhasaṃraktalocanaḥ // KūrmP_1,15.82 //",
    "GP12kurmp1_u:2640": " yattadvalaṃ samāśritya brāhmaṇānavamanyase /",
    "GP12kurmp1_u:2641": " sā bhaktirvaiṣṇavī divyā vināśaṃ te gamiṣyati // KūrmP_1,15.83 //",
    "GP12kurmp1_u:2642": " ityuktvā prayayau tūrṇaṃ prahrādasya gṛhād dvijaḥ /",
    "GP12kurmp1_u:2643": " mumoha rājyasaṃsaktaḥ so 'pi śāpabalāt tataḥ // KūrmP_1,15.84 //",
    "GP12kurmp1_u:2644": " bādhayāmāsa viprendrān na viveda janārdanam /",
    "GP12kurmp1_u:2645": " piturvadhamanusmṛtya krodhaṃ cakre hariṃ prati // KūrmP_1,15.85 //",
    "GP12kurmp1_u:2646": " tayoḥ samabhavad yuddhaṃ sughoraṃ romaharṣaṇam /",
    "GP12kurmp1_u:2647": " nārāyaṇasya devasya prahrādasyāmaradviṣaḥ // KūrmP_1,15.86 //",
    "GP12kurmp1_u:2648": " kṛtvā tu sumahad yuddhaṃ viṣṇunā tena nirjitaḥ /",
    "GP12kurmp1_u:2649": " purvasaṃskāramāhātmyāt parasmin puruṣe harau /",
    "GP12kurmp1_u:2650": " saṃjātaṃ tasya vijñānaṃ śaraṇyaṃ śaraṇaṃ yayau // KūrmP_1,15.87 //",
    "GP12kurmp1_u:2651": " tataḥ prabhṛti daityendro hyananyāṃ bhaktimudvahan /",
    "GP12kurmp1_u:2652": " nārāyaṇe mahāyogamavāpa puruṣottame // KūrmP_1,15.88 //",
    "GP12kurmp1_u:2653": " hiraṇyakaśipoḥ putre yogasaṃsaktacetasi /",
    "GP12kurmp1_u:2654": " avāpa tanmahad rājyamandhako 'surapuṅgavaḥ // KūrmP_1,15.89 //",
    "GP12kurmp1_u:2655": " hiraṇyanetratanayaḥ śaṃbhordehasamudbhavaḥ /",
    "GP12kurmp1_u:2656": " mandarasthāmumāṃ devīṃ cakame parvatātmajām // KūrmP_1,15.90 //",
    "GP12kurmp1_u:2657": " purā dāruvane puṇye munayo gṛhamedhinaḥ /",
    "GP12kurmp1_u:2658": " īśvarārādhanārthāya tapaśceruḥ sahastraśaḥ // KūrmP_1,15.91 //",
    "GP12kurmp1_u:2659": " tataḥ kadācinmahati kālayogena dustarā /",
    "GP12kurmp1_u:2660": " anāvṛṣṭiratīvogrā hyāsīd bhūtavināśinī // KūrmP_1,15.92 //",
    "GP12kurmp1_u:2661": " sametya sarve munayo gautamaṃ tapasāṃ nidhim /",
    "GP12kurmp1_u:2662": " ayācanta kṣudhāviṣṭā āhāraṃ prāṇadhāraṇam // KūrmP_1,15.93 //",
    "GP12kurmp1_u:2663": " sa tebhyaḥ pradadāvannaṃ mṛṣṭaṃ bahutaraṃ budhaḥ /",
    "GP12kurmp1_u:2664": " sarve bubujire viprā nirviśaṅkena cetasā // KūrmP_1,15.94 //",
    "GP12kurmp1_u:2665": " gate tu dvādaśe varṣe kalpānta iva śaṅkarī /",
    "GP12kurmp1_u:2666": " babhūva vṛṣṭirmahatī yathāpūrvamabhūjjagat // KūrmP_1,15.95 //",
    "GP12kurmp1_u:2667": " tataḥ sarve munivarāḥ samāmantrya parasparam /",
    "GP12kurmp1_u:2668": " maharṣi gautamaṃ procurgacchāma iti vegataḥ // KūrmP_1,15.96 //",
    "GP12kurmp1_u:2669": " nivārayāmāsa ca tān kañcit kālaṃ yathāsukham /",
    "GP12kurmp1_u:2670": " uṣitvā madgṛhe 'vaśyaṃ gacchadhvamiti paṇḍitāḥ // KūrmP_1,15.97 //",
    "GP12kurmp1_u:2671": " tato māyāmayīṃ sṛṣṭvā kṛśāṃ gāṃ sarva eva te /",
    "GP12kurmp1_u:2672": " samīpaṃ prāpayāmāsugautamasya mahātmanaḥ // KūrmP_1,15.98 //",
    "GP12kurmp1_u:2673": " so 'nuvīkṣya kṛpāviṣṭastasyāḥ saṃrakṣaṇotsukaḥ /",
    "GP12kurmp1_u:2674": " goṣṭhe tāṃ bandhayāmāsa spṛṣṭamātrā mamāra sā // KūrmP_1,15.99 //",
    "GP12kurmp1_u:2675": " sa śokenābhisaṃtaptaḥ kāryākāryaṃ mahāmuniḥ /",
    "GP12kurmp1_u:2676": " na paśyati sma sahasā tādṛśaṃ munayo 'bruvan // KūrmP_1,15.100 //",
    "GP12kurmp1_u:2677": " govadhyeyaṃ dvijaśreṣṭha yāvat tava śarīragā /",
    "GP12kurmp1_u:2678": " tāvat te 'nnaṃ na bhoktavyaṃ gacchāmo vayameva hi // KūrmP_1,15.101 //",
    "GP12kurmp1_u:2679": " tena te muditāḥ santo devadāruvanaṃ śubham /",
    "GP12kurmp1_u:2680": " jagmuḥ pāpavaśaṃ nītāstapaścartuṃ yathā purā // KūrmP_1,15.102 //",
    "GP12kurmp1_u:2681": " sa teṣāṃ māyayā jātāṃ govadhyāṃ gautamo muniḥ /",
    "GP12kurmp1_u:2682": " kenāpi hetunā jñātvā śaśāpātīvakopanaḥ // KūrmP_1,15.103 //",
    "GP12kurmp1_u:2683": " bhaviṣyanti trayībāhyā mahāpātakibhiḥ samāḥ /",
    "GP12kurmp1_u:2684": " babhūvuste tathā śāpājjāyamānāḥ punaḥ punaḥ // KūrmP_1,15.104 //",
    "GP12kurmp1_u:2685": " sarve saṃprāpya deveśaṃ śaṅkaraṃ viṣṇumavyayam /",
    "GP12kurmp1_u:2686": " astuvan laukikaiḥ stotrairucchiṣṭā iva sarvagau // KūrmP_1,15.105 //",
    "GP12kurmp1_u:2687": " devadevau mahādevau bhaktānāmārtināśanau /",
    "GP12kurmp1_u:2688": " kāmavṛttyā mahāyogau pāpānnastrātumarhathaḥ // KūrmP_1,15.106 //",
    "GP12kurmp1_u:2689": " tadā pārśvasthitaṃ viṣṇuṃ saṃprekṣya vṛṣabhadhvajaḥ /",
    "GP12kurmp1_u:2690": " kimeteṣāṃ bhavet kāryaṃ prāha puṇyaiṣiṇāmiti // KūrmP_1,15.107 //",
    "GP12kurmp1_u:2691": " tataḥ sa bhagavān viṣṇuḥ śaraṇyo bhaktavatsalaḥ /",
    "GP12kurmp1_u:2692": " gopatiṃ prāha viprendrānālokya praṇatān hariḥ // KūrmP_1,15.108 //",
    "GP12kurmp1_u:2693": " na vedabāhye puruṣe puṇyaleśo 'pi śaṅkara /",
    "GP12kurmp1_u:2694": " saṃgacchate mahādeva dharmo vedād vinirbabhau // KūrmP_1,15.109 //",
    "GP12kurmp1_u:2695": " tathāpi bhaktavātsalyād rakṣitavyā maheśvara /",
    "GP12kurmp1_u:2696": " asmābhiḥ sarva eveme gantāro narakānapi // KūrmP_1,15.110 //",
    "GP12kurmp1_u:2697": " tasmād vai vedabāhyānāṃ rakṣaṇārthāya pāpinām /",
    "GP12kurmp1_u:2698": " vimohanāya śāstrāṇi kariṣyāmo vṛṣadhvaja // KūrmP_1,15.111 //",
    "GP12kurmp1_u:2699": " evaṃ saṃbodhito rudro mādhavena murāriṇā /",
    "GP12kurmp1_u:2700": " cakāra mohaśāstrāṇi keśavo 'pi śiveritaḥ // KūrmP_1,15.112 //",
    "GP12kurmp1_u:2701": " kāpālaṃ nākulaṃ vāmaṃ bhairavaṃ pūrvapaścimam /",
    "GP12kurmp1_u:2702": " pañcarātraṃ pāśupataṃ tathānyāni sahastraśaḥ // KūrmP_1,15.113 //",
    "GP12kurmp1_u:2703": " sṛṣṭvā tānūcaturdevau kurvāṇāḥ śāstracoditam /",
    "GP12kurmp1_u:2704": " patanto niraye ghore bahūn kalpān punaḥ punaḥ // KūrmP_1,15.114 //",
    "GP12kurmp1_u:2705": " jāyanto mānuṣe loke kṣīṇapāpacayāstataḥ /",
    "GP12kurmp1_u:2706": " īśvarārādhanabalād gacchadhvaṃ sukṛtāṃ gatim /",
    "GP12kurmp1_u:2707": " vartadhvaṃ matprasādena nānyathā niṣkṛtirhi vaḥ // KūrmP_1,15.115 //",
    "GP12kurmp1_u:2708": " evamīśvaraviṣṇubhyāṃ coditāste maharṣayaḥ /",
    "GP12kurmp1_u:2709": " ādeśaṃ pratyapadyanta śirasāsuravidviṣoḥ // KūrmP_1,15.116 //",
    "GP12kurmp1_u:2710": " cakruste 'nyāni śāstrāṇi tatra tatra ratāḥ punaḥ /",
    "GP12kurmp1_u:2711": " śiṣyānadhyāpayāmāsurdarśayitvā phalāni tu // KūrmP_1,15.117 //",
    "GP12kurmp1_u:2712": " mohayanta imaṃ lokamavatīrya mahītale /",
    "GP12kurmp1_u:2713": " cakāra śaṅkaro bhikṣāṃ hitāyaiṣāṃ dvijaiḥ saha // KūrmP_1,15.118 //",
    "GP12kurmp1_u:2714": " kapālamālābharaṇaḥ pretabhasmāvaguṇṭhitaḥ /",
    "GP12kurmp1_u:2715": " vimohayaṃllokamimaṃ jaṭāmaṇḍalamaṇḍitaḥ // KūrmP_1,15.119 //",
    "GP12kurmp1_u:2716": " nikṣipya pārvatīṃ devīṃ viṣṇāvamitatejasi /",
    "GP12kurmp1_u:2717": " niyojyāṅgabhavaṃ rudraṃ bhairavaṃ duṣṭanigrahe // KūrmP_1,15.120 //",
    "GP12kurmp1_u:2718": " dattvā nārāyaṇe devīṃ nandinaṃ kulanandinam /",
    "GP12kurmp1_u:2719": " saṃsthāpya tatra gaṇapān devānindrapurogamān // KūrmP_1,15.121 //",
    "GP12kurmp1_u:2720": " prasthite 'tha mahādeve viṣṇurviśvatanuḥ svayam /",
    "GP12kurmp1_u:2721": " strīrūpadhārī niyataṃ sevate sma maheśvarīm // KūrmP_1,15.122 //",
    "GP12kurmp1_u:2722": " brahmā hutāśanaḥ śakro yamo 'nye surapuṅgavāḥ /",
    "GP12kurmp1_u:2723": " siṣevire mahādevīṃ strīveśaṃ śobhanaṃ gatāḥ // KūrmP_1,15.123 //",
    "GP12kurmp1_u:2724": " nandīśvaraśca bhagavān śaṃbhoratyantavallabhaḥ /",
    "GP12kurmp1_u:2725": " dvāradeśe gaṇādhyakṣo yathāpūrvamatiṣṭhata // KūrmP_1,15.124 //",
    "GP12kurmp1_u:2726": " etasminnantare daityo hyandhako nāma durmatiḥ /",
    "GP12kurmp1_u:2727": " āhartukāmo girijāmājagāmātha mandaram // KūrmP_1,15.125 //",
    "GP12kurmp1_u:2728": " saṃprāptamandhakaṃ dṛṣṭvā śaṅkaraḥ kālabhairavaḥ /",
    "GP12kurmp1_u:2729": " nyaṣedhayadameyātmā kālarūpadharo haraḥ // KūrmP_1,15.126 //",
    "GP12kurmp1_u:2730": " tayoḥ samabhavad yuddhaṃ sughoraṃ romaharṣaṇam /",
    "GP12kurmp1_u:2731": " śūlenorasi taṃ daityamājaghāna vṛṣadhvajaḥ // KūrmP_1,15.127 //",
    "GP12kurmp1_u:2732": " tataḥ sahastraśo daityaḥ sasarjāndhakasaṃjñitān /",
    "GP12kurmp1_u:2733": " nandiṣeṇādayo daityairandhakairabhinirjitāḥ // KūrmP_1,15.128 //",
    "GP12kurmp1_u:2734": " ghaṇṭākarṇo meghanādaścaṇḍeśaścaṇḍatāpanaḥ /",
    "GP12kurmp1_u:2735": " vināyako meghavāhaḥ somanandī ca vaidyutaḥ // KūrmP_1,15.129 //",
    "GP12kurmp1_u:2736": " sarve 'ndhakaṃ daityavaraṃ saṃprāpyātibalānvitāḥ /",
    "GP12kurmp1_u:2737": " yuyudhuḥ śūlaśaktyṛṣṭigirikūṭaparaśvadhaiḥ // KūrmP_1,15.130 //",
    "GP12kurmp1_u:2738": " bhrāmayitvātha hastābhyāṃ gṛhītacaraṇadvayāḥ /",
    "GP12kurmp1_u:2739": " daityendreṇātibalinā kṣiptāste śatayojanam // KūrmP_1,15.131 //",
    "GP12kurmp1_u:2740": " tato 'ndhakanisṛṣṭāste śataśo 'tha sahastraśaḥ /",
    "GP12kurmp1_u:2741": " kālasūryapratīkāśā bhairavaṃ tvabhidudruvuḥ // KūrmP_1,15.132 //",
    "GP12kurmp1_u:2742": " hā heti śabdaḥ sumahān babhūvātibhayaṅkaraḥ /",
    "GP12kurmp1_u:2743": " yuyodha bhairavo rudraḥ śūlamādāya bhīṣaṇam // KūrmP_1,15.133 //",
    "GP12kurmp1_u:2744": " dṛṣṭvāndhakānāṃ subalaṃ durjayaṃ tarjito haraḥ /",
    "GP12kurmp1_u:2745": " jagāma śaraṇaṃ devaṃ vāsudevamajaṃ vibhum // KūrmP_1,15.134 //",
    "GP12kurmp1_u:2746": " so 'sṛjad bhagavān viṣṇurdevīnāṃ śatamuttamam /",
    "GP12kurmp1_u:2747": " devīpārśvasthito devo vināśāyāmaradviṣām // KūrmP_1,15.135 //",
    "GP12kurmp1_u:2748": " tathāndhakasahastraṃ tu devībhiryamasādanam /",
    "GP12kurmp1_u:2749": " nītaṃ keśavamāhātmyāllīlayaiva raṇājire // KūrmP_1,15.136 //",
    "GP12kurmp1_u:2750": " dṛṣṭvā parāhataṃ sainyamandhako 'pi mahāsuraḥ /",
    "GP12kurmp1_u:2751": " parāṅmukhoraṇāt tasmāt palāyata mahājavaḥ // KūrmP_1,15.137 //",
    "GP12kurmp1_u:2752": " tataḥ krīḍāṃ mahādevaḥ kṛtvā dvādaśavārṣikīm /",
    "GP12kurmp1_u:2753": " hitāya loke bhaktānāmājagāmātha mandaram // KūrmP_1,15.138 //",
    "GP12kurmp1_u:2754": " saṃprāptamīśvaraṃ jñātvā sarva eva gaṇeśvarāḥ /",
    "GP12kurmp1_u:2755": " samāgamyopatasthustaṃ bhānumantamiva dvijāḥ // KūrmP_1,15.139 //",
    "GP12kurmp1_u:2756": " praviśya bhavanaṃ puṇyamayuktānāṃ durāsadam /",
    "GP12kurmp1_u:2757": " dadarśa nandinaṃ devaṃ bhairavaṃ keśavaṃ śivaḥ // KūrmP_1,15.140 //",
    "GP12kurmp1_u:2758": " praṇāmapravaṇaṃ devaṃ so 'nugṛhyātha nandinam /",
    "GP12kurmp1_u:2759": " āghrāya mūrdhanīśānaḥ keśavaṃ pariṣasvaje // KūrmP_1,15.141 //",
    "GP12kurmp1_u:2760": " dṛṣṭvā devī mahādevaṃ prītivisphāritekṣaṇā /",
    "GP12kurmp1_u:2761": " nanāma śirasā tasya pādayorīśvarasya sā // KūrmP_1,15.142 //",
    "GP12kurmp1_u:2762": " nivedya vijayaṃ tasmai śaṅkarāyātha śaṅkarī /",
    "GP12kurmp1_u:2763": " bhairavo viṣṇumāhātmyaṃ praṇataḥ pārśvago 'vadat // KūrmP_1,15.143 //",
    "GP12kurmp1_u:2764": " śrutvā tadvijayaṃ śaṃbhurvikramaṃ keśavasya ca /",
    "GP12kurmp1_u:2765": " samāste bhagavānīśo devyā saha varāsane // KūrmP_1,15.144 //",
    "GP12kurmp1_u:2766": " tato devagaṇāḥ sarve marīcipramukhā dvijāḥ /",
    "GP12kurmp1_u:2767": " ājagmurmandaraṃ druṣṭaṃ devadevaṃ trilocanam // KūrmP_1,15.145 //",
    "GP12kurmp1_u:2768": " yena tad vijitaṃ pūrvaṃ devīnāṃ śatamuttamam /",
    "GP12kurmp1_u:2769": " samāgataṃ daityasainyamīśdarśanavāñchayā // KūrmP_1,15.146 //",
    "GP12kurmp1_u:2770": " dṛṣṭvā varāsanāsīnaṃ devyā candravibhūṣaṇam /",
    "GP12kurmp1_u:2771": " praṇemurādarād devyo gāyanti smātilālasāḥ // KūrmP_1,15.147 //",
    "GP12kurmp1_u:2772": " praṇemurgirijāṃ devīṃ vāmapārśve pinākinaḥ /",
    "GP12kurmp1_u:2773": " devāsanagataṃ devaṃ nārāyaṇamanāmayam // KūrmP_1,15.148 //",
    "GP12kurmp1_u:2774": " dṛṣṭvā siṃhāsanāsīnaṃ devyā nārāyaṇena ca /",
    "GP12kurmp1_u:2775": " praṇamya devamīśānaṃ pṛṣṭavatyo varāṅganāḥ // KūrmP_1,15.149 //",
    "GP12kurmp1_u:2776": " kanyā ūcuḥ",
    "GP12kurmp1_u:2777": " kastvaṃ vibhrājase kāntyā keyaṃ bālaraviprabhā /",
    "GP12kurmp1_u:2778": " ko 'nvayaṃ bhti vapuṣā paṅkajāyatalocanaḥ // KūrmP_1,15.150 //",
    "GP12kurmp1_u:2779": " niśamya tāsāṃ vacanaṃ vṛṣendravaravāhanaḥ /",
    "GP12kurmp1_u:2780": " vyājahāra mahāyogī bhūtādhipatiravyayaḥ // KūrmP_1,15.151 //",
    "GP12kurmp1_u:2781": " ahaṃ nārāyaṇo gaurī jaganmātā sanātanī /",
    "GP12kurmp1_u:2782": " vibhajya saṃsthito devaḥ svātmānaṃ bahudheśvaraḥ // KūrmP_1,15.152 //",
    "GP12kurmp1_u:2783": " na me viduḥ paraṃ tattvaṃ devādyā na maharṣayaḥ /",
    "GP12kurmp1_u:2784": " eko 'yaṃ veda viśvātmā bhavānī viṣṇureva ca // KūrmP_1,15.153 //",
    "GP12kurmp1_u:2785": " ahaṃ hi niṣkriyaḥ śāntaḥ kevalo niṣparigrahaḥ /",
    "GP12kurmp1_u:2786": " māmeva keśavaṃ devamāhurdevīmathāmbikām // KūrmP_1,15.154 //",
    "GP12kurmp1_u:2787": " eṣa dhātā vidhātā ca kāraṇaṃ kāryameva ca /",
    "GP12kurmp1_u:2788": " kartā kārayitā viṣṇurbhuktimuktiphalapradaḥ // KūrmP_1,15.155 //",
    "GP12kurmp1_u:2789": " bhoktā pumānaprameyaḥ saṃhartā kālarūpadhṛk /",
    "GP12kurmp1_u:2790": " straṣṭā pātā vāsudevo viśvātmā viśvatomukhaḥ // KūrmP_1,15.156 //",
    "GP12kurmp1_u:2791": " kṛṭastho hyakṣaro vyāpī yogī nārāyaṇaḥ svayam /",
    "GP12kurmp1_u:2792": " tārakaḥ puruṣo hyātmā kevalaṃ paramaṃ padam // KūrmP_1,15.157 //",
    "GP12kurmp1_u:2793": " saiṣā māheśvarī gaurī mama śaktirnirañjanā /",
    "GP12kurmp1_u:2794": " sāntā satyā sadānandā paraṃ padamiti śrutiḥ // KūrmP_1,15.158 //",
    "GP12kurmp1_u:2795": " asyāḥ sarvamidaṃ jātamatraiva layameṣyati /",
    "GP12kurmp1_u:2796": " eṣaiva sarvabhūtānāṃ gatīnāmuttamā gatiḥ // KūrmP_1,15.159 //",
    "GP12kurmp1_u:2797": " tayāhaṃ saṃgato devyā kevalo niṣkalaḥ paraḥ /",
    "GP12kurmp1_u:2798": " paśyāmyaśeṣamevedaṃ yastad veda sa mucyate // KūrmP_1,15.160 //",
    "GP12kurmp1_u:2799": " tasmādanādimadvaitaṃ viṣṇumātmānamīśvaram /",
    "GP12kurmp1_u:2800": " ekameva vijānīdhvaṃ tato yāsyatha nirvṛtim // KūrmP_1,15.161 //",
    "GP12kurmp1_u:2801": " manyante viṣṇumavyaktamātmānaṃ śraddhayānvitāḥ /",
    "GP12kurmp1_u:2802": " ye bhinnadṛṣṭyāpīśānaṃ pūjayanto na me priyāḥ // KūrmP_1,15.162 //",
    "GP12kurmp1_u:2803": " dviṣanti ye jagatsūtiṃ mohitā rauravādiṣu /",
    "GP12kurmp1_u:2804": " pacyamānā na mucyante kalpakoṭiśatairapi // KūrmP_1,15.163 //",
    "GP12kurmp1_u:2805": " tasamādaśeṣabhūtānāṃ rakṣako viṣṇuravyayaḥ /",
    "GP12kurmp1_u:2806": " yathāvadiha vijñāya dhyeyaḥ sarvāpadi prabhuḥ // KūrmP_1,15.164 //",
    "GP12kurmp1_u:2807": " śrutvā bhagavato vākyaṃ devyaḥ sarvagaṇeśvarāḥ /",
    "GP12kurmp1_u:2808": " nemurnārāyaṇaṃ devaṃ devīṃ ca himaśailajām // KūrmP_1,15.165 //",
    "GP12kurmp1_u:2809": " prārthayāmāsurīśāne bhaktiṃ bhaktajanapriye /",
    "GP12kurmp1_u:2810": " bhavānīpādayugale nārāyaṇapadāmbuje // KūrmP_1,15.166 //",
    "GP12kurmp1_u:2811": " tato nārāyaṇaṃ devaṃ gaṇeśā mātaro 'pi ca /",
    "GP12kurmp1_u:2812": " na paśyanti jagatsūtiṃ tadbhutamivābhavat // KūrmP_1,15.167 //",
    "GP12kurmp1_u:2813": " tadantare mahādaityo hyandhako manmathārditaḥ /",
    "GP12kurmp1_u:2814": " mohito girijāṃ devīmāhartuṃ girimāyayau // KūrmP_1,15.168 //",
    "GP12kurmp1_u:2815": " athānantavapuḥ śrīmān yogī nārāyaṇo 'malaḥ /",
    "GP12kurmp1_u:2816": " tatraivāvirabhūd daityairyuddhāya puruṣottamaḥ // KūrmP_1,15.169 //",
    "GP12kurmp1_u:2817": " kṛtvātha pārśve bhagavantamīśo",
    "GP12kurmp1_u:2818": " yuddhāya viṣṇuṃ gaṇadevamukhyaiḥ /",
    "GP12kurmp1_u:2819": " śilādaputreṇa ca mātṛkābhiḥ",
    "GP12kurmp1_u:2820": " sa kālarudro 'bhijagāma devaḥ // KūrmP_1,15.170 //",
    "GP12kurmp1_u:2821": " triśūlamādāya kṛśānukalpaṃ",
    "GP12kurmp1_u:2822": " sa devadevaḥ prayayau purastāt /",
    "GP12kurmp1_u:2823": " tamanvayuste gaṇarājavaryā",
    "GP12kurmp1_u:2824": " jagāma devo 'pi sahastrabāhuḥ // KūrmP_1,15.171 //",
    "GP12kurmp1_u:2825": " rarāja madhye bhagavān surāṇāṃ",
    "GP12kurmp1_u:2826": " vivāhano vāridavarṇavarṇaḥ /",
    "GP12kurmp1_u:2827": " tadā sumeroḥ śikharādhirūḍha-",
    "GP12kurmp1_u:2828": " strilokadṛṣṭirbhagavānivārkaḥ // KūrmP_1,15.172 //",
    "GP12kurmp1_u:2829": " jagatyanādirbhagavānameyo",
    "GP12kurmp1_u:2830": " haraḥ sahastrākṛtirāvirāsīt /",
    "GP12kurmp1_u:2831": " triśūlapāṇirgagane sughoṣaḥ",
    "GP12kurmp1_u:2832": " papāta devopari puṣpavṛṣṭiḥ // KūrmP_1,15.173 //",
    "GP12kurmp1_u:2833": " samāgataṃ vīkṣya gaṇeśarājaṃ",
    "GP12kurmp1_u:2834": " samāvṛtaṃ devaripurgaṇeśaiḥ /",
    "GP12kurmp1_u:2835": " yuyodha śakreṇa samātṛkābhi-",
    "GP12kurmp1_u:2836": " r gaṇairaśeṣairamapapradhānaiḥ // KūrmP_1,15.174 //",
    "GP12kurmp1_u:2837": " vijitya sarvānapi bāhuvīryāt",
    "GP12kurmp1_u:2838": " sa saṃyuge śaṃbhumanantadhāma /",
    "GP12kurmp1_u:2839": " samāyayau yatra sa kālarudro",
    "GP12kurmp1_u:2840": " vimānamāruhya vihīnasattvaḥ // KūrmP_1,15.175 //",
    "GP12kurmp1_u:2841": " dṛṣṭvāndhakaṃ samayāntaṃ bhagavān garuḍadhvajaḥ /",
    "GP12kurmp1_u:2842": " vyājahāra mahādevaṃ bhairavaṃ bhūtibhūṣaṇam // KūrmP_1,15.176 //",
    "GP12kurmp1_u:2843": " hantumarhasi daityeśamandhakaṃ lokakaṇṭakam /",
    "GP12kurmp1_u:2844": " tvāmṛte bhagavān śakto hantā nānyo 'sya vidyate // KūrmP_1,15.177 //",
    "GP12kurmp1_u:2845": " tvaṃ hartā sarvalokānāṃ kālātmā hyaiśvarī tanuḥ /",
    "GP12kurmp1_u:2846": " stūyate vividhairmantrarvedavidbhirvicakṣaṇaiḥ // KūrmP_1,15.178 //",
    "GP12kurmp1_u:2847": " sa vāsudevasya vaco niśamya bhagavān haraḥ /",
    "GP12kurmp1_u:2848": " nirīkṣya viṣṇuṃ hanane daityandrasya matiṃ dadhau // KūrmP_1,15.179 //",
    "GP12kurmp1_u:2849": " jagāma devatānīkaṃ gaṇānāṃ harṣamuttamam /",
    "GP12kurmp1_u:2850": " stuvanti bhairavaṃ devamantarikṣacarā janāḥ // KūrmP_1,15.180 //",
    "GP12kurmp1_u:2851": " jayānanta mahādeva kālamūrte sanātana /",
    "GP12kurmp1_u:2852": " tvamagniḥ sarvabhūtānāmantaścarasi nityaśaḥ // KūrmP_1,15.181 //",
    "GP12kurmp1_u:2853": " tvaṃ yatrajñastvaṃ vaṣaṭkārastvaṃ dhātā hariravyayaḥ /",
    "GP12kurmp1_u:2854": " tvaṃ brahmā tvaṃ mahādevastvaṃ dhāma paramaṃ padam // KūrmP_1,15.182 //",
    "GP12kurmp1_u:2855": " oṅkāramūrtiryogātmā trayīnetrastrilocanaḥ /",
    "GP12kurmp1_u:2856": " mahāvibhūtirdeveśo jayāśeṣajagatpate // KūrmP_1,15.183 //",
    "GP12kurmp1_u:2857": " tataḥ kālāgnirudro 'sau gṛhītvāndhakamīśvaraḥ /",
    "GP12kurmp1_u:2858": " triśūlāgreṣu vinyasya prananarta satāṃ gatiḥ // KūrmP_1,15.184 //",
    "GP12kurmp1_u:2859": " dṛṣṭvāndhakaṃ devagaṇāḥ śūlaprotaṃ pitāmahaḥ /",
    "GP12kurmp1_u:2860": " praṇemurīśvaraṃ devaṃ bhairavaṃ bhavamocakam // KūrmP_1,15.185 //",
    "GP12kurmp1_u:2861": " astuvan munayaḥ siddhā jagurgandharvikiṃnarāḥ /",
    "GP12kurmp1_u:2862": " antarikṣe 'psaraḥ saṅghā nṛtyantisma manoramāḥ // KūrmP_1,15.186 //",
    "GP12kurmp1_u:2863": " saṃsthāpito 'thaśūlāgre so 'ndhako dagdhakilbiṣaḥ /",
    "GP12kurmp1_u:2864": " utpannākhilavijñānastuṣṭāva parameśvaram // KūrmP_1,15.187 //",
    "GP12kurmp1_u:2865": " andhaka uvāca",
    "GP12kurmp1_u:2866": " namāmi mūrdhnā bhagavantamekaṃ",
    "GP12kurmp1_u:2867": " samāhitā yaṃ vidurīśatattvam /",
    "GP12kurmp1_u:2868": " purātanaṃ puṇyamanantarūpaṃ",
    "GP12kurmp1_u:2869": " kālaṃ kaviṃ yogaviyogahetum // KūrmP_1,15.188 //",
    "GP12kurmp1_u:2870": " daṃṣṭrākarālaṃ divi nṛtyamānaṃ",
    "GP12kurmp1_u:2871": " hutāśavaktraṃ jvalanārkarūpam /",
    "GP12kurmp1_u:2872": " sahastrapādākṣiśirobhiyuktaṃ",
    "GP12kurmp1_u:2873": " bhavantamekaṃ praṇamāmi rudram // KūrmP_1,15.189 //",
    "GP12kurmp1_u:2874": " jayādidevāmarapūjitāṅghre",
    "GP12kurmp1_u:2875": " vibhāgahīnāmalatattvarūpa /",
    "GP12kurmp1_u:2876": " tvamagnireko bahudhābhipūjyase",
    "GP12kurmp1_u:2877": " vāyvādibhedairakhilātmarūpa // KūrmP_1,15.190 //",
    "GP12kurmp1_u:2878": " tvāmekamāhuḥ puruṣaṃ purāṇam",
    "GP12kurmp1_u:2879": " ādityavarṇaṃ tamasaḥ parastāt /",
    "GP12kurmp1_u:2880": " tvaṃ paśyasīdaṃ paripāsyajastraṃ",
    "GP12kurmp1_u:2881": " tvamantako yogigaṇābhijuṣṭaḥ // KūrmP_1,15.191 //",
    "GP12kurmp1_u:2882": " eko 'ntarātmā bahudhā niviṣṭo",
    "GP12kurmp1_u:2883": " deheṣu dehādiviśeṣahīnaḥ /",
    "GP12kurmp1_u:2884": " tvamātmaśabdaṃ paramātmatattvaṃ",
    "GP12kurmp1_u:2885": " bhavantamāhuḥ śivameva kecit // KūrmP_1,15.192 //",
    "GP12kurmp1_u:2886": " tvamakṣaraṃ brahma paraṃ pavitra-",
    "GP12kurmp1_u:2887": " mānandarūpaṃ praṇavābhidhānam /",
    "GP12kurmp1_u:2888": " tvamīśvaro vedapadeṣu siddhaḥ",
    "GP12kurmp1_u:2889": " svayaṃ prabho 'śeṣaviśeṣahīnaḥ // KūrmP_1,15.193 //",
    "GP12kurmp1_u:2890": " tvamindrarūpo varuṇāgnirūpo",
    "GP12kurmp1_u:2891": " haṃsaḥ prāṇo mṛtyurantāsi yajñaḥ /",
    "GP12kurmp1_u:2892": " prajāpatirbhagavānekarudro",
    "GP12kurmp1_u:2893": " nīlagrīvaḥ stūyase vedavidbhiḥ // KūrmP_1,15.194 //",
    "GP12kurmp1_u:2894": " nārāyaṇastvaṃ jagatāmathādiḥ",
    "GP12kurmp1_u:2895": " pitāmahastvaṃ prapitāmahaśca /",
    "GP12kurmp1_u:2896": " vedāntaguhyopaniṣatsu gītaḥ",
    "GP12kurmp1_u:2897": " sadāśivastvaṃ parameśvaro 'si // KūrmP_1,15.195 //",
    "GP12kurmp1_u:2898": " namaḥ parastāt tamasaḥ parasmai",
    "GP12kurmp1_u:2899": " parātmane pañcapadāntarāya /",
    "GP12kurmp1_u:2900": " triśaktyatītāya nirañjanāya",
    "GP12kurmp1_u:2901": " sahastraśaktyāsanasaṃsthitāya // KūrmP_1,15.196 //",
    "GP12kurmp1_u:2902": " trimūrtaye 'nandapadātmamūrte",
    "GP12kurmp1_u:2903": " jagannivāsāya jaganmayāya /",
    "GP12kurmp1_u:2904": " namo lalāṭārpitalocanāya",
    "GP12kurmp1_u:2905": " namo janānāṃ hṛdi saṃsthitāya // KūrmP_1,15.197 //",
    "GP12kurmp1_u:2906": " phaṇīndrahārāya namo 'stu tubhyaṃ",
    "GP12kurmp1_u:2907": " munīndrasiddhārcitapādayugma /",
    "GP12kurmp1_u:2908": " aiśvaryadharmāsanasaṃsthitāya",
    "GP12kurmp1_u:2909": " namaḥ parāntāya bhavodbhavāya // KūrmP_1,15.198 //",
    "GP12kurmp1_u:2910": " sahastracandrārkavilocanāya",
    "GP12kurmp1_u:2911": " namo 'stu te soma sumadhyamāya /",
    "GP12kurmp1_u:2912": " namo 'stu te deva hiraṇyabāho",
    "GP12kurmp1_u:2913": " namo 'mbikāyāḥ pataye mṛḍāya // KūrmP_1,15.199 //",
    "GP12kurmp1_u:2914": " namo 'tiguhyāya guhāntarāya",
    "GP12kurmp1_u:2915": " vedāntavijñānasuniścitāya /",
    "GP12kurmp1_u:2916": " trikālahīnāmaladhāmadhāmne",
    "GP12kurmp1_u:2917": " namo maheśāya namaḥ śivāya // KūrmP_1,15.200 //",
    "GP12kurmp1_u:2918": " evaṃ stuvantaṃ bhagavān śūlāgrādavaropya tam /",
    "GP12kurmp1_u:2919": " tuṣṭaḥ provāca hastābhyāṃ spṛṣṭvātha parameśvaraḥ // KūrmP_1,15.201 //",
    "GP12kurmp1_u:2920": " prīto 'haṃ sarvathā daitya stavenānena sāṃpratam /",
    "GP12kurmp1_u:2921": " saṃprāpya gāṇapatyaṃ me sannidhāne vasāmaraḥ // KūrmP_1,15.202 //",
    "GP12kurmp1_u:2922": " arogaśchinnasaṃdeho devairapi supūjitaḥ /",
    "GP12kurmp1_u:2923": " nandīśvarasyānucaraḥ sarvaduḥ khavivarjitaḥ // KūrmP_1,15.203 //",
    "GP12kurmp1_u:2924": " evaṃ vyāhṛtamātre tu devadevena devatāḥ /",
    "GP12kurmp1_u:2925": " gaṇeśvarā mahādevamandhakaṃ devasannidhau // KūrmP_1,15.204 //",
    "GP12kurmp1_u:2926": " sahastrasūryasaṃkāśaṃ trinetraṃ candracihnitam /",
    "GP12kurmp1_u:2927": " nīlakaṇṭhaṃ jaṭāmauliṃ śūlāsaktamahākaram // KūrmP_1,15.205 //",
    "GP12kurmp1_u:2928": " dṛṣṭvā taṃ tuṣṭuvurdaityamāścaryaṃ paramaṃ gatāḥ /",
    "GP12kurmp1_u:2929": " uvāca bhagavān viṣṇurdevadevaṃ smayanniva // KūrmP_1,15.206 //",
    "GP12kurmp1_u:2930": " sthāne tava mahādeva prabhāvaḥ puruṣo mahān /",
    "GP12kurmp1_u:2931": " nekṣate 'jñānajān doṣān gṛhṇāti ca guṇānapi // KūrmP_1,15.207 //",
    "GP12kurmp1_u:2932": " itīrito 'tha bhairavo gaṇeśadevapuṅgavaiḥ /",
    "GP12kurmp1_u:2933": " sakeśavaḥ sahāndhako jagāma śaṅkarāntikam // KūrmP_1,15.208 //",
    "GP12kurmp1_u:2934": " nirīkṣya devamāgataṃ saśaṅkaraḥ sahāndhakam /",
    "GP12kurmp1_u:2935": " samādhavaṃ samātṛkaṃ jagāma nirvṛtiṃ haraḥ // KūrmP_1,15.209 //",
    "GP12kurmp1_u:2936": " pragṛhya pāṇineśvaro hiraṇyalocanātmajam /",
    "GP12kurmp1_u:2937": " jagāma yatra śailajā vimānamīśavallabhā // KūrmP_1,15.210 //",
    "GP12kurmp1_u:2938": " vilokya sā samāgataṃ bhavaṃ bhavārtihāriṇam /",
    "GP12kurmp1_u:2939": " avāpa sāndhakaṃ sukhaṃ prasādamandhakaṃ prati // KūrmP_1,15.211 //",
    "GP12kurmp1_u:2940": " athāndhako maheśvarīṃ dadarśa devapārśvagām /",
    "GP12kurmp1_u:2941": " papāta daṇḍavatkṣitau nanāma pādapadmayoḥ // KūrmP_1,15.212 //",
    "GP12kurmp1_u:2942": " namāmi devavallabhāmanādimadrijāmimām /",
    "GP12kurmp1_u:2943": " yataḥ pradhānapūruṣau nihanti yākhilaṃ jagat // KūrmP_1,15.213 //",
    "GP12kurmp1_u:2944": " vibhāti yā śivāsane śivena sākamavyayā /",
    "GP12kurmp1_u:2945": " hiraṇmaye 'tinirmale namāmi tāmimāmajām // KūrmP_1,15.214 //",
    "GP12kurmp1_u:2946": " yadantarākhilaṃ jagajjaganti yānti saṃkṣayam /",
    "GP12kurmp1_u:2947": " namāmi yatra tāmumāmaśeṣabedavarjitām // KūrmP_1,15.215 //",
    "GP12kurmp1_u:2948": " na jāyate nahīyate na vardhate ca tāmumām /",
    "GP12kurmp1_u:2949": " namāmi yā guṇātigā girīśaputrikāmimām // KūrmP_1,15.216 //",
    "GP12kurmp1_u:2950": " kṣamasva devi śailaje kṛtaṃ mayā vimāhataḥ /",
    "GP12kurmp1_u:2951": " surāsurairyadarcitaṃ namāmi te padāmbujam // KūrmP_1,15.217 //",
    "GP12kurmp1_u:2952": " itthaṃ bhagavatī gaurī bhaktinamreṇa pārvatī /",
    "GP12kurmp1_u:2953": " saṃstutā daityapatinā putratve jagṛhe 'ndhakam // KūrmP_1,15.218 //",
    "GP12kurmp1_u:2954": " tataḥ sa mātṛbhiḥ sārdhaṃ bhairavo rudrasaṃbhavaḥ /",
    "GP12kurmp1_u:2955": " jagāmānujñayā śaṃbhoḥ pātālaṃ parameśvaraḥ // KūrmP_1,15.219 //",
    "GP12kurmp1_u:2956": " yatra sā tāmasī viṣṇormūrtiḥ saṃhārakārikā /",
    "GP12kurmp1_u:2957": " samāste hariravyakto nṛsiṃhākṛtirīśvaraḥ // KūrmP_1,15.220 //",
    "GP12kurmp1_u:2958": " tato 'nantākṛtiḥ śaṃbhuḥ śeṣeṇāpi supūjitaḥ /",
    "GP12kurmp1_u:2959": " kālāgnirudro bhagavān yuyojātmānamātmani // KūrmP_1,15.221 //",
    "GP12kurmp1_u:2960": " yuñjatastasya devasya sarvā evātha mātaraḥ /",
    "GP12kurmp1_u:2961": " bubhukṣitā mahādevaṃ praṇamyāhustriśūlinam // KūrmP_1,15.222 //",
    "GP12kurmp1_u:2962": " mātara ūcuḥ",
    "GP12kurmp1_u:2963": " bubhukṣitā mahādeva anujñā dīyatāṃ tvayā /",
    "GP12kurmp1_u:2964": " trailokyaṃ bhakṣayiṣyāmo nānyathā tṛptirastinaḥ // KūrmP_1,15.223 //",
    "GP12kurmp1_u:2965": " etāvaduktvā vacanaṃ mātaro viṣṇusaṃbhavāḥ /",
    "GP12kurmp1_u:2966": " bhakṣayāñcakrire sarvaṃ trailokyaṃ sacarācaram // KūrmP_1,15.224 //",
    "GP12kurmp1_u:2967": " tataḥ sa bhairavo devo nṛsiṃhavapuṣaṃ harim /",
    "GP12kurmp1_u:2968": " dadhyau nārāyaṇaṃ devaṃ kṣaṇātprādurabhūddhariḥ // KūrmP_1,15.225 //",
    "GP12kurmp1_u:2969": " vijñāpayāmāsa ca taṃ bhakṣayantīha mātaraḥ /",
    "GP12kurmp1_u:2970": " nivārayāśu trailokyaṃ tvadīyā bhagavanniti // KūrmP_1,15.226 //",
    "GP12kurmp1_u:2971": " saṃsmṛtā viṣṇunā devyo nṛsiṃhavapuṣā punaḥ /",
    "GP12kurmp1_u:2972": " upatasthurmahādevaṃ narasiṃhākṛtiṃ ca tam // KūrmP_1,15.227 //",
    "GP12kurmp1_u:2973": " saṃprāpya sannidhiṃ viṣṇoḥ sarvāḥ saṃhārakārikāḥ /",
    "GP12kurmp1_u:2974": " pradaduḥ śaṃbhave śaktiṃ bhairavāyātitejase // KūrmP_1,15.228 //",
    "GP12kurmp1_u:2975": " apaśyaṃstā jagatsūtiṃ nṛsiṃhamatha bhairavam /",
    "GP12kurmp1_u:2976": " kṣaṇādekatvamāpannaṃ śeṣāhiṃ cāpi mātaraḥ // KūrmP_1,15.229 //",
    "GP12kurmp1_u:2977": " vyājahāra hṛṣīkeśo ye bhaktāḥ śūlapāṇinaḥ /",
    "GP12kurmp1_u:2978": " ye ca māṃ saṃsmarantīha pālanīyāḥ prayatnataḥ // KūrmP_1,15.230 //",
    "GP12kurmp1_u:2979": " mamaiva mūrtiratulā sarvasaṃhārakārikā /",
    "GP12kurmp1_u:2980": " maheśvarāṃśasaṃbhūtā bhuktimuktipradā tviyam // KūrmP_1,15.231 //",
    "GP12kurmp1_u:2981": " ananto bhagavān kālo dvidhāvasthā mamaiva tu /",
    "GP12kurmp1_u:2982": " tāmasī rājasī mūrtirdevadevaścaturmukhaḥ // KūrmP_1,15.232 //",
    "GP12kurmp1_u:2983": " so 'yaṃ devo durādharṣaḥ kālo lokaprakālanaḥ /",
    "GP12kurmp1_u:2984": " bhakṣayiṣyati kalpānte rudrātmā nikhilaṃ jagat // KūrmP_1,15.233 //",
    "GP12kurmp1_u:2985": " yā sā vimohikā mūrtirmama nārāyaṇāhvayā /",
    "GP12kurmp1_u:2986": " sattvodriktājagat kṛtsnaṃ saṃsthāpayati nityadā // KūrmP_1,15.234 //",
    "GP12kurmp1_u:2987": " sa hi viṣṇuḥ paraṃ brahma paramātmā parā gatiḥ /",
    "GP12kurmp1_u:2988": " mūlaprakṛtiravyaktā sadānandeti kathyate // KūrmP_1,15.235 //",
    "GP12kurmp1_u:2989": " ityevaṃ bodhitā devyo viṣṇunā viśvamātaraḥ /",
    "GP12kurmp1_u:2990": " prapedire mahādevaṃ tameva śaraṇaṃ harim // KūrmP_1,15.236 //",
    "GP12kurmp1_u:2991": " etad vaḥ kathitaṃ sarvaṃ mayāndhakanibarhaṇam /",
    "GP12kurmp1_u:2992": " māhātmyaṃ devadevasya bhairavasyāmitaujasaḥ // KūrmP_1,15.237 //",
    "GP12kurmp1_u:2993": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge pañcadaśo 'dhyāyaḥ",
    "GP12kurmp1_u:2994": " śrīkūrma uvāca",
    "GP12kurmp1_u:2995": " andake nigṛhīte vai prahlādasya mahātmanaḥ /",
    "GP12kurmp1_u:2996": " virocano nāma suto babhūva nṛpatiḥ purā // KūrmP_1,16.1 //",
    "GP12kurmp1_u:2997": " devāñjitvā sadevendrāna bahūn varṣān mahāsuraḥ /",
    "GP12kurmp1_u:2998": " pālayāmāsa dharmeṇa trailokyaṃ sacarācaram // KūrmP_1,16.2 //",
    "GP12kurmp1_u:2999": " tasyaivaṃ vartamānasya kadācid viṣṇucoditaḥ /",
    "GP12kurmp1_u:3000": " sanatkumāro bhagavān puraṃ prāpa mahāmuniḥ // KūrmP_1,16.3 //",
    "GP12kurmp1_u:3001": " dṛṣṭvā sihāsanagato brahmaputraṃ mahāsuraḥ /",
    "GP12kurmp1_u:3002": " nanāmotthāya śirasā prāñjalirvākyamabravīt // KūrmP_1,16.4 //",
    "GP12kurmp1_u:3003": " dhanyo 'smyanugṛhīto 'smi saṃprāpto me purātanaḥ /",
    "GP12kurmp1_u:3004": " yogīśvaro 'dya bhagavān yato 'sau brahmavit svayam // KūrmP_1,16.5 //",
    "GP12kurmp1_u:3005": " kimarthamāgato brahman svayaṃ devaḥ pitāmahaḥ /",
    "GP12kurmp1_u:3006": " brūhi me brahmaṇaḥ putra kiṃ kāryaṃ karavāṇyaham // KūrmP_1,16.6 //",
    "GP12kurmp1_u:3007": " so 'bravīd bhagavān devo dharmayuktaṃ mahāsuram /",
    "GP12kurmp1_u:3008": " draṣṭumabhyāgato 'haṃ vai bhavantaṃ bhāgyavānasi // KūrmP_1,16.7 //",
    "GP12kurmp1_u:3009": " sudurlabhā nītireṣā daityānāṃ daityasattama /",
    "GP12kurmp1_u:3010": " triloke dhārmiko nūnaṃ tvādṛśo 'nyo na vidyate // KūrmP_1,16.8 //",
    "GP12kurmp1_u:3011": " ityukto 'surarājastaṃ punaḥ prāha mahāmunim /",
    "GP12kurmp1_u:3012": " dharmāṇāṃ paramaṃ dharmaṃ brūhi me brahmavittama // KūrmP_1,16.9 //",
    "GP12kurmp1_u:3013": " so 'bravīd bhagavān yogī daityendrāya mahātmane /",
    "GP12kurmp1_u:3014": " sarvaguhyatamaṃ dharmamātmajñānamanuttamam // KūrmP_1,16.10 //",
    "GP12kurmp1_u:3015": " sa labdhvā paramaṃ jñānaṃ dattvā ca gurudakṣiṇām /",
    "GP12kurmp1_u:3016": " nidhāya putre tadrājyaṃ yogābhyāsarato 'bhavat // KūrmP_1,16.11 //",
    "GP12kurmp1_u:3017": " sa tasya putro matimān balirnāma mahāsuraḥ /",
    "GP12kurmp1_u:3018": " brahmaṇyo dhārmiko 'tyarthaṃ vijigye 'tha purandaram // KūrmP_1,16.12 //",
    "GP12kurmp1_u:3019": " kṛtvā tena mahad yuddhaṃ śakraḥ sarvāmarairvṛtaḥ /",
    "GP12kurmp1_u:3020": " jagāma nirjito viṣṇuṃ devaṃ śaraṇamacyutam // KūrmP_1,16.13 //",
    "GP12kurmp1_u:3021": " tadantare 'ditirdevī devamātā suduḥ khitā /",
    "GP12kurmp1_u:3022": " daityendrāṇāṃ vadhārthāya putro me syāditi svayam // KūrmP_1,16.14 //",
    "GP12kurmp1_u:3023": " tatāpa sumahad ghoraṃ taporāśistapaḥ param /",
    "GP12kurmp1_u:3024": " prapannā viṣṇumavyaktaṃ śaraṇyaṃ śaraṇaṃ harim // KūrmP_1,16.15 //",
    "GP12kurmp1_u:3025": " kṛtvā hṛtpadmakiñjalke niṣkalaṃ paramaṃ padam /",
    "GP12kurmp1_u:3026": " vāsudevamanādyantamānandaṃ vyoma kevalam // KūrmP_1,16.16 //",
    "GP12kurmp1_u:3027": " prasanno bhagavān viṣṇuḥ śaṅkhacakragadādharaḥ /",
    "GP12kurmp1_u:3028": " āvirbabhūva yogātmā devamātuḥ puro hariḥ // KūrmP_1,16.17 //",
    "GP12kurmp1_u:3029": " dṛṣṭvā samāgataṃ viṣṇumaditirbhaktisaṃyutā /",
    "GP12kurmp1_u:3030": " mene kṛtārthamātmānaṃ toṣayāmāsa keśavam // KūrmP_1,16.18 //",
    "GP12kurmp1_u:3031": " aditiruvāca",
    "GP12kurmp1_u:3032": " jayāśeṣaduḥ khaughanāśaikaheto",
    "GP12kurmp1_u:3033": " jayānantamāhātmyayogābhiyukta /",
    "GP12kurmp1_u:3034": " jayānādimadhyāntavijñānamūrte",
    "GP12kurmp1_u:3035": " jayāśeṣakalpāmalānandarūpa // KūrmP_1,16.19 //",
    "GP12kurmp1_u:3036": " namo viṣṇave kālarūpāya tubhyaṃ",
    "GP12kurmp1_u:3037": " namo nārasiṃhāya śeṣāya tubhyam /",
    "GP12kurmp1_u:3038": " namaḥ kālarudrāya saṃhārakartre",
    "GP12kurmp1_u:3039": " namo vāsudevāya tubhyaṃ namaste // KūrmP_1,16.20 //",
    "GP12kurmp1_u:3040": " namo viśvamāyāvidhānāya tubhyaṃ",
    "GP12kurmp1_u:3041": " namo yogagamyāya satyāya tubhyam /",
    "GP12kurmp1_u:3042": " namo dharmavijñānaniṣṭhāya tubhyaṃ",
    "GP12kurmp1_u:3043": " namaste varāhāya bhūyo namaste // KūrmP_1,16.21 //",
    "GP12kurmp1_u:3044": " namaste sahastrārkacandrābhamūrte",
    "GP12kurmp1_u:3045": " namo vedavijñānadharmābhigamya /",
    "GP12kurmp1_u:3046": " namo devadevādidevādideva",
    "GP12kurmp1_u:3047": " prabho viśvayone 'tha bhūyo namaste // KūrmP_1,16.22 //",
    "GP12kurmp1_u:3048": " namaḥ śaṃbhave satyaniṣṭhāya tubhyaṃ",
    "GP12kurmp1_u:3049": " namo hetave viśvarūpāya tubhyam /",
    "GP12kurmp1_u:3050": " namo yogapīṭhāntarasthāya tubhyaṃ",
    "GP12kurmp1_u:3051": " śivāyaikarūpāya bhūyo namaste // KūrmP_1,16.23 //",
    "GP12kurmp1_u:3052": " evaṃ sa bhagavān kṛṣṇo devamātrā jaganmayaḥ /",
    "GP12kurmp1_u:3053": " toṣitaśchandayāmāsa vareṇa prahasanniva // KūrmP_1,16.24 //",
    "GP12kurmp1_u:3054": " praṇamya śirasā bhūmau sā vabre varamuttamam /",
    "GP12kurmp1_u:3055": " tvāmeva putraṃ devānāṃ hitāya varaye varam // KūrmP_1,16.25 //",
    "GP12kurmp1_u:3056": " tathāstvityāha bhagavān prapannajanavatsalaḥ /",
    "GP12kurmp1_u:3057": " dattvā varānaprameyastatraivāntaradhīyata // KūrmP_1,16.26 //",
    "GP12kurmp1_u:3058": " tato bahutithe kāle bhagavantaṃ janārdanam /",
    "GP12kurmp1_u:3059": " dadhāra garbhaṃ devānāṃ mātā nārāyaṇaṃ svayam // KūrmP_1,16.27 //",
    "GP12kurmp1_u:3060": " samāviṣṭe hṛṣīkeśe devamāturathodaram /",
    "GP12kurmp1_u:3061": " utpātā jajñire ghorā balervairocaneḥ pure // KūrmP_1,16.28 //",
    "GP12kurmp1_u:3062": " nirīkṣya sarvānutpātān daityendro bhayavihvalaḥ /",
    "GP12kurmp1_u:3063": " prahlādamasuraṃ vṛddhaṃ praṇamyāha pitāmaham // KūrmP_1,16.29 //",
    "GP12kurmp1_u:3064": " baliruvāca",
    "GP12kurmp1_u:3065": " pitāmaha mahāprājña jāyante 'smatpure 'dhunā /",
    "GP12kurmp1_u:3066": " kimutpātā bhavet kāryamasmākaṃ kiṃnimittakāḥ // KūrmP_1,16.30 //",
    "GP12kurmp1_u:3067": " niśamya tasya vacanaṃ ciraṃ dhyātvā mahāsuraḥ /",
    "GP12kurmp1_u:3068": " namaskṛtya hṛṣīkeśamidaṃ vacanamabravīt // KūrmP_1,16.31 //",
    "GP12kurmp1_u:3069": " prahlāda uvāca",
    "GP12kurmp1_u:3070": " yo yajñairijyate viṣṇuryasya sarvamidaṃ jagat /",
    "GP12kurmp1_u:3071": " dadhārāsuranāśārthaṃ mātā taṃ tridivaukasām // KūrmP_1,16.32 //",
    "GP12kurmp1_u:3072": " yasmādabhinnaṃ sakalaṃ bhidyate yo 'khilādapi /",
    "GP12kurmp1_u:3073": " sa vāsudevo devānāṃ māturdehaṃ samāviśat // KūrmP_1,16.33 //",
    "GP12kurmp1_u:3074": " na yasya devā jānanti svarūpaṃ paramārthataḥ /",
    "GP12kurmp1_u:3075": " sa viṣṇuraditerdehaṃ svecchayādya samāviśat // KūrmP_1,16.34 //",
    "GP12kurmp1_u:3076": " yasmād bhavanti bhūtāni yatra saṃyānti saṃkṣayam /",
    "GP12kurmp1_u:3077": " so 'vatīrṇo mahāyogī purāṇapuruṣo hariḥ // KūrmP_1,16.35 //",
    "GP12kurmp1_u:3078": " na yatra vidyate nāmajātyādiparikalpanā /",
    "GP12kurmp1_u:3079": " sattāmātrātmarūpo 'sau viṣṇuraṃśena jāyate // KūrmP_1,16.36 //",
    "GP12kurmp1_u:3080": " yasya sā jagatāṃ mātā śaktistaddharmadhāriṇī /",
    "GP12kurmp1_u:3081": " māyā bhagavatī lakṣmīḥ so 'vatīrṇo janārdanaḥ // KūrmP_1,16.37 //",
    "GP12kurmp1_u:3082": " yasya sā tāmasī mūrtiḥ śaṅkaro rājasī tanuḥ /",
    "GP12kurmp1_u:3083": " brahmā saṃjāyate viṣṇuraṃśenaikena sattvabhṛt // KūrmP_1,16.38 //",
    "GP12kurmp1_u:3084": " itthaṃ vicintya govindaṃ bhaktinamreṇa cetasā /",
    "GP12kurmp1_u:3085": " tameva gaccha śaraṇaṃ tato yāsyasi nirvṛtim // KūrmP_1,16.39 //",
    "GP12kurmp1_u:3086": " tataḥ prahlādavacanād balirvairocanirharim /",
    "GP12kurmp1_u:3087": " jagāma śaraṇaṃ viśvaṃ pālayāmāsa dharmataḥ // KūrmP_1,16.40 //",
    "GP12kurmp1_u:3088": " kāle prāpte mahāviṣṇuṃ devānāṃ harṣavardhanam /",
    "GP12kurmp1_u:3089": " asūta kaśyapāccainaṃ devamātāditiḥ svayam // KūrmP_1,16.41 //",
    "GP12kurmp1_u:3090": " caturbhujaṃ viśālākṣaṃ śrīvatsāṅkitavakṣasam /",
    "GP12kurmp1_u:3091": " nīlameghapratīkāśaṃ bhrājamānaṃ śriyāvṛtam // KūrmP_1,16.42 //",
    "GP12kurmp1_u:3092": " upatasthuḥ surāḥ sarve siddhāḥ sādhyāśca cāraṇāḥ /",
    "GP12kurmp1_u:3093": " upendramindrapramukhā brahmā carṣigamairvṛtaḥ // KūrmP_1,16.43 //",
    "GP12kurmp1_u:3094": " kṛtopanayano vedānadhyaiṣṭa bhagavān hariḥ /",
    "GP12kurmp1_u:3095": " samācāraṃ bharadvājāt trilokāya pradarśayan // KūrmP_1,16.44 //",
    "GP12kurmp1_u:3096": " evaṃ hi laukikaṃ mārgaṃ pradarśayati sa prabhuḥ /",
    "GP12kurmp1_u:3097": " sa yat pramāṇaṃ kurute lokastadanuvartate // KūrmP_1,16.45 //",
    "GP12kurmp1_u:3098": " tataḥ kālena matimān balirvairocaniḥ svayam /",
    "GP12kurmp1_u:3099": " yajñairyajñeśvaraṃ viṣṇumarcayāmāsa sarvagam // KūrmP_1,16.46 //",
    "GP12kurmp1_u:3100": " brāhmaṇān pūjayāmāsa dattvā bahutaraṃ dhanam /",
    "GP12kurmp1_u:3101": " brahmarṣayaḥ samājagmuryajñavāṭaṃ mahātmanaḥ // KūrmP_1,16.47 //",
    "GP12kurmp1_u:3102": " vijñāya viṣṇurbhagavān bharadvājapracoditaḥ /",
    "GP12kurmp1_u:3103": " āsthāya vāmanaṃ rūpaṃ yajñadeśamathāgamat // KūrmP_1,16.48 //",
    "GP12kurmp1_u:3104": " kṛṣṇājinopavītāṅga āṣāḍhena virājitaḥ /",
    "GP12kurmp1_u:3105": " brāhmaṇo jaṭilo vedānudgiran bhasmamaṇḍitaḥ // KūrmP_1,16.49 //",
    "GP12kurmp1_u:3106": " saṃprāpyāsurarājasya samīpaṃ bhikṣuko hariḥ /",
    "GP12kurmp1_u:3107": " svapādairvimitaṃ deśamayācata baliṃ tribhiḥ // KūrmP_1,16.50 //",
    "GP12kurmp1_u:3108": " prakṣālya caraṇau viṣṇorbalirbhāsamanvitaḥ /",
    "GP12kurmp1_u:3109": " ācāmayitvā bhṛṅgāramādāya svarṇanirmitam // KūrmP_1,16.51 //",
    "GP12kurmp1_u:3110": " dāsye tavedaṃ bhavate padatrayaṃ",
    "GP12kurmp1_u:3111": " prīṇātu devo hariravyayākṛtiḥ /",
    "GP12kurmp1_u:3112": " vicintya devasya karāgrapallave",
    "GP12kurmp1_u:3113": " nipātayāmāsa jalaṃ suśītalam // KūrmP_1,16.52 //",
    "GP12kurmp1_u:3114": " vicakrame pṛthivīmeṣa etā-",
    "GP12kurmp1_u:3115": " mathāntarikṣaṃ divamādidevaḥ /",
    "GP12kurmp1_u:3116": " vyapetarāgaṃ ditijeśvaraṃ taṃ",
    "GP12kurmp1_u:3117": " prakartukāmaḥ śaraṇaṃ prapannam // KūrmP_1,16.53 //",
    "GP12kurmp1_u:3118": " ākramya lokatrayamīśapādaḥ",
    "GP12kurmp1_u:3119": " prājāpatyād brahmalokaṃ jagāma /",
    "GP12kurmp1_u:3120": " praṇemurādityasahastrakalpaṃ",
    "GP12kurmp1_u:3121": " ye tatra loke nivasanti siddhāḥ // KūrmP_1,16.54 //",
    "GP12kurmp1_u:3122": " athopatasthe bhagavānanādiḥ",
    "GP12kurmp1_u:3123": " pitāmahāstoṣayāmāsa viṣṇum /",
    "GP12kurmp1_u:3124": " bhittvā tadaṇḍasya kapālamūrdhvaṃ",
    "GP12kurmp1_u:3125": " jagāma divyāvaraṇāni bhūyaḥ // KūrmP_1,16.55 //",
    "GP12kurmp1_u:3126": " athāṇḍabhedānnipapāta śītalaṃ",
    "GP12kurmp1_u:3127": " mahājalaṃ tat puṇyakṛdbhiścajuṣṭam /",
    "GP12kurmp1_u:3128": " pravartate cāpi saridvarā tadā",
    "GP12kurmp1_u:3129": " gaṅgetyuktā brahmaṇā vyomasaṃsthā // KūrmP_1,16.56 //",
    "GP12kurmp1_u:3130": " gatvā mahāntaṃ prakṛtiṃ pradhānaṃ",
    "GP12kurmp1_u:3131": " brahmāṇamekaṃ puruṣaṃ svabījam /",
    "GP12kurmp1_u:3132": " atiṣṭhadīśasya padaṃ tadavyayaṃ",
    "GP12kurmp1_u:3133": " dṛṣṭvā devāstatra tatra stuvanti // KūrmP_1,16.57 //",
    "GP12kurmp1_u:3134": " ālokya taṃ puruṣaṃ viśvakāyaṃ",
    "GP12kurmp1_u:3135": " mahān balirbhaktiyogena viṣṇum /",
    "GP12kurmp1_u:3136": " nanāma nārāyaṇamekamavyayaṃ",
    "GP12kurmp1_u:3137": " svacetasā yaṃ praṇamanti devāḥ // KūrmP_1,16.58 //",
    "GP12kurmp1_u:3138": " tamabravīd bhagavānādikartā",
    "GP12kurmp1_u:3139": " bhūtvā punarvāmano vāsudevaḥ /",
    "GP12kurmp1_u:3140": " mamaiva daityādhipate 'dhunedaṃ",
    "GP12kurmp1_u:3141": " lokatrayaṃ bhavatā bhāvadattam // KūrmP_1,16.59 //",
    "GP12kurmp1_u:3142": " praṇamya mūrdhnā punareva daityo",
    "GP12kurmp1_u:3143": " nipātayāmāsa jalaṃ karāgre /",
    "GP12kurmp1_u:3144": " dāsye tavātmānamanantadhāmne",
    "GP12kurmp1_u:3145": " trivikramāyāmitavikramāya // KūrmP_1,16.60 //",
    "GP12kurmp1_u:3146": " pragṛhya sūnorapi saṃpradattaṃ",
    "GP12kurmp1_u:3147": " prahlādasūnoratha śaṅkhapāṇiḥ /",
    "GP12kurmp1_u:3148": " jagāda daityaṃ jagadantarātmā",
    "GP12kurmp1_u:3149": " pātālamūlaṃ praviśeti bhūyaḥ // KūrmP_1,16.61 //",
    "GP12kurmp1_u:3150": " samāsyatāṃ bhavatā tatra nityaṃ",
    "GP12kurmp1_u:3151": " bhuktvā bhogān devatānāmalabhyān /",
    "GP12kurmp1_u:3152": " dhyāyasva māṃ satataṃ bhaktiyogāt",
    "GP12kurmp1_u:3153": " pravekṣyase kalpadāhe punarmām // KūrmP_1,16.62 //",
    "GP12kurmp1_u:3154": " uktvaivaṃ daityasiṃhaṃ taṃ viṣṇuḥ satyaparākramaḥ /",
    "GP12kurmp1_u:3155": " purandarāya trailokyaṃ dadau viṣṇururukramaḥ // KūrmP_1,16.63 //",
    "GP12kurmp1_u:3156": " saṃstuvanti mahāyogaṃ siddhā devarṣikinnarāḥ /",
    "GP12kurmp1_u:3157": " brahmā śakro 'tha bhagavān rudrādityamarudgaṇāḥ // KūrmP_1,16.64 //",
    "GP12kurmp1_u:3158": " kṛtvaitadadbhutaṃ karma viṣṇurvāmanarūpadhṛk /",
    "GP12kurmp1_u:3159": " paśyatāmeva sarveṣāṃ tatraivāntaradhīyata // KūrmP_1,16.65 //",
    "GP12kurmp1_u:3160": " so 'pi daityavaraḥ śrīmān pātālaṃ prāpa coditaḥ /",
    "GP12kurmp1_u:3161": " prahlādenāsuravarairviṣṇunā viṣṇutatparaḥ // KūrmP_1,16.66 //",
    "GP12kurmp1_u:3162": " apṛcchad viṣṇumāhātmayaṃ bhaktiyogamanuttamam /",
    "GP12kurmp1_u:3163": " pūjāvidhānaṃ prahlādaṃ tadāhāsau cakāra saḥ // KūrmP_1,16.67 //",
    "GP12kurmp1_u:3164": " atha rathacaraṇāsiśaṅkhapāṇiṃ",
    "GP12kurmp1_u:3165": " sarasijolacanamīśamaprameyam /",
    "GP12kurmp1_u:3166": " śaraṇamupapayau sa bhāvayogāt",
    "GP12kurmp1_u:3167": " praṇatagatiṃ praṇidhāya karmayogam // KūrmP_1,16.68 //",
    "GP12kurmp1_u:3168": " eṣa vaḥ kathito viprā vāmanasya parākramaḥ /",
    "GP12kurmp1_u:3169": " sa devakāryāṇi sadā karoti puruṣottamaḥ // KūrmP_1,16.69 //",
    "GP12kurmp1_u:3170": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ṣoḍaśo 'dhyāya",
    "GP12kurmp1_u:3171": " baleḥ putraśataṃ tvāsīnmahābalaparākramam /",
    "GP12kurmp1_u:3172": " teṣāṃ pradhāno dyutimān bāṇo nāma mahābalaḥ // KūrmP_1,17.1 //",
    "GP12kurmp1_u:3173": " so 'tīva śaṅkare bhakto rājā rājyamapālayat /",
    "GP12kurmp1_u:3174": " trailokyaṃ vaśamānīya bādhayāmāsa vāsavam // KūrmP_1,17.2 //",
    "GP12kurmp1_u:3175": " tataḥ śakrādayo devā gatvocuḥ kṛttivāsasam /",
    "GP12kurmp1_u:3176": " tvadīyo bādhate hyasmān bāṇo nāma mahāsuraḥ // KūrmP_1,17.3 //",
    "GP12kurmp1_u:3177": " vyāhṛto daivadaiḥ sarvairdevadevo maheśvaraḥ /",
    "GP12kurmp1_u:3178": " dadāha bāṇasya puraṃ śareṇaikena līlayā // KūrmP_1,17.4 //",
    "GP12kurmp1_u:3179": " dahyamāne pure tasmin bāṇo rudraṃ triśūlinam /",
    "GP12kurmp1_u:3180": " yayau śaraṇamīśānaṃ gopatiṃ nīlalohitam // KūrmP_1,17.5 //",
    "GP12kurmp1_u:3181": " mūrdhanyādhāya talliṅgaṃ śāṃbhavaṃ bhītavarjitaḥ /",
    "GP12kurmp1_u:3182": " nirgatya tu purāt tasmāt tuṣṭāva parameśvaram // KūrmP_1,17.6 //",
    "GP12kurmp1_u:3183": " saṃstuto bhagavānīśaḥ śaṅkaro nīlalohitaḥ /",
    "GP12kurmp1_u:3184": " gāṇapatyena bāṇaṃ taṃ yojayāmāsa bhāvataḥ // KūrmP_1,17.7 //",
    "GP12kurmp1_u:3185": " athābhavan danoḥ putrāstārādyā hyatibhīṣaṇāḥ /",
    "GP12kurmp1_u:3186": " tārastathā śambaraśca kapilaḥ śaṅkarastathā /",
    "GP12kurmp1_u:3187": " svarbhānurvṛṣaparvā ca prādhānyena prakīrtitāḥ // KūrmP_1,17.8 //",
    "GP12kurmp1_u:3188": " surasāyāḥ sahastraṃ tu sarpāṇāmabhavad dvijāḥ /",
    "GP12kurmp1_u:3189": " anekaśirasāṃ tadvat khecarāṇāṃ mahātmanām // KūrmP_1,17.9 //",
    "GP12kurmp1_u:3190": " ariṣṭā janayāmāsa gandharvāṇāṃ sahastrakam /",
    "GP12kurmp1_u:3191": " anantādyā mahānāgāḥ kādraveyāḥ prakīrtitāḥ // KūrmP_1,17.10 //",
    "GP12kurmp1_u:3192": " tāmrā ca janayāmāsa ṣaṭ kanyā dvijapuṅgavāḥ /",
    "GP12kurmp1_u:3193": " śukīṃ śyenīṃ ca bhāsīṃ ca sugrīvāṅgṛdhrikāṃ śucim // KūrmP_1,17.11 //",
    "GP12kurmp1_u:3194": " gāstathā janayāmāsa surabhirmahiṣīstathā /",
    "GP12kurmp1_u:3195": " irā vṛkṣalatāvallīstṛṇajātīśca sarvaśaḥ // KūrmP_1,17.12 //",
    "GP12kurmp1_u:3196": " khasā vai yakṣarakṣāṃsi munirapsarasastathā /",
    "GP12kurmp1_u:3197": " rakṣogaṇaṃ krodhavaśā janayāmāsa sattamāḥ // KūrmP_1,17.13 //",
    "GP12kurmp1_u:3198": " vinatāyāśca putrau dvau prakhyātau garuḍāruṇau /",
    "GP12kurmp1_u:3199": " tayośca garuḍo dhīmān tapastaptvā suduścaram /",
    "GP12kurmp1_u:3200": " prasādācchūnilaḥ prāpto vāhanatvaṃ hareḥ svayam // KūrmP_1,17.14 //",
    "GP12kurmp1_u:3201": " ārādhya tapasā rudraṃ mahdevaṃ tathāruṇaḥ /",
    "GP12kurmp1_u:3202": " sārathye kalpitaḥ pūrvaṃ prītenārkasya śaṃbhunā // KūrmP_1,17.15 //",
    "GP12kurmp1_u:3203": " ete kaśyapadāyādāḥ kīrtitāḥ sthāṇujaṅgamāḥ /",
    "GP12kurmp1_u:3204": " vaivasvate 'nte hyasmiñchṛṇvatāṃ pāpanāśanāḥ // KūrmP_1,17.16 //",
    "GP12kurmp1_u:3205": " saptaviṃśat sutāḥ proktāḥ somapatnyaśca suvratāḥ /",
    "GP12kurmp1_u:3206": " ariṣṭanemipatnīnāmapatyānīha ṣoḍaśa // KūrmP_1,17.17 //",
    "GP12kurmp1_u:3207": " bahuputrasya viduṣaścatastro vidyutaḥ smṛtāḥ /",
    "GP12kurmp1_u:3208": " tadvadaṅgirasaḥ putrā ṛṣayo brahmasatkṛtāḥ // KūrmP_1,17.18 //",
    "GP12kurmp1_u:3209": " kuśāśvasya tu devarṣerdevapraharaṇāḥ sutāḥ /",
    "GP12kurmp1_u:3210": " ete yugasahastrānte jāyante punareva hi /",
    "GP12kurmp1_u:3211": " manvantareṣu niyataṃ tulyaiḥ kāryaiḥ svanāmabhiḥ // KūrmP_1,17.19 //",
    "GP12kurmp1_u:3212": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge saptadaśo 'dhyāyaḥ",
    "GP12kurmp1_u:3213": " sūta uvāca",
    "GP12kurmp1_u:3214": " etānutpādya putrāṃstu prajāsaṃtānakāraṇāt /",
    "GP12kurmp1_u:3215": " kaśyapo gotrakāmastu cacāra sumahat tapaḥ // KūrmP_1,18.1 //",
    "GP12kurmp1_u:3216": " tasya vai tapato 'tyarthaṃ prādurbhūtau sutāvimau /",
    "GP12kurmp1_u:3217": " vatsaraścāsitaścaiva tāvubhau brahmavādinau // KūrmP_1,18.2 //",
    "GP12kurmp1_u:3218": " vatsarānnaidhruvo jajñe raibhyaśca sumahāyaśāḥ /",
    "GP12kurmp1_u:3219": " raibhyasya jajñire raibhyāḥ putrā dyutimatāṃ varāḥ // KūrmP_1,18.3 //",
    "GP12kurmp1_u:3220": " cyavanasya sutā patnī naidhruvasya mahātmanaḥ /",
    "GP12kurmp1_u:3221": " sumedhā janayāmāsa putrān vai kuṇḍapāyinaḥ // KūrmP_1,18.4 //",
    "GP12kurmp1_u:3222": " asitasyaikaparṇāyāṃ brahmiṣṭhaḥ samapadyata /",
    "GP12kurmp1_u:3223": " nāmnā vai devalaḥ putro yogācāryo mahātapāḥ // KūrmP_1,18.5 //",
    "GP12kurmp1_u:3224": " śāṇḍilyānāṃ paraḥ śrīmān sarvatattvārthavit sudhīḥ /",
    "GP12kurmp1_u:3225": " prasādāt pārvatīśasya yogamuttamamāptavān // KūrmP_1,18.6 //",
    "GP12kurmp1_u:3226": " śāṇḍilyā naidhru vāraibhyāstrayaḥ pakṣāstu kāśyapāḥ /",
    "GP12kurmp1_u:3227": " naraprakṛtayo viprāḥ pulastyasya vadāmi vaḥ // KūrmP_1,18.7 //",
    "GP12kurmp1_u:3228": " tṛṇabindoḥ sutā viprā nāmnā tvilavilā smṛtā /",
    "GP12kurmp1_u:3229": " pulastyāya sa rājarṣistāṃ kanyāṃ pratyapādayat // KūrmP_1,18.8 //",
    "GP12kurmp1_u:3230": " ṛṣistvailavilistasyāṃ viśravāḥ samapadyata /",
    "GP12kurmp1_u:3231": " tasya patnyaścatastrastu paulastyakulavardhikāḥ // KūrmP_1,18.9 //",
    "GP12kurmp1_u:3232": " puṣpotkaṭā ca rākā ca kaikasī devavarṇinī /",
    "GP12kurmp1_u:3233": " rūpalāvaṇyasaṃpannāstāsāṃ vai śṛṇuta prajāḥ // KūrmP_1,18.10 //",
    "GP12kurmp1_u:3234": " jyeṣṭhaṃ vaiśravaṇaṃ tasya suṣuve devarūpiṇī /",
    "GP12kurmp1_u:3235": " kaikasī janayat putraṃ rāvaṇaṃ rākṣasādhipam // KūrmP_1,18.11 //",
    "GP12kurmp1_u:3236": " kumbhakarṇaṃ śūrpaṇakhāṃ tathaiva ca vibhīṣaṇam /",
    "GP12kurmp1_u:3237": " puṣpotkaṭā vyajanayat putrān viśravasaḥ śubhān // KūrmP_1,18.12 //",
    "GP12kurmp1_u:3238": " mahodaraṃ prahastaṃ ca mahāpārśvaṃ kharaṃ tathā /",
    "GP12kurmp1_u:3239": " kumbhīnasīṃ tathā kanyāṃ rākāyāṃ śṛṇuta prajāḥ // KūrmP_1,18.13 //",
    "GP12kurmp1_u:3240": " triśirā dūṣaṇaścaiva vidyujjihvo mahābalaḥ /",
    "GP12kurmp1_u:3241": " ityete krūrakarmāṇaḥ paulastyā rākṣasā daśa /",
    "GP12kurmp1_u:3242": " sarve tapobalotkṛṣṭā rudrabhaktāḥ subhīṣaṇāḥ // KūrmP_1,18.14 //",
    "GP12kurmp1_u:3243": " pulahasya mṛgāḥ putrāḥ sarve vyālāśca daṃṣṭriṇaḥ /",
    "GP12kurmp1_u:3244": " bhūtāḥ piśācāḥ sarpāśca śūkarā hastinastathā // KūrmP_1,18.15 //",
    "GP12kurmp1_u:3245": " anapatyaḥ kratustasmin smṛto vaivasvate 'ntare /",
    "GP12kurmp1_u:3246": " marīceḥ kaśyapaḥ putraḥ svayameva prajāpatiḥ // KūrmP_1,18.16 //",
    "GP12kurmp1_u:3247": " bhṛgorapyabhavacchukro daityācāryo mahātapāḥ /",
    "GP12kurmp1_u:3248": " svādhyāyayoganirato harabhakto mahādyutiḥ // KūrmP_1,18.17 //",
    "GP12kurmp1_u:3249": " atreḥ patnyo 'bhavan bahvyaḥ sodaryāstāḥ pativratāḥ /",
    "GP12kurmp1_u:3250": " kṛśāśvasya tu viprendrā ghṛtācyāmiti me śrutam // KūrmP_1,18.18 //",
    "GP12kurmp1_u:3251": " sa tāsu janayāmāsa svastyātreyān mahaujasaḥ /",
    "GP12kurmp1_u:3252": " vedavedāṅganiratāṃstapasā hatakilbiṣān // KūrmP_1,18.19 //",
    "GP12kurmp1_u:3253": " nāradastu vasiṣṭhāya dadau devīmarundhatīm /",
    "GP12kurmp1_u:3254": " ūrdhvaretāstatra muniḥ śāpād dakṣasya nāradaḥ // KūrmP_1,18.20 //",
    "GP12kurmp1_u:3255": " haryaśveṣu tu naṣṭeṣu māyayā nāradasya tu /",
    "GP12kurmp1_u:3256": " śaśāpa nāradaṃ dakṣaḥ krodhasaṃraktalocanaḥ // KūrmP_1,18.21 //",
    "GP12kurmp1_u:3257": " yasmānmama sutāḥ sarve bhavato māyayā dvija /",
    "GP12kurmp1_u:3258": " kṣayaṃ nītāstvaśeṣeṇa nirapatyo bhaviṣyati // KūrmP_1,18.22 //",
    "GP12kurmp1_u:3259": " arundhatyāṃ vasiṣṭhastu śaktimutpādayat sutam /",
    "GP12kurmp1_u:3260": " śakteḥ parāśaraḥ śrīmān sarvajñastapatāṃ varaḥ // KūrmP_1,18.23 //",
    "GP12kurmp1_u:3261": " ārādhya devadeveśamīśānaṃ tripurāntakam /",
    "GP12kurmp1_u:3262": " lebhe tvapratimaṃ putraṃ kṛṣṇādvaipāyanaṃ prabhum // KūrmP_1,18.24 //",
    "GP12kurmp1_u:3263": " dvaipāyanācchrako jajñe bhagavāneva śaṅkaraḥ /",
    "GP12kurmp1_u:3264": " aṃśāṃśenāvatīryorvyāṃ svaṃ prāpa paramaṃ padam // KūrmP_1,18.25 //",
    "GP12kurmp1_u:3265": " śukasyāpyabhavan putrāḥ pañcātyantatapasvinaḥ /",
    "GP12kurmp1_u:3266": " bhūriśravāḥ prabhuḥ śaṃbhuḥ kṛṣṇo gauraśca pañcamaḥ /",
    "GP12kurmp1_u:3267": " kanyā kīrtimatī caiva yogamātā dhṛtavratā // KūrmP_1,18.26 //",
    "GP12kurmp1_u:3268": " ete 'tra vaṃśyāḥ kathitā brāhmaṇā brahmavādinām /",
    "GP12kurmp1_u:3269": " ata ūrdhvaṃ nibodhadhvaṃ kaśyapādrājasaṃtatim // KūrmP_1,18.27 //",
    "GP12kurmp1_u:3270": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge aṣṭādaśo 'dhyāyaḥ",
    "GP12kurmp1_u:3271": " sūta uvāca",
    "GP12kurmp1_u:3272": " aditiḥ suṣuve putramādityaṃ kaśyapāt prabhum /",
    "GP12kurmp1_u:3273": " tasyādityasya caivasīd bhāryāṇāṃ tu catuṣṭayam /",
    "GP12kurmp1_u:3274": " saṃjñā rājñī prabhā chāyā putrāṃstāsāṃ nibodhata // KūrmP_1,19.1 //",
    "GP12kurmp1_u:3275": " saṃjñā tvāṣṭrī ca suṣuve sūryānmanumanuttamam /",
    "GP12kurmp1_u:3276": " yamaṃ ca yamunāṃ caiva rājñī raivatameva ca // KūrmP_1,19.2 //",
    "GP12kurmp1_u:3277": " prabhā prabhātamādityācchāyā sāvarṇamātmajam /",
    "GP12kurmp1_u:3278": " śaniṃ ca tapatīṃ caiva viṣṭiṃ caiva yathākramam // KūrmP_1,19.3 //",
    "GP12kurmp1_u:3279": " manostu prathamasyāsan nava putrāstu saṃyamāḥ /",
    "GP12kurmp1_u:3280": " ikṣvākurnabhagaścaiva dhṛṣṭaḥ śaryātireva ca // KūrmP_1,19.4 //",
    "GP12kurmp1_u:3281": " nariṣyantaśca nābhāgo hyariṣṭaḥ kāruṣakastathā /",
    "GP12kurmp1_u:3282": " pṛṣadhraśca mahātejā navaite śakrasannibhāḥ // KūrmP_1,19.5 //",
    "GP12kurmp1_u:3283": " ilā jyeṣṭhā variṣṭhā ca somavaṃśavivṛddhaye /",
    "GP12kurmp1_u:3284": " budhasya gatvā bhavanaṃ somaputreṇa saṃgatā // KūrmP_1,19.6 //",
    "GP12kurmp1_u:3285": " asūta saumyajaṃ devī purūravasamuttamam /",
    "GP12kurmp1_u:3286": " pitṝṇāṃ tṛptikartāraṃ budhāditi hi naḥ śrutam // KūrmP_1,19.7 //",
    "GP12kurmp1_u:3287": " saṃprāpya puṃstvamamalaṃ sudyumna iti viśrutaḥ /",
    "GP12kurmp1_u:3288": " ilā putratrayaṃ lebhe punaḥ strītvamavindata // KūrmP_1,19.8 //",
    "GP12kurmp1_u:3289": " utkalaśca gayaścaiva vinatāśvastathaiva ca /",
    "GP12kurmp1_u:3290": " sarve te 'pratimaprakhyāḥ prapannāḥ kamalodbhavam // KūrmP_1,19.9 //",
    "GP12kurmp1_u:3291": " ikṣvākoścābhavad vīro vikukṣirnāma pārthivaḥ /",
    "GP12kurmp1_u:3292": " jyeṣṭhaḥ putraśatasyāpi daśa pañca ca tatsutāḥ // KūrmP_1,19.10 //",
    "GP12kurmp1_u:3293": " teṣāñjyeṣṭhaḥ kakutstho 'bhūt kākutstho hi suyodhanaḥ /",
    "GP12kurmp1_u:3294": " suyodhanāt pṛthuḥ śrīmān viśvakaśca pṛthoḥ sutaḥ // KūrmP_1,19.11 //",
    "GP12kurmp1_u:3295": " viśvakādārdrako dhīmān yuvanāśvastu tatsutaḥ /",
    "GP12kurmp1_u:3296": " sa gokarṇamanuprāpya yuvanāśvaḥ pratāpavān // KūrmP_1,19.12 //",
    "GP12kurmp1_u:3297": " dṛṣṭvā tu gautamaṃ vipraṃ tapantamanalaprabham /",
    "GP12kurmp1_u:3298": " praṇamya daṇḍavad bhūmau putrakāmo mahīpatiḥ /",
    "GP12kurmp1_u:3299": " apṛcchat karmaṇā kena dhārmikaṃ prāpnuyāt sutam // KūrmP_1,19.13 //",
    "GP12kurmp1_u:3300": " gautama uvāca",
    "GP12kurmp1_u:3301": " ārādhya pūrvapuruṣaṃ nārāyaṇamanāmayam /",
    "GP12kurmp1_u:3302": " anādinidhanaṃ devaṃ dhārmikaṃ prāpnuyāt sutam // KūrmP_1,19.14 //",
    "GP12kurmp1_u:3303": " yasya putraḥ svayaṃ brahmā pautraḥ syānnīlalohitaḥ /",
    "GP12kurmp1_u:3304": " tamādikṛṣṇamīśānamārādhyāpnoti satsutam // KūrmP_1,19.15 //",
    "GP12kurmp1_u:3305": " na yasya bhagavān brahmā prabhāvaṃ vetti tattvataḥ /",
    "GP12kurmp1_u:3306": " tamārādhya hṛṣīkeśaṃ prāpnuyāddhārmikaṃ sutam // KūrmP_1,19.16 //",
    "GP12kurmp1_u:3307": " sa gautamavacaḥ śrutvā yuvanāśvo mahīpatiḥ /",
    "GP12kurmp1_u:3308": " ārādhayanmahāyogaṃ vāsudevaṃ sanātanam // KūrmP_1,19.17 //",
    "GP12kurmp1_u:3309": " tasya putro 'bhavad vīraḥ śrāvastiriti viśrutaḥ /",
    "GP12kurmp1_u:3310": " nirmitā yena śrāvastirgauḍadeśe mahāpurī // KūrmP_1,19.18 //",
    "GP12kurmp1_u:3311": " tasmācca bṛhadaśvo 'bhūt tasmāt kuvalayāśvakaḥ /",
    "GP12kurmp1_u:3312": " dhundhumāratvamagamad dhundhuṃ hatvā mahāsuram // KūrmP_1,19.19 //",
    "GP12kurmp1_u:3313": " dhundhumārasya tanayāstrayaḥ proktā dvijottamāḥ /",
    "GP12kurmp1_u:3314": " dṛḍhāśvaścaiva daṇḍāśvaḥ kapilāśvastathaiva ca // KūrmP_1,19.20 //",
    "GP12kurmp1_u:3315": " dṛḍhāśvasya pramodastu haryaśvastasya cātmajaḥ /",
    "GP12kurmp1_u:3316": " haryaśvasya nikumbhastu nikumbhāt saṃhatāśvakaḥ // KūrmP_1,19.21 //",
    "GP12kurmp1_u:3317": " kṛśāśvaśca raṇāśvaśca saṃhatāśvasya vai sutau /",
    "GP12kurmp1_u:3318": " yuvanāśvo raṇāśvasya śakratulyabalo yudhi // KūrmP_1,19.22 //",
    "GP12kurmp1_u:3319": " kṛtvā tu vāruṇīmiṣṭimṛṣīṇāṃ vai prasādataḥ /",
    "GP12kurmp1_u:3320": " lebhe tvapratimaṃ putraṃ viṣṇubhaktamanuttamam /",
    "GP12kurmp1_u:3321": " māndhātāraṃ mahāprājñaṃ sarvaśastrabhṛtāṃ varam // KūrmP_1,19.23 //",
    "GP12kurmp1_u:3322": " māndhātuḥ purukutso 'bhūdambarīṣaśca vīryavān /",
    "GP12kurmp1_u:3323": " mucukundaśca puṇyātmā sarve śakrasamā yudhi // KūrmP_1,19.24 //",
    "GP12kurmp1_u:3324": " ambarīṣasya dāyādo yuvanāśvo 'paraḥ smṛtaḥ /",
    "GP12kurmp1_u:3325": " harito yuvanāśvasya hāritastatsuto 'bhavat // KūrmP_1,19.25 //",
    "GP12kurmp1_u:3326": " purukutsasya dāyādastrasadasyurmahāyaśāḥ /",
    "GP12kurmp1_u:3327": " narmadāyāṃ samutpannaḥ saṃbhūtistatsuto 'bhavat // KūrmP_1,19.26 //",
    "GP12kurmp1_u:3328": " viṣṇuvṛddhaḥ sutastasya tvanaraṇyo 'bhavat paraḥ /",
    "GP12kurmp1_u:3329": " bṛhadaśavo 'naraṇyasya haryaśvastatsuto 'bhavat // KūrmP_1,19.27 //",
    "GP12kurmp1_u:3330": " so 'tīva dhārmiko rājā kardamasya prajāpateḥ /",
    "GP12kurmp1_u:3331": " prasādāddhārmikaṃ putraṃ lebhe sūryaparāyaṇam // KūrmP_1,19.28 //",
    "GP12kurmp1_u:3332": " sa tu sūryaṃ samabhyarcya rājā vasumanāḥ śubham /",
    "GP12kurmp1_u:3333": " lebhe tvapratimaṃ putraṃ tridhanvānamarindamam // KūrmP_1,19.29 //",
    "GP12kurmp1_u:3334": " ayajaccāśvamedhena śatrūn jitvā dvijottamāḥ /",
    "GP12kurmp1_u:3335": " svādhyāyavān dānaśīlastitikṣurdharmatatparaḥ // KūrmP_1,19.30 //",
    "GP12kurmp1_u:3336": " ṛṣayastu samājagmuryajñavāṭaṃ mahātmanaḥ /",
    "GP12kurmp1_u:3337": " vasiṣṭhakaśyapamukhā devāścendrapurogamāḥ // KūrmP_1,19.31 //",
    "GP12kurmp1_u:3338": " tān praṇamya mahārājaḥ papraccha vinayānvitaḥ /",
    "GP12kurmp1_u:3339": " samāpya vidhivad yajñaṃ vasiṣṭhādīn dvijottamān // KūrmP_1,19.32 //",
    "GP12kurmp1_u:3340": " vasumanā uvāca",
    "GP12kurmp1_u:3341": " kiṃsviccheyaskarataraṃ loke 'smin brāhmaṇarṣabhāḥ /",
    "GP12kurmp1_u:3342": " yajñastapo vā saṃnyāso brūta me sarvavedinaḥ // KūrmP_1,19.33 //",
    "GP12kurmp1_u:3343": " vasiṣṭha uvāca",
    "GP12kurmp1_u:3344": " adhītya vedān vidhivat putrānutpādya dharmataḥ /",
    "GP12kurmp1_u:3345": " iṣṭvā yajñeśvaraṃ yajñair gaccheda vanamathātmavān // KūrmP_1,19.34 //",
    "GP12kurmp1_u:3346": " pulastya uvāca",
    "GP12kurmp1_u:3347": " ārādhya tapasā devaṃ yoginaṃ parameṣṭhinam /",
    "GP12kurmp1_u:3348": " pravrajed vidhivad yajñairiṣṭvā pūrvaṃ surottamān // KūrmP_1,19.35 //",
    "GP12kurmp1_u:3349": " pulaha uvāca",
    "GP12kurmp1_u:3350": " yamāhurekaṃ puruṣaṃ purāṇaṃ parameśvaram /",
    "GP12kurmp1_u:3351": " tamārādhya sahastrāṃśuṃ tapasā mokṣamāpnuyāt // KūrmP_1,19.36 //",
    "GP12kurmp1_u:3352": " jamadagniruvāca",
    "GP12kurmp1_u:3353": " ajasya nābhāvadhyekamīśvareṇa samarpitam /",
    "GP12kurmp1_u:3354": " bījaṃ bhagavatā yena sa devastapasejyate // KūrmP_1,19.37 //",
    "GP12kurmp1_u:3355": " viśvāmitra uvāca",
    "GP12kurmp1_u:3356": " yo 'gniḥ sarvātmako 'nantaḥ svayaṃbhūrviśvatomukhaḥ /",
    "GP12kurmp1_u:3357": " sa rudrastapasogreṇa pūjyate netarairmakhaiḥ // KūrmP_1,19.38 //",
    "GP12kurmp1_u:3358": " bharadvāja uvāca",
    "GP12kurmp1_u:3359": " yo yajñairijyate devo jātavedāḥ sanātanaḥ /",
    "GP12kurmp1_u:3360": " sa sarvadaivatatanuḥ pūjyate tapaseśvaraḥ // KūrmP_1,19.39 //",
    "GP12kurmp1_u:3361": " atriruvāca",
    "GP12kurmp1_u:3362": " yataḥ sarvamidaṃ jātaṃ yasyāpatyaṃ prajāpatiḥ /",
    "GP12kurmp1_u:3363": " tapaḥ sumahadāsthāya pūjyate sa maheśvaraḥ // KūrmP_1,19.40 //",
    "GP12kurmp1_u:3364": " gautama uvāca",
    "GP12kurmp1_u:3365": " yataḥ pradhānapuruṣau yasya śaktimayaṃ jagat /",
    "GP12kurmp1_u:3366": " sa devadevastapasā pūjanīyaḥ sanātanaḥ // KūrmP_1,19.41 //",
    "GP12kurmp1_u:3367": " kaśyapa uvāca",
    "GP12kurmp1_u:3368": " sahastranayano devaḥ sākṣī sa tu prajāpatiḥ /",
    "GP12kurmp1_u:3369": " prasīdati mahāyogī pūjitastapasā paraḥ // KūrmP_1,19.42 //",
    "GP12kurmp1_u:3370": " kraturuvāca",
    "GP12kurmp1_u:3371": " prāptādhyayanayajñas labdhaputrasya caiva hi /",
    "GP12kurmp1_u:3372": " nāntareṇa tapaḥ kaściddharmaḥ śāstreṣu dṛśyate // KūrmP_1,19.43 //",
    "GP12kurmp1_u:3373": " ityākarṇya sa rājarṣistān praṇamyātihṛṣṭadhīḥ /",
    "GP12kurmp1_u:3374": " visarjayitvā saṃpūjya tridhanvānamathābravīt // KūrmP_1,19.44 //",
    "GP12kurmp1_u:3375": " ārādhayiṣye tapasā devamekākṣarāhvayam /",
    "GP12kurmp1_u:3376": " prāṇaṃ bṛhantaṃ puruṣamādityāntarasaṃsthitam // KūrmP_1,19.45 //",
    "GP12kurmp1_u:3377": " tvaṃ tu dharmarato nityaṃ pālayaitadatandritaḥ /",
    "GP12kurmp1_u:3378": " cāturvarṇyasamāyuktamaśeṣaṃ kṣitimaṇḍalam // KūrmP_1,19.46 //",
    "GP12kurmp1_u:3379": " evamuktvā sa tadrājyaṃ nidhāyātmabhave nṛpaḥ /",
    "GP12kurmp1_u:3380": " jagāmāraṇyamanaghastapaścartumanuttamam // KūrmP_1,19.47 //",
    "GP12kurmp1_u:3381": " himavacchikhare ramye devadāruvane śubhe /",
    "GP12kurmp1_u:3382": " kandamūlaphalāhāro munyannairayajat surān // KūrmP_1,19.48 //",
    "GP12kurmp1_u:3383": " saṃvatsaraśataṃ sāgraṃ taponirdhūtakalmaṣaḥ /",
    "GP12kurmp1_u:3384": " jajāpa manasā devīṃ sāvitrariṃ vedamātaram // KūrmP_1,19.49 //",
    "GP12kurmp1_u:3385": " tasyaivaṃ japato devaḥ svayaṃbhūḥ parameśvaraḥ /",
    "GP12kurmp1_u:3386": " hiraṇyagarbho viśvātmā taṃ deśamagamat svayam // KūrmP_1,19.50 //",
    "GP12kurmp1_u:3387": " dṛṣṭvā devaṃ samāyāntaṃ brahmāṇaṃ viśvatomukham /",
    "GP12kurmp1_u:3388": " nanāma śirasā tasya pādayornāma kīrtayan // KūrmP_1,19.51 //",
    "GP12kurmp1_u:3389": " namo devādhidevāya brahmaṇe paramātmane /",
    "GP12kurmp1_u:3390": " hirṇyamūrtaye tubhyaṃ sahastrākṣāya vedhase // KūrmP_1,19.52 //",
    "GP12kurmp1_u:3391": " namo dhātre vidhātre ca namo vedātmamūrtaye /",
    "GP12kurmp1_u:3392": " sāṃkhyayogādhigamyāya namaste jñānamūrtaye // KūrmP_1,19.53 //",
    "GP12kurmp1_u:3393": " namastrimūrtaye tubhyaṃ straṣṭre sarvārthavedine /",
    "GP12kurmp1_u:3394": " puruṣāya purāṇāya yogināṃ gurave namaḥ // KūrmP_1,19.54 //",
    "GP12kurmp1_u:3395": " tataḥ prasanno bhagavān viriñco viśvabhāvanaḥ /",
    "GP12kurmp1_u:3396": " varaṃ varaya bhadraṃ te varado 'smītyabhāṣata // KūrmP_1,19.55 //",
    "GP12kurmp1_u:3397": " rājovāca",
    "GP12kurmp1_u:3398": " japeyaṃ devadeveśa gāyatrīṃ vedamātaram /",
    "GP12kurmp1_u:3399": " bhūyo varṣaśataṃ sāgraṃ tāvadāyurbhavenmama // KūrmP_1,19.56 //",
    "GP12kurmp1_u:3400": " bāḍhamityāha viśvātmā samālokya narādhipam /",
    "GP12kurmp1_u:3401": " spṛṣṭvā karābhyāṃ suprītastatraivāntaradhīyata // KūrmP_1,19.57 //",
    "GP12kurmp1_u:3402": " so 'pi labdhavaraḥ śrīmān jajāpātiprasannadhīḥ /",
    "GP12kurmp1_u:3403": " śāntastriṣavaṇasnāyī kandamūlaphalāśanaḥ // KūrmP_1,19.58 //",
    "GP12kurmp1_u:3404": " tasya pūrṇe varṣaśate bhagavānugradīdhitiḥ /",
    "GP12kurmp1_u:3405": " prādurāsīnmahāyogī bhānormaṇḍalamadhyataḥ // KūrmP_1,19.59 //",
    "GP12kurmp1_u:3406": " taṃ dṛṣṭvā vedaviduṣaṃ maṇḍalasthaṃ sanātanam /",
    "GP12kurmp1_u:3407": " svayaṃbhuvamanādyantaṃ brahmāṇaṃ vismayaṃ gataḥ // KūrmP_1,19.60 //",
    "GP12kurmp1_u:3408": " tuṣṭāva vaidikairmantraiḥ sāvitryā ca viśeṣataḥ /",
    "GP12kurmp1_u:3409": " kṣaṇādapaśyat puruṣaṃ tameva parameśvaram // KūrmP_1,19.61 //",
    "GP12kurmp1_u:3410": " caturmukhaṃ jaṭāmaulimaṣṭahastaṃ trilocanam /",
    "GP12kurmp1_u:3411": " candrāvayavalakṣamāṇaṃ naranārītanuṃ haram // KūrmP_1,19.62 //",
    "GP12kurmp1_u:3412": " bhāsayantaṃ jagat kṛtsnaṃ nīlakaṇṭhaṃ svaraśmibhiḥ /",
    "GP12kurmp1_u:3413": " raktāmbaradharaṃ raktaṃ raktamālyānulepanam // KūrmP_1,19.63 //",
    "GP12kurmp1_u:3414": " tadbhāvabhāvito dṛṣṭvā sadbhāvena pareṇa hi /",
    "GP12kurmp1_u:3415": " nanāma śirasā rudraṃ sāvitryānena caiva hi // KūrmP_1,19.64 //",
    "GP12kurmp1_u:3416": " namaste nīlakaṇṭhāya bhāsvate parameṣṭhine /",
    "GP12kurmp1_u:3417": " trayīmayāya rudrāya kālarūpāya hetave // KūrmP_1,19.65 //",
    "GP12kurmp1_u:3418": " tadā prāha mahādevo rājānaṃ prītamānasaḥ /",
    "GP12kurmp1_u:3419": " imāni me rahasyāni nāmāni śṛṇu cānagha // KūrmP_1,19.66 //",
    "GP12kurmp1_u:3420": " sarvavedeṣu gītāni saṃsāraśamanāni tu /",
    "GP12kurmp1_u:3421": " namaskuruṣva nṛpate ebhirmāṃ satataṃ śuciḥ // KūrmP_1,19.67 //",
    "GP12kurmp1_u:3422": " adhyāyaṃ śatarudrīyaṃ yajuṣāṃ sāramuddhṛtam /",
    "GP12kurmp1_u:3423": " japasvānanyacetasko mayyāsaktamanā nṛpa // KūrmP_1,19.68 //",
    "GP12kurmp1_u:3424": " brahmacārī mitāhāro bhasmaniṣṭhaḥ samāhitaḥ /",
    "GP12kurmp1_u:3425": " japedāmaraṇād rudraṃ sa yāti paramaṃ padam // KūrmP_1,19.69 //",
    "GP12kurmp1_u:3426": " ityuktvā bhagavān rudro bhaktānugrahakāmyayā /",
    "GP12kurmp1_u:3427": " punaḥ saṃvatsaraśataṃ rājñe hyāyurakalpayat // KūrmP_1,19.70 //",
    "GP12kurmp1_u:3428": " dattvāsmai tat paraṃ jñānaṃ vairāgyaṃ parameśvaraḥ /",
    "GP12kurmp1_u:3429": " kṣaṇādantardadhe rudrastadadbhutamivābhavat // KūrmP_1,19.71 //",
    "GP12kurmp1_u:3430": " rājāpi tapasā rudraṃ jajāpānanyamānasaḥ /",
    "GP12kurmp1_u:3431": " bhasmacchannastriṣavaṇaṃ snātvā śāntaḥ samāhitaḥ // KūrmP_1,19.72 //",
    "GP12kurmp1_u:3432": " japatastasya nṛpateḥ pūrṇe varṣaśate punaḥ /",
    "GP12kurmp1_u:3433": " yogapravṛttirabhavat kālāt kālātmakaṃ param // KūrmP_1,19.73 //",
    "GP12kurmp1_u:3434": " viveśa tad vedasāraṃ sthānaṃ vai parameṣṭhinaḥ /",
    "GP12kurmp1_u:3435": " bhānoḥ sa maṇḍalaṃ śubhraṃ tato yāto maheśvaram // KūrmP_1,19.74 //",
    "GP12kurmp1_u:3436": " yaḥ paṭhecchṛṇuyād vāpi rājñaścaritamuttamam /",
    "GP12kurmp1_u:3437": " sarvapāpavinirmukto brahmaloke mahīyate // KūrmP_1,19.75 //",
    "GP12kurmp1_u:3438": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ekonaviśo 'dhyāyaḥ",
    "GP12kurmp1_u:3439": " sūta uvāca",
    "GP12kurmp1_u:3440": " tridhanvā rājaputrastu dharmeṇāpālayanmahīm /",
    "GP12kurmp1_u:3441": " tasya putro 'bhavad vidvāṃstrayyāruṇa iti smṛtaḥ // KūrmP_1,20.1 //",
    "GP12kurmp1_u:3442": " tasya satyavrato nāma kumāro 'bhūnmahābalaḥ /",
    "GP12kurmp1_u:3443": " bhāryā satyadhanā nāma hariścandramajījanat // KūrmP_1,20.2 //",
    "GP12kurmp1_u:3444": " hariścandrasya putro 'bhūd rohito nāma vīryavān /",
    "GP12kurmp1_u:3445": " harito rohitasyātha dhundhustasya suto 'bhavat // KūrmP_1,20.3 //",
    "GP12kurmp1_u:3446": " vijayaśca sudevaśca dhundhuputrau babhūvatuḥ /",
    "GP12kurmp1_u:3447": " vijayasyābhavat putraḥ kāruko nāma vīryavān // KūrmP_1,20.4 //",
    "GP12kurmp1_u:3448": " kārukasya vṛkaḥ putrastasmād bāhurajāyata /",
    "GP12kurmp1_u:3449": " sagarastasya putrau'bhūd rājā paramadhārmikaḥ // KūrmP_1,20.5 //",
    "GP12kurmp1_u:3450": " dve bhārye sagarasyāpi prabhā bhānumatī tathā /",
    "GP12kurmp1_u:3451": " tābhyāmārādhitaḥ prādādaurvāgnirvaramuttamam // KūrmP_1,20.6 //",
    "GP12kurmp1_u:3452": " ekaṃ bhānumatī putramagṛhṇādasamañjasam /",
    "GP12kurmp1_u:3453": " prabhā ṣaṣṭisahastraṃ tu putrāṇāṃ jagṛhe śubhā // KūrmP_1,20.7 //",
    "GP12kurmp1_u:3454": " asamañsasya tanayo hyaṃśumān nāma pārthivaḥ /",
    "GP12kurmp1_u:3455": " tasya putro dilīpastu dilīpāt tu bhagīrathaḥ // KūrmP_1,20.8 //",
    "GP12kurmp1_u:3456": " yena bhāgīrathī gaṅgā tapaḥ kṛtvāvatāritā /",
    "GP12kurmp1_u:3457": " prasādād devadevasya mahādevasya dhīmataḥ // KūrmP_1,20.9 //",
    "GP12kurmp1_u:3458": " bhagīrathasya tapasā devaḥ prītamanā haraḥ /",
    "GP12kurmp1_u:3459": " babhāra śirasā gaṅgāṃ somānte somabhūṣaṇaḥ // KūrmP_1,20.10 //",
    "GP12kurmp1_u:3460": " bhagīrathasutaścāpi śruto nāma babhūva ha /",
    "GP12kurmp1_u:3461": " nābhāgastasya dāyādaḥ sindhudvīpastato 'bhavat // KūrmP_1,20.11 //",
    "GP12kurmp1_u:3462": " ayutāyuḥ sutastasya ṛtuparṇastu tatsutaḥ /",
    "GP12kurmp1_u:3463": " ṛtuparṇasya putro 'bhūt sudāso nāma dhārmikāḥ /",
    "GP12kurmp1_u:3464": " saudāsastasya tanayaḥ khyātaḥ kalmāṣapādakaḥ // KūrmP_1,20.12 //",
    "GP12kurmp1_u:3465": " vasiṣṭhastu mahātejāḥ kṣetre kalmāṣapādake /",
    "GP12kurmp1_u:3466": " aśmakaṃ janayāmasā tamikṣvākukuladhvajam // KūrmP_1,20.13 //",
    "GP12kurmp1_u:3467": " aśmakasyotkalāyāṃ tu nakulo nāma pārthivaḥ /",
    "GP12kurmp1_u:3468": " sa hi rāmabhayād rājā vanaṃ prāpa suduḥ khitaḥ // KūrmP_1,20.14 //",
    "GP12kurmp1_u:3469": " vibhrat sa nārīkavacaṃ tasmācchataratho 'bhavat /",
    "GP12kurmp1_u:3470": " tasmād bilibiliḥ śrīmānvṛddhaśarmācatatsutaḥ // KūrmP_1,20.15 //",
    "GP12kurmp1_u:3471": " tasmād viśvasahastasmāt khaṭvāṅga iti viśrutaḥ /",
    "GP12kurmp1_u:3472": " dīrghabāhuḥ sutastasya raghustasmādajāyata // KūrmP_1,20.16 //",
    "GP12kurmp1_u:3473": " raghorajaḥ samutpanno rājā daśarathastataḥ /",
    "GP12kurmp1_u:3474": " rāmo dāśarathirvoro dharmajño lokaviśrutaḥ // KūrmP_1,20.17 //",
    "GP12kurmp1_u:3475": " bharato lakṣmaṇaścaiva śatrughnaśca mahābalaḥ /",
    "GP12kurmp1_u:3476": " sarve śakrasamā yuddhe viṣṇuśaktisamanvitāḥ /",
    "GP12kurmp1_u:3477": " jajñe rāvaṇanāśārthaṃ viṣṇuraṃśena viśvakṛt // KūrmP_1,20.18 //",
    "GP12kurmp1_u:3478": " rāmasya subhagā bhāryā janakasyātmajā śubhā /",
    "GP12kurmp1_u:3479": " sītā trilokavikhyātā śīlaudāryaguṇānvitā // KūrmP_1,20.19 //",
    "GP12kurmp1_u:3480": " tapasā toṣitā devī janakena girīndrajā /",
    "GP12kurmp1_u:3481": " prāyacchajjānakīṃ sītāṃ rāmamevāśritā patim // KūrmP_1,20.20 //",
    "GP12kurmp1_u:3482": " prītaśca bhagavānīśastriśūlī nīlalohitaḥ /",
    "GP12kurmp1_u:3483": " pradadau śatrunāśārthaṃ janakāyādbhutaṃ dhanuḥ // KūrmP_1,20.21 //",
    "GP12kurmp1_u:3484": " sa rājā janako vidvān dātukāmaḥ sutāmimām /",
    "GP12kurmp1_u:3485": " aghoṣayadamitraghno loke 'smin dvijapuṅgavāḥ // KūrmP_1,20.22 //",
    "GP12kurmp1_u:3486": " idaṃ dhanuḥ samādātuṃ yaḥ śaknoti jagattraye /",
    "GP12kurmp1_u:3487": " devo vā dānavo vāpi sa sītāṃ labdhumarhati // KūrmP_1,20.23 //",
    "GP12kurmp1_u:3488": " vijñāya rāmo balavān janakasya gṛhaṃ prabhuḥ /",
    "GP12kurmp1_u:3489": " bhañjayāmāsa cādāya gatvāsau līlayaiva hi // KūrmP_1,20.24 //",
    "GP12kurmp1_u:3490": " udvavāha ca tāṃ kanyāṃ pārvatīmiva śaṅkaraḥ /",
    "GP12kurmp1_u:3491": " rāmaḥ paramadharmātmā senāmiva ca ṣaṇmukhaḥ // KūrmP_1,20.25 //",
    "GP12kurmp1_u:3492": " tato bahutithe kāle rājā daśarathaḥ svayam /",
    "GP12kurmp1_u:3493": " rāmaṃ jyeṣṭhaṃ sutaṃ vīraṃ rājānaṃ kartumārabhat // KūrmP_1,20.26 //",
    "GP12kurmp1_u:3494": " tasyātha patnī subhagā kaikeyī cārubhāṣiṇī /",
    "GP12kurmp1_u:3495": " nivārayāmāsa patiṃ prāha saṃbhrāntamānasā // KūrmP_1,20.27 //",
    "GP12kurmp1_u:3496": " matsutaṃ bharataṃ vīraṃ rājānaṃ kartumarhasi /",
    "GP12kurmp1_u:3497": " pūrvameva varo yasmād datto me bhavatā yataḥ // KūrmP_1,20.28 //",
    "GP12kurmp1_u:3498": " sa tasyā vacanaṃ śrutvā rājā duḥ khitamānasaḥ /",
    "GP12kurmp1_u:3499": " bāḍhamityabravīd vākyaṃ tathā rāmo 'pi dharmavit // KūrmP_1,20.29 //",
    "GP12kurmp1_u:3500": " praṇamyātha pituḥ pādau lakṣmaṇena sahācyutaḥ /",
    "GP12kurmp1_u:3501": " yayau vanaṃ sapatnīkaḥ kṛtvā samayamātmavān // KūrmP_1,20.30 //",
    "GP12kurmp1_u:3502": " saṃvatsarāṇāṃ catvāri daśa caiva mahābalaḥ /",
    "GP12kurmp1_u:3503": " uvāsa tatra matimān lakṣmaṇena saha prabhuḥ // KūrmP_1,20.31 //",
    "GP12kurmp1_u:3504": " kadācid vasato 'raṇye rāvaṇo nāma rākṣasaḥ /",
    "GP12kurmp1_u:3505": " parivrājakaveṣeṇa sītāṃ hṛtvā yayau purīm // KūrmP_1,20.32 //",
    "GP12kurmp1_u:3506": " adṛṣṭvā lakṣmaṇo rāmaḥ sītāmākulitendriyau /",
    "GP12kurmp1_u:3507": " duḥ khaśokābhisaṃtaptau babhūvaturarindamau // KūrmP_1,20.33 //",
    "GP12kurmp1_u:3508": " tataḥ kadācit kapinā sugrīveṇa dvijottamāḥ /",
    "GP12kurmp1_u:3509": " vānarāṇāmabhūt sakhyaṃ rāmasyākliṣṭakarmaṇaḥ // KūrmP_1,20.34 //",
    "GP12kurmp1_u:3510": " sugrīvasyānugo vīro hanumān nma vānaraḥ /",
    "GP12kurmp1_u:3511": " vāyuputrau mahātejā rāmasyāsīt priyaḥ sadā // KūrmP_1,20.35 //",
    "GP12kurmp1_u:3512": " sa kṛtvā paramaṃ dhairyaṃ rāmāya kṛtaniścayaḥ /",
    "GP12kurmp1_u:3513": " ānayiṣyāmi tāṃ sītāmityuktvā vicacāra ha // KūrmP_1,20.36 //",
    "GP12kurmp1_u:3514": " mahīṃ sāgaraparyantāṃ sītādarśanatatparaḥ /",
    "GP12kurmp1_u:3515": " jagāma rāvaṇapurīṃ laṅkāṃ sāgarasaṃsthitām // KūrmP_1,20.37 //",
    "GP12kurmp1_u:3516": " tatrātha nirjane deśe vṛkṣmūle śucismitām /",
    "GP12kurmp1_u:3517": " apaśyadamalāṃ sītāṃ rākṣasībhiḥ samāvṛtām // KūrmP_1,20.38 //",
    "GP12kurmp1_u:3518": " aśrupūrṇekṣaṇāṃ hṛdyāṃ saṃsmarantīmaninditām /",
    "GP12kurmp1_u:3519": " rāmamindīvaraśyāmaṃ lakṣmaṇaṃ cātmasaṃsthitam // KūrmP_1,20.39 //",
    "GP12kurmp1_u:3520": " nivedayitvā cātmānaṃ sītāyai rahasi svayam /",
    "GP12kurmp1_u:3521": " asaṃśayāya pradadāvasyai rāmāṅgulīyakam // KūrmP_1,20.40 //",
    "GP12kurmp1_u:3522": " dṛṣṭvāṅgulīyakaṃ sītā patyuḥ paramaśobhanam /",
    "GP12kurmp1_u:3523": " mene samāgataṃ rāmaṃ prītivisphāritekṣaṇā // KūrmP_1,20.41 //",
    "GP12kurmp1_u:3524": " samāśvāsya tadā sītāṃ dṛṣṭvā rāmasya cāntikam /",
    "GP12kurmp1_u:3525": " nayiṣye tvāṃ mahābāhuruktvā rāmaṃ yayau punaḥ // KūrmP_1,20.42 //",
    "GP12kurmp1_u:3526": " nivedayitvā rāmāya sītādarśanamātmavān /",
    "GP12kurmp1_u:3527": " tasthau rāmeṇa purato lakṣmaṇena ca pūjitaḥ // KūrmP_1,20.43 //",
    "GP12kurmp1_u:3528": " tataḥ sa rāmo balavān sārdhaṃ hanumatā svayam /",
    "GP12kurmp1_u:3529": " lakṣmaṇena ca yuddhāya buddhiṃ cakre hi rakṣasām // KūrmP_1,20.44 //",
    "GP12kurmp1_u:3530": " kṛtvātha vānaraśatairlaṅkāmārgaṃ mahodadheḥ /",
    "GP12kurmp1_u:3531": " setuṃ paramadharmātmā rāvaṇaṃ hatavān prabhuḥ // KūrmP_1,20.45 //",
    "GP12kurmp1_u:3532": " sapatnīkaṃ ca sasutaṃ sabhrātṛkamaridamaḥ /",
    "GP12kurmp1_u:3533": " ānayāmāsa tāṃ sītāṃ vāyuputrasahāyavān // KūrmP_1,20.46 //",
    "GP12kurmp1_u:3534": " setumadhye mahādevamīśānaṃ kṛttivāsasam /",
    "GP12kurmp1_u:3535": " sthāpayāmāsa liṅgasthaṃ pūjayāmāsa rāghavaḥ // KūrmP_1,20.47 //",
    "GP12kurmp1_u:3536": " tasya devo mahādevaḥ pārvatyā saha śaṅkaraḥ /",
    "GP12kurmp1_u:3537": " pratyakṣameva bhagavān dattavān varamuttamam // KūrmP_1,20.48 //",
    "GP12kurmp1_u:3538": " yat tvayā sthāpitaṃ liṅgaṃ drakṣyantīha dvijātayaḥ /",
    "GP12kurmp1_u:3539": " mahāpātakasaṃyuktāsteṣāṃ pāpaṃ vinaśyatu // KūrmP_1,20.49 //",
    "GP12kurmp1_u:3540": " anyāni caiva pāpāni snātasyātra mahodadhau /",
    "GP12kurmp1_u:3541": " darśanādeva liṅgasalya nāśaṃ yānti na saṃśayaḥ // KūrmP_1,20.50 //",
    "GP12kurmp1_u:3542": " yāvat sthāsyanti girayo yāvadeṣā ca medinī /",
    "GP12kurmp1_u:3543": " yāvat setuśca tāvacca sthāsyāmyatra tirohitaḥ // KūrmP_1,20.51 //",
    "GP12kurmp1_u:3544": " snānaṃ dānaṃ japaḥ śrāddhaṃ bhaviṣyatyakṣyaṃ kṛtam /",
    "GP12kurmp1_u:3545": " smaraṇādeva liṅgasya dinapāpaṃ praṇaśyati // KūrmP_1,20.52 //",
    "GP12kurmp1_u:3546": " ityuktvā bhagavāñchaṃbhuḥ pariṣvajya tu rāghavam /",
    "GP12kurmp1_u:3547": " sanandī sagaṇo rudrastatraivāntaradhīyata // KūrmP_1,20.53 //",
    "GP12kurmp1_u:3548": " rāmo 'pi pālayāmāsa rājyaṃ dharmaparāyaṇaḥ /",
    "GP12kurmp1_u:3549": " abhiṣikto mahātejā bharatena mahābalaḥ // KūrmP_1,20.54 //",
    "GP12kurmp1_u:3550": " viśeṣāḍh brāhmaṇān sarvān pūjayāmasaceśvaram /",
    "GP12kurmp1_u:3551": " yajñena yajñahantāramaśvamedhena śaṅkaram // KūrmP_1,20.55 //",
    "GP12kurmp1_u:3552": " rāmasya tanayo jajñe kuśa ityabhiviśrutaḥ /",
    "GP12kurmp1_u:3553": " lavaśca sumahābhāgaḥ sarvatattvārthavit sudhīḥ // KūrmP_1,20.56 //",
    "GP12kurmp1_u:3554": " atithistu kuśājjajñe niṣadhastatsuto 'bhavat /",
    "GP12kurmp1_u:3555": " nalastu niṣadhasyābhūnnabhastamādajāyata // KūrmP_1,20.57 //",
    "GP12kurmp1_u:3556": " nabhasaḥ puṇḍarīkākhyaḥ kṣemadhanvā ca tatsutaḥ /",
    "GP12kurmp1_u:3557": " tasya putro 'bhavad vīro devānīkaḥ pratāpavān // KūrmP_1,20.58 //",
    "GP12kurmp1_u:3558": " ahīnagustasya suto sahasvāṃstatsuto 'bhavat /",
    "GP12kurmp1_u:3559": " tasmāccandrāvalokastu tārāpīḍastu tatsutaḥ // KūrmP_1,20.59 //",
    "GP12kurmp1_u:3560": " tārāpīḍāccandragirirbhānuvittastato 'bhavat /",
    "GP12kurmp1_u:3561": " śrutāyurabhavat tasmādete ikṣvākuvaṃśajāḥ /",
    "GP12kurmp1_u:3562": " sarve prādhānyataḥ proktāḥ samāsena dvijottamāḥ // KūrmP_1,20.60 //",
    "GP12kurmp1_u:3563": " ya imaṃ śṛṇuyānnityamikṣvākorvaṃśamuttamam /",
    "GP12kurmp1_u:3564": " sarvapāpavinirmukto svargaloke mahīyate // KūrmP_1,20.61 //",
    "GP12kurmp1_u:3565": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge viśo 'dhyāyaḥ",
    "GP12kurmp1_u:3566": " romaharṣaṇa uvāca",
    "GP12kurmp1_u:3567": " ailaḥ purūravāścātha rājā rājyamapālayat /",
    "GP12kurmp1_u:3568": " tasya putrā babhūvurhi ṣaḍindrasamatejasaḥ // KūrmP_1,21.1 //",
    "GP12kurmp1_u:3569": " āyurmāyuramāvāyurviśvāyuścaiva vīryavān /",
    "GP12kurmp1_u:3570": " śatāyuśca śrutāyuśca divyāścaivorvaśīsutāḥ // KūrmP_1,21.2 //",
    "GP12kurmp1_u:3571": " āyuṣastanayā vīrāḥ pañcaivāsan mahaujasaḥ /",
    "GP12kurmp1_u:3572": " svarbhānutanayāyāṃ vai prabhāyāmiti naḥ śrutam // KūrmP_1,21.3 //",
    "GP12kurmp1_u:3573": " nahuṣaḥ prathamasteṣāṃ dharmajño lokaviśrutaḥ /",
    "GP12kurmp1_u:3574": " nahuṣasya tu dāyādāḥ ṣaḍindropamatejasaḥ // KūrmP_1,21.4 //",
    "GP12kurmp1_u:3575": " utpannāḥ pitṛkanyāyāṃ virajāyāṃ mahābalāḥ /",
    "GP12kurmp1_u:3576": " yatiryayātiḥ saṃyātirāyātiḥ pañcako 'śvakaḥ // KūrmP_1,21.5 //",
    "GP12kurmp1_u:3577": " teṣāṃ yayātiḥ pañcānāṃ mahābalaparākramaḥ /",
    "GP12kurmp1_u:3578": " devayānīmukhanasaḥ sutāṃ bhāryāmavāpa saḥ /",
    "GP12kurmp1_u:3579": " śarmiṣṭhāmāsurīṃ caiva tanayāṃ vṛṣaparvaṇaḥ // KūrmP_1,21.6 //",
    "GP12kurmp1_u:3580": " yaduṃ ca turvasuṃ caiva devayānī vyajāyata /",
    "GP12kurmp1_u:3581": " druhyuṃ cānuṃ ca pūruṃ ca śarmiṣṭhā cāpyajījanat // KūrmP_1,21.7 //",
    "GP12kurmp1_u:3582": " so 'bhyaṣiñcadatikramya jyeṣṭhaṃ yadumaninditam /",
    "GP12kurmp1_u:3583": " purumeva kanīyāsaṃ piturvacanapālakam // KūrmP_1,21.8 //",
    "GP12kurmp1_u:3584": " diśi dakṣiṇapūrvasyāṃ turvasuṃ putramādiśat /",
    "GP12kurmp1_u:3585": " dakṣiṇāparayo rājā yaduṃ jyeṣṭhaṃ nyayojayat /",
    "GP12kurmp1_u:3586": " pratīcyāmuttārāyāṃ ca druhyuṃ cānumakalpayat // KūrmP_1,21.9 //",
    "GP12kurmp1_u:3587": " tairiyaṃ pṛthivī sarvā dharmataḥ paripālitā /",
    "GP12kurmp1_u:3588": " rājāpi dārasahito navaṃ prāpa mahāyaśāḥ // KūrmP_1,21.10 //",
    "GP12kurmp1_u:3589": " yadorapyabhavan putrāḥ pañca devasutopamāḥ /",
    "GP12kurmp1_u:3590": " sahastrajit tathājyeṣṭhaḥ kroṣaṭurnālo 'jitoraghuḥ // KūrmP_1,21.11 //",
    "GP12kurmp1_u:3591": " sahastrajitsutastadvacchatajinnāma pārthivaḥ /",
    "GP12kurmp1_u:3592": " sutāḥ śatajito 'pyāsaṃstrayaḥ paramadhārmikāḥ // KūrmP_1,21.12 //",
    "GP12kurmp1_u:3593": " haihayaśca hayaścaiva rājā veṇuhayaḥ paraḥ /",
    "GP12kurmp1_u:3594": " haihayasyābhavat putro dharma ityabhiviśrutaḥ // KūrmP_1,21.13 //",
    "GP12kurmp1_u:3595": " tasya putro 'bhavad viprā dharmanetraḥ pratāpavān /",
    "GP12kurmp1_u:3596": " dharmanetrasya kīrtistu saṃjitastatsuto 'bhavat // KūrmP_1,21.14 //",
    "GP12kurmp1_u:3597": " mahiṣmān saṃjitasyābhūd bhadraśreṇyastadanvayaḥ /",
    "GP12kurmp1_u:3598": " bhadraśreṇyasya dāyādo durdamo nāma pārthivaḥ // KūrmP_1,21.15 //",
    "GP12kurmp1_u:3599": " durdamasya suto dhīmān dhanako nāma vīryavān /",
    "GP12kurmp1_u:3600": " dhanakasya tu dāyādāścatvāro lokasammatāḥ // KūrmP_1,21.16 //",
    "GP12kurmp1_u:3601": " kṛtavīryaḥ kṛtāgniśca kṛtavarmā tathaiva ca /",
    "GP12kurmp1_u:3602": " kṛtaujāśca caturtho 'bhūt kārtavīryor'juno 'bhavat // KūrmP_1,21.17 //",
    "GP12kurmp1_u:3603": " sahastrabāhurdyutimān dhanurvedavidāṃ varaḥ /",
    "GP12kurmp1_u:3604": " tasya rāmo 'bhavanmṛtyurjāmadagnyo janārdanaḥ // KūrmP_1,21.18 //",
    "GP12kurmp1_u:3605": " tasya putraśatānyāsan pañca tatra mahārathāḥ /",
    "GP12kurmp1_u:3606": " kṛtāstrā balinaḥ śūrā dharmātmāno namasvinaḥ // KūrmP_1,21.19 //",
    "GP12kurmp1_u:3607": " śūraśca śūrasenaśca dhṛṣṇaḥ kṛṣṇastathaiva ca /",
    "GP12kurmp1_u:3608": " jayadhvajaśca balavān nārāyaṇaparo nṛpaḥ // KūrmP_1,21.20 //",
    "GP12kurmp1_u:3609": " śūrasenādayaḥ sarve catvāraḥ prathitaujasaḥ /",
    "GP12kurmp1_u:3610": " rudrabhaktā mahātmānaḥ pūjayanti sma śaṅkaram // KūrmP_1,21.21 //",
    "GP12kurmp1_u:3611": " jayadhvajastu matimān devaṃ nārāyaṇaṃ harim /",
    "GP12kurmp1_u:3612": " jagāma śaraṇaṃ viṣṇuṃ daivataṃ dharmatatparaḥ // KūrmP_1,21.22 //",
    "GP12kurmp1_u:3613": " tamūcuritare putrā nāyaṃ dharmastavānagha /",
    "GP12kurmp1_u:3614": " īśvarārādhanarataḥ pitāsmākamabhūditi // KūrmP_1,21.23 //",
    "GP12kurmp1_u:3615": " tānabravīnmahātejā eṣa dharmaḥ paro mama /",
    "GP12kurmp1_u:3616": " viṣṇoraṃśena saṃbhūtā rājāno yanmahītale // KūrmP_1,21.24 //",
    "GP12kurmp1_u:3617": " rājyaṃ pālayatāvaśyaṃ bhagavān puruṣottamaḥ /",
    "GP12kurmp1_u:3618": " pūjanīyo yato viṣṇuḥ pālako jagato hariḥ // KūrmP_1,21.25 //",
    "GP12kurmp1_u:3619": " sāttvikī rājasī caiva tāmasī ca svayaṃbhuvaḥ /",
    "GP12kurmp1_u:3620": " tistrastu mūrtayaḥ proktāḥ sṛṣṭisthityantahetavaḥ // KūrmP_1,21.26 //",
    "GP12kurmp1_u:3621": " sattvātmā bhagavān viṣṇuḥ saṃsthāpayati sarvadā /",
    "GP12kurmp1_u:3622": " sṛjed brahmā rajomūrtiḥ saṃharet tāmaso haraḥ // KūrmP_1,21.27 //",
    "GP12kurmp1_u:3623": " tasmānmahīpatīnāṃ tu rājyaṃ pālayatāmayam /",
    "GP12kurmp1_u:3624": " ārādhyo bhagavān viṣṇuḥ keśavaḥ keśimardanaḥ // KūrmP_1,21.28 //",
    "GP12kurmp1_u:3625": " niśamya tasya vacanaṃ bhrātaro 'nye manasvinaḥ /",
    "GP12kurmp1_u:3626": " procuḥ saṃhārakṛd rudraḥ pūjanīyo mumukṣubhiḥ // KūrmP_1,21.29 //",
    "GP12kurmp1_u:3627": " ayaṃ hi bhagavān rudraḥ sarvaṃ jagadidaṃ śivaḥ /",
    "GP12kurmp1_u:3628": " tamoguṇaṃ samāśritya kalpānte saṃharet prabhuḥ // KūrmP_1,21.30 //",
    "GP12kurmp1_u:3629": " yā sā ghoratarā mūrtirasya tejāmayī parā /",
    "GP12kurmp1_u:3630": " saṃhared vidyayā sarvaṃ saṃsāraṃ śūlabhṛt tayā // KūrmP_1,21.31 //",
    "GP12kurmp1_u:3631": " tatastānabravīd rājā vicintyāsau jayadhvajaḥ /",
    "GP12kurmp1_u:3632": " sattvena mucyate jantuḥ sattvātmā bhagavān hariḥ // KūrmP_1,21.32 //",
    "GP12kurmp1_u:3633": " tamūcurbhrātaro rudraḥ sevitaḥ sāttvikairjanaiḥ /",
    "GP12kurmp1_u:3634": " mocayet sattvasaṃyuktaḥ pūjayeśaṃ tato haram // KūrmP_1,21.33 //",
    "GP12kurmp1_u:3635": " athābravīd rājaputraḥ prahasan vai jayadhvajaḥ /",
    "GP12kurmp1_u:3636": " svadharmo muktaye panthā nānyo munibhiraṣyate // KūrmP_1,21.34 //",
    "GP12kurmp1_u:3637": " tathā ca vaiṣṇavī śaktirnṛpāṇāṃ devatā sadā /",
    "GP12kurmp1_u:3638": " ārādhanaṃ paro dharmo purāreramitaujasaḥ // KūrmP_1,21.35 //",
    "GP12kurmp1_u:3639": " tamabravīd rājaputraḥ kṛṣṇo matimatāṃ varaḥ /",
    "GP12kurmp1_u:3640": " yadarjuno 'smajjanakaḥ svadharmaṃ kṛtavāniti // KūrmP_1,21.36 //",
    "GP12kurmp1_u:3641": " evaṃ vivāde vitate śūraseno 'bravīd vacaḥ /",
    "GP12kurmp1_u:3642": " pramāṇamṛṣayo hyatra brūyuste yat tathaiva tat // KūrmP_1,21.37 //",
    "GP12kurmp1_u:3643": " tataste rājaśārdūlāḥ papracchurbrahmavādinaḥ /",
    "GP12kurmp1_u:3644": " gatvā sarve susaṃrabdhāḥ saptarṣoṇāṃ tadāśramam // KūrmP_1,21.38 //",
    "GP12kurmp1_u:3645": " tānabruvaṃste munayo vasiṣṭhādyā yathārthataḥ /",
    "GP12kurmp1_u:3646": " yā yasyābhimatā puṃsaḥ sā hi tasyaiva devatā // KūrmP_1,21.39 //",
    "GP12kurmp1_u:3647": " kintu kāryaviśeṣeṇa pūjitāśceṣṭadā nṛṇām /",
    "GP12kurmp1_u:3648": " viśeṣāt sarvadā nāyaṃ niyamo hyanyathā nṛpāḥ // KūrmP_1,21.40 //",
    "GP12kurmp1_u:3649": " nṛpāṇāṃ daivataṃ viṣṇustathaiva ca purandaraḥ /",
    "GP12kurmp1_u:3650": " viprāṇāmagnirādityo brahmā caiva pinākadhṛk // KūrmP_1,21.41 //",
    "GP12kurmp1_u:3651": " devānāṃ daivataṃ viṣṇurdānavānāṃ triśūlabhṛt /",
    "GP12kurmp1_u:3652": " gandharvāṇāṃ tathā somo yakṣāṇāmapi kathyate // KūrmP_1,21.42 //",
    "GP12kurmp1_u:3653": " vidyādharāṇāṃ vāgdevī sādhyānāṃ bhagavānraviḥ /",
    "GP12kurmp1_u:3654": " rakṣasāṃ śaṅkaro rudraḥ kiṃnarāṇāṃ ca pārvatī // KūrmP_1,21.43 //",
    "GP12kurmp1_u:3655": " ṛṣīṇāṃ daivataṃ brahmā mahādevaśca śūlabhṛt /",
    "GP12kurmp1_u:3656": " manūnāṃ syādumā devī tathā viṣṇuḥ sabhāskaraḥ // KūrmP_1,21.44 //",
    "GP12kurmp1_u:3657": " gṛhasthānāṃ ca sarve syurbrahmā vai brahmacāriṇām /",
    "GP12kurmp1_u:3658": " vaikhānasānāmarkaḥ syād yatīnāṃ ca maheśvaraḥ // KūrmP_1,21.45 //",
    "GP12kurmp1_u:3659": " bhūtānāṃ bhagavān rudraḥ kūṣmāṇḍānāṃ vināyakaḥ /",
    "GP12kurmp1_u:3660": " sarveṣāṃ bhagavān brahmā devadevaḥ prajāpatiḥ // KūrmP_1,21.46 //",
    "GP12kurmp1_u:3661": " ityevaṃ bhagavān brahmā svayaṃ devo 'bhyabhāṣata /",
    "GP12kurmp1_u:3662": " tasmājjayadhvajo nūnaṃ viṣṇvārādhanamarhati // KūrmP_1,21.47 //",
    "GP12kurmp1_u:3663": " tān praṇamyātha te jagmuḥ purīṃ paramaśobhanām /",
    "GP12kurmp1_u:3664": " pālayāñcakrire pṛthvīṃ jitvā sarvaripūn raṇe // KūrmP_1,21.48 //",
    "GP12kurmp1_u:3665": " tataḥ kadācid viprendrā videho nāma dānavaḥ /",
    "GP12kurmp1_u:3666": " bhīṣaṇaḥ sarvasattvānāṃ purīṃ teṣāṃ samāyayau // KūrmP_1,21.49 //",
    "GP12kurmp1_u:3667": " daṃṣṭrākarālo dīptātmā yugāntadahanopamaḥ /",
    "GP12kurmp1_u:3668": " śūlamādāya sūryābhaṃ nādayan vai diśo daśa // KūrmP_1,21.50 //",
    "GP12kurmp1_u:3669": " tannādaśravaṇānmartyāstatra ye nivasanti te /",
    "GP12kurmp1_u:3670": " tatyajurjovitaṃ tvanye dudruvurbhayavihvalāḥ // KūrmP_1,21.51 //",
    "GP12kurmp1_u:3671": " tataḥ sarve susaṃyattāḥ kārtavīryātmajāstadā /",
    "GP12kurmp1_u:3672": " yuyudhurdānavaṃ śaktigirikūṭāsimudgaraiḥ // KūrmP_1,21.52 //",
    "GP12kurmp1_u:3673": " tān sarvān dānavo viprāḥ śūlena prahasanniva /",
    "GP12kurmp1_u:3674": " vārayāmāsa ghorātmā kalpānte bhairavo yathā // KūrmP_1,21.53 //",
    "GP12kurmp1_u:3675": " śūrasenādayaḥ pañca rājānastu mahābalāḥ /",
    "GP12kurmp1_u:3676": " yuddhāya kṛtasaṃrambhā videhaṃ tvabhidudruvuḥ // KūrmP_1,21.54 //",
    "GP12kurmp1_u:3677": " śūro 'straṃ prāhiṇod raudraṃ śūrasenastu vāruṇam /",
    "GP12kurmp1_u:3678": " prājāpatyaṃ tathā kṛṣṇo vāyavyaṃ dhṛṣṇa eva ca // KūrmP_1,21.55 //",
    "GP12kurmp1_u:3679": " jayadhvajaśca kauberamaindramāgneyameva ca /",
    "GP12kurmp1_u:3680": " bhañjayāmāsa śūlena tānyastrāṇi sa dānavaḥ // KūrmP_1,21.56 //",
    "GP12kurmp1_u:3681": " tataḥ kṛṣṇo mahāvīryo gadāmādāya bhīṣaṇām /",
    "GP12kurmp1_u:3682": " spṛṣṭvā mantreṇa tarasā cikṣepa na nanāda ca // KūrmP_1,21.57 //",
    "GP12kurmp1_u:3683": " saṃprāpya sā gādāsyoro videhasya śilopamam /",
    "GP12kurmp1_u:3684": " na dānavaṃ cālayituṃ śaśākāntakasaṃnibham // KūrmP_1,21.58 //",
    "GP12kurmp1_u:3685": " dudruvuste bhayagrastā dṛṣṭvā tasyātipauruṣam /",
    "GP12kurmp1_u:3686": " jayadhvajastu matimān sasmāra jagataḥ patim // KūrmP_1,21.59 //",
    "GP12kurmp1_u:3687": " viṣṇuṃ grasiṣṇuṃ lokādimaprameyamanāmayam /",
    "GP12kurmp1_u:3688": " trātāraṃ puruṣaṃ pūrvaṃ śrīpatiṃ pītavāsasam // KūrmP_1,21.60 //",
    "GP12kurmp1_u:3689": " tataḥ prādurabhūccakraṃ sūryāyutasamaprabham /",
    "GP12kurmp1_u:3690": " ādeśād vāsudevasya bhaktānugrahakāraṇāt // KūrmP_1,21.61 //",
    "GP12kurmp1_u:3691": " jagrāha jagatāṃ yoniṃ smṛtvā nārāyaṇaṃ nṛpaḥ /",
    "GP12kurmp1_u:3692": " prāhiṇod vai videhāya dānavebhyo yathā hariḥ // KūrmP_1,21.62 //",
    "GP12kurmp1_u:3693": " saṃprāpya tasya ghorasya skandhadeśaṃ sudarśanam /",
    "GP12kurmp1_u:3694": " pṛthivyāṃ pātayāmāsa śiro 'driśikharākṛti // KūrmP_1,21.63 //",
    "GP12kurmp1_u:3695": " tasmin hate devaripau śīrādyā bhrātaro nṛpāḥ /",
    "GP12kurmp1_u:3696": " samāyayuḥ purīṃ ramyāṃ bhrātaraṃ cāpyapūjayan // KūrmP_1,21.64 //",
    "GP12kurmp1_u:3697": " śrutvājagāma bhagavān jayadhvajaparākramam /",
    "GP12kurmp1_u:3698": " kārtavīryasutaṃ draṣṭuṃ viśvāmitro mahāmuniḥ // KūrmP_1,21.65 //",
    "GP12kurmp1_u:3699": " tamāgatamatho dṛṣṭvā rājā saṃbhrāntamānasaḥ /",
    "GP12kurmp1_u:3700": " samāveśyāsane ramye pūjayāmāsa bhāvataḥ // KūrmP_1,21.66 //",
    "GP12kurmp1_u:3701": " uvāca bhagavān ghoraḥ prasādād bhavato 'suraḥ /",
    "GP12kurmp1_u:3702": " nipātito mayā saṃkhye videho dānaveśvaraḥ // KūrmP_1,21.67 //",
    "GP12kurmp1_u:3703": " tvadvākyācchinnasaṃdeho viṣṇuṃ satyaparākramam /",
    "GP12kurmp1_u:3704": " prapannaḥ śaraṇaṃ tena prasādo me kṛtaḥ śubhaḥ // KūrmP_1,21.68 //",
    "GP12kurmp1_u:3705": " yakṣyāmi parameśānaṃ viṣṇuṃ padmadalekṣaṇam /",
    "GP12kurmp1_u:3706": " kathaṃ kena vidhānena saṃpūjyo harirīśvaraḥ // KūrmP_1,21.69 //",
    "GP12kurmp1_u:3707": " ko 'yaṃ nārāyaṇo devaḥ kiṃprabhāvaśca suvrata /",
    "GP12kurmp1_u:3708": " sarvametanmamācakṣva paraṃ kautūhalaṃ hi me // KūrmP_1,21.70 //",
    "GP12kurmp1_u:3709": " viśvāmitra uvāca",
    "GP12kurmp1_u:3710": " yataḥ pravṛttirbhūtānāṃ yasmin sarvamidaṃ jagat /",
    "GP12kurmp1_u:3711": " sa viṣṇuḥ sarvabhūtātmā tamāśritya vimucyate // KūrmP_1,21.71 //",
    "GP12kurmp1_u:3712": " svavarṇāśramadharmeṇa pūjyo 'yaṃ puruṣottamaḥ /",
    "GP12kurmp1_u:3713": " akāmahatabhāvena samārādhyo na cānyathā // KūrmP_1,21.72 //",
    "GP12kurmp1_u:3714": " etāvaduktvā bhagavāna viśvāmitro mahāmuniḥ /",
    "GP12kurmp1_u:3715": " śūrādyaiḥ pūjito viprā jagāmātha svamālayam // KūrmP_1,21.73 //",
    "GP12kurmp1_u:3716": " atha śūrādayo devamayajanta maheśvaram /",
    "GP12kurmp1_u:3717": " yajñena yajñagamyaṃ taṃ niṣkāmā rudramavyayam // KūrmP_1,21.74 //",
    "GP12kurmp1_u:3718": " tān vasiṣṭhastu bhagavān yājayāmāsa sarvavit /",
    "GP12kurmp1_u:3719": " gautamo 'triragastyaśca sarve rudraparāyaṇāḥ // KūrmP_1,21.75 //",
    "GP12kurmp1_u:3720": " viśvāmitrastu bhagavān jayadhvajamarindamam /",
    "GP12kurmp1_u:3721": " yājayāmāsa bhūtādimādidevaṃ janārdanam // KūrmP_1,21.76 //",
    "GP12kurmp1_u:3722": " tasya yajñe mahāyogī sākṣād devaḥ svayaṃ hariḥ /",
    "GP12kurmp1_u:3723": " āvirāsīt sa bhagavān tadadbhutamivābhavat // KūrmP_1,21.77 //",
    "GP12kurmp1_u:3724": " ya imaṃ śṛṇuyānnityaṃ jayadhvajaparākramam /",
    "GP12kurmp1_u:3725": " sarvapāpavimuktātmā viṣṇulokaṃ sa gacchati // KūrmP_1,21.78 //",
    "GP12kurmp1_u:3726": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ekaviśo 'dhyāyaḥ",
    "GP12kurmp1_u:3727": " sūta uvāca",
    "GP12kurmp1_u:3728": " jayadhvajasya putro 'bhūt tālājaṅgha iti smṛtaḥ /",
    "GP12kurmp1_u:3729": " śataputrāstu tasyāsan tālajaṅghāḥ prakīrtitāḥ // KūrmP_1,22.1 //",
    "GP12kurmp1_u:3730": " teṣāṃ jyeṣṭho mahāvīryo vītihotro 'bhavannṛpaḥ /",
    "GP12kurmp1_u:3731": " vṛṣaprabhṛtayaścānye yādavāḥ puṇyakarmiṇaḥ // KūrmP_1,22.2 //",
    "GP12kurmp1_u:3732": " vṛṣo vaṃśakarasteṣāṃ tasya putro 'bhavanmadhuḥ /",
    "GP12kurmp1_u:3733": " madhoḥ putraśataṃ tvāsīd vṛṣaṇastasya vaṃśabhāk // KūrmP_1,22.3 //",
    "GP12kurmp1_u:3734": " vītihotrasutaścāpi viśruto 'nanta ityuta /",
    "GP12kurmp1_u:3735": " durjayastasya putro 'būt sarvaśāstraviśāradaḥ // KūrmP_1,22.4 //",
    "GP12kurmp1_u:3736": " tasya bhāryā rūpavatī guṇaiḥ sarvairalaṅkṛtā /",
    "GP12kurmp1_u:3737": " pativratāsīt patinā svadharmaparipālikā // KūrmP_1,22.5 //",
    "GP12kurmp1_u:3738": " sa kadācinmahābhāgaḥ kālindītīrasaṃsthitām /",
    "GP12kurmp1_u:3739": " apaśyadurvaśīṃ devīṃ gāyantīṃ madhurasvanām // KūrmP_1,22.6 //",
    "GP12kurmp1_u:3740": " tataḥ kāmāhatamanāstatsamīpamupetya vai /",
    "GP12kurmp1_u:3741": " provāca suciraṃ kālaṃ devi rantuṃ mayār'hasi // KūrmP_1,22.7 //",
    "GP12kurmp1_u:3742": " sā devī nṛpatiṃ dṛṣṭvā rūpalāvaṇyasaṃyutam /",
    "GP12kurmp1_u:3743": " reme tena ciraṃ kālaṃ kāmadevamivāparam // KūrmP_1,22.8 //",
    "GP12kurmp1_u:3744": " kālāt prabuddho rājā tāmurvaśīṃ prāha śobhanām /",
    "GP12kurmp1_u:3745": " gamiṣyāmi purīṃ ramyāṃ hasantī sābravīd vacaḥ // KūrmP_1,22.9 //",
    "GP12kurmp1_u:3746": " na hyanenopabhogena bhavatā rājasundara /",
    "GP12kurmp1_u:3747": " prītiḥ saṃjāyate mahyaṃ sthātavyaṃ vatsaraṃ punaḥ // KūrmP_1,22.10 //",
    "GP12kurmp1_u:3748": " tāmabravīt sa matimān gatvā śīghrataraṃ purīm /",
    "GP12kurmp1_u:3749": " āgamiṣyāmi bhūyo 'tra tanme 'nujñātumarhasi // KūrmP_1,22.11 //",
    "GP12kurmp1_u:3750": " tamabravīt sā subhagā tathā kuru viśāṃpate /",
    "GP12kurmp1_u:3751": " nānyayāpsarasā tāvad rantavyaṃ bhavat punaḥ // KūrmP_1,22.12 //",
    "GP12kurmp1_u:3752": " omityuktvā yayau tūrṇaṃ purīṃ paramaśobhanām /",
    "GP12kurmp1_u:3753": " gatvā pativratāṃ patnīṃ dṛṣṭvā bīto 'bhavannṛpaḥ // KūrmP_1,22.13 //",
    "GP12kurmp1_u:3754": " saṃprekṣya sā guṇavatī bhāryā tasya pativratā /",
    "GP12kurmp1_u:3755": " bhītaṃ prasannayā prāha vācā pīnapayodharā // KūrmP_1,22.14 //",
    "GP12kurmp1_u:3756": " svāmin kimatra bhavato bhītiradya pravartate /",
    "GP12kurmp1_u:3757": " tad brūhi me yathā tattvaṃ na rājñāṃ kīrtaye tvidam // KūrmP_1,22.15 //",
    "GP12kurmp1_u:3758": " sa tasyā vākyamākarṇya lajjāvanatacetanaḥ /",
    "GP12kurmp1_u:3759": " novāca kiñcinnṛpatirjñānadṛṣṭyā viveda sā // KūrmP_1,22.16 //",
    "GP12kurmp1_u:3760": " na bhetavyaṃ tvayā svāmin kāryaṃ pāpaviśodhanam /",
    "GP12kurmp1_u:3761": " bhīte tvayi mahārāja rāṣṭraṃ te nāśameṣyati // KūrmP_1,22.17 //",
    "GP12kurmp1_u:3762": " tadā sa rājā dyutimān nirgatya tu purāt tataḥ /",
    "GP12kurmp1_u:3763": " gatvā kaṇvāśramaṃ puṇyaṃ dṛṣṭvā tatra mahāmunim // KūrmP_1,22.18 //",
    "GP12kurmp1_u:3764": " niśamya kaṇvavadanāt prāyaścittavidhiṃ śubham /",
    "GP12kurmp1_u:3765": " jagāma himavatpṛṣṭhaṃ samuddiśya mahābalaḥ // KūrmP_1,22.19 //",
    "GP12kurmp1_u:3766": " so 'paśyat pathi rājendro gandharvavaramuttamam /",
    "GP12kurmp1_u:3767": " bhrājamānaṃ śriyā vyomni bhūṣitaṃ divyamālayā // KūrmP_1,22.20 //",
    "GP12kurmp1_u:3768": " vīkṣya mālāmamitraghnaḥ sasmārāpsarasāṃ varām /",
    "GP12kurmp1_u:3769": " urvaśīṃ tāṃ manaścakre tasyā eveyamarhati // KūrmP_1,22.21 //",
    "GP12kurmp1_u:3770": " so 'tīva kāmuko rājā gandharveṇātha tena hi /",
    "GP12kurmp1_u:3771": " cakāra sumahad yuddhaṃ mālāmādātumudyataḥ // KūrmP_1,22.22 //",
    "GP12kurmp1_u:3772": " vijitya samare mālāṃ gṛhītvā durjayo dvijāḥ /",
    "GP12kurmp1_u:3773": " jagāma tāmapsarasaṃ kālindīṃ draṣṭumādarāt // KūrmP_1,22.23 //",
    "GP12kurmp1_u:3774": " adṛṣṭvāpsarasaṃ tatra kāmabāṇābhipīḍitaḥ /",
    "GP12kurmp1_u:3775": " babhrāma sakalāṃ pṛthvīṃ saptadvīpasamanvitām // KūrmP_1,22.24 //",
    "GP12kurmp1_u:3776": " ākramya himavatpārśvamurvaśīdarśanotsukaḥ /",
    "GP12kurmp1_u:3777": " jagāma śailapravaraṃ hemakūṭamiti śrutam // KūrmP_1,22.25 //",
    "GP12kurmp1_u:3778": " tatra tatrāpsarovaryā dṛṣṭvā taṃ siṃhavikramam /",
    "GP12kurmp1_u:3779": " kāmaṃ saṃdadhire ghoraṃ bhūṣitaṃ citramālayā // KūrmP_1,22.26 //",
    "GP12kurmp1_u:3780": " saṃsmarannurvaśīvākyaṃ tasyāṃ saṃsaktamānasaḥ /",
    "GP12kurmp1_u:3781": " na paśyati smatāḥ sarvāgiriśṛṅgāṇijagmivān // KūrmP_1,22.27 //",
    "GP12kurmp1_u:3782": " tatrāpyapsarasaṃ divyāmadṛṣṭvā kāmapīḍitaḥ /",
    "GP12kurmp1_u:3783": " devalokaṃ mahāmeruṃ yayau devaparākramaḥ // KūrmP_1,22.28 //",
    "GP12kurmp1_u:3784": " sa tatra mānasaṃ nāma sarastrailokyaviśrutam /",
    "GP12kurmp1_u:3785": " bheje śṛṅgāṇyatikramya svabāhubalabhāvitaḥ // KūrmP_1,22.29 //",
    "GP12kurmp1_u:3786": " sa tasya tīre subhagāṃ carantīmatilālasām /",
    "GP12kurmp1_u:3787": " dṛṣṭavānanavadyāṅgīṃ tasyai mālāṃ dadau punaḥ // KūrmP_1,22.30 //",
    "GP12kurmp1_u:3788": " sa mālayā tadā devīṃ bhūṣitāṃ prekṣya mohitaḥ /",
    "GP12kurmp1_u:3789": " reme kṛtārthamātmānaṃ jānānaḥ suciraṃ tayā // KūrmP_1,22.31 //",
    "GP12kurmp1_u:3790": " athorvaśī rājavaryaṃ ratānte vākyamabravīt /",
    "GP12kurmp1_u:3791": " kiṃ kṛtaṃ bhavatā pūrvaṃ purīṃ gatvā vṛthā nṛpa // KūrmP_1,22.32 //",
    "GP12kurmp1_u:3792": " sa tasyai sarvamācaṣṭa patnyā yat samudīritam /",
    "GP12kurmp1_u:3793": " kaṇvasya darśanaṃ caiva mālāpaharaṇaṃ tathā // KūrmP_1,22.33 //",
    "GP12kurmp1_u:3794": " śrutvaitad vyāhṛtaṃ tena gacchetyāha hitaiṣiṇī /",
    "GP12kurmp1_u:3795": " śāpaṃ dāsyati te kaṇvo mamāpi bhavataḥ priyā // KūrmP_1,22.34 //",
    "GP12kurmp1_u:3796": " tayāsakṛnmahārājaḥ prokto 'pi madamohitaḥ /",
    "GP12kurmp1_u:3797": " na tatyajātha tatpārśvaṃ tatra saṃnyastamānasaḥ // KūrmP_1,22.35 //",
    "GP12kurmp1_u:3798": " tatorvaśī kāmarūpā rājñe svaṃ rūpamutkaṭam /",
    "GP12kurmp1_u:3799": " suromaśaṃ piṅgalākṣaṃ darśayāmāsa sarvadā // KūrmP_1,22.36 //",
    "GP12kurmp1_u:3800": " tasyāṃ viraktacetaskaḥ smṛtvā kaṇvābhibhāṣitam /",
    "GP12kurmp1_u:3801": " dhiṅmāmiti viniścityatapaḥ kartuṃ samārabhat // KūrmP_1,22.37 //",
    "GP12kurmp1_u:3802": " saṃvatsaradvādaśakaṃ kandamūlaphalāśanaḥ /",
    "GP12kurmp1_u:3803": " bhūya eva dvādaśakaṃ vāyubhakṣo 'bhavannṛpaḥ // KūrmP_1,22.38 //",
    "GP12kurmp1_u:3804": " gatvā kaṇvāśramaṃ bhītyā tasmai sarvaṃ nyavedayat /",
    "GP12kurmp1_u:3805": " vāsamapsarasā bhūyastapoyogamanuttamam // KūrmP_1,22.39 //",
    "GP12kurmp1_u:3806": " vīkṣya taṃ rājaśārdūlaṃ prasanno bhagavānṛṣiḥ /",
    "GP12kurmp1_u:3807": " kartukāmo hi nirbojaṃ tasyāghamidamabravīt // KūrmP_1,22.40 //",
    "GP12kurmp1_u:3808": " gaccha vārāṇasīṃ divyāmīśvarādhyuṣitāṃ purīm /",
    "GP12kurmp1_u:3809": " āste mocayituṃ lokaṃ tatra devo maheśvaraḥ // KūrmP_1,22.41 //",
    "GP12kurmp1_u:3810": " snātvā saṃtarpya vidhivad gaṅgāyāndevatāḥ pitṝn /",
    "GP12kurmp1_u:3811": " dṛṣṭvā viśveśvaraṃ liṅgaṅkilbiṣānmokṣyase 'khilāt // KūrmP_1,22.42 //",
    "GP12kurmp1_u:3812": " praṇamya śirasā kaṇvamanujñāpya ca durjayaḥ /",
    "GP12kurmp1_u:3813": " vārāṇasyāṃ haraṃ dṛṣṭvā pāpānmukto 'bhavat tataḥ // KūrmP_1,22.43 //",
    "GP12kurmp1_u:3814": " jagāma svapurīṃ śubhrāṃ pālayāmāsa medinīm /",
    "GP12kurmp1_u:3815": " yājayāmāsa taṃ kaṇvo yācito ghṛṇayā muniḥ // KūrmP_1,22.44 //",
    "GP12kurmp1_u:3816": " tasya putro 'tha matimān supratīka iti śrutaḥ /",
    "GP12kurmp1_u:3817": " babhūva jātamātraṃ taṃ rājānamupatasthire // KūrmP_1,22.45 //",
    "GP12kurmp1_u:3818": " urvaśyāṃ ca mahāvīryāḥ sapta devasutopamāḥ /",
    "GP12kurmp1_u:3819": " kanyā jagṛhire sarvā jandharvadayitā dvijāḥ // KūrmP_1,22.46 //",
    "GP12kurmp1_u:3820": " eṣa va kathitaḥ samyak sahastrajita uttamaḥ /",
    "GP12kurmp1_u:3821": " vaṃśaḥ pāpaharo nṛṇāṃ kroṣṭorapi nibodhata // KūrmP_1,22.47 //",
    "GP12kurmp1_u:3822": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge dvāviśo 'dhyāyaḥ",
    "GP12kurmp1_u:3823": " sūta uvāca",
    "GP12kurmp1_u:3824": " kroṣṭoreko 'bhavat putro vṛjinīvāniti śrutiḥ /",
    "GP12kurmp1_u:3825": " tasya putro mahān svātiruśadgustatsuto 'bhavat // KūrmP_1,23.1 //",
    "GP12kurmp1_u:3826": " uśadgorabhavat putro nāmnā citraratho balī /",
    "GP12kurmp1_u:3827": " atha caitrarathirloke śaśabinduriti smṛtaḥ // KūrmP_1,23.2 //",
    "GP12kurmp1_u:3828": " tasya putraḥ pṛthuyaśā rājābhūd dharmatatparaḥ /",
    "GP12kurmp1_u:3829": " pṛthukarmā ca tatputrastasmāt pṛthujayo 'bhavat // KūrmP_1,23.3 //",
    "GP12kurmp1_u:3830": " pṛthukīrtirabhūt tasmāt pṛthudānastato 'bhavat /",
    "GP12kurmp1_u:3831": " pṛthuśravāstasya putrastasyāsīt pṛthusattamaḥ // KūrmP_1,23.4 //",
    "GP12kurmp1_u:3832": " uśanā tasya putro 'būt siteṣustatsuto 'bhavat /",
    "GP12kurmp1_u:3833": " tasyābhūd rukmakavacaḥ parāvṛt tasya sattamāḥ // KūrmP_1,23.5 //",
    "GP12kurmp1_u:3834": " parāvṛtaḥ suto jajñe jyāmagho lokaviśrutaḥ /",
    "GP12kurmp1_u:3835": " tasmād vidarbhaḥ saṃjajñe vidarbhāt krathakaiśikau // KūrmP_1,23.6 //",
    "GP12kurmp1_u:3836": " romapādastṛtīyastu babhrustasyātmajo nṛpaḥ /",
    "GP12kurmp1_u:3837": " dhṛtistasyābhavat putraḥ saṃstastasyāpyabhūt sutaḥ // KūrmP_1,23.7 //",
    "GP12kurmp1_u:3838": " saṃstasya putro balavān nāmnā viśvasahastu saḥ /",
    "GP12kurmp1_u:3839": " tasya putro mahāvīryaḥ prajāvān kauśikastataḥ /",
    "GP12kurmp1_u:3840": " abhūt tasya suto dhīmān sumantustatsuto 'nalaḥ // KūrmP_1,23.8 //",
    "GP12kurmp1_u:3841": " kaiśikasya sutaścediścaidyāstasyābhavan sutāḥ /",
    "GP12kurmp1_u:3842": " teṣāṃ pradhāno jyotiṣmān vapuṣmāṃstatsuto 'bhavat // KūrmP_1,23.9 //",
    "GP12kurmp1_u:3843": " vapuṣmato bṛhanmedhā śrīdevastatsuto 'bhavat /",
    "GP12kurmp1_u:3844": " tasya vītaratho viprā rudrabhakto mahābalaḥ // KūrmP_1,23.10 //",
    "GP12kurmp1_u:3845": " krathasyāpyabhavat kuntī vṛṣṇī tasyābhavat sutaḥ /",
    "GP12kurmp1_u:3846": " vṛṣṇernivṛttirutpanno daśārhastasya tu dvijāḥ // KūrmP_1,23.11 //",
    "GP12kurmp1_u:3847": " daśārhaputropyāroho jīmūtastatsuto 'bhavat /",
    "GP12kurmp1_u:3848": " jaimūtirabhavad vīro vikṛtiḥ paravīrahā // KūrmP_1,23.12 //",
    "GP12kurmp1_u:3849": " tasya bhīmarathaḥ putraḥ tasmānnavaratho 'bhavat /",
    "GP12kurmp1_u:3850": " dānadharmarato nityaṃ samyakśīlaparāyaṇaḥ // KūrmP_1,23.13 //",
    "GP12kurmp1_u:3851": " kadācinmṛgayāṃ yāto dṛṣṭvā rākṣasamūrjitam /",
    "GP12kurmp1_u:3852": " dudrāva mahātaviṣṭo bhayena munipuṅgavāḥ // KūrmP_1,23.14 //",
    "GP12kurmp1_u:3853": " anvadhāvata saṃkruddho rākṣasastaṃ mahābalaḥ /",
    "GP12kurmp1_u:3854": " duryodhano 'gnisaṃkāśaḥ śūlāsaktamahākaraḥ // KūrmP_1,23.15 //",
    "GP12kurmp1_u:3855": " rājā navaratho bhītyā nātidūrādanuttamam /",
    "GP12kurmp1_u:3856": " apaśyat paramaṃ sthānaṃ sarasvatyā sugopitam // KūrmP_1,23.16 //",
    "GP12kurmp1_u:3857": " sa tadvegena mahatā saṃprāpya matimān nṛpaḥ /",
    "GP12kurmp1_u:3858": " vavande śirasā dṛṣṭvā sākṣād devīṃ sarasvatīm // KūrmP_1,23.17 //",
    "GP12kurmp1_u:3859": " tuṣṭāva vāgbhiriṣṭābhirbaddhāñjaliramitrajit /",
    "GP12kurmp1_u:3860": " papāta daṇḍavad bhūmau tvāmahaṃ śaraṇaṃ gataḥ // KūrmP_1,23.18 //",
    "GP12kurmp1_u:3861": " namasyāmi mahādevīṃ sākṣād devīṃ sarasvatīm /",
    "GP12kurmp1_u:3862": " vāgdevatāmanādyantāmīśvarīṃ brahmacāriṇīm // KūrmP_1,23.19 //",
    "GP12kurmp1_u:3863": " namasye jagatāṃ yoniṃ yoginīṃ paramāṃ kalām /",
    "GP12kurmp1_u:3864": " hiraṇyagarbhamahiṣīṃ trinetrāṃ candraśekharām // KūrmP_1,23.20 //",
    "GP12kurmp1_u:3865": " namasye paramānandāṃ citkalāṃ brahmarūpiṇīm /",
    "GP12kurmp1_u:3866": " pāhi māṃ parameśāni bhītaṃ śaraṇamāgatam // KūrmP_1,23.21 //",
    "GP12kurmp1_u:3867": " etasminnantare kruddho rājānaṃ rākṣaseśvaraḥ /",
    "GP12kurmp1_u:3868": " hantuṃ samāgataḥ sthānaṃ yatra devī sarasvatī // KūrmP_1,23.22 //",
    "GP12kurmp1_u:3869": " samudyamya tadā śūlaṃ praveṣṭuṃ baladarpitaḥ /",
    "GP12kurmp1_u:3870": " trilokamātustatsthānaṃ śaśāṅkādityasaṃnnibham // KūrmP_1,23.23 //",
    "GP12kurmp1_u:3871": " tadantare mahad bhūtaṃ yugāntādityasannibham /",
    "GP12kurmp1_u:3872": " śūlenorasi nirbhidya pātayāmāsa taṃ bhuvi // KūrmP_1,23.24 //",
    "GP12kurmp1_u:3873": " gacchetyāha mahārāja na sthātavyaṃ tvayā punaḥ /",
    "GP12kurmp1_u:3874": " idānīṃ nirbhayastūrṇaṃ sthāne 'smin rākṣaso hataḥ // KūrmP_1,23.25 //",
    "GP12kurmp1_u:3875": " tataḥ praṇamya hṛṣṭātmā rājā navarathaḥ parām /",
    "GP12kurmp1_u:3876": " purīṃ jagāma viprendrāḥ purandarapuropamām // KūrmP_1,23.26 //",
    "GP12kurmp1_u:3877": " sthāpayāmāsa deveśīṃ tatra bhaktisamanvitaḥ /",
    "GP12kurmp1_u:3878": " īje ca vividhairyajñairhemairdevīṃ sarasvatīm // KūrmP_1,23.27 //",
    "GP12kurmp1_u:3879": " tasya cāsīd daśarathaḥ putraḥ paramadhārmikaḥ /",
    "GP12kurmp1_u:3880": " devyā bhakto mahātejāḥ śakunistasya cātmajaḥ // KūrmP_1,23.28 //",
    "GP12kurmp1_u:3881": " tasmāt karambhaḥ saṃbhūto devarāto 'bhavat tataḥ /",
    "GP12kurmp1_u:3882": " īje sa cāśvamedhena devakṣatraśca tatsutaḥ // KūrmP_1,23.29 //",
    "GP12kurmp1_u:3883": " madhustasya tu dāyādastasmāt kuruvaśo 'bhavat /",
    "GP12kurmp1_u:3884": " putradvayamabhūt tasya sutrāmā cānureva ca // KūrmP_1,23.30 //",
    "GP12kurmp1_u:3885": " anostu purukutso 'bhūdaṃśustasya ca rikthabhāk /",
    "GP12kurmp1_u:3886": " athāṃśoḥ sattvato nāma viṣṇubhaktaḥ pratāpavān /",
    "GP12kurmp1_u:3887": " mahātmā dānanirato dhanurvedavidāṃ varaḥ // KūrmP_1,23.31 //",
    "GP12kurmp1_u:3888": " sa nāradasya vacanād vāsudevārcanānvitam /",
    "GP12kurmp1_u:3889": " śāstraṃ pravartayāmāsa kuṇḍagolādibhiḥ śrutam // KūrmP_1,23.32 //",
    "GP12kurmp1_u:3890": " tasya nāmnā tu vikhyātaṃ sāttvataṃ nāma śobhanam /",
    "GP12kurmp1_u:3891": " pravartate mahāśāstraṃ kuṇḍādīnāṃ hitāvaham // KūrmP_1,23.33 //",
    "GP12kurmp1_u:3892": " sāttvatastasya putro 'bhūt sarvaśāstraviśāradaḥ /",
    "GP12kurmp1_u:3893": " puṇyaśloko mahārājastena vai tatpravartitam // KūrmP_1,23.34 //",
    "GP12kurmp1_u:3894": " sāttvataḥ sattvasaṃpannaḥ kauśalyāṃ suṣuve sutān /",
    "GP12kurmp1_u:3895": " andhakaṃ vai mahābhojaṃ vṛṣṇiṃ devāvṛdhaṃ nṛpam /",
    "GP12kurmp1_u:3896": " jyeṣṭhaṃ ca bhajamānākhyaṃ dhanurvedavidāṃ varam // KūrmP_1,23.35 //",
    "GP12kurmp1_u:3897": " teṣāṃ devāvṛdho rājā cacāra paramaṃ tapaḥ /",
    "GP12kurmp1_u:3898": " putraḥ sarvaguṇopeto mama bhūyāditi prabhuḥ // KūrmP_1,23.36 //",
    "GP12kurmp1_u:3899": " tasya babhruriti khyātaḥ puṇyaśloko 'bhavannṛpaḥ /",
    "GP12kurmp1_u:3900": " dhārmiko rūpasaṃpannastattvajñānarataḥ sadā // KūrmP_1,23.37 //",
    "GP12kurmp1_u:3901": " bhajamānasya sṛñjayyāṃ bhajamānā vijajñire /",
    "GP12kurmp1_u:3902": " teṣāṃ pradhānau vikhyātau nimiḥ kṛkaṇa eva ca // KūrmP_1,23.38 //",
    "GP12kurmp1_u:3903": " mahābhojakule jātā bhojā vaimārtikāstathā /",
    "GP12kurmp1_u:3904": " vṛṣṇeḥ sumitro balavānanamitraḥ śinastathā // KūrmP_1,23.39 //",
    "GP12kurmp1_u:3905": " anamitrādabhūnnighno nighnasya dvau babhūvatuḥ /",
    "GP12kurmp1_u:3906": " prasenastu mahābhāgaḥ satrājinnāma cottamaḥ // KūrmP_1,23.40 //",
    "GP12kurmp1_u:3907": " anamitrācchinirjajñe kaniṣṭhād vṛṣṇinandanāt /",
    "GP12kurmp1_u:3908": " satyavān satyasaṃpannaḥ satyakastatsuto 'bhavat // KūrmP_1,23.41 //",
    "GP12kurmp1_u:3909": " sātyakiryuyudhānastu tasyāsaṅgo 'bhavat sutaḥ /",
    "GP12kurmp1_u:3910": " kuṇistasya suto dhīmāṃstasya putro yugandharaḥ // KūrmP_1,23.42 //",
    "GP12kurmp1_u:3911": " mādrayā vṛṣṇeḥ suto jajñe pṛśnirvai yadunandanaḥ /",
    "GP12kurmp1_u:3912": " jajñāte tanayau pṛśneḥ śvaphalkaścitrakaśca ha // KūrmP_1,23.43 //",
    "GP12kurmp1_u:3913": " śvaphalkaḥ kāśirājasya sutāṃ bhāryāmavindata /",
    "GP12kurmp1_u:3914": " tasyāmajanayat putramakrūraṃ nāma dhārmikam /",
    "GP12kurmp1_u:3915": " upamaṅgustathā maṅguranye ca bahavaḥ sutāḥ // KūrmP_1,23.44 //",
    "GP12kurmp1_u:3916": " akrūrasya smṛtaḥ putro devavāniti viśrutaḥ /",
    "GP12kurmp1_u:3917": " upadevaśca puṇyātmā tayorviśvapramāthinau // KūrmP_1,23.45 //",
    "GP12kurmp1_u:3918": " citrakasyābhavat putraḥ pṛthurvipṛthureva ca /",
    "GP12kurmp1_u:3919": " aśvagrīvaḥ subāhuśca supārśvakagaveṣaṇau // KūrmP_1,23.46 //",
    "GP12kurmp1_u:3920": " andhakāt kāśyaduhitā lebhe ca caturaḥ sutān /",
    "GP12kurmp1_u:3921": " kukuraṃ bhajamānaṃ ca śuciṃ kambalabarhiṣam // KūrmP_1,23.47 //",
    "GP12kurmp1_u:3922": " kukurasya suto vṛṣṇirvṛṣṇestu tanayo 'bhavat /",
    "GP12kurmp1_u:3923": " kapotaromā vipulastasya putro vilomakaḥ // KūrmP_1,23.48 //",
    "GP12kurmp1_u:3924": " tasyāsīt tumburusakhā vidvān putro nalaḥ kila /",
    "GP12kurmp1_u:3925": " khyāyate tasya nāmānuranorānakadundubhiḥ // KūrmP_1,23.49 //",
    "GP12kurmp1_u:3926": " sa govardhanamāsādya tatāpa vipulaṃ tapaḥ /",
    "GP12kurmp1_u:3927": " varaṃ tasmai dadau devo brahmā lokamaheśvaraḥ // KūrmP_1,23.50 //",
    "GP12kurmp1_u:3928": " vaṃśasya cākṣayāṃ kīrti gānayogamanuttamam /",
    "GP12kurmp1_u:3929": " gurorabhyadhikaṃ viprāḥ kāmarūpitvameva ca // KūrmP_1,23.51 //",
    "GP12kurmp1_u:3930": " sa labdhvā varamavyagro vareṇyaṃ vṛṣavāhanam /",
    "GP12kurmp1_u:3931": " pūjayāmāsa gānena sthāṇuṃ tridaśapūjitam // KūrmP_1,23.52 //",
    "GP12kurmp1_u:3932": " tasya gānaratasyātha bhagavānambikāpatiḥ /",
    "GP12kurmp1_u:3933": " kanyāratnaṃ dadau devo durlabhaṃ tridaśairapi // KūrmP_1,23.53 //",
    "GP12kurmp1_u:3934": " tayā sa saṅgato rājā gānayogamanuttamam /",
    "GP12kurmp1_u:3935": " aśikṣayadamitraghnaḥ priyāṃ tāṃ bhrāntalocanām // KūrmP_1,23.54 //",
    "GP12kurmp1_u:3936": " tasyāmutpādayāmāsa subhujaṃ nāma śobhanam /",
    "GP12kurmp1_u:3937": " rūpalāvaṇyasaṃpannāṃ hrīmatīmapi kanyakām // KūrmP_1,23.55 //",
    "GP12kurmp1_u:3938": " tatastaṃ jananī putraṃ bālye vayasi śobhanam /",
    "GP12kurmp1_u:3939": " śikṣayāmāsa vidhivad gānavidyāṃ ca kanyakām // KūrmP_1,23.56 //",
    "GP12kurmp1_u:3940": " kṛtopanayano vedānadhītya vidhivad guroḥ /",
    "GP12kurmp1_u:3941": " udvavāhātmajāṃ kanyāṃ gandharvāṇāṃ tu mānasīm // KūrmP_1,23.57 //",
    "GP12kurmp1_u:3942": " tasyāmutpādayāmāsa pañca putrānanuttamān /",
    "GP12kurmp1_u:3943": " vīṇāvādanatattvajñān gānaśāstraviśāradān // KūrmP_1,23.58 //",
    "GP12kurmp1_u:3944": " putraiḥ pautraiḥ sapatnīko rājā gānaviśāradaḥ /",
    "GP12kurmp1_u:3945": " pūjayāmāsa gānena devaṃ tripuranāśanam // KūrmP_1,23.59 //",
    "GP12kurmp1_u:3946": " hrīmatī cāpi yā kanyā śrīrivāyatalocanā /",
    "GP12kurmp1_u:3947": " subāhurnāma gandharvastāmādāya yayau purīm // KūrmP_1,23.60 //",
    "GP12kurmp1_u:3948": " tasyāmapyabhavan putrā gandharvasya sutejasaḥ /",
    "GP12kurmp1_u:3949": " suṣeṇavīrasugrīvasubhojanaravāhanāḥ // KūrmP_1,23.61 //",
    "GP12kurmp1_u:3950": " athāsīdabhijit putro vīrastvānakadundubheḥ /",
    "GP12kurmp1_u:3951": " punarvasuścābhijitaḥ saṃbabhūvāhukaḥ sutaḥ // KūrmP_1,23.62 //",
    "GP12kurmp1_u:3952": " āhukasyograsenaśca devakaśca dvijottamāḥ /",
    "GP12kurmp1_u:3953": " devakasya sutā vīrā jajñire tridaśopamāḥ // KūrmP_1,23.63 //",
    "GP12kurmp1_u:3954": " devavānupadevaśca sudevo devarakṣitaḥ /",
    "GP12kurmp1_u:3955": " teṣāṃ svasāraḥ saptāsan vasudevāya tā dadau // KūrmP_1,23.64 //",
    "GP12kurmp1_u:3956": " vṛkadevopadevā ca tathānyā devarakṣitā /",
    "GP12kurmp1_u:3957": " śrīdevā śāntidevā ca sahadevā sahadevā ca suvratā /",
    "GP12kurmp1_u:3958": " devakī cāpi tāsāṃ tu variṣṭhābhūt sumadhyamā // KūrmP_1,23.65 //",
    "GP12kurmp1_u:3959": " agrasenasya putro 'bhūnnyagrodhaḥ kaṃsa eva ca /",
    "GP12kurmp1_u:3960": " subhūmī rāṣṭrapālaśca tuṣṭimāñchaṅkureva ca // KūrmP_1,23.66 //",
    "GP12kurmp1_u:3961": " bhajamānādabūt putraḥ prakhyāto 'sau vidūrathaḥ /",
    "GP12kurmp1_u:3962": " tasya śūraḥ śamistasmāt pratikṣatrastato 'bhavat // KūrmP_1,23.67 //",
    "GP12kurmp1_u:3963": " svayaṃbhojastatastasmād hṛdikaḥ śatrutāpanaḥ /",
    "GP12kurmp1_u:3964": " kṛtavarmātha tatputro devarastatsutaḥ smṛtaḥ /",
    "GP12kurmp1_u:3965": " sa śūrastatsuto dhīmān vasudevo 'tha tatsutaḥ // KūrmP_1,23.68 //",
    "GP12kurmp1_u:3966": " vasudevāvanmahābāhurvāsudevo jagadguruḥ /",
    "GP12kurmp1_u:3967": " babhūva devakīputro devairabhyarthito hariḥ // KūrmP_1,23.69 //",
    "GP12kurmp1_u:3968": " rohiṇī ca mahābhāgā vasudevasya śobhanā /",
    "GP12kurmp1_u:3969": " asūta patnī saṃkarṣaṃ rāmaṃ jyeṣṭhaṃ halāyudham // KūrmP_1,23.70 //",
    "GP12kurmp1_u:3970": " sa eva paramātmāsau vāsudevo jaganmayaḥ /",
    "GP12kurmp1_u:3971": " halāyudhaḥ svayaṃ sākṣāccheṣaḥ saṃkarṣaṇaḥ prabhuḥ // KūrmP_1,23.71 //",
    "GP12kurmp1_u:3972": " bhṛguśāpacchalenaiva mānayan mānuṣīṃ tanum /",
    "GP12kurmp1_u:3973": " babhūta tasyāṃ devakyāṃ rohiṇyāmapi mādhavaḥ // KūrmP_1,23.72 //",
    "GP12kurmp1_u:3974": " umādehasamudbhūtā yoganidrā ca kauśīkī /",
    "GP12kurmp1_u:3975": " niyogād vāsudevasya yaśodātanayā hyabhūt // KūrmP_1,23.73 //",
    "GP12kurmp1_u:3976": " ye cānye vasudevasya vāsudevāgrajāḥ sutāḥ /",
    "GP12kurmp1_u:3977": " prāgeva kaṃsastān sarvān jaghāna munipuṅgavāḥ // KūrmP_1,23.74 //",
    "GP12kurmp1_u:3978": " suṣeṇaśca tathodāyī bhadraseno mahābalaḥ /",
    "GP12kurmp1_u:3979": " ṛjudāso bhadradāsaḥ kīrtimānapi pūrvajaḥ // KūrmP_1,23.75 //",
    "GP12kurmp1_u:3980": " hateṣveteṣu sarveṣu rohiṇī vasudevataḥ /",
    "GP12kurmp1_u:3981": " asūta rāmaṃ lokeśaṃ balabhadraṃ halāyudham // KūrmP_1,23.76 //",
    "GP12kurmp1_u:3982": " jāte 'tha rāme devānāmādimātmānamacyutam /",
    "GP12kurmp1_u:3983": " asūta devakī kṛṣṇaṃ śrīvatsāṅkitavakṣasam // KūrmP_1,23.77 //",
    "GP12kurmp1_u:3984": " revatī nāma rāmasya bhāryāsīt suguṇānvitā /",
    "GP12kurmp1_u:3985": " tasyāmutpādayāmāsa putrau dvau niśaṭholmukau // KūrmP_1,23.78 //",
    "GP12kurmp1_u:3986": " ṣoḍaśastrīsahastrāṇi kṛṣṇasyākliṣṭakarmaṇaḥ /",
    "GP12kurmp1_u:3987": " babhūvurātmajāstāsu śataśo 'tha sahastraśaḥ // KūrmP_1,23.79 //",
    "GP12kurmp1_u:3988": " cārudeṣṇaḥ sucāruśca cāruveṣo yaśodharaḥ /",
    "GP12kurmp1_u:3989": " cāruśravāścāruyaśāḥ pradyumnaḥ śaṅkha eva ca // KūrmP_1,23.80 //",
    "GP12kurmp1_u:3990": " rukmiṇya vāsudevasyāṃ mahābalaparākramāḥ /",
    "GP12kurmp1_u:3991": " viśiṣṭāḥ sarvaputrāṇāṃ saṃbabhūvurim sutāḥ // KūrmP_1,23.81 //",
    "GP12kurmp1_u:3992": " tān dṛṣṭvā tanayān vīrān raukmiṇeyāñjanārdanam /",
    "GP12kurmp1_u:3993": " jāmbavatyabravīt kṛṣṇaṃ bhāryā tasya śucismitā // KūrmP_1,23.82 //",
    "GP12kurmp1_u:3994": " mama tvaṃ puṇḍarīkākṣa viśiṣṭaṃ guṇavattamam /",
    "GP12kurmp1_u:3995": " sureśasadṛśaṃ putraṃ dehi dānavasūdana // KūrmP_1,23.83 //",
    "GP12kurmp1_u:3996": " jātbavatyā vacaḥ śrutvā jagannāthaḥ svayaṃ hariḥ /",
    "GP12kurmp1_u:3997": " samārebhe tapaḥ kartuṃ taponidhirarindamaḥ // KūrmP_1,23.84 //",
    "GP12kurmp1_u:3998": " tacchṛṇudhvaṃ muniśreṣṭhā yathāsau devakīsutaḥ /",
    "GP12kurmp1_u:3999": " dṛṣṭvā lebhe sutaṃ rudraṃ taptvā tīvraṃ mahat tapaḥ // KūrmP_1,23.85 //",
    "GP12kurmp1_u:4000": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge trayoviṃśo 'dhyāyaḥ",
    "GP12kurmp1_u:4001": " sūta uvāca",
    "GP12kurmp1_u:4002": " atha devo hṛṣīkeśo bhagavān puruṣottamaḥ /",
    "GP12kurmp1_u:4003": " tatāpa ghoraṃ putrārthaṃ nidānaṃ tapasastapaḥ // KūrmP_1,24.1 //",
    "GP12kurmp1_u:4004": " svecchayāpyavatīrṇo 'sau kṛtakṛtyo 'pi viśvadhṛk /",
    "GP12kurmp1_u:4005": " cacāra svātmano mūlaṃ bodhayan bhāvamaiśvaram // KūrmP_1,24.2 //",
    "GP12kurmp1_u:4006": " jagāma yogibhirjuṣṭaṃ nānāpakṣisamākulam /",
    "GP12kurmp1_u:4007": " āśramaṃ tūpamanyorvai munīndrasya mahātmanaḥ // KūrmP_1,24.3 //",
    "GP12kurmp1_u:4008": " tapattrirājamārūḍhaḥ suparṇamatitejasam /",
    "GP12kurmp1_u:4009": " śaṅkhacakragadāpāṇiḥ śrīvatsakṛtalakṣaṇaḥ // KūrmP_1,24.4 //",
    "GP12kurmp1_u:4010": " nānādrumalatākīrṇaṃ nānāpuṣpopaśobhitam /",
    "GP12kurmp1_u:4011": " ṛṣīṇāmāśramairjuṣṭaṃ vedaghoṣanināditam // KūrmP_1,24.5 //",
    "GP12kurmp1_u:4012": " siṃharkṣaśarabhākīrṇaṃ śārdūlagajasaṃyutam /",
    "GP12kurmp1_u:4013": " vimalasvādupānīyaiḥ sarobhirupaśobhitam // KūrmP_1,24.6 //",
    "GP12kurmp1_u:4014": " ārāmairvividhairjuṣṭaṃ devatāyatanaiḥ śubhaiḥ /",
    "GP12kurmp1_u:4015": " ṛṣikairṛṣiputraiśca mahāmunigaṇaistathā // KūrmP_1,24.7 //",
    "GP12kurmp1_u:4016": " vedādhyayanasaṃpannaiḥ sevitaṃ cāgnihotribhiḥ /",
    "GP12kurmp1_u:4017": " yogibhirdhyānaniratairnāsāgragatalocanaiḥ // KūrmP_1,24.8 //",
    "GP12kurmp1_u:4018": " upetaṃ sarvataḥ puṇyaṃ jñānibhistattvadarśibhiḥ /",
    "GP12kurmp1_u:4019": " nadībhirabhito juṣṭaṃ jāpakairbrahmavādibhiḥ // KūrmP_1,24.9 //",
    "GP12kurmp1_u:4020": " sevitaṃ tāpasaiḥ puṇyairīśārādhanatatparaiḥ /",
    "GP12kurmp1_u:4021": " praśāntaiḥ satyasaṃkalpairniḥ śokairnirupadravaiḥ // KūrmP_1,24.10 //",
    "GP12kurmp1_u:4022": " bhasmāvadātasarvāṅgai rudrajāpyaparāyaṇaiḥ /",
    "GP12kurmp1_u:4023": " muṇḍitairjaṭilaiḥ śuddhaistathānyaiśca śikhājaṭaiḥ /",
    "GP12kurmp1_u:4024": " sevitaṃ tāpasairnitya jñānibhirbrahmacāribhiḥ // KūrmP_1,24.11 //",
    "GP12kurmp1_u:4025": " tatrāśramavare ramye siddhāśramavibhūṣite /",
    "GP12kurmp1_u:4026": " gaṅgā bhagavatī nityaṃ vahatyevāghanāśinī // KūrmP_1,24.12 //",
    "GP12kurmp1_u:4027": " sa tānanviṣya viśvātmā tāpasān vītakalmaṣān /",
    "GP12kurmp1_u:4028": " praṇāmenātha vacasā pūjayāmāsa mādhavaḥ // KūrmP_1,24.13 //",
    "GP12kurmp1_u:4029": " te te dṛṣṭvā jagadyoniṃ śaṅkhacakragadādharam /",
    "GP12kurmp1_u:4030": " praṇemurbhaktisaṃyuktā yogināṃ paramaṃ gurum // KūrmP_1,24.14 //",
    "GP12kurmp1_u:4031": " stuvanti vaidikairmantraiḥ kṛtvā hṛdi sanātanam /",
    "GP12kurmp1_u:4032": " procuranyonyamavyaktamādidevaṃ mahāmunim // KūrmP_1,24.15 //",
    "GP12kurmp1_u:4033": " ayaṃ sa bhagavānekaḥ sākṣānnārāyaṇaḥ paraḥ /",
    "GP12kurmp1_u:4034": " agacchatyadhunā devaḥ purāṇapuruṣaḥ svayam // KūrmP_1,24.16 //",
    "GP12kurmp1_u:4035": " ayamevāvyayaḥ straṣṭā saṃhartā caiva rakṣakaḥ /",
    "GP12kurmp1_u:4036": " amūrto mūrtimān bhūtvā munīn draṣṭumihāgataḥ // KūrmP_1,24.17 //",
    "GP12kurmp1_u:4037": " eṣa dhātā vidhātā ca samāgacchati sarvagaḥ /",
    "GP12kurmp1_u:4038": " anādirakṣayo 'nanto mahābhūto maheśvaraḥ // KūrmP_1,24.18 //",
    "GP12kurmp1_u:4039": " śrutvā śrutvā haristeṣāṃ vacāṃsi vacanātigaḥ /",
    "GP12kurmp1_u:4040": " yayau sa tūrṇaṃ govindaḥ sthānaṃ tasya mahātmanaḥ // KūrmP_1,24.19 //",
    "GP12kurmp1_u:4041": " upaspṛśyātha bhāvena tīrthe tīrthe sa yādavaḥ /",
    "GP12kurmp1_u:4042": " cakāra devakīsūnurdevarṣipitṛtarpaṇam // KūrmP_1,24.20 //",
    "GP12kurmp1_u:4043": " nadīnāṃ tīrasaṃsthāni sthāpitāni munīśvaraiḥ /",
    "GP12kurmp1_u:4044": " liṅgāni pūjayāmāsa śaṃbhoramitatejasaḥ // KūrmP_1,24.21 //",
    "GP12kurmp1_u:4045": " dṛṣṭvā dṛṣṭvā samāyāntaṃ yatra yatra janārdanam /",
    "GP12kurmp1_u:4046": " pūjayāñcakrire puṣpairakṣataistatra vāsinaḥ // KūrmP_1,24.22 //",
    "GP12kurmp1_u:4047": " samīkṣya vāsudevaṃ taṃ śārṅgaśaṅkhāsidhāriṇam /",
    "GP12kurmp1_u:4048": " tasthire niścalāḥ sarve śubhāṅgaṃ tannivāsinaḥ // KūrmP_1,24.23 //",
    "GP12kurmp1_u:4049": " yāni tatrārurukṣūṇāṃ mānasāni janārdanam /",
    "GP12kurmp1_u:4050": " dṛṣṭvā samīhitānyāsan niṣkrāmanti purāhiram // KūrmP_1,24.24 //",
    "GP12kurmp1_u:4051": " athāvagāhya gaṅgāyāṃ kṛtvā devāditarpaṇam /",
    "GP12kurmp1_u:4052": " ādāya puṣpavaryāṇi munīndrasyāviśad gṛham // KūrmP_1,24.25 //",
    "GP12kurmp1_u:4053": " dṛṣṭvā taṃ yogināṃ śreṣṭhaṃ bhasmoddhūlitavigraham /",
    "GP12kurmp1_u:4054": " jaṭācīradharaṃ śāntaṃ nanāma śirasā munim // KūrmP_1,24.26 //",
    "GP12kurmp1_u:4055": " ālokya kṛṣṇamāyāntaṃ pūjayāmāsa tattvavit /",
    "GP12kurmp1_u:4056": " āsane cāsayāmāsa yogināṃ prathamātithim // KūrmP_1,24.27 //",
    "GP12kurmp1_u:4057": " uvāca vacasāṃ yoniṃ jānīmaḥ paramaṃ padam /",
    "GP12kurmp1_u:4058": " viṣṇumavyaktasaṃsthānaṃ śiṣyabhāvena saṃsthitam // KūrmP_1,24.28 //",
    "GP12kurmp1_u:4059": " svāgataṃ te hṛṣīkeśa saphalāni tapāṃsi naḥ /",
    "GP12kurmp1_u:4060": " yad sākṣādeva viśvātmā madgehaṃ viṣṇurāgataḥ // KūrmP_1,24.29 //",
    "GP12kurmp1_u:4061": " tvāṃ na paśyanti munayo yatanto 'pi hi yoginaḥ /",
    "GP12kurmp1_u:4062": " tādṛśasyātha bhavataḥ kimāgamanakāraṇam // KūrmP_1,24.30 //",
    "GP12kurmp1_u:4063": " śrutvopamanyostad vākyaṃ bhagavān keśimardanaḥ /",
    "GP12kurmp1_u:4064": " vyājahāra mahāyogī vacanaṃ praṇipatya tam // KūrmP_1,24.31 //",
    "GP12kurmp1_u:4065": " śrīkṛṣṇa uvāca",
    "GP12kurmp1_u:4066": " bhagavan draṣṭumicchāmi girīśaṃ kṛttivāsasam /",
    "GP12kurmp1_u:4067": " saṃprāpto bhavataḥ sthānaṃ bhagavaddarśanotsukaḥ // KūrmP_1,24.32 //",
    "GP12kurmp1_u:4068": " kathaṃ sa bhagavānīśo dṛśyo yogavidāṃ varaḥ /",
    "GP12kurmp1_u:4069": " mayācireṇa kutrāhaṃ drakṣyāmi tamumāpatim // KūrmP_1,24.33 //",
    "GP12kurmp1_u:4070": " ityāha bhagavānukto dṛśyate parameśvaraḥ /",
    "GP12kurmp1_u:4071": " bhaktyā cogreṇa tapasā tatkuruṣveha yatnataḥ // KūrmP_1,24.34 //",
    "GP12kurmp1_u:4072": " iheśvaraṃ devadevaṃ munīndrā brahmavādinaḥ /",
    "GP12kurmp1_u:4073": " dhyāyanto 'trāsate devaṃ jāpinastāpasāśca ye // KūrmP_1,24.35 //",
    "GP12kurmp1_u:4074": " iha devaḥ sapatnīko bhagavān vṛṣabhadhvajaḥ /",
    "GP12kurmp1_u:4075": " krīḍate vividhairbhūtairyogibhiḥ parivāritaḥ // KūrmP_1,24.36 //",
    "GP12kurmp1_u:4076": " ihāśrame purā rudrāt tapastaptvā sudāruṇam /",
    "GP12kurmp1_u:4077": " lebhe maheśvarād yogaṃ vasiṣṭho bhagavānṛṣiḥ // KūrmP_1,24.37 //",
    "GP12kurmp1_u:4078": " ihaiva bhagavān vyasaḥ kṛṣṇadvaipāyanaḥ prabhuḥ /",
    "GP12kurmp1_u:4079": " dṛṣṭvā taṃ paramaṃ jñānaṃ labdhavānīśvareśvaram // KūrmP_1,24.38 //",
    "GP12kurmp1_u:4080": " ihāśramavare ramye tapastaptvā kapardinaḥ /",
    "GP12kurmp1_u:4081": " avindat putrakān rudrāt surabhirbhaktisaṃyutā // KūrmP_1,24.39 //",
    "GP12kurmp1_u:4082": " ihaiva devatāḥ pūrvaṃ kālād bhītā maheśvaram /",
    "GP12kurmp1_u:4083": " dṛṣṭavanto haraṃ śrīmannirbhayā nirvṛtiṃ yayuḥ // KūrmP_1,24.40 //",
    "GP12kurmp1_u:4084": " ihārādhya mahādevaṃ sāvarṇistapatāṃ varaḥ /",
    "GP12kurmp1_u:4085": " labdhavān paramaṃ yogaṃ granthakāratvamuttamam // KūrmP_1,24.41 //",
    "GP12kurmp1_u:4086": " pravartayāmāsa śubhāṃ kṛtvā vai saṃhitāṃ dvijaḥ /",
    "GP12kurmp1_u:4087": " paurāṇikīṃ supuṇyārthāṃ sacchiṣyeṣu dvijātiṣu // KūrmP_1,24.42 //",
    "GP12kurmp1_u:4088": " ihaiva saṃhitāṃ dṛṣṭvā kāpeyaḥ śāṃśapāyanaḥ /",
    "GP12kurmp1_u:4089": " mahādevaṃ cakāremāṃ paurāṇīṃ tanniyogataḥ /",
    "GP12kurmp1_u:4090": " dvādaśaiva sahastrāṇi ślokānāṃ puruṣottama // KūrmP_1,24.43 //",
    "GP12kurmp1_u:4091": " iha pravartitā puṇyā dvyaṣṭasāhastrikottarā /",
    "GP12kurmp1_u:4092": " vāyavīyottaraṃ nāma purāṇaṃ vedasaṃmitam /",
    "GP12kurmp1_u:4093": " ihaiva khyāpitaṃ śiṣyaiḥ śāṃśapāyanabhāṣitam // KūrmP_1,24.44 //",
    "GP12kurmp1_u:4094": " yājñavalkyo mahāyogī dṛṣṭvātra tapasā haram /",
    "GP12kurmp1_u:4095": " cakāra tanniyogena yogaśāstramanuttamam // KūrmP_1,24.45 //",
    "GP12kurmp1_u:4096": " ihaiva bhṛguṇā pūrvaṃ taptvā vai paramaṃ tapaḥ /",
    "GP12kurmp1_u:4097": " śukro maheśvarāt putro labdho yogavidāṃ varaḥ // KūrmP_1,24.46 //",
    "GP12kurmp1_u:4098": " tasmādihaiva deveśaṃ tapastaptvā maheśvaram /",
    "GP12kurmp1_u:4099": " draṣṭumarhasi viśveśamugraṃ bhīmaṃ kapardinam // KūrmP_1,24.47 //",
    "GP12kurmp1_u:4100": " evamuktvā dadau jñānamupamanyurmahāmuniḥ /",
    "GP12kurmp1_u:4101": " vrataṃ pāśupataṃ yogaṃ kṛṣṇāyākliṣṭakarmaṇe // KūrmP_1,24.48 //",
    "GP12kurmp1_u:4102": " sa tena munivaryeṇa vyāhṛto madhusūdanaḥ /",
    "GP12kurmp1_u:4103": " tatraiva tapasā devaṃ rudramārādhayat prabhuḥ // KūrmP_1,24.49 //",
    "GP12kurmp1_u:4104": " bhasmauddhūlitasarvāṅgo muṇḍo valkalasaṃyutaḥ /",
    "GP12kurmp1_u:4105": " jajāpa rudramaniśaṃ śivaikāhitamānasaḥ // KūrmP_1,24.50 //",
    "GP12kurmp1_u:4106": " tato bahutithe kāle somaḥ somārdhabhūṣaṇaḥ /",
    "GP12kurmp1_u:4107": " adṛśyata mahādevo vyomni devyā maheśvaraḥ // KūrmP_1,24.51 //",
    "GP12kurmp1_u:4108": " kirīṭinaṃ gadinaṃ citramālaṃ",
    "GP12kurmp1_u:4109": " pinākinaṃ śūlinaṃ devadevam /",
    "GP12kurmp1_u:4110": " śārdūlacarmāmbarasaṃvṛtāṅgaṃ",
    "GP12kurmp1_u:4111": " devyā mahādevamasau dadarśa // KūrmP_1,24.52 //",
    "GP12kurmp1_u:4112": " paraśvadhāsaktakaraṃ trinetraṃ",
    "GP12kurmp1_u:4113": " nṛsiṃhacarmāvṛtasarvagātram /",
    "GP12kurmp1_u:4114": " samudgirantaṃ praṇavaṃ bṛhantaṃ",
    "GP12kurmp1_u:4115": " sahastrasūryapratimaṃ dadarśa // KūrmP_1,24.53 //",
    "GP12kurmp1_u:4116": " prabhuṃ purāṇaṃ puruṣaṃ purastāt",
    "GP12kurmp1_u:4117": " sanātanaṃ yoginamīśitāram /",
    "GP12kurmp1_u:4118": " aṇoraṇīyāṃsamanantaśaktiṃ",
    "GP12kurmp1_u:4119": " prāṇeśvaraṃ śaṃbhumasau dadarśa // KūrmP_1,24.54 //",
    "GP12kurmp1_u:4120": " na yasya devā na pitāmaho 'pi",
    "GP12kurmp1_u:4121": " nendro na cāgnirvaruṇo na mṛtyuḥ /",
    "GP12kurmp1_u:4122": " prabhāvamadyāpi vadanti rudraṃ",
    "GP12kurmp1_u:4123": " tamādidevaṃ purato dadarśa // KūrmP_1,24.55 //",
    "GP12kurmp1_u:4124": " tadānvapaśyad giriśasya vāme",
    "GP12kurmp1_u:4125": " svātmānamavyaktamanantarūpam /",
    "GP12kurmp1_u:4126": " stuvantamīśaṃ bahubhirvacobhiḥ",
    "GP12kurmp1_u:4127": " śaṅkhāsicakrārpitahastamādyam // KūrmP_1,24.56 //",
    "GP12kurmp1_u:4128": " kṛtāñjaliṃ dakṣiṇataḥ sureśaṃ",
    "GP12kurmp1_u:4129": " haṃsādhirūḍhaṃ puruṣaṃ dadarśa /",
    "GP12kurmp1_u:4130": " stuvānamīśasya paraṃ prabhāvaṃ",
    "GP12kurmp1_u:4131": " pitāmahaṃ lokaguruṃ divastham // KūrmP_1,24.57 //",
    "GP12kurmp1_u:4132": " gaṇeśvarānarkasahastrakalpān",
    "GP12kurmp1_u:4133": " nandīśvarādīnamitaprabhāvān /",
    "GP12kurmp1_u:4134": " trilokabhartuḥ purato 'nvapaśyat",
    "GP12kurmp1_u:4135": " kumāramagnipatimaṃ saśākham // KūrmP_1,24.58 //",
    "GP12kurmp1_u:4136": " marīcimatriṃ pulahaṃ pulastyaṃ",
    "GP12kurmp1_u:4137": " pracetasaṃ dakṣamathāpi kaṇvam /",
    "GP12kurmp1_u:4138": " parāśaraṃ tatparato vasiṣṭhaṃ",
    "GP12kurmp1_u:4139": " svāyaṃbhuvaṃ cāpi manuṃ dadarśa // KūrmP_1,24.59 //",
    "GP12kurmp1_u:4140": " tuṣṭāva mantrairamarapradhānaṃ",
    "GP12kurmp1_u:4141": " baddhāñjalirviṣṇurudārabuddhiḥ /",
    "GP12kurmp1_u:4142": " praṇamya devyā giriśaṃ sabhaktyā",
    "GP12kurmp1_u:4143": " svātmanyathātmānamasau vicintya // KūrmP_1,24.60 //",
    "GP12kurmp1_u:4144": " śrīkṛṣṇa uvāca",
    "GP12kurmp1_u:4145": " namo 'stu te śāśvata sarvayone",
    "GP12kurmp1_u:4146": " brahmādhipaṃ tvāmṛṣayo vadanti /",
    "GP12kurmp1_u:4147": " tapaśca sattvaṃ ca rajastamaśca",
    "GP12kurmp1_u:4148": " tvāmeva sarva pravadanti santaḥ // KūrmP_1,24.61 //",
    "GP12kurmp1_u:4149": " tvaṃ brahmā hariratha viśvayoniragniḥ",
    "GP12kurmp1_u:4150": " saṃhartā dinakaramaṇḍalādhivāsaḥ /",
    "GP12kurmp1_u:4151": " prāṇastvaṃ hutavahavāsavādibheda-",
    "GP12kurmp1_u:4152": " satvāmekaṃ śaraṇamupaimi devamīśam // KūrmP_1,24.62 //",
    "GP12kurmp1_u:4153": " sāṃkhyāstvāṃ viguṇamathāhurekarūpaṃ",
    "GP12kurmp1_u:4154": " yogāstvāṃ satatamupāsate hṛdistham /",
    "GP12kurmp1_u:4155": " vedāstvāmabhidadhatīha rudramagniṃ",
    "GP12kurmp1_u:4156": " tvāmekaṃ śaraṇamupaimi devamīśam // KūrmP_1,24.63 //",
    "GP12kurmp1_u:4157": " tvātpāde kusumamathāpi patramekaṃ",
    "GP12kurmp1_u:4158": " dattvāsau bhavati vimuktaviśvabandhaḥ /",
    "GP12kurmp1_u:4159": " sarvāghaṃ praṇudati siddhayogijuṣṭaṃ",
    "GP12kurmp1_u:4160": " smṛtvā te padayugalaṃ bhavatprasādāt // KūrmP_1,24.64 //",
    "GP12kurmp1_u:4161": " yasyāśeṣavibhāgahīnamamalaṃ hṛdyantarāvasthitaṃ",
    "GP12kurmp1_u:4162": " tattvaṃ jyotiranantamekamacalaṃ satyaṃ paraṃ sarvagam /",
    "GP12kurmp1_u:4163": " sthānaṃ prāhuranādimadhyanidhanaṃ yasmādidaṃ jāyate",
    "GP12kurmp1_u:4164": " nityaṃ tvāmahamupaimi satyavibhavaṃviśveśvarantaṃśivam // KūrmP_1,24.65 //",
    "GP12kurmp1_u:4165": " oṃ namo nīlakaṇṭhāya trinetrāya ca raṃhase /",
    "GP12kurmp1_u:4166": " mahādevāya te nityamīśānāya namo namaḥ // KūrmP_1,24.66 //",
    "GP12kurmp1_u:4167": " namaḥ pinākine tubhyaṃ namo muṇḍāya daṇḍine /",
    "GP12kurmp1_u:4168": " namaste vajrahastāya digvastrāya kapardine // KūrmP_1,24.67 //",
    "GP12kurmp1_u:4169": " namo bhairavanādāya kālarūpāya daṃṣṭriṇe /",
    "GP12kurmp1_u:4170": " nāgayajñopavītāya namaste vahniretase // KūrmP_1,24.68 //",
    "GP12kurmp1_u:4171": " namo 'stu te girīśāya svāhākārāya te namaḥ /",
    "GP12kurmp1_u:4172": " namo muktāṭṭahāsāya bhīmāya ca namo namaḥ // KūrmP_1,24.69 //",
    "GP12kurmp1_u:4173": " namaste kāmanāśāya namaḥ kālapramāthine /",
    "GP12kurmp1_u:4174": " namo bhairavaveṣāya harāya ca niṣaṅgiṇe // KūrmP_1,24.70 //",
    "GP12kurmp1_u:4175": " namo 'stu te tryambakāya namaste kṛttivāsase /",
    "GP12kurmp1_u:4176": " namo 'mbikādhipataye paśūnāṃ pataye namaḥ // KūrmP_1,24.71 //",
    "GP12kurmp1_u:4177": " namaste vyomarūpāya vyomādhipataye namaḥ /",
    "GP12kurmp1_u:4178": " naranārīśarīrāya sāṃkhyayogapravartine // KūrmP_1,24.72 //",
    "GP12kurmp1_u:4179": " namo daivatanāthāya devānugataliṅgine /",
    "GP12kurmp1_u:4180": " kumāragurave tubhyaṃ devadevāya te namaḥ // KūrmP_1,24.73 //",
    "GP12kurmp1_u:4181": " tamo yajñādhipataye namaste brahmacāriṇe /",
    "GP12kurmp1_u:4182": " mṛgavyādhāya mahate brahmādhipataye namaḥ // KūrmP_1,24.74 //",
    "GP12kurmp1_u:4183": " namo haṃsāya viśvāya mohanāya namo namaḥ /",
    "GP12kurmp1_u:4184": " yogine yogagamyāya yogamāyāya te namaḥ // KūrmP_1,24.75 //",
    "GP12kurmp1_u:4185": " namaste prāṇapālāya ghaṇṭānādapriyāya ca /",
    "GP12kurmp1_u:4186": " kapāline namastubhyaṃ jyotiṣāṃ pataye namaḥ // KūrmP_1,24.76 //",
    "GP12kurmp1_u:4187": " namo namo namastubhyaṃ bhūya eva namo namaḥ /",
    "GP12kurmp1_u:4188": " mahyaṃ sarvātmanā kāmān prayaccha parameśvara // KūrmP_1,24.77 //",
    "GP12kurmp1_u:4189": " evaṃ hi bhaktyā deveśamabhiṣṭūya sa mādhavaḥ /",
    "GP12kurmp1_u:4190": " papāta pādayorviprā devadevyoḥ sa daṇḍavat // KūrmP_1,24.78 //",
    "GP12kurmp1_u:4191": " utthāpya bhagavān somaḥ kṛṣṇaṃ keśiniṣūdanam /",
    "GP12kurmp1_u:4192": " babhāṣe madhuraṃ vākyaṃ meghagambhīraniḥ svanaḥ // KūrmP_1,24.79 //",
    "GP12kurmp1_u:4193": " kimarthaṃ puṇḍarīkākṣa tapastaptaṃ tvayāvyaya /",
    "GP12kurmp1_u:4194": " tvameva dātā sarveṣāṃ kāmānāṃ kāmināmiha // KūrmP_1,24.80 //",
    "GP12kurmp1_u:4195": " tvaṃ hi sā paramā mūrtirmama nārāyaṇāhvayā /",
    "GP12kurmp1_u:4196": " nānavāptaṃ tvayā tāta vidyate puruṣottama // KūrmP_1,24.81 //",
    "GP12kurmp1_u:4197": " vettha nārāyaṇānantamātmānaṃ parameśvaram /",
    "GP12kurmp1_u:4198": " mahādevaṃ mahāyogaṃ svena yogena keśava // KūrmP_1,24.82 //",
    "GP12kurmp1_u:4199": " śrutvā tadvacanaṃ kṛṣṇaḥ prahasan vai vṛṣadhvajam /",
    "GP12kurmp1_u:4200": " uvāca vīkṣya viśveśaṃ devīṃ ca himaśailajām // KūrmP_1,24.83 //",
    "GP12kurmp1_u:4201": " jñātaṃ hi bhavatā sarvaṃ svena yogena śaṅkara /",
    "GP12kurmp1_u:4202": " icchāmyātmasamaṃ putraṃ tvadbhaktaṃ dehi śaṅkara // KūrmP_1,24.84 //",
    "GP12kurmp1_u:4203": " tathāstvityāha viśvātmā prahṛṣṭamanasā haraḥ /",
    "GP12kurmp1_u:4204": " devīmālokya girijāṃ keśavaṃ pariṣasvaje // KūrmP_1,24.85 //",
    "GP12kurmp1_u:4205": " tataḥ sā jagatāṃ mātā śaṅkarārdhaśarīriṇī /",
    "GP12kurmp1_u:4206": " vyājahāra hṛṣīkeśaṃ devī himagirīndrajā // KūrmP_1,24.86 //",
    "GP12kurmp1_u:4207": " vatsa jāne tavānantāṃ niścalāṃ sarvadācyuta /",
    "GP12kurmp1_u:4208": " ananyāmīśvare bhaktimātmanyapi ca keśava // KūrmP_1,24.87 //",
    "GP12kurmp1_u:4209": " tvaṃ hi nārāyaṇaḥ sākṣāt sarvātmā puruṣottamaḥ /",
    "GP12kurmp1_u:4210": " prārthito daivataiḥ pūrvaṃ saṃjāto daivakīsutaḥ // KūrmP_1,24.88 //",
    "GP12kurmp1_u:4211": " paśya tvamātmanātmānamātmīyamamalaṃ padam /",
    "GP12kurmp1_u:4212": " nāvayorvidyate bheda evaṃ paśyanti sūrayaḥ // KūrmP_1,24.89 //",
    "GP12kurmp1_u:4213": " imānimān varāniṣṭān matto gṛhṇīṣva keśava /",
    "GP12kurmp1_u:4214": " sarvajñatvaṃ tathaiśvaryaṃ jñānaṃ tat pārameśvaram /",
    "GP12kurmp1_u:4215": " īśvare niścalāṃ bhaktimātmanyapi paraṃ balam // KūrmP_1,24.90 //",
    "GP12kurmp1_u:4216": " evamuktastayā kṛṣṇo mahādevyā janārdanaḥ /",
    "GP12kurmp1_u:4217": " āśiṣaṃ śirasāhṛṅṇād devo 'pyāha maheśvaraḥ // KūrmP_1,24.91 //",
    "GP12kurmp1_u:4218": " pragṛhya kṛṣṇaṃ bhagavānatheśaḥ",
    "GP12kurmp1_u:4219": " kareṇa devyā saha devadevaḥ /",
    "GP12kurmp1_u:4220": " saṃpūjyamāno munibhiḥ sureśai-",
    "GP12kurmp1_u:4221": " r jagāma kailāsagiriṃ girīśaḥ // KūrmP_1,24.92 //",
    "GP12kurmp1_u:4222": " iti śrīkūrmapūrāṇe ṣaṭsāhastryāṃ saṃhitāyāṃ pūrvavibhāge caturviśo 'dhyāyaḥ",
    "GP12kurmp1_u:4223": " sūta uvāca",
    "GP12kurmp1_u:4224": " praviśya meruśikharaṃ kailāsaṃ kanakaprabham /",
    "GP12kurmp1_u:4225": " rarāma bhagavān somaḥ keśavena maheśvaraḥ // KūrmP_1,25.1 //",
    "GP12kurmp1_u:4226": " apaśyaṃstaṃ mahātmānaṃ kailāsagirivāsinaḥ /",
    "GP12kurmp1_u:4227": " pūjayāñcakrire kṛṣṇaṃ devadevamathācyutam // KūrmP_1,25.2 //",
    "GP12kurmp1_u:4228": " caturbāhumudārāṅgaṃ kālameghasamaprabham /",
    "GP12kurmp1_u:4229": " kirīṭinaṃ śārṅgapāṇi śrīvatsāṅkitavakṣasam // KūrmP_1,25.3 //",
    "GP12kurmp1_u:4230": " dīrghabāhuṃ viśālākṣaṃ pītavāsasamacyutam /",
    "GP12kurmp1_u:4231": " dadhānamurasā mālāṃ vaijayantīmanuttamām // KūrmP_1,25.4 //",
    "GP12kurmp1_u:4232": " bhrājamānaṃ śriyā divyaṃ yuvānamatikomalam /",
    "GP12kurmp1_u:4233": " padmāṅghrinayanaṃ cāru susmitaṃ sugatipradam // KūrmP_1,25.5 //",
    "GP12kurmp1_u:4234": " kadācit tatra līlārthaṃ devakīnandavardhanaḥ /",
    "GP12kurmp1_u:4235": " bhrājamānaḥ śrīyā kṛṣṇaścacāra girikandare // KūrmP_1,25.6 //",
    "GP12kurmp1_u:4236": " gandharvāpsarasāṃ mukhyā nāgakanyāśca kṛtsnaśaḥ /",
    "GP12kurmp1_u:4237": " siddhā yakṣāśca gandharvāstatra tatra jaganmayam // KūrmP_1,25.7 //",
    "GP12kurmp1_u:4238": " dṛṣṭvāścaryaṃ paraṃ gatvā harṣādutphullocanāḥ /",
    "GP12kurmp1_u:4239": " mumucuḥ puṣpavarṣāṇi tasya mūrdhni mahātmanaḥ // KūrmP_1,25.8 //",
    "GP12kurmp1_u:4240": " gandharvakanyakā divyāstadvadapsarasāṃ varāḥ /",
    "GP12kurmp1_u:4241": " dṛṣṭvā cakamire kṛṣṇaṃ strastavastravibhūṣaṇāḥ // KūrmP_1,25.9 //",
    "GP12kurmp1_u:4242": " kāścid gāyanti vividhāṃ gītiṃ gītaviśāradāḥ /",
    "GP12kurmp1_u:4243": " saṃprekṣya devakīsūnuṃ sundaryaḥ kāmamohitāḥ // KūrmP_1,25.10 //",
    "GP12kurmp1_u:4244": " kāścidvilāsabahulā nṛtyanti sma tadagrataḥ /",
    "GP12kurmp1_u:4245": " saṃprekṣya saṃsthitāḥ kāścit papustadvadanāmṛtam // KūrmP_1,25.11 //",
    "GP12kurmp1_u:4246": " kāścid bhūṣaṇavaryāṇi svāṅgādādāya sādaram /",
    "GP12kurmp1_u:4247": " bhūṣayāñcakrire kṛṣṇaṃ kāminyo lokabhūṣaṇam // KūrmP_1,25.12 //",
    "GP12kurmp1_u:4248": " kāścid bhūṣaṇavaryāṇi samādāya tadaṅgataḥ /",
    "GP12kurmp1_u:4249": " svātmānaṃ būṣayāmāsuḥ svātmagairapi mādhavam // KūrmP_1,25.13 //",
    "GP12kurmp1_u:4250": " kāścidāgatya kṛṣṇasya samīpaṃ kāmamohitāḥ /",
    "GP12kurmp1_u:4251": " cucumburvadanāmbhojaṃ harermugdhamṛgekṣaṇāḥ // KūrmP_1,25.14 //",
    "GP12kurmp1_u:4252": " pragṛhya kāścid govindaṃ kareṇa bhavanaṃ svakam /",
    "GP12kurmp1_u:4253": " prāpayāmāsurlokādiṃ māyayā tasya mohitāḥ // KūrmP_1,25.15 //",
    "GP12kurmp1_u:4254": " tāsāṃ sa bhagavān kṛṣṇaḥ kāmān kamalalocanaḥ /",
    "GP12kurmp1_u:4255": " bahūni kṛtvā rūpāṇi pūrayāmāsa līlayā // KūrmP_1,25.16 //",
    "GP12kurmp1_u:4256": " evaṃ vai suciraṃ kālaṃ devadevapure hariḥ /",
    "GP12kurmp1_u:4257": " reme nārāyaṇaḥ śrīmān māyayā mohayañjagat // KūrmP_1,25.17 //",
    "GP12kurmp1_u:4258": " gate bahutithe kāle dvāravatyāṃ nivāsinaḥ /",
    "GP12kurmp1_u:4259": " babhūvurvihvalā bhītā govindavirahe janāḥ // KūrmP_1,25.18 //",
    "GP12kurmp1_u:4260": " tataḥ suparṇo balavān pūrvameva visajitaḥ /",
    "GP12kurmp1_u:4261": " kṛṣṇena mārgamāṇastaṃ himavantaṃ yayau girim // KūrmP_1,25.19 //",
    "GP12kurmp1_u:4262": " adṛṣṭvā tatra govindaṃ praṇamya śirasā munim /",
    "GP12kurmp1_u:4263": " ājagāmopamanyuṃ taṃ purīṃ dvāravatīṃ punaḥ // KūrmP_1,25.20 //",
    "GP12kurmp1_u:4264": " tadantare mahādaityā rākṣasāścātibhīṣaṇāḥ /",
    "GP12kurmp1_u:4265": " ājagmurdvārakāṃ śubhrāṃ bhīṣayantaḥ sahastraśaḥ // KūrmP_1,25.21 //",
    "GP12kurmp1_u:4266": " sa tān suparṇo balavān kṛṣṇatulyaparākramaḥ /",
    "GP12kurmp1_u:4267": " hatvā yuddhena mahatā rakṣati sma purīṃ śubhām // KūrmP_1,25.22 //",
    "GP12kurmp1_u:4268": " etasminneva kāle tu nārado bhagavānṛṣiḥ /",
    "GP12kurmp1_u:4269": " dṛṣṭvā kailāsaśikhare kṛṣṇaṃ dvāravatīṃ gataḥ // KūrmP_1,25.23 //",
    "GP12kurmp1_u:4270": " taṃ dṛṣṭvā nāradamṛṣiṃ sarve tatra nivāsinaḥ /",
    "GP12kurmp1_u:4271": " procurnārāyaṇo nāthaḥ kutrāste bhagavān hariḥ // KūrmP_1,25.24 //",
    "GP12kurmp1_u:4272": " sa tānuvāca bhagavān kailasaśikhare hariḥ /",
    "GP12kurmp1_u:4273": " ramate 'dya mahāyogīṃ taṃ dṛṣṭvāhamihāgataḥ // KūrmP_1,25.25 //",
    "GP12kurmp1_u:4274": " tasyopaśrutya vacanaṃ suparṇaḥ patatāṃ varaḥ /",
    "GP12kurmp1_u:4275": " jagāmākāśago viprāḥ kailāsaṃ girimuttamam // KūrmP_1,25.26 //",
    "GP12kurmp1_u:4276": " dadarśa devakīsūnuṃ bhavane ratnamaṇḍite /",
    "GP12kurmp1_u:4277": " varāsanasthaṃ govindaṃ devadevāntike harim // KūrmP_1,25.27 //",
    "GP12kurmp1_u:4278": " upāsyamānamamarairdivyastrībhiḥ samantataḥ /",
    "GP12kurmp1_u:4279": " mahādevagaṇaiḥ siddhairyogibhiḥ parivāritam // KūrmP_1,25.28 //",
    "GP12kurmp1_u:4280": " praṇamya daṇḍavad bhūmau suparṇaḥ śaṅkaraṃ śivam /",
    "GP12kurmp1_u:4281": " nivedayāmāsa hareḥ pravṛttiṃ dvārake pure // KūrmP_1,25.29 //",
    "GP12kurmp1_u:4282": " tataḥ praṇamya śirasā śaṅkaraṃ nīlalohitam /",
    "GP12kurmp1_u:4283": " ājagāma purīṃ kṛṣṇaḥ so 'nujñāto hareṇa tu // KūrmP_1,25.30 //",
    "GP12kurmp1_u:4284": " āruhya kaśyapasutaṃ strīgaṇairabhipūjitaḥ /",
    "GP12kurmp1_u:4285": " vacobhiramṛtāsvādairmānito madhusūdanaḥ // KūrmP_1,25.31 //",
    "GP12kurmp1_u:4286": " vīkṣya yāntamamitraghnaṃ gandharvāpsarasāṃ varāḥ /",
    "GP12kurmp1_u:4287": " anvagacchan mahoyogaṃ śaṅkhacakragadādharam // KūrmP_1,25.32 //",
    "GP12kurmp1_u:4288": " visarjayitvā viśvātmā sarvā evāṅganā hariḥ /",
    "GP12kurmp1_u:4289": " yayau sa tūrṇaṃ govindo divyāṃ dvāravatīṃ purīm // KūrmP_1,25.33 //",
    "GP12kurmp1_u:4290": " gate muraripau naiva kāminyo munipuṅgavāḥ /",
    "GP12kurmp1_u:4291": " niśeva candrarahitā vinā tena cakāśire // KūrmP_1,25.34 //",
    "GP12kurmp1_u:4292": " śrutvā paurajanāstūrṇaṃ kṛṣṇāgamanamuttamam /",
    "GP12kurmp1_u:4293": " maṇḍayāñcakrire divyāṃ purīṃ dvāravatīṃ śubhām // KūrmP_1,25.35 //",
    "GP12kurmp1_u:4294": " patākābhirviśālābhirdhvajai ratnapariṣkṛtaiḥ /",
    "GP12kurmp1_u:4295": " lājādibhiḥ purīṃ ramyāṃ bhūṣayāñcakrire tadā // KūrmP_1,25.36 //",
    "GP12kurmp1_u:4296": " avādayanta vividhān vāditrān madhurasvanān /",
    "GP12kurmp1_u:4297": " śaṅkhān sahastraśo dadhmurvoṇāvādān vitenire // KūrmP_1,25.37 //",
    "GP12kurmp1_u:4298": " praviṣṭamātre govinde purīṃ dvāravatīṃ śubhām /",
    "GP12kurmp1_u:4299": " agāyan madhuraṃ gānaṃ striyo yauvanaśālinaḥ // KūrmP_1,25.38 //",
    "GP12kurmp1_u:4300": " dṛṣṭvā nanṛturīśānaṃ sthitāḥ prāsādamūrdhasu /",
    "GP12kurmp1_u:4301": " mumucuḥ puṣpavarṣāṇi vasudevasutopari // KūrmP_1,25.39 //",
    "GP12kurmp1_u:4302": " praviśya bhavanaṃ kṛṣṇa āśīrvādābhivardhitaḥ /",
    "GP12kurmp1_u:4303": " varāsane mahāyogī bhāti devībhiranvitaḥ // KūrmP_1,25.40 //",
    "GP12kurmp1_u:4304": " suramye maṇḍape śubhre śaṅkhādyaiḥ parivāritaḥ /",
    "GP12kurmp1_u:4305": " ātmajairabhito mukhyaiḥ strīsahastraiśca saṃvṛtaḥ // KūrmP_1,25.41 //",
    "GP12kurmp1_u:4306": " tatrāsanavare ramye jāmbavatyā sahācyutaḥ /",
    "GP12kurmp1_u:4307": " bhrājate mālayā devo yathā devyā samanvitaḥ // KūrmP_1,25.42 //",
    "GP12kurmp1_u:4308": " ājagmurdevagandharvā draṣṭuṃ lokādimavyayam /",
    "GP12kurmp1_u:4309": " maharṣayaḥ pūrvajātā mārkaṇḍeyādayo dvijāḥ // KūrmP_1,25.43 //",
    "GP12kurmp1_u:4310": " tataḥ sa bhagavān kṛṣṇo mārkaṇḍeyaṃ samāgatam /",
    "GP12kurmp1_u:4311": " nanāmotthāya śirasā svāsanaṃ ca dadau hariḥ // KūrmP_1,25.44 //",
    "GP12kurmp1_u:4312": " saṃpūjya tānṛṣigaṇān praṇāmena mahābhujaḥ /",
    "GP12kurmp1_u:4313": " visarjayāmāsa harirdattvā tadabhivāñchitān // KūrmP_1,25.45 //",
    "GP12kurmp1_u:4314": " tadā madhyāhnasamaye devadevaḥ svayaṃ hariḥ /",
    "GP12kurmp1_u:4315": " snātvā śuklāmbaro bhānumupatiṣṭhat kṛtāñjaliḥ // KūrmP_1,25.46 //",
    "GP12kurmp1_u:4316": " jajāpa jāpyaṃ vidhivat prekṣamāṇo divākaram /",
    "GP12kurmp1_u:4317": " tarpayāmāsa deveśo deveśo devān munigaṇān pitṝn // KūrmP_1,25.47 //",
    "GP12kurmp1_u:4318": " praviśya devabhavanaṃ mārkaṇḍeyena caiva hi /",
    "GP12kurmp1_u:4319": " pūjayāmāsa liṅgasthaṃ bhūteśaṃ bhūtibhūṣaṇam // KūrmP_1,25.48 //",
    "GP12kurmp1_u:4320": " samāpya niyamaṃ sarvaṃ niyantāsau nṛṇāṃ svayam /",
    "GP12kurmp1_u:4321": " bhojayitvā munivaraṃ brāhmaṇānabhipūjya ca // KūrmP_1,25.49 //",
    "GP12kurmp1_u:4322": " kṛtvātmayogaṃ viprendrā mārkaṇḍeyena cācyutaḥ /",
    "GP12kurmp1_u:4323": " kathāḥ paurāṇikīḥ puṇyāścakre putrādibhirvṛtaḥ // KūrmP_1,25.50 //",
    "GP12kurmp1_u:4324": " athaitat sarvamakhilaṃ dṛṣṭvā karma mahāmuniḥ /",
    "GP12kurmp1_u:4325": " mārkaṇḍeyo hasan kṛṣṇaṃ babhāṣe madhuraṃ vacaḥ // KūrmP_1,25.51 //",
    "GP12kurmp1_u:4326": " mārkaṇḍeya uvāca",
    "GP12kurmp1_u:4327": " kaḥ samārādhyate devo bhavatā karmabhiḥ śubhaiḥ /",
    "GP12kurmp1_u:4328": " brūhi tvaṃ karmabhiḥ pūjyo yogināṃ dhyeya eva ca // KūrmP_1,25.52 //",
    "GP12kurmp1_u:4329": " tvaṃ hi tat paramaṃ brahma nirvāṇamamalaṃ padam /",
    "GP12kurmp1_u:4330": " bhārāvataraṇārthāya jāto vṛṣṇikule prabhuḥ // KūrmP_1,25.53 //",
    "GP12kurmp1_u:4331": " tamabravīnmahābāhuḥ kṛṣṇo brahmavidāṃ varaḥ /",
    "GP12kurmp1_u:4332": " śṛṇvatāmeva putrāṇāṃ sarveṣāṃ prahasanniva // KūrmP_1,25.54 //",
    "GP12kurmp1_u:4333": " śrībhagavānuvāca",
    "GP12kurmp1_u:4334": " bhavatā kathitaṃ sarvaṃ tathyameva na saṃśayaḥ /",
    "GP12kurmp1_u:4335": " tathāpi devamīśānaṃ pūjayāmi sanātanam // KūrmP_1,25.55 //",
    "GP12kurmp1_u:4336": " na me viprāsti kartavyaṃ nānavāptaṃ kathañcana /",
    "GP12kurmp1_u:4337": " pūjayāmi tathāpīśaṃ jānannaitat paraṃ śivam // KūrmP_1,25.56 //",
    "GP12kurmp1_u:4338": " na vai paśyanti taṃ devaṃ māyayā mohitā janāḥ /",
    "GP12kurmp1_u:4339": " tato 'haṃ svātmano mūlaṃ jñāpayan pūjayāmi tam // KūrmP_1,25.57 //",
    "GP12kurmp1_u:4340": " na ca liṅgārcanāt puṇyaṃ lokesmin bhītināśanam /",
    "GP12kurmp1_u:4341": " tathā liṅge hitāyaiṣāṃ lokānāṃ pūjayecchivam // KūrmP_1,25.58 //",
    "GP12kurmp1_u:4342": " yo 'haṃ talliṅgamityāhurvedavādavido janāḥ /",
    "GP12kurmp1_u:4343": " tato 'hamātmamīśānaṃ pūjayāmyātmanaiva tu // KūrmP_1,25.59 //",
    "GP12kurmp1_u:4344": " tasyaiva paramā mūrtistanmayo 'haṃ na saṃśayaḥ /",
    "GP12kurmp1_u:4345": " nāvayordyite bhedo vedeṣvevaṃ viniścayaḥ // KūrmP_1,25.60 //",
    "GP12kurmp1_u:4346": " eṣa devo mahādevaḥ sadā saṃsārabhīrubhiḥ /",
    "GP12kurmp1_u:4347": " dhyeyaḥ pūjyaśca vandyaśca jñeyo liṅge maheśvaraḥ // KūrmP_1,25.61 //",
    "GP12kurmp1_u:4348": " mārkaṇḍeya uvāca",
    "GP12kurmp1_u:4349": " kiṃ talliṅgaṃ suraśreṣṭha liṅge saṃpūjyate ca kaḥ /",
    "GP12kurmp1_u:4350": " brūhi kṛṣṇa viśālākṣa gahanaṃ hyetaduttamam // KūrmP_1,25.62 //",
    "GP12kurmp1_u:4351": " avyaktaṃ liṅgamityāhurānandaṃ jyotirakṣaram /",
    "GP12kurmp1_u:4352": " vedā mahesvaraṃ devamāhurliṅginamavyayam // KūrmP_1,25.63 //",
    "GP12kurmp1_u:4353": " purā caikārṇave ghore naṣṭe sthāvarajaṅgame /",
    "GP12kurmp1_u:4354": " prabodhārthaṃ brahmaṇo me prādurbhūtaḥ svayaṃ śivaḥ // KūrmP_1,25.64 //",
    "GP12kurmp1_u:4355": " tasmāt kālāt samārabhya brahmā cāhaṃ sadaiva hi /",
    "GP12kurmp1_u:4356": " pūjayāvo mahādevaṃ lokānāṃ hitakāmyayā // KūrmP_1,25.65 //",
    "GP12kurmp1_u:4357": " mārkaṇḍeya uvāca",
    "GP12kurmp1_u:4358": " kathaṃ liṅgamabhūt pūrvamaiśvaraṃ paramaṃ padam /",
    "GP12kurmp1_u:4359": " prabodhārthaṃ svayaṃ kṛṣṇa vaktumarhasi sāṃpratam // KūrmP_1,25.66 //",
    "GP12kurmp1_u:4360": " śrībhagavānuvāca",
    "GP12kurmp1_u:4361": " āsodekārṇavaṃ ghoramavibhāgaṃ tamomayam /",
    "GP12kurmp1_u:4362": " madhye caikārṇave tasmin śaṅkhacakragadādharaḥ // KūrmP_1,25.67 //",
    "GP12kurmp1_u:4363": " sahastraśīrṣā bhūtvāhaṃ sahastrākṣaḥ sahastrapāt",
    "GP12kurmp1_u:4364": " sahastrabāhuryuktātmā śayito 'haṃ sanātanaḥ // KūrmP_1,25.68 //",
    "GP12kurmp1_u:4365": " etasminnantare dūratā paśyami hyamitaprabham /",
    "GP12kurmp1_u:4366": " koṭisūryapratīkāśaṃ bhrājamānaṃ śriyāvṛtam // KūrmP_1,25.69 //",
    "GP12kurmp1_u:4367": " caturvaraktraṃ mahāyogaṃ puruṣaṃ kāñcanaprabham /",
    "GP12kurmp1_u:4368": " kṛṣṇājiradharaṃ devamṛgyajuḥ sāmabhiḥ stutam // KūrmP_1,25.70 //",
    "GP12kurmp1_u:4369": " nimeṣamātreṇa sa māṃ prāpto yogavidāṃ varaḥ /",
    "GP12kurmp1_u:4370": " vyājahāra svayaṃ brahmā smayamāno mahādyutiḥ // KūrmP_1,25.71 //",
    "GP12kurmp1_u:4371": " kastvaṃ kuto vā kiṃ ceha tiṣṭhase vaha me prabho /",
    "GP12kurmp1_u:4372": " ahaṃ kartā hi lokānāṃ svayaṃbhūḥ prapitāmahaḥ // KūrmP_1,25.72 //",
    "GP12kurmp1_u:4373": " evamuktastadā tena brahmaṇāhamuvāca ha /",
    "GP12kurmp1_u:4374": " ahaṃ kartāsmi lokānāṃ saṃhartā ca punaḥ punaḥ // KūrmP_1,25.73 //",
    "GP12kurmp1_u:4375": " evaṃ vivāde vitate māyayā parameṣṭhinaḥ /",
    "GP12kurmp1_u:4376": " prabodhārthaṃ paraṃ liṅgaṃ prādurbhūtaṃ śivātmakam // KūrmP_1,25.74 //",
    "GP12kurmp1_u:4377": " kālānalasamaprakhyaṃ jvālāmālāsamākulam /",
    "GP12kurmp1_u:4378": " kṣayavṛddhivinirmuktamādimadhyāntavarjitam // KūrmP_1,25.75 //",
    "GP12kurmp1_u:4379": " tato māmāha bhagavānadho gaccha tvamāśu vai /",
    "GP12kurmp1_u:4380": " antamasya vijānīma ūrdhvaṃ gacche 'hamityajaḥ // KūrmP_1,25.76 //",
    "GP12kurmp1_u:4381": " tadāśu samayaṃ kṛtvā gatāvūrdhvamadhaśca dvau /",
    "GP12kurmp1_u:4382": " pitāmaho 'pyahaṃ nāntaṃ jñātavantau samāḥ śatam // KūrmP_1,25.77 //",
    "GP12kurmp1_u:4383": " tato vismayamāpannau bhītau devasya śūlinaḥ /",
    "GP12kurmp1_u:4384": " māyayā mohitau tasya dhyāyantau viśvamīśvaram // KūrmP_1,25.78 //",
    "GP12kurmp1_u:4385": " proccārantau mahānādamoṅkāraṃ paramaṃ padam /",
    "GP12kurmp1_u:4386": " prahvāñjalipuṭopetau śaṃbhuṃ tuṣṭuvatuḥ param // KūrmP_1,25.79 //",
    "GP12kurmp1_u:4387": " brahmaviṣṇū ūcatuḥ /",
    "GP12kurmp1_u:4388": " anādimalasaṃsārarogavaidyāya śaṃbhave /",
    "GP12kurmp1_u:4389": " namaḥ śivāya śāntāya brahmaṇe liṅgamūrtaye // KūrmP_1,25.80 //",
    "GP12kurmp1_u:4390": " pralayārṇavasaṃsthāya pralayodbhūtihetave /",
    "GP12kurmp1_u:4391": " namaḥ śivāya śāntāya brahmaṇe liṅgamūrtaye // KūrmP_1,25.81 //",
    "GP12kurmp1_u:4392": " jvālāmālāvṛtāṅgāya jvalanastambharūpiṇe /",
    "GP12kurmp1_u:4393": " namaḥ śivāya śāntāya brahmaṇe liṅgamūrtaye // KūrmP_1,25.82 //",
    "GP12kurmp1_u:4394": " ādimadhyāntahīnāya svabāvāmaladīptaye /",
    "GP12kurmp1_u:4395": " namaḥ śivāya śāntāya brahmaṇe liṅgamūrtaye // KūrmP_1,25.83 //",
    "GP12kurmp1_u:4396": " mahādevāya mahate jyotiṣe 'nantatejase /",
    "GP12kurmp1_u:4397": " namaḥ śivāya śāntāya brahmaṇe liṅgamūrtaye // KūrmP_1,25.84 //",
    "GP12kurmp1_u:4398": " pradhānapuruṣeśāya vyomarūpāya vedhase /",
    "GP12kurmp1_u:4399": " namaḥ śivāya śāntāya brahmaṇe liṅgamūrtaye // KūrmP_1,25.85 //",
    "GP12kurmp1_u:4400": " nirvikārāya satyāya nityāyāmalatejase /",
    "GP12kurmp1_u:4401": " namaḥ śivāya śāntāya brahmaṇe liṅgamūrtaye // KūrmP_1,25.86 //",
    "GP12kurmp1_u:4402": " vedāntasārarūpāya kālarūpāya dhīmate /",
    "GP12kurmp1_u:4403": " namaḥ śivāya śāntāya brahmaṇe liṅgamūrtaye // KūrmP_1,25.87 //",
    "GP12kurmp1_u:4404": " evaṃ saṃstūyamānastu vyakto bhūtvā maheśvaraḥ /",
    "GP12kurmp1_u:4405": " bhāti devo mahāyogī sūryakoṭisamaprabhaḥ // KūrmP_1,25.88 //",
    "GP12kurmp1_u:4406": " vaktrakoṭisahastreṇa grasamāna ivāmbaram /",
    "GP12kurmp1_u:4407": " sahastrahastacaraṇaḥ sūryasomāgnilocanaḥ // KūrmP_1,25.89 //",
    "GP12kurmp1_u:4408": " pinākapāṇirbhagavān kṛttivāsāstriśūlabhṛt /",
    "GP12kurmp1_u:4409": " vyālayajñopavītaśca meghadundubhiniḥ svanaḥ // KūrmP_1,25.90 //",
    "GP12kurmp1_u:4410": " athovāca mahādevaḥ prīto 'haṃ surasattamau /",
    "GP12kurmp1_u:4411": " paśyetaṃ māṃ mahādevaṃ bhayaṃ sarvaṃ pramucyatām // KūrmP_1,25.91 //",
    "GP12kurmp1_u:4412": " yuvāṃ prasūtau gātrebhyo mama pūrvaṃ sanātanau /",
    "GP12kurmp1_u:4413": " ayaṃ me dakṣiṇe pārśve brahmā lokapitāmahaḥ /",
    "GP12kurmp1_u:4414": " vāmapārśve ca me viṣṇuḥ pālako hṛdaye haraḥ // KūrmP_1,25.92 //",
    "GP12kurmp1_u:4415": " prīto 'haṃ yuvayoḥ samyak varaṃ dadmi yathepsitam /",
    "GP12kurmp1_u:4416": " evamuktvātha māṃ devo mahādevaḥ svayaṃ śivaḥ /",
    "GP12kurmp1_u:4417": " āliṅgya devaṃ brahmāṇaṃ prasādābhimukho 'bhavat // KūrmP_1,25.93 //",
    "GP12kurmp1_u:4418": " tataḥ prahṛṣṭamanasau praṇipatya maheśvaram /",
    "GP12kurmp1_u:4419": " ūcatuḥ prekṣya tadvaktraṃ nārāyaṇapitāmahau // KūrmP_1,25.94 //",
    "GP12kurmp1_u:4420": " yadi prītiḥ samutpannā yadi deyo varaśca nau /",
    "GP12kurmp1_u:4421": " bhaktirbhavatu nau nityaṃ tvayi deva maheśvare // KūrmP_1,25.95 //",
    "GP12kurmp1_u:4422": " tataḥ sa bhagavānīśaḥ prahasan parameśvaraḥ /",
    "GP12kurmp1_u:4423": " uvāca māṃ mahādevaḥ prītaḥ prītena cetasā // KūrmP_1,25.96 //",
    "GP12kurmp1_u:4424": " deva uvāca",
    "GP12kurmp1_u:4425": " pralayasthitisargāṇāṃ kartā tvaṃ dharaṇīpate /",
    "GP12kurmp1_u:4426": " vatsa vatsa hare viśvaṃ pālayaitaccarācaram // KūrmP_1,25.97 //",
    "GP12kurmp1_u:4427": " tridhā bhinno 'smyahaṃ viṣṇo brahmaviṣṇuharākhyayā /",
    "GP12kurmp1_u:4428": " sargarakṣālayaguṇairnirguṇo 'pi nirañjanaḥ // KūrmP_1,25.98 //",
    "GP12kurmp1_u:4429": " saṃmohaṃ tyaja bho viṣṇo pālayainaṃ pitāmaham /",
    "GP12kurmp1_u:4430": " bhaviṣyatyeṣa bhagavāṃstava putraḥ sanātanaḥ // KūrmP_1,25.99 //",
    "GP12kurmp1_u:4431": " ahaṃ ca bhavato vaktrāt kalpādau ghorarūpadhṛk /",
    "GP12kurmp1_u:4432": " śūlapāṇirbhaviṣyāmi krodhajastava putrakaḥ // KūrmP_1,25.100 //",
    "GP12kurmp1_u:4433": " evamuktvā mahādevo brahmāṇaṃ munisattama /",
    "GP12kurmp1_u:4434": " anugṛhya ca māṃ devastatraivāntaradhīyata // KūrmP_1,25.101 //",
    "GP12kurmp1_u:4435": " tataḥ prabhṛti lokeṣu liṅgārcā supratiṣṭhitā /",
    "GP12kurmp1_u:4436": " liṅga tallayanād brahman brahmaṇaḥ paramaṃ vapuḥ // KūrmP_1,25.102 //",
    "GP12kurmp1_u:4437": " etalliṅgasya māhātmyaṃ bhāṣitaṃ te mayānagha /",
    "GP12kurmp1_u:4438": " etad budhyanti yogajñā na devā na ca dānavāḥ // KūrmP_1,25.103 //",
    "GP12kurmp1_u:4439": " etaddhi paramaṃ jñānamavyaktaṃ śivasaṃjñitam /",
    "GP12kurmp1_u:4440": " yena sūkṣmamacintyaṃ tat paśyanti jñāna vakṣuṣaḥ // KūrmP_1,25.104 //",
    "GP12kurmp1_u:4441": " tasmai bhagavate nityaṃ namaskāraṃ prakurmahe /",
    "GP12kurmp1_u:4442": " mahādevāya rudrāya devadevāya liṅgine // KūrmP_1,25.105 //",
    "GP12kurmp1_u:4443": " namo vedarahasyāya nīlakaṇṭhāya vai namaḥ /",
    "GP12kurmp1_u:4444": " vibhīṣaṇāya śāntāya sthāṇave hetave namaḥ // KūrmP_1,25.106 //",
    "GP12kurmp1_u:4445": " brahmaṇe vāmadevāya trinetrāya mahīyase /",
    "GP12kurmp1_u:4446": " śaṅkarāya maheśāya girīśāya śivāya ca // KūrmP_1,25.107 //",
    "GP12kurmp1_u:4447": " namaḥ kuruṣva satataṃ dhyāyasva manasā haram /",
    "GP12kurmp1_u:4448": " saṃsārasāgarādasmādacirāduttariṣyasi // KūrmP_1,25.108 //",
    "GP12kurmp1_u:4449": " evaṃ sa vāsudevena vyāhṛto munipuṅgavaḥ /",
    "GP12kurmp1_u:4450": " jagāma manasā devamīśānaṃ viśvatomukham // KūrmP_1,25.109 //",
    "GP12kurmp1_u:4451": " praṇamya śirasā kṛṣṇamanujñāto mahāmuniḥ /",
    "GP12kurmp1_u:4452": " jagāma cepsitaṃ deśaṃ devadevasya śūlinaḥ // KūrmP_1,25.110 //",
    "GP12kurmp1_u:4453": " ya imaṃ śrāvayennityaṃ liṅgādhyāyamanuttamam /",
    "GP12kurmp1_u:4454": " śṛṇuyād vā paṭhed vāpi sarvapāpaiḥ pramucyate // KūrmP_1,25.111 //",
    "GP12kurmp1_u:4455": " śrutvā sakṛdapi hyetat tapaścaraṇamuttamam /",
    "GP12kurmp1_u:4456": " vāsudevasya viprendrāḥ pāpaṃ muñciti mānavaḥ // KūrmP_1,25.112 //",
    "GP12kurmp1_u:4457": " japed vāharaharnityaṃ brahmaloke mahīyate /",
    "GP12kurmp1_u:4458": " evamāha mahāyogī kṛṣṇadvaipāyanaḥ prabhuḥ // KūrmP_1,25.113 //",
    "GP12kurmp1_u:4459": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge pañcaviṃśo 'dhyāyaḥ",
    "GP12kurmp1_u:4460": " sūta uvāca",
    "GP12kurmp1_u:4461": " tato labdhavaraḥ kṛṣṇo jāmbavatyāṃ maheśvarāt /",
    "GP12kurmp1_u:4462": " ajījananmahātmānaṃ sāmbamātmajamuttamam // KūrmP_1,26.1 //",
    "GP12kurmp1_u:4463": " pradyumnasyāpyabhūt putro hyaniruddho mahābalaḥ /",
    "GP12kurmp1_u:4464": " tāvubhau guṇasaṃpannau kṛṣṇasyaivāpare tanū // KūrmP_1,26.2 //",
    "GP12kurmp1_u:4465": " hatvā ca kaṃsaṃ narakamanyāṃśca śataśo 'surān /",
    "GP12kurmp1_u:4466": " vijitya līlayā śakraṃ jitvā bāṇaṃ mahāsuram // KūrmP_1,26.3 //",
    "GP12kurmp1_u:4467": " sthāpayitvā jagat kṛtsnaṃ loke dharmāṃśca śāśvatān /",
    "GP12kurmp1_u:4468": " cakre nārāyaṇo gantuṃ svasthānaṃ buddhimuttamām // KūrmP_1,26.4 //",
    "GP12kurmp1_u:4469": " etasminnantare viprā bhṛgvādyāḥ kṛṣṇamīśvaram /",
    "GP12kurmp1_u:4470": " ājagmurdvārakāṃ draṣṭuṃ kṛtakāryaṃ sanātanam // KūrmP_1,26.5 //",
    "GP12kurmp1_u:4471": " sa tānuvāca viśvātmā praṇipatyābhipūjya ca /",
    "GP12kurmp1_u:4472": " āsaneṣūpaviṣṭān vai saha rāmeṇa dhīmatā // KūrmP_1,26.6 //",
    "GP12kurmp1_u:4473": " gamiṣye tat paraṃ sthānaṃ svakīyaṃ viṣṇusaṃjñitam /",
    "GP12kurmp1_u:4474": " kṛtāni sarvakāryāṇi prasīdadhvaṃ munīśvarāḥ // KūrmP_1,26.7 //",
    "GP12kurmp1_u:4475": " idaṃ kaliyugaṃ ghoraṃ saṃprāptamadhunāśubham /",
    "GP12kurmp1_u:4476": " bhaviṣyanti janāḥ sarve hyasmin pāpānuvartinaḥ // KūrmP_1,26.8 //",
    "GP12kurmp1_u:4477": " pravartayadhvaṃ majjñānaṃ brāhmaṇānāṃ hitāvaham /",
    "GP12kurmp1_u:4478": " yeneme kalijaiḥ pāpairmucyante hi dvijottamāḥ // KūrmP_1,26.9 //",
    "GP12kurmp1_u:4479": " ye māṃ janāḥ saṃsmaranti kalau sakṛdapi prabhum /",
    "GP12kurmp1_u:4480": " teṣāṃ naśyatu tat pāpaṃ bhaktānāṃ puruṣottame // KūrmP_1,26.10 //",
    "GP12kurmp1_u:4481": " yer'cayiṣyantimāṃ bhaktyā nityaṃ kaliyuge dvijāḥ /",
    "GP12kurmp1_u:4482": " vidhānā vedadṛṣṭena te gamiṣyanti tat padam // KūrmP_1,26.11 //",
    "GP12kurmp1_u:4483": " ye brāhmaṇā vaṃśajātā yuṣmākaṃ vai sahastraśaḥ /",
    "GP12kurmp1_u:4484": " teṣāṃ nārāyaṇe bhaktirbhaviṣyati kalau yuge // KūrmP_1,26.12 //",
    "GP12kurmp1_u:4485": " parāt parataraṃ yānti nārāyaṇaparāyaṇāḥ /",
    "GP12kurmp1_u:4486": " na te tatra gamiṣyanti ye dviṣanti maheśvaram // KūrmP_1,26.13 //",
    "GP12kurmp1_u:4487": " dhyānaṃ homaṃ tapastaptaṃ jñānaṃ yajñādiko vidhiḥ /",
    "GP12kurmp1_u:4488": " teṣāṃ vinaśyati kṣipraṃ ye nindanti pinākinam // KūrmP_1,26.14 //",
    "GP12kurmp1_u:4489": " yo māṃ samāśrayennityamekāntaṃ bhāvamāśritaḥ /",
    "GP12kurmp1_u:4490": " vinindya devamīśānaṃ sa yāti narakāyutam // KūrmP_1,26.15 //",
    "GP12kurmp1_u:4491": " tasmāt sā parihartavyā nindā paśupatau dvijāḥ /",
    "GP12kurmp1_u:4492": " karmaṇā manasā vācā tadbhakteṣvapi yatnataḥ // KūrmP_1,26.16 //",
    "GP12kurmp1_u:4493": " ye tu dakṣādhvare śaptā dadhīyena dvijottamāḥ /",
    "GP12kurmp1_u:4494": " bhaviṣyanti kalau bhaktaiḥ parihāryāḥ prayatnataḥ // KūrmP_1,26.17 //",
    "GP12kurmp1_u:4495": " dviṣanto devamīśānaṃ yuṣmākaṃ vaṃśasaṃbhavāḥ /",
    "GP12kurmp1_u:4496": " śaptāśca gautamenorvyāṃ na saṃbhāṣyā dvijottamaiḥ // KūrmP_1,26.18 //",
    "GP12kurmp1_u:4497": " ityevamuktāḥ kṛṣṇena sarva eva maharṣayaḥ /",
    "GP12kurmp1_u:4498": " omityuktvā yayustūrṇaṃsvāni sthānāni sattamāḥ // KūrmP_1,26.19 //",
    "GP12kurmp1_u:4499": " tato nārāyaṇaḥ kṛṣṇo līlayaiva jaganmayaḥ /",
    "GP12kurmp1_u:4500": " saṃhṛtya svakulaṃ sarvaṃ yayau tat paramaṃ padam // KūrmP_1,26.20 //",
    "GP12kurmp1_u:4501": " ityeṣa vaḥ samāsena rājñāṃ vaṃśo 'nukīrtitaḥ /",
    "GP12kurmp1_u:4502": " na śakyo vistarād vaktuṃ kiṃ bhūyaḥ śrotumicchatha // KūrmP_1,26.21 //",
    "GP12kurmp1_u:4503": " yaḥ paṭhecchṛṇuyād vāpi vaṃśānāṃ kathanaṃ śubham /",
    "GP12kurmp1_u:4504": " sarvapāpavinirmuktaḥ svargaloke mahīyate // KūrmP_1,26.22 //",
    "GP12kurmp1_u:4505": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ṣaḍviṃśo 'dhyāyaḥ",
    "GP12kurmp1_u:4506": " ṛṣaya ūcuḥ",
    "GP12kurmp1_u:4507": " kṛtaṃ tretā dvāparaṃ ca kaliśceti caturyugam /",
    "GP12kurmp1_u:4508": " eṣāṃ svabhāvaṃ sūtādya kathayasva samāsataḥ // KūrmP_1,27.1 //",
    "GP12kurmp1_u:4509": " sūta uvāca",
    "GP12kurmp1_u:4510": " gate nārāyaṇe kṛṣṇe svameva paramaṃ padam /",
    "GP12kurmp1_u:4511": " pārthaḥ paramadharmātmā pāṇḍavaḥ śatrutāpanaḥ // KūrmP_1,27.2 //",
    "GP12kurmp1_u:4512": " kṛtvā cevottaravidhiṃ śokena mahatāvṛtaḥ /",
    "GP12kurmp1_u:4513": " apaśyat pathi gacchantaṃ kṛṣṇadvaipāyanaṃ munim // KūrmP_1,27.3 //",
    "GP12kurmp1_u:4514": " śiṣyaiḥ praśiṣyairabhitaḥ saṃvṛtaṃ brahmavādinam /",
    "GP12kurmp1_u:4515": " papāta daṇḍavad bhūmau tyaktvā śokaṃ tadār'junaḥ // KūrmP_1,27.4 //",
    "GP12kurmp1_u:4516": " uvāca paramaprītaḥ kasmād deśānmahāmune /",
    "GP12kurmp1_u:4517": " idānīṃ gacchasi kṣipraṃ kaṃ vā deśaṃ prati prabho // KūrmP_1,27.5 //",
    "GP12kurmp1_u:4518": " saṃdarśanād vai bhavataḥ śoko me vipulo gataḥ /",
    "GP12kurmp1_u:4519": " idānīṃ mama yat kāryaṃ brūhi padmadalekṣaṇa // KūrmP_1,27.6 //",
    "GP12kurmp1_u:4520": " tamuvāca mahāyogī kṛṣṇadvaipāyanaḥ svayam /",
    "GP12kurmp1_u:4521": " upaviśya nadītire śiṣyaiḥ parivṛto muniḥ // KūrmP_1,27.7 //",
    "GP12kurmp1_u:4522": " idaṃ kaliyugaṃ ghoraṃ saṃprāptaṃ pāṇḍunandana /",
    "GP12kurmp1_u:4523": " tato gacchāmi devasya vārāṇasīṃ mahāpurīm // KūrmP_1,27.8 //",
    "GP12kurmp1_u:4524": " asmin kaliyuge ghore lokāḥ pāpānuvartinaḥ /",
    "GP12kurmp1_u:4525": " bhaviṣyanti mahāpāpā varṇāśramavivarjitāḥ // KūrmP_1,27.9 //",
    "GP12kurmp1_u:4526": " nānyat paśyāmi jantūnāṃmuktvā vārāṇasīṃ purīm /",
    "GP12kurmp1_u:4527": " sarvapāpapraśamanaṃ prāyaścittaṃ kalau yuge // KūrmP_1,27.10 //",
    "GP12kurmp1_u:4528": " kṛtaṃ tretā dvāparaṃ ca sarveṣveteṣu vai narāḥ /",
    "GP12kurmp1_u:4529": " bhaviṣyanti mahātmāno dhārmikāḥ satyavādinaḥ // KūrmP_1,27.11 //",
    "GP12kurmp1_u:4530": " tvaṃ hi lokeṣu vikhyāto dhṛtimāñ janavatsalaḥ /",
    "GP12kurmp1_u:4531": " pālayādya paraṃ dharmaṃ svakīyaṃ mucyase bhayāt // KūrmP_1,27.12 //",
    "GP12kurmp1_u:4532": " evamukto bhagavatā pārthaḥ parapurañjayaḥ /",
    "GP12kurmp1_u:4533": " pṛṣṭavān praṇipatyāsau yugadharmān dvijottamāḥ // KūrmP_1,27.13 //",
    "GP12kurmp1_u:4534": " tasmai provāca sakalaṃ muniḥ satyavatīsutaḥ /",
    "GP12kurmp1_u:4535": " praṇamya devamīśānaṃ yugadharmān sanātanān // KūrmP_1,27.14 //",
    "GP12kurmp1_u:4536": " vakṣyāmi te samāsena yugadharmān nareśvara /",
    "GP12kurmp1_u:4537": " na śakyate mayā pārtha vistareṇābhibhāṣitum // KūrmP_1,27.15 //",
    "GP12kurmp1_u:4538": " ādyaṃ kṛtayugaṃ proktaṃ tatastretāyugaṃ budhaiḥ /",
    "GP12kurmp1_u:4539": " tṛtīyaṃ dvāparaṃ pārtha caturthaṃ kalirucyate // KūrmP_1,27.16 //",
    "GP12kurmp1_u:4540": " dhyānaṃ paraṃ kṛtayuge tretāyāṃ jñānamucyate /",
    "GP12kurmp1_u:4541": " dvāpare yajñamevāhurdānameva kalau yuge // KūrmP_1,27.17 //",
    "GP12kurmp1_u:4542": " brahmā kṛtayuge devastretāyāṃ bhagavān raviḥ /",
    "GP12kurmp1_u:4543": " dvāpare daivataṃ viṣṇuḥ kalau rudro maheśvaraḥ // KūrmP_1,27.18 //",
    "GP12kurmp1_u:4544": " brahmā viṣṇustathā sūryaḥ sarva eva kaliṣvapi /",
    "GP12kurmp1_u:4545": " pūjyate bhagavān rudraścaturṣvapi pinākadhṛk // KūrmP_1,27.19 //",
    "GP12kurmp1_u:4546": " ādye kṛtayuge dharmaścatuṣpādaḥ sanātanaḥ /",
    "GP12kurmp1_u:4547": " tretāyuge tripādaḥ syād dvipādo dvāpare sthitaḥ /",
    "GP12kurmp1_u:4548": " tripādahīnastiṣye tu sattāmātreṇa tiṣṭhati // KūrmP_1,27.20 //",
    "GP12kurmp1_u:4549": " kṛte tu mithunotpattirvṛttiḥ sākṣād rasollasā /",
    "GP12kurmp1_u:4550": " prajāstṛptāḥ sadā sarvāḥ sadānandāśca bhoginaḥ // KūrmP_1,27.21 //",
    "GP12kurmp1_u:4551": " adhamottamatvaṃ nāstyāsāṃ nirviśeṣāḥ purañjaya /",
    "GP12kurmp1_u:4552": " tulyamāyuḥ sukhaṃ rūpaṃ tāsāṃ tasmin kṛte yuge // KūrmP_1,27.22 //",
    "GP12kurmp1_u:4553": " viśokāḥ sattvabahulā ekāntabahulāstathā /",
    "GP12kurmp1_u:4554": " dhyānaniṣṭhāstaponiṣṭhā mahādevaparāyaṇāḥ // KūrmP_1,27.23 //",
    "GP12kurmp1_u:4555": " tā vai niṣkāmacāriṇyo nityaṃ muditamānasāḥ /",
    "GP12kurmp1_u:4556": " parvatodadhivāsinyo hyaniketaḥ parantapa // KūrmP_1,27.24 //",
    "GP12kurmp1_u:4557": " rasollāsā kālayogāt tretākhye naśyate tataḥ /",
    "GP12kurmp1_u:4558": " tasyāṃ siddhau praṇaṣṭāyāmanyā siddhiravartata // KūrmP_1,27.25 //",
    "GP12kurmp1_u:4559": " apāṃ saukṣmye pratihate tadā meghātmanā tu vai /",
    "GP12kurmp1_u:4560": " meghebhyaḥ stanayitnubhyaḥ pravṛttaṃ vṛṣṭisarjanam // KūrmP_1,27.26 //",
    "GP12kurmp1_u:4561": " sakṛdeva tayā vṛṣṭyā saṃyukte pṛthivītale /",
    "GP12kurmp1_u:4562": " prādurāsaṃstadā tāsāṃ vṛkṣā vai gṛhasaṃjñitāḥ // KūrmP_1,27.27 //",
    "GP12kurmp1_u:4563": " sarvapratyupayogastu tāsāṃ tebhyaḥ prajāyate /",
    "GP12kurmp1_u:4564": " vartayanti sma tebhyastāstretāyugamukhe prajāḥ // KūrmP_1,27.28 //",
    "GP12kurmp1_u:4565": " tataḥ kālena mahatā tāsāmeva viparyatāt /",
    "GP12kurmp1_u:4566": " rāgalobhātmako bhāvastadā hyākasmiko 'bhavat // KūrmP_1,27.29 //",
    "GP12kurmp1_u:4567": " viparyayeṇa tāsāṃ tu tena tatkālabhāvinā /",
    "GP12kurmp1_u:4568": " praṇaśyanti tataḥ sarve vṛkṣāste gṛhasaṃjñitāḥ // KūrmP_1,27.30 //",
    "GP12kurmp1_u:4569": " tatasteṣu pranaṣṭeṣu vibhrāntā maithunodbhavāḥ /",
    "GP12kurmp1_u:4570": " abhidhyāyanti tāṃ siddhiṃ satyābhidhyāyinastadā // KūrmP_1,27.31 //",
    "GP12kurmp1_u:4571": " prādurbabhūvustāsāṃ tu vṛkṣāste gṛhasaṃjñitāḥ /",
    "GP12kurmp1_u:4572": " vastrāṇi te prasūyante phalānyābharaṇāni ca // KūrmP_1,27.32 //",
    "GP12kurmp1_u:4573": " teṣveva jāyate tāsāṃ gandhavarṇarasānvitam /",
    "GP12kurmp1_u:4574": " amākṣikaṃ mahāvīryaṃ puṭake puṭake madhu // KūrmP_1,27.33 //",
    "GP12kurmp1_u:4575": " tena tā vartayanti sma tretāyugamukhe prijāḥ /",
    "GP12kurmp1_u:4576": " hṛṣṭapuṣṭāstayā siddhyā sarvā vai vigatajvarāḥ // KūrmP_1,27.34 //",
    "GP12kurmp1_u:4577": " tataḥ kālāntareṇaiva punarlobhāvṛtāstadā /",
    "GP12kurmp1_u:4578": " vṛkṣāṃstān paryagṛhṇanta madhu cāmākṣikaṃ balāt // KūrmP_1,27.35 //",
    "GP12kurmp1_u:4579": " tāsāṃ tenāpacāreṇa punarlobhakṛtena vai /",
    "GP12kurmp1_u:4580": " praṇaṣṭāmadhunā sārdhaṃ kalpavṛkṣāḥ kvacit kvacit // KūrmP_1,27.36 //",
    "GP12kurmp1_u:4581": " śītavarṣātapaistīvrai statastā duḥ khitā bhṛśam /",
    "GP12kurmp1_u:4582": " dvandvaiḥ saṃpīḍyamānāstu cakrurāvaraṇāni ca // KūrmP_1,27.37 //",
    "GP12kurmp1_u:4583": " kṛtvā dvandvapratīghātān vārtopāyamacintayan /",
    "GP12kurmp1_u:4584": " naṣṭeṣu madhunā sārdhaṃ kalpavṛkṣeṣu vai tadā // KūrmP_1,27.38 //",
    "GP12kurmp1_u:4585": " tataḥ prādurbabhau tāsāṃ siddhistretāyuge punaḥ /",
    "GP12kurmp1_u:4586": " vārtāyāḥ sādhikā hyanyā vṛṣṭistāsāṃ nikāmataḥ // KūrmP_1,27.39 //",
    "GP12kurmp1_u:4587": " tāsāṃ vṛṣṭyūdakānīha yāni nimnairgatāni tu /",
    "GP12kurmp1_u:4588": " avahan vṛṣṭisaṃtatyā strotaḥ sthānāni nimnagāḥ // KūrmP_1,27.40 //",
    "GP12kurmp1_u:4589": " ye punastadapāṃ stokā āpannāḥ pṛthivītale /",
    "GP12kurmp1_u:4590": " apāṃ bhūṇeśca saṃyogādoṣadhyastāstadābhavan // KūrmP_1,27.41 //",
    "GP12kurmp1_u:4591": " aphālakṛṣṭāścānuptā grāmyāraṇyāścaturdaśa /",
    "GP12kurmp1_u:4592": " ṛtupuṣpaphalaiścaiva vṛkṣagulmāśca jajñire // KūrmP_1,27.42 //",
    "GP12kurmp1_u:4593": " tataḥ prādurabhūt tāsāṃ rāgo lobhaśca sarvaśaḥ /",
    "GP12kurmp1_u:4594": " avaśyaṃ bhāvinār'the na tretāyugavaśena vai // KūrmP_1,27.43 //",
    "GP12kurmp1_u:4595": " tatastāḥ paryagṛhṇanta nadīkṣetrāṇi parvatān /",
    "GP12kurmp1_u:4596": " vṛkṣagulmauṣadhīścaiva prasahya tu yathābalam // KūrmP_1,27.44 //",
    "GP12kurmp1_u:4597": " viparyayeṇa tāsāṃ tā oṣadhyo viviśurmahīm /",
    "GP12kurmp1_u:4598": " pitāmahaniyogena dudoha pṛthivīṃ pṛthuḥ // KūrmP_1,27.45 //",
    "GP12kurmp1_u:4599": " tatastā jagṛhuḥ sarvā anyonyaṃ krodhamūrchitāḥ /",
    "GP12kurmp1_u:4600": " vasudāradhanādyāṃstu balāt kālabalena tu // KūrmP_1,27.46 //",
    "GP12kurmp1_u:4601": " maryādāyāḥ pratiṣṭhārthaṃ jñātvaitad bhagavānajaḥ /",
    "GP12kurmp1_u:4602": " sasarja kṣatriyān brahmā brāhmaṇānāṃ hitāya ca // KūrmP_1,27.47 //",
    "GP12kurmp1_u:4603": " varṇāśramavyavasthāṃ ca tretāyāṃ kṛtavān prabhuḥ /",
    "GP12kurmp1_u:4604": " yajñapravartanaṃ caiva paśuhiṃsāvivarjitam // KūrmP_1,27.48 //",
    "GP12kurmp1_u:4605": " dvāpareṣvatha vidyante matibhedāḥ sadā nṛṇām /",
    "GP12kurmp1_u:4606": " rāgo lobhastathā yuddhaṃ tattvānāmaviniścayaḥ // KūrmP_1,27.49 //",
    "GP12kurmp1_u:4607": " eko vedaścatuṣpādastretāsviha vidhīyate /",
    "GP12kurmp1_u:4608": " vedavyāsaiścaturdhā tu vyasyate dvāparādiṣu // KūrmP_1,27.50 //",
    "GP12kurmp1_u:4609": " ṛṣiputraiḥ punarbhedād bhidyante dṛṣṭivibhramaiḥ /",
    "GP12kurmp1_u:4610": " mantrabrāhmaṇavinyāsaiḥ svaravarṇaviparyayaiḥ // KūrmP_1,27.51 //",
    "GP12kurmp1_u:4611": " saṃhitā ṛgyajuḥ sāmnāṃ saṃhanyante śrutarṣibhiḥ /",
    "GP12kurmp1_u:4612": " sāmānyād vaikṛtāccaivadṛṣṭibhedaiḥ kvacit kvacit // KūrmP_1,27.52 //",
    "GP12kurmp1_u:4613": " brāhmaṇaṃ kalpasūtrāṇi mantrapravacanāni ca /",
    "GP12kurmp1_u:4614": " itihāsapurāṇāni dharmaśāstrāṇi suvrata // KūrmP_1,27.53 //",
    "GP12kurmp1_u:4615": " avṛṣṭirmaraṇaṃ caiva tathaiva vāyādhyupadravāḥ /",
    "GP12kurmp1_u:4616": " vāṅmanaḥ kāyajairduḥ sairnirvedo jāyate nṛṇām // KūrmP_1,27.54 //",
    "GP12kurmp1_u:4617": " nirvedājjāyate teṣāṃ duḥ khamokṣavicāraṇā /",
    "GP12kurmp1_u:4618": " vicāraṇācca vairāgyaṃ vairāgyād doṣadarśanam // KūrmP_1,27.55 //",
    "GP12kurmp1_u:4619": " doṣāṇāṃ darśanāccaiva dvāpare jñānasaṃbhavaḥ /",
    "GP12kurmp1_u:4620": " eṣā rajastamoyuktā vṛttirvai dvāpare smṛtā // KūrmP_1,27.56 //",
    "GP12kurmp1_u:4621": " ādye kṛte tu dharmo 'sti sa tretāyāṃ pravartate /",
    "GP12kurmp1_u:4622": " dvāpare vyākulībhūtvā praṇaśyati kalau yuge // KūrmP_1,27.57 //",
    "GP12kurmp1_u:4623": " itī śrīkūrmapurāṇe ṣaṭsāhastryāṃ saṃhitāyāṃ pūrvavibhāge saptaviṃśo 'dhyāyaḥ",
    "GP12kurmp1_u:4624": " vyāsa uvāca",
    "GP12kurmp1_u:4625": " tiṣye māyāmasūyāṃ ca vadhaṃ caiva tapasvinām /",
    "GP12kurmp1_u:4626": " sādhayanti narā nityaṃ tamasā vyākulīkṛtāḥ // KūrmP_1,28.1 //",
    "GP12kurmp1_u:4627": " kalau pramārako rogaḥ satataṃ kṣud bhayaṃ tathā /",
    "GP12kurmp1_u:4628": " anāvṛṣṭibhayaṃ ghoraṃ deśānāṃ ca viparyayaḥ // KūrmP_1,28.2 //",
    "GP12kurmp1_u:4629": " adhārmikā anācārā mahākopālpacetasaḥ /",
    "GP12kurmp1_u:4630": " anṛtaṃ vadanti te lubdhāstiṣye jātāḥ suduḥ prajāḥ // KūrmP_1,28.3 //",
    "GP12kurmp1_u:4631": " duriṣṭairduradhītaiśca durācārairdurāgamaiḥ /",
    "GP12kurmp1_u:4632": " viprāṇāṃ karmadoṣaiśca prajānāṃ jāyate bhayam // KūrmP_1,28.4 //",
    "GP12kurmp1_u:4633": " nādhīyate kalau vedān na yajanti dvijātayaḥ /",
    "GP12kurmp1_u:4634": " yajantyanyāyato vedān paṭhante cālpabuddhayaḥ // KūrmP_1,28.5 //",
    "GP12kurmp1_u:4635": " śūdrāṇāṃ mantrayaunaiśca saṃbandho brāhmaṇaiḥ saha /",
    "GP12kurmp1_u:4636": " bhaviṣyati kalau tasmiñ śayanāsanabhojanaiḥ // KūrmP_1,28.6 //",
    "GP12kurmp1_u:4637": " rājānaḥ sūdrabhūyiṣṭhā brāhmaṇān bādhayanti ca /",
    "GP12kurmp1_u:4638": " bhrūṇahatyā vīrahatyā prajāyete nareśvara // KūrmP_1,28.7 //",
    "GP12kurmp1_u:4639": " snānaṃ homaṃ japaṃ dānaṃ devatānāṃ tathār'canam /",
    "GP12kurmp1_u:4640": " anyāni caiva karmāṇi na kurvanti dvijātayaḥ // KūrmP_1,28.8 //",
    "GP12kurmp1_u:4641": " vinindanti mahādevaṃ brāhmaṇān puruṣottamam /",
    "GP12kurmp1_u:4642": " āmnāyadharmaśāstrāṇi purāṇāni kalau yuge // KūrmP_1,28.9 //",
    "GP12kurmp1_u:4643": " kurvantyavedadṛṣṭāni karmāṇi vividhāni tu /",
    "GP12kurmp1_u:4644": " svadharme 'bhirucirnaiva brāhmaṇānāṃ prijāyate // KūrmP_1,28.10 //",
    "GP12kurmp1_u:4645": " kuśīlacaryāḥ pāṣaṇḍairvṛthārūpaiḥ samāvṛtāḥ /",
    "GP12kurmp1_u:4646": " bahuyācanako loko bhaviṣyati parasparam // KūrmP_1,28.11 //",
    "GP12kurmp1_u:4647": " aṭṭaśūlā janapadāḥ śivaśūlāścatuṣpathāḥ /",
    "GP12kurmp1_u:4648": " pramadāḥ keśaśūlinyo bhaviṣyanti kalau yuge // KūrmP_1,28.12 //",
    "GP12kurmp1_u:4649": " śukladantājinākhyāśca muṇḍāḥ kāṣāyavāsasaḥ /",
    "GP12kurmp1_u:4650": " śūdrā dharmaṃ cariṣyanti yugānte samupasthite // KūrmP_1,28.13 //",
    "GP12kurmp1_u:4651": " śasyacaurā bhaviṣyanti tathā cailābhimarṣiṇaḥ /",
    "GP12kurmp1_u:4652": " caurāścaurasya hartāro harturhartā tathāparaḥ // KūrmP_1,28.14 //",
    "GP12kurmp1_u:4653": " duḥ khapracuratālpāyurdehotsādaḥ sarogatā /",
    "GP12kurmp1_u:4654": " adharmābhiniveśitvāt tamovṛttaṃ kalau smṛtam // KūrmP_1,28.15 //",
    "GP12kurmp1_u:4655": " kāṣāyiṇo 'tha nirgranthāstathā kāpālikāśca ye /",
    "GP12kurmp1_u:4656": " vedavikrayiṇaścānye tīrthavikrayiṇaḥ pare // KūrmP_1,28.16 //",
    "GP12kurmp1_u:4657": " āsanasthān dvijān dṛṣṭvā na calantyalpabuddhayaḥ /",
    "GP12kurmp1_u:4658": " tāḍayanti dvijendrāṃśca śūdrā rājopajīvinaḥ // KūrmP_1,28.17 //",
    "GP12kurmp1_u:4659": " uccāsanasthāḥ śūdrāstu dvijamadhye parantapa /",
    "GP12kurmp1_u:4660": " jñātvā na hiṃsate rājā kalau kālabalena tu // KūrmP_1,28.18 //",
    "GP12kurmp1_u:4661": " puṣpaiśca hasitaiścaiva tathānyairmaṅgalairdvijāḥ /",
    "GP12kurmp1_u:4662": " śūdrānabhyarcayantyalpaśrutabhagyabalānvitāḥ // KūrmP_1,28.19 //",
    "GP12kurmp1_u:4663": " na prekṣante 'rcitāṃścāpi śūdrā dvijavarān nṛpa /",
    "GP12kurmp1_u:4664": " sevāvasaramālokya dvāri tiṣṭhanti ca dvijāḥ // KūrmP_1,28.20 //",
    "GP12kurmp1_u:4665": " vāhanasthān samāvṛtya śūdrāñ śūdropajīvinaḥ /",
    "GP12kurmp1_u:4666": " sevante brāhmaṇāstatra stuvanti stutibhiḥ kalau // KūrmP_1,28.21 //",
    "GP12kurmp1_u:4667": " adhyāpayanti vai vedāñ śūdrāñ śūdropajīvinaḥ /",
    "GP12kurmp1_u:4668": " paṭhanti vaidikān mantrān nāstikyaṃ ghoramāśritāḥ // KūrmP_1,28.22 //",
    "GP12kurmp1_u:4669": " tapoyajñaphalānāṃ ca vikretāro dvijottamāḥ /",
    "GP12kurmp1_u:4670": " yatayaśca bhaviṣyanti śataśo 'tha sahastraśaḥ // KūrmP_1,28.23 //",
    "GP12kurmp1_u:4671": " nāśayanti hyadhītāni nādhigacchanti cānagha /",
    "GP12kurmp1_u:4672": " gāyanti laukikairgānairdaivatāni narādhipa // KūrmP_1,28.24 //",
    "GP12kurmp1_u:4673": " vāmapāśupatācārāstathā vai pāñcarātrikāḥ /",
    "GP12kurmp1_u:4674": " bhaviṣyanti kalau tasmin brāhmaṇāḥ kṣatriyāstathā // KūrmP_1,28.25 //",
    "GP12kurmp1_u:4675": " jñānakarmaṇyuparate loke niṣkriyatāṃ gate /",
    "GP12kurmp1_u:4676": " kīṭamūṣakasarpāśca dharṣayiṣyanti mānavān // KūrmP_1,28.26 //",
    "GP12kurmp1_u:4677": " kurvānti cāvatārāṇi brāhmaṇānāṃ kuleṣu vai /",
    "GP12kurmp1_u:4678": " dadhīcaśāpanirdagdhāḥ purā dakṣādhvare dvijāḥ // KūrmP_1,28.27 //",
    "GP12kurmp1_u:4679": " nindanti ca mahādevaṃ tamasāviṣṭacetasaḥ /",
    "GP12kurmp1_u:4680": " vṛthā dharmaṃ cariṣyanti kalau tasmin yugāntike // KūrmP_1,28.28 //",
    "GP12kurmp1_u:4681": " ye cānye śāpanirdagdhā gautamasya mahātmanaḥ /",
    "GP12kurmp1_u:4682": " sarve te ca bhaviṣyanti brāhmaṇādyāḥ svajātiṣu // KūrmP_1,28.29 //",
    "GP12kurmp1_u:4683": " vinindanti hṛṣīkeśaṃ brāhmaṇān brahmavādinaḥ /",
    "GP12kurmp1_u:4684": " vedabāhyavratācārā durācārā vṛthāśramāḥ // KūrmP_1,28.30 //",
    "GP12kurmp1_u:4685": " mohayanti janān sarvān darśayitvā phalāni ca /",
    "GP12kurmp1_u:4686": " tamasāviṣṭamanaso vaiḍālavṛttikādhamāḥ // KūrmP_1,28.31 //",
    "GP12kurmp1_u:4687": " kalau rudro mahādevo lokānāmīśvaraḥ paraḥ /",
    "GP12kurmp1_u:4688": " na devatā bhavennṛṇāṃ devatānāṃ ca daivatam // KūrmP_1,28.32 //",
    "GP12kurmp1_u:4689": " kariṣyatyavatārāṇi śaṅkaro nīlalohitaḥ /",
    "GP12kurmp1_u:4690": " śrautasmārtapratiṣṭhārthaṃ bhaktānāṃ hitakāmyayā // KūrmP_1,28.33 //",
    "GP12kurmp1_u:4691": " upadekṣyati tajjñānaṃ śiṣyāṇāṃ brahmasaṃjñitam /",
    "GP12kurmp1_u:4692": " sarvavedāntasāraṃ hi dharmān vedanidarśitān // KūrmP_1,28.34 //",
    "GP12kurmp1_u:4693": " ye taṃ viprā niṣevante yena kenopacārataḥ /",
    "GP12kurmp1_u:4694": " vijityakalijān doṣān yānti te paramaṃ padam // KūrmP_1,28.35 //",
    "GP12kurmp1_u:4695": " anāyāsena sumahat puṇyamāpnoti mānavaḥ /",
    "GP12kurmp1_u:4696": " anekadoṣaduṣṭasya kalereṣa mahān guṇaḥ // KūrmP_1,28.36 //",
    "GP12kurmp1_u:4697": " tasmāt sarvaprayatnena prāpya māheśvaraṃ yugam /",
    "GP12kurmp1_u:4698": " viśeṣād brāhmaṇo rudramīśānaṃ śaraṇaṃ vrajet // KūrmP_1,28.37 //",
    "GP12kurmp1_u:4699": " ye namanti virūpākṣamīśānaṃ kṛttivāsasam /",
    "GP12kurmp1_u:4700": " prasannacetaso rudraṃ te yānti paramaṃ padam // KūrmP_1,28.38 //",
    "GP12kurmp1_u:4701": " yathā rudranamaskāraḥ sarvakarmaphalo dhruvam /",
    "GP12kurmp1_u:4702": " anyadevanamaskārānna tatphalamavāpnuyāt // KūrmP_1,28.39 //",
    "GP12kurmp1_u:4703": " evaṃvidhe kaliyuge doṣāṇāmekaśodhanam /",
    "GP12kurmp1_u:4704": " mahādevanamaskāro dhyānaṃ dānamiti śrutiḥ // KūrmP_1,28.40 //",
    "GP12kurmp1_u:4705": " tasmādanīśvarānanyān tyaktvā devaṃ maheśvaram /",
    "GP12kurmp1_u:4706": " samāśrayed virūpākṣaṃ yadīcchet paramaṃ padam // KūrmP_1,28.41 //",
    "GP12kurmp1_u:4707": " nārcayantīha ye rudraṃ śivaṃ tridaśavanditam /",
    "GP12kurmp1_u:4708": " teṣāṃ dānaṃ tapo yajño vṛthā jīvitameva ca // KūrmP_1,28.42 //",
    "GP12kurmp1_u:4709": " namo rudrāya mahate devadevāya śūline /",
    "GP12kurmp1_u:4710": " tryambakāya trinetrāya yogināṃ gurave namaḥ // KūrmP_1,28.43 //",
    "GP12kurmp1_u:4711": " namo 'stu vāmadevāya mahādevāya vedhase /",
    "GP12kurmp1_u:4712": " śaṃbhave sthāṇave nityaṃ śivāya parameṣṭhine /",
    "GP12kurmp1_u:4713": " namaḥ śomāya rudrāya mahāgrāsāya hetave // KūrmP_1,28.44 //",
    "GP12kurmp1_u:4714": " prapadye 'haṃ virūpākṣaṃ śaraṇyaṃ brahmacāriṇam /",
    "GP12kurmp1_u:4715": " mahādevaṃ mahāyogamīśānaṃ cāmbikāpatim // KūrmP_1,28.45 //",
    "GP12kurmp1_u:4716": " yogināṃ yogadātāraṃ yogamāyāsamāvṛtam /",
    "GP12kurmp1_u:4717": " yogināṃ kurumācāryaṃ yogigamyaṃ pinākinam // KūrmP_1,28.46 //",
    "GP12kurmp1_u:4718": " saṃsāratāraṇaṃ rudraṃ brahmāṇaṃ brahmaṇo 'dhipam /",
    "GP12kurmp1_u:4719": " śāśvataṃ sarvagaṃ brahmaṇyaṃ brāhmaṇapriyam // KūrmP_1,28.47 //",
    "GP12kurmp1_u:4720": " kapardinaṃ kālamūrtimamūrti parameśvaram /",
    "GP12kurmp1_u:4721": " ekamūrti mahāmūrti vedavedyaṃ divaspatim // KūrmP_1,28.48 //",
    "GP12kurmp1_u:4722": " nīlakaṇṭhaṃ viśvamūrti vyāpinaṃ viśvaretasam /",
    "GP12kurmp1_u:4723": " kālāgniṃ kāladahanaṃ kāmadaṃ kāmanāśanam // KūrmP_1,28.49 //",
    "GP12kurmp1_u:4724": " namasye giriśaṃ devaṃ candrāvayavabhūṣaṇam /",
    "GP12kurmp1_u:4725": " vilohitaṃ lelihānamāhityaṃ parameṣṭhinam /",
    "GP12kurmp1_u:4726": " ugraṃ paśupatiṃ bhīmaṃ bhāskaraṃ tamasaḥ param // KūrmP_1,28.50 //",
    "GP12kurmp1_u:4727": " ityetallakṣaṇaṃ proktaṃ yugānāṃ vai samāsataḥ /",
    "GP12kurmp1_u:4728": " atītānāgatānāṃ vai yāvanmanvantarakṣayaḥ // KūrmP_1,28.51 //",
    "GP12kurmp1_u:4729": " manvantareṇa caikena sarvāṇyevāntarāṇi vai /",
    "GP12kurmp1_u:4730": " vyākhyātāni na saṃdehaḥ kalpaḥ kalpena caiva hi // KūrmP_1,28.52 //",
    "GP12kurmp1_u:4731": " manvantareṣu sarveṣu atītānāgateṣu vai /",
    "GP12kurmp1_u:4732": " tulyābhimāninaḥ sarve nāmarūpairbhavantyuta // KūrmP_1,28.53 //",
    "GP12kurmp1_u:4733": " evamukto bhagavatā kirīṭī śvetavāhanaḥ /",
    "GP12kurmp1_u:4734": " babhāra paramāṃ bhaktimīśāne 'vyabhicāriṇīm // KūrmP_1,28.54 //",
    "GP12kurmp1_u:4735": " namaścakāra tamṛṣiṃ kṛṣṇadvaipāyanaṃ prabhum /",
    "GP12kurmp1_u:4736": " sarvajñaṃ sarvakartāraṃ skṣād viṣṇuṃ vyavasthitam // KūrmP_1,28.55 //",
    "GP12kurmp1_u:4737": " tamuvāca punarvyāsaḥ pāthaṃ parapurañjayam /",
    "GP12kurmp1_u:4738": " karābhyāṃ suśubhābhyāṃ ca saṃspṛśya praṇataṃ muniḥ // KūrmP_1,28.56 //",
    "GP12kurmp1_u:4739": " dhanyo 'syanugṛhīto 'si tvādṛśo 'nyo na vidyate /",
    "GP12kurmp1_u:4740": " trailokye śaṅkare nūnaṃ bhaktaḥ parapurañjaya // KūrmP_1,28.57 //",
    "GP12kurmp1_u:4741": " dṛṣṭavānasi taṃ devaṃ viśvākṣaṃ viśvatomukham /",
    "GP12kurmp1_u:4742": " pratyakṣameva sarveśaṃ rudraṃ sarvajagadgurum // KūrmP_1,28.58 //",
    "GP12kurmp1_u:4743": " jñānaṃ tadaiśvaraṃ divyaṃ yathāvad viditaṃ tvayā /",
    "GP12kurmp1_u:4744": " svayameva hṛṣīkeśaḥ prītyovāca sanātanaḥ // KūrmP_1,28.59 //",
    "GP12kurmp1_u:4745": " gaccha gaccha svakaṃ sthānaṃ na śokaṃ kartumarhasi /",
    "GP12kurmp1_u:4746": " vrajasva parayā bhaktyā śaraṇyaṃ śaraṇaṃ śivam // KūrmP_1,28.60 //",
    "GP12kurmp1_u:4747": " evamuktvā sa bhagavānanugṛhyārjunaṃ prabhuḥ /",
    "GP12kurmp1_u:4748": " jagāma śaṅkarapurīṃ samārādhayituṃ bhavam // KūrmP_1,28.61 //",
    "GP12kurmp1_u:4749": " pāṇḍaveyo 'pi tad vākyāt saṃprāpya śaraṇaṃ śivam /",
    "GP12kurmp1_u:4750": " saṃtyajya sarvakarmāṇi tadbhaktiparamo 'bhavat // KūrmP_1,28.62 //",
    "GP12kurmp1_u:4751": " nārjunena samaḥ śaṃbhorbhaktyā bhūto bhaviṣyati /",
    "GP12kurmp1_u:4752": " muktvā satyavatīsūnuṃ kṛṣṇaṃ vā devakīsutam // KūrmP_1,28.63 //",
    "GP12kurmp1_u:4753": " tasmai bhagavate nityaṃ namaḥ satyāya dhīmate /",
    "GP12kurmp1_u:4754": " pārāśaryāya munaye vyāsāyāmitatejase // KūrmP_1,28.64 //",
    "GP12kurmp1_u:4755": " kṛṣṇadvaipāyanaḥ sākṣād viṣṇureva sanātanaḥ /",
    "GP12kurmp1_u:4756": " ko hyanyastattvato rudraṃ vetti taṃ parameśvaram // KūrmP_1,28.65 //",
    "GP12kurmp1_u:4757": " namaḥ kurudhvaṃ tamṛṣiṃ kṛṣṇaṃ satyavatīsutam /",
    "GP12kurmp1_u:4758": " pārāśaryaṃ mahātmānaṃ yoginaṃ viṣṇumavyayam // KūrmP_1,28.66 //",
    "GP12kurmp1_u:4759": " evamuktāstu munayaḥ sarva eva samīhitāḥ /",
    "GP12kurmp1_u:4760": " preṇemustaṃ mahātmānaṃ vyāsaṃ satyavatīsutam // KūrmP_1,28.67 //",
    "GP12kurmp1_u:4761": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge aṣṭāviṃśo 'dhyāyaḥ",
    "GP12kurmp1_u:4762": " ṛṣaya ūcuḥ",
    "GP12kurmp1_u:4763": " prāpya vārāṇasīṃ divyāṃ kṛṣṇadvaipāyano muniḥ /",
    "GP12kurmp1_u:4764": " kimakārṣonmahābuddhiḥ śrotuṃ kautūhalaṃ hi naḥ // KūrmP_1,29.1 //",
    "GP12kurmp1_u:4765": " sūta uvāca",
    "GP12kurmp1_u:4766": " prāpya vārāṇasī divyāmupaspṛśya mahāmuniḥ /",
    "GP12kurmp1_u:4767": " pūjayāmāsa jāhnavyāṃ devaṃ viśveśvaraṃ śivam // KūrmP_1,29.2 //",
    "GP12kurmp1_u:4768": " tamāgataṃ puniṃ dṛṣṭvā tatra ye nivasanti vai /",
    "GP12kurmp1_u:4769": " pūjayāñcakrire vyāsaṃ munayo munipuṅgavam // KūrmP_1,29.3 //",
    "GP12kurmp1_u:4770": " papracchuḥ praṇatāḥ sarve kathāḥ pāpavināśanīḥ /",
    "GP12kurmp1_u:4771": " mahādevāśrayāḥ puṇyā mokṣadharmān sanātanān // KūrmP_1,29.4 //",
    "GP12kurmp1_u:4772": " sa cāpi kathayāmāsa sarvajño bhagavānṛṣiḥ /",
    "GP12kurmp1_u:4773": " māhātmyaṃ devadevasya dharmān vedanidarśitān // KūrmP_1,29.5 //",
    "GP12kurmp1_u:4774": " teṣāṃ madhye munīndrāṇāṃ vyāsaśiṣyo mahāmuniḥ /",
    "GP12kurmp1_u:4775": " pṛṣṭavān jaiminirvyāsaṃ gūḍhamarthaṃ sanātanam // KūrmP_1,29.6 //",
    "GP12kurmp1_u:4776": " jaiminiruvāca",
    "GP12kurmp1_u:4777": " bhagavan saṃśayaṃ tvekaṃ chettumarhasi tattvataḥ /",
    "GP12kurmp1_u:4778": " na vidyate hyaviditaṃ bhavatā paramarṣiṇā // KūrmP_1,29.7 //",
    "GP12kurmp1_u:4779": " kecid dhyānaṃ praśaṃsanti dharmamevāpare janāḥ /",
    "GP12kurmp1_u:4780": " anye sāṃkhyaṃ tathā yogaṃ tapastvanye maharṣayaḥ // KūrmP_1,29.8 //",
    "GP12kurmp1_u:4781": " brahmacaryamatho maunamanye prāharmaharṣayaḥ /",
    "GP12kurmp1_u:4782": " ahiṃsāṃ satyamapyanye saṃnyāsamapare viduḥ // KūrmP_1,29.9 //",
    "GP12kurmp1_u:4783": " kecid dayāṃ praśaṃsanti dānamadhyayanaṃ tathā /",
    "GP12kurmp1_u:4784": " tīrthayātrāṃ tathā kecidanye cendriyanigraham // KūrmP_1,29.10 //",
    "GP12kurmp1_u:4785": " kimeteṣāṃ bhavejjyāyaḥ prabrūhi munipuṅgava /",
    "GP12kurmp1_u:4786": " yadi vā vidyate 'pyanyad guhyaṃ tadvaktumarhasi // KūrmP_1,29.11 //",
    "GP12kurmp1_u:4787": " śrutvā sa jaiminervākyaṃ kṛṣṇadvaipāyano muniḥ /",
    "GP12kurmp1_u:4788": " prāha gambhīrayā vācā praṇamya vṛṣaketanam // KūrmP_1,29.12 //",
    "GP12kurmp1_u:4789": " sādhu sādhu mahābhāga yatpṛṣṭaṃ bhavatā mune /",
    "GP12kurmp1_u:4790": " vakṣye guhyatamād guhyaṃ śruṇvantvanye maharṣayaḥ // KūrmP_1,29.13 //",
    "GP12kurmp1_u:4791": " īśvareṇa purā proktaṃ jñānametat sanātanam /",
    "GP12kurmp1_u:4792": " gūḍhamaprājñavidviṣṭaṃ sevitaṃ sūkṣmadarśibhiḥ // KūrmP_1,29.14 //",
    "GP12kurmp1_u:4793": " nāśraddadhāne dātavyaṃ nābhakte parameṣṭhinaḥ /",
    "GP12kurmp1_u:4794": " na vedavidviṣu śubhaṃ jñānanānāṃ jñānamuttamam // KūrmP_1,29.15 //",
    "GP12kurmp1_u:4795": " meruśṛṅge purā devamīśānaṃ tripuradviṣam /",
    "GP12kurmp1_u:4796": " devāsanagatā devī mahādevamapṛcchata // KūrmP_1,29.16 //",
    "GP12kurmp1_u:4797": " devyuvāca",
    "GP12kurmp1_u:4798": " devadeva mahādeva bhaktānāmārtināśana /",
    "GP12kurmp1_u:4799": " kathaṃ tvāṃ puruṣo devamacirādeva paśyati // KūrmP_1,29.17 //",
    "GP12kurmp1_u:4800": " sāṃkhyayogastathā dhyānaṃ karmayogo 'tha vaidikaḥ /",
    "GP12kurmp1_u:4801": " āyāsabahulā loke yāni cānyāni śaṅkara // KūrmP_1,29.18 //",
    "GP12kurmp1_u:4802": " yena vibrāntacittānāṃ yogināṃ karmiṇāmapi /",
    "GP12kurmp1_u:4803": " dṛśyo hi bhagavān sūkṣmaḥ sarveṣāmatha dehinām // KūrmP_1,29.19 //",
    "GP12kurmp1_u:4804": " etad guhyatamaṃ jñānaṃ gūḍhaṃ brahmādisevitama /",
    "GP12kurmp1_u:4805": " hitāya sarvabhaktānāṃ brūhi kāmāṅganāśana // KūrmP_1,29.20 //",
    "GP12kurmp1_u:4806": " īśvara uvāca",
    "GP12kurmp1_u:4807": " avācyametad vijñānaṃ jñānamajñairbahiṣkṛtam /",
    "GP12kurmp1_u:4808": " vakṣye tava yathā tattvaṃ yaduktaṃ paramarṣibhiḥ // KūrmP_1,29.21 //",
    "GP12kurmp1_u:4809": " paraṃ guhyatamaṃ kṣetraṃ mama vārāṇasī purī /",
    "GP12kurmp1_u:4810": " sarveṣāmeva bhūtānāṃ saṃsārārṇavatāriṇī // KūrmP_1,29.22 //",
    "GP12kurmp1_u:4811": " tatra bhaktā mahādevi madīyaṃ vratamāsthitāḥ /",
    "GP12kurmp1_u:4812": " nivasanti mahātmānaḥ paraṃ niyamamāsthitāḥ // KūrmP_1,29.23 //",
    "GP12kurmp1_u:4813": " uttamaṃ sarvatīrthānāṃ sthānānāmuttamaṃ ca tat /",
    "GP12kurmp1_u:4814": " jñānānāmuttamaṃ jñānamavimuktaṃ paraṃ mama // KūrmP_1,29.24 //",
    "GP12kurmp1_u:4815": " sthānāntaraṃ pavitrāṇi tīrthānyāyatanāni ca /",
    "GP12kurmp1_u:4816": " śmaśānasaṃsthitānyeva divyabhūmigatāni ca // KūrmP_1,29.25 //",
    "GP12kurmp1_u:4817": " bhūrloke naiva saṃlagnamantarikṣe mamālayam /",
    "GP12kurmp1_u:4818": " ayuktāstanna paśyanti yuktāḥ paśyanti cetasā // KūrmP_1,29.26 //",
    "GP12kurmp1_u:4819": " śmasānametad vikhyātamavimuktamiti śrutam /",
    "GP12kurmp1_u:4820": " kālo bhūtvā jagadidaṃ saṃharāmyatra sundari // KūrmP_1,29.27 //",
    "GP12kurmp1_u:4821": " devīdaṃ sarvaguhyānāṃ sthānaṃ priyatamaṃ mama /",
    "GP12kurmp1_u:4822": " madbhaktāstatra gacchanti māmeva praviśanti te // KūrmP_1,29.28 //",
    "GP12kurmp1_u:4823": " dattaṃ japtaṃ hutaṃ ceṣṭaṃ tapastaptaṃ kṛtaṃ ca yat /",
    "GP12kurmp1_u:4824": " dhyānamadhyayanaṃ jñānaṃ sarvaṃ tatrākṣayaṃ bhavet // KūrmP_1,29.29 //",
    "GP12kurmp1_u:4825": " janmāntarasahastreṣu yatpāpaṃ pūrvasaṃcitam /",
    "GP12kurmp1_u:4826": " avimuktaṃ praviṣṭasya tatsarvaṃ vrajati kṣayam // KūrmP_1,29.30 //",
    "GP12kurmp1_u:4827": " brāhmaṇāḥ kṣatriyā vaiśyāḥ śūdrā ye varṇasaṃkarāḥ /",
    "GP12kurmp1_u:4828": " striyo mlecchāśca ye cānye saṃkīrṇāḥ pāpayonayaḥ // KūrmP_1,29.31 //",
    "GP12kurmp1_u:4829": " koṭāḥ pipīlikāścaiva ye cānye mṛgapakṣiṇaḥ /",
    "GP12kurmp1_u:4830": " kālena nidhanaṃ prāptā avimukte varānane // KūrmP_1,29.32 //",
    "GP12kurmp1_u:4831": " candrārdhamaulayastryakṣā mahāvṛṣabhavāhanāḥ /",
    "GP12kurmp1_u:4832": " śive mama pure devi jāyante tatra mānavāḥ // KūrmP_1,29.33 //",
    "GP12kurmp1_u:4833": " nāvimukte mṛtaḥ kaścinnarakaṃ yāti kilbiṣī /",
    "GP12kurmp1_u:4834": " īśvarānugṛhītā hi sarve yānti parāṃ gatim // KūrmP_1,29.34 //",
    "GP12kurmp1_u:4835": " mokṣaṃ sudurlabhaṃ matvā saṃsāraṃ cātibhīṣaṇam /",
    "GP12kurmp1_u:4836": " aśmanā caraṇau hatvā vārāṇasyāṃ vasennaraḥ // KūrmP_1,29.35 //",
    "GP12kurmp1_u:4837": " durlabhā tapasā cāpi pūtasya parameśvari /",
    "GP12kurmp1_u:4838": " yatra tatra vipannasya gatiḥ saṃsāramokṣaṇī // KūrmP_1,29.36 //",
    "GP12kurmp1_u:4839": " prasādājjāyate hyetanmama śailendranandini /",
    "GP12kurmp1_u:4840": " aprabuddhā na paśyanti mama māyāvimohitāḥ // KūrmP_1,29.37 //",
    "GP12kurmp1_u:4841": " avimuktaṃ na sevanti mūḍhā ye tamasāvṛtāḥ /",
    "GP12kurmp1_u:4842": " viṇmūtraretasāṃ madhye te vasanti punaḥ punaḥ // KūrmP_1,29.38 //",
    "GP12kurmp1_u:4843": " hanyamāno 'pi yo vidvān vased vighnaśatairapi /",
    "GP12kurmp1_u:4844": " sa yāti paramaṃ sthānaṃ yatra gatvā na śocati // KūrmP_1,29.39 //",
    "GP12kurmp1_u:4845": " janmamṛtyujarāmuktaṃ paraṃ yāti śivālayam /",
    "GP12kurmp1_u:4846": " apunarmaraṇānāṃ hi sā gatirmokṣakāṅkṣiṇām /",
    "GP12kurmp1_u:4847": " yāṃ prāpya kṛtakṛtyaḥ syāditi manyanti paṇḍatāḥ // KūrmP_1,29.40 //",
    "GP12kurmp1_u:4848": " na dānairna tapobhiśca na yajñairnāpi vidyayā /",
    "GP12kurmp1_u:4849": " prāpyate gatirutkṛṣṭā yāvimukte tu labhyate // KūrmP_1,29.41 //",
    "GP12kurmp1_u:4850": " nānāvarṇā vivarṇāśca caṇḍālādyā jugupsitāḥ /",
    "GP12kurmp1_u:4851": " kilbiṣaiḥ pūrṇadehā ye viśiṣṭaiḥ pātakaistathā /",
    "GP12kurmp1_u:4852": " bheṣajaṃ paramaṃ teṣāmavimuktaṃ vidurbudhāḥ // KūrmP_1,29.42 //",
    "GP12kurmp1_u:4853": " avimuktaṃ paraṃ jñānamavimuktaṃ paraṃ padam /",
    "GP12kurmp1_u:4854": " avimuktaṃ paraṃ tattvamavimuktaṃ paraṃ śivam // KūrmP_1,29.43 //",
    "GP12kurmp1_u:4855": " kṛtvā vai naiṣṭhikīṃ dīkṣāmavimukte vasanti ye /",
    "GP12kurmp1_u:4856": " teṣāṃ tatparamaṃ jñānaṃ dadāmyante paraṃ padam // KūrmP_1,29.44 //",
    "GP12kurmp1_u:4857": " prāyāgaṃ naimiṣaṃ puṇyaṃ śrīśailo 'tha mahālayaḥ /",
    "GP12kurmp1_u:4858": " kedāraṃ bhadrakarṇaṃ ca gayā puṣkarameva ca // KūrmP_1,29.45 //",
    "GP12kurmp1_u:4859": " kurukṣetraṃ rudrakoṭirnarmadāmrātakeśvaram /",
    "GP12kurmp1_u:4860": " śāligrāmaṃ ca kubjāmraṃ kokāmukhamanuttamam /",
    "GP12kurmp1_u:4861": " prabhāsaṃ vijayeśānaṃ gokarṇaṃ bhadrakarṇakam // KūrmP_1,29.46 //",
    "GP12kurmp1_u:4862": " etāni puṇyasthānāni trailokye viśrutāni ha /",
    "GP12kurmp1_u:4863": " na yāsyanti paraṃ mokṣaṃ vārāṇasyāṃ yathā mṛtāḥ // KūrmP_1,29.47 //",
    "GP12kurmp1_u:4864": " vārāṇasyāṃ viśeṣeṇa gaṅgā tripathagāminī /",
    "GP12kurmp1_u:4865": " praviṣṭā nāśayet pāpaṃ janmāntaraśataiḥ kṛtam // KūrmP_1,29.48 //",
    "GP12kurmp1_u:4866": " anyatra sulabhā gaṅgā śrāddhaṃ dānaṃ tapo japaḥ /",
    "GP12kurmp1_u:4867": " vratāni sarvamevaitad vārāṇasyāṃ sudurlabham // KūrmP_1,29.49 //",
    "GP12kurmp1_u:4868": " yajeta juhuyānnityaṃ dadātyarcayate 'marān /",
    "GP12kurmp1_u:4869": " vāyubhakṣaśca satataṃ vārāṇasyāṃ stito naraḥ // KūrmP_1,29.50 //",
    "GP12kurmp1_u:4870": " yadi pāpo yadi śaṭho yadi vādhārmiko naraḥ /",
    "GP12kurmp1_u:4871": " vārāṇasīṃ samāsādya punāti sakalaṃ naraḥ // KūrmP_1,29.51 //",
    "GP12kurmp1_u:4872": " vārāṇasyāṃ mahādevaṃ yer'cayanti stuvanti vai /",
    "GP12kurmp1_u:4873": " sarvapāpavinirmuktāste vijñeyā gaṇeśvarāḥ // KūrmP_1,29.52 //",
    "GP12kurmp1_u:4874": " anyatra yogajñānābhyāṃ saṃnyāsādathavānyataḥ /",
    "GP12kurmp1_u:4875": " prāpyate tat paraṃ sthānaṃ sahastreṇaiva janmanā // KūrmP_1,29.53 //",
    "GP12kurmp1_u:4876": " ye bhaktā devadeveśe vārāṇasyāṃ vasanti vai /",
    "GP12kurmp1_u:4877": " te vindanti paraṃ mokṣamekenaiva tu janmanā // KūrmP_1,29.54 //",
    "GP12kurmp1_u:4878": " yatra yogastathā jñānaṃ muktirekena janmanā /",
    "GP12kurmp1_u:4879": " avimuktaṃ samāsādya nānyad gacchet tapovanam // KūrmP_1,29.55 //",
    "GP12kurmp1_u:4880": " yato mayā na muktaṃ tadavimuktaṃ tataḥ smṛtam /",
    "GP12kurmp1_u:4881": " tadeva guhyaṃ guhyānāmetad vijñāya mucyate // KūrmP_1,29.56 //",
    "GP12kurmp1_u:4882": " jñānājñānābhiniṣṭhānāṃ paramānandamicchatām /",
    "GP12kurmp1_u:4883": " yā gatirvihitā subhru sāvimukte mṛtasya tu // KūrmP_1,29.57 //",
    "GP12kurmp1_u:4884": " yāni caivāvimuktasya dehe tūktāni kṛtsnaśaḥ /",
    "GP12kurmp1_u:4885": " purī vārāṇasī tebhyaḥ sthānebhyo hyadhikāśubhā // KūrmP_1,29.58 //",
    "GP12kurmp1_u:4886": " yatra sākṣānmahādevo dehānte svayamīśvaraḥ /",
    "GP12kurmp1_u:4887": " vyācaṣṭe tārakaṃ brahma tatraiva hyavimuktakam // KūrmP_1,29.59 //",
    "GP12kurmp1_u:4888": " yat tat parataraṃ tattvamavimuktamiti śrutam /",
    "GP12kurmp1_u:4889": " ekena janmanā devi vārāṇasyāṃ tadāpnuyāt // KūrmP_1,29.60 //",
    "GP12kurmp1_u:4890": " bhrūmadhye nābhimadhye ca hṛdaye caiva mūrdhani /",
    "GP12kurmp1_u:4891": " yathāvimuktāditye vārāṇasyāṃ vyavasthitam // KūrmP_1,29.61 //",
    "GP12kurmp1_u:4892": " varaṇāyāstathā cāsyā madhye vārāṇasī purī /",
    "GP12kurmp1_u:4893": " tatraiva saṃsthitaṃ tattvaṃ nityamevāvimuktakam // KūrmP_1,29.62 //",
    "GP12kurmp1_u:4894": " vārāṇasyāḥ paraṃ sthānaṃ na bhūtaṃ na bhaviṣyati /",
    "GP12kurmp1_u:4895": " yatra nārāyaṇo devo mahādevo diveśvaraḥ // KūrmP_1,29.63 //",
    "GP12kurmp1_u:4896": " tatra devāḥ sagandharvāḥ sayakṣoragarākṣasāḥ /",
    "GP12kurmp1_u:4897": " upāsate māṃ satataṃ devadevaṃ pitāmaham // KūrmP_1,29.64 //",
    "GP12kurmp1_u:4898": " mahāpātakino ye ca ye tebhyaḥ pāpakṛttamāḥ /",
    "GP12kurmp1_u:4899": " vārāṇasīṃ samāsādya te yānti paramāṃ gatim // KūrmP_1,29.65 //",
    "GP12kurmp1_u:4900": " tasmānmumukṣurniyato vased vai maraṇāntikam /",
    "GP12kurmp1_u:4901": " vārāṇasyāṃ mahādevājjñānaṃ labdhvā vimucyate // KūrmP_1,29.66 //",
    "GP12kurmp1_u:4902": " kintu vighnā bhaviṣyanti pāpopahatacetasaḥ /",
    "GP12kurmp1_u:4903": " tato naiva caret pāpaṃ kāyena manasā girā // KūrmP_1,29.67 //",
    "GP12kurmp1_u:4904": " etad rahasyaṃ vedānāṃ purāṇānāṃ ca suvratāḥ /",
    "GP12kurmp1_u:4905": " avimuktāśrayaṃ jñānaṃ na kaścid vetti tattvataḥ // KūrmP_1,29.68 //",
    "GP12kurmp1_u:4906": " devatānāmṛṣīṇāṃ ca śṛṇvatāṃ parameṣṭhinām /",
    "GP12kurmp1_u:4907": " devyai devena kathitaṃ sarvapāpavināśanam // KūrmP_1,29.69 //",
    "GP12kurmp1_u:4908": " yathā nārāyaṇaḥ śreṣṭho devānāṃ puruṣottamaḥ /",
    "GP12kurmp1_u:4909": " yatheśvarāṇāṃ giriśaḥ sthānānāṃ caitaduttamam // KūrmP_1,29.70 //",
    "GP12kurmp1_u:4910": " yaiḥ samārādhito rudraḥ pūrvasminneva janmani /",
    "GP12kurmp1_u:4911": " te vindanti paraṃ kṣetramavimuktaṃ śivālayam // KūrmP_1,29.71 //",
    "GP12kurmp1_u:4912": " kalikalmaṣasaṃbhūtā yeṣāmupahatā matiḥ /",
    "GP12kurmp1_u:4913": " na teṣāṃ vedituṃ śakyaṃ sthānaṃ tat parameṣṭhinaḥ // KūrmP_1,29.72 //",
    "GP12kurmp1_u:4914": " ye smaranti sadā kālaṃ vindanti ca purīmimām /",
    "GP12kurmp1_u:4915": " teṣāṃ vinaśyati kṣipramihāmutra ca pātakam // KūrmP_1,29.73 //",
    "GP12kurmp1_u:4916": " yāni ceha prakurvanti pātakāni kṛtālayāḥ /",
    "GP12kurmp1_u:4917": " nāśayet tāni sarvāṇi devaḥ kālatanuḥ śivaḥ // KūrmP_1,29.74 //",
    "GP12kurmp1_u:4918": " āgacchatāmidaṃ sthānaṃ sevituṃ mokṣakāṅkṣiṇām /",
    "GP12kurmp1_u:4919": " mṛtānāṃ ca punarjanam na bhūyo bhavasāgare // KūrmP_1,29.75 //",
    "GP12kurmp1_u:4920": " tasmāt sarvaprayatnena vārāṇasyāṃ vasennaraḥ /",
    "GP12kurmp1_u:4921": " yogī vāpyathavāyogī pāpī vā puṇyakṛttamaḥ // KūrmP_1,29.76 //",
    "GP12kurmp1_u:4922": " na vedavacanāt pitrorna caiva guruvādataḥ /",
    "GP12kurmp1_u:4923": " matirutkramaṇīyā syādavimuktagatiṃ prati // KūrmP_1,29.77 //",
    "GP12kurmp1_u:4924": " sūta uvāca",
    "GP12kurmp1_u:4925": " ityevamuktvā bhagavān vyāso vedavidāṃ varaḥ /",
    "GP12kurmp1_u:4926": " sahaiva śiṣyapravarairvārāṇasyāṃ cacāra ha // KūrmP_1,29.78 //",
    "GP12kurmp1_u:4927": " iti śrīkūrmapurāṇe ṣaṭsāhastryāṃ saṃhitāyāṃ pūrvaṃvibhāge ekonatriśo 'dhyāyaḥ",
    "GP12kurmp1_u:4928": " sūta uvāca",
    "GP12kurmp1_u:4929": " sa śiṣyaiḥ saṃvṛto dhīmān gururdvaipāyano muniḥ /",
    "GP12kurmp1_u:4930": " jagāma vipulaṃ liṅgamoṅkāraṃ muktidāyakam // KūrmP_1,30.1 //",
    "GP12kurmp1_u:4931": " tatrābhyarcya mahādevaṃ śiṣyaiḥ saha mahāmuniḥ /",
    "GP12kurmp1_u:4932": " provāca tasya māhātmyaṃ munīnāṃ bhāvitātmanām // KūrmP_1,30.2 //",
    "GP12kurmp1_u:4933": " idaṃ tad vimalaṃ liṅgamoṅkāraṃ nāma śobhanam /",
    "GP12kurmp1_u:4934": " asya smaraṇamātreṇa mucyate sarvapātakaiḥ // KūrmP_1,30.3 //",
    "GP12kurmp1_u:4935": " etat parataraṃ jñānaṃ pañcayatanamuttamam /",
    "GP12kurmp1_u:4936": " sevitaṃ sūribhirnityaṃ vārāṇasyāṃ vimokṣadam // KūrmP_1,30.4 //",
    "GP12kurmp1_u:4937": " atra sākṣānmahādevaḥ pañcāyatanavigrahaḥ /",
    "GP12kurmp1_u:4938": " ramate bhagavān rudro jantūnāmapavargadaḥ // KūrmP_1,30.5 //",
    "GP12kurmp1_u:4939": " yat tat pāśupataṃ jñānaṃ pañcārthamiti śabdyate /",
    "GP12kurmp1_u:4940": " tadetad vimalaṃ liṅgamoṅkāre samavasthitam // KūrmP_1,30.6 //",
    "GP12kurmp1_u:4941": " śāntyatītā tathā śāntirvidyā caiva parā kalā /",
    "GP12kurmp1_u:4942": " pratiṣṭhā ca nivṛttiśca pañcārthaṃ liṅgamaiśvaram // KūrmP_1,30.7 //",
    "GP12kurmp1_u:4943": " pañcānāmapi devānāṃ brahmādīnāṃ sadāśrayam /",
    "GP12kurmp1_u:4944": " oṅkārabodhakaṃ liṅgaṃ pañcāyatanamucyate // KūrmP_1,30.8 //",
    "GP12kurmp1_u:4945": " saṃsmaredaiśvaraṃ liṅgaṃ pañcāyatanamavyayam /",
    "GP12kurmp1_u:4946": " dehānte tatparaṃ jyotirānandaṃ viśate budhaḥ // KūrmP_1,30.9 //",
    "GP12kurmp1_u:4947": " atra devarṣayaḥ pūrvaṃ siddhā brahmarṣayastathā /",
    "GP12kurmp1_u:4948": " upāsya devamīśānaṃ prāptavantaḥ paraṃ padam // KūrmP_1,30.10 //",
    "GP12kurmp1_u:4949": " matsyodaryāstaṭe puṇyaṃ sthānaṃ guhyatamaṃ śubham /",
    "GP12kurmp1_u:4950": " gocarmamātraṃ viprendrā oṅkāreśvaramuttamam // KūrmP_1,30.11 //",
    "GP12kurmp1_u:4951": " kṛttivāseśvaraṃ liṅgaḥ madhyameśvaramuttamam /",
    "GP12kurmp1_u:4952": " viśveśvaraṃ tathoṅkāraṃ kapardeśvarameva ca // KūrmP_1,30.12 //",
    "GP12kurmp1_u:4953": " etāni guhyaliṅgāni vārāṇasyāṃ dvijottamāḥ /",
    "GP12kurmp1_u:4954": " na kaścidiha jānāti vinā śaṃbhoranugrahāt // KūrmP_1,30.13 //",
    "GP12kurmp1_u:4955": " evamuktvā yayau kṛṣṇaḥ pārāśaryo mahāmuniḥ /",
    "GP12kurmp1_u:4956": " kṛttivāseśvaraṃ liṅgaṃ draṣṭuṃ devasya śūlinaḥ // KūrmP_1,30.14 //",
    "GP12kurmp1_u:4957": " samabhyarcya tathā śiṣyairmāhātmyaṃ kṛttivāsasaḥ /",
    "GP12kurmp1_u:4958": " kathayāmāsa śiṣyebhyo bhagavān brahmavittamaḥ // KūrmP_1,30.15 //",
    "GP12kurmp1_u:4959": " asmin sthāne purā daityo hastī bhūtvā bhavāntikam /",
    "GP12kurmp1_u:4960": " brāhmaṇān hantumāyāto ye 'tra nityamupāsate // KūrmP_1,30.16 //",
    "GP12kurmp1_u:4961": " teṣāṃ liṅgānmahādevaḥ prādurāsīt trilocanaḥ /",
    "GP12kurmp1_u:4962": " rakṣaṇārthaṃ dvijaśreṣṭhā bhaktānāṃ bhaktavatsalaḥ // KūrmP_1,30.17 //",
    "GP12kurmp1_u:4963": " hatvā gajākṛtiṃ daityaṃ śūlenāvajñayā haraḥ /",
    "GP12kurmp1_u:4964": " vasastasyākarot kṛttiṃ kṛttivāseśvarastataḥ // KūrmP_1,30.18 //",
    "GP12kurmp1_u:4965": " atra siddhiṃ parāṃ prāptā munayo munipuṅgavāḥ /",
    "GP12kurmp1_u:4966": " tenaiva ca śarīreṇa prāptāstat paramaṃ padam // KūrmP_1,30.19 //",
    "GP12kurmp1_u:4967": " vidyā vidyeśvarā rudrāḥ śivāye ca prakīrtitāḥ /",
    "GP12kurmp1_u:4968": " kṛttivāseśvaraṃ liṅgaṃ nityamāvṛtya saṃsthitāḥ // KūrmP_1,30.20 //",
    "GP12kurmp1_u:4969": " jñātvā kaliyugaṃ ghoramadharmabahulaṃ janāḥ /",
    "GP12kurmp1_u:4970": " kṛttivāsaṃ na muñcanti kṛtārthāste na saṃśayaḥ // KūrmP_1,30.21 //",
    "GP12kurmp1_u:4971": " janmāntarasahastreṇa mokṣo 'nyatrāpyate na vā /",
    "GP12kurmp1_u:4972": " ekena janmanā mokṣaḥ kṛttivāse tu labhyate // KūrmP_1,30.22 //",
    "GP12kurmp1_u:4973": " ālayaḥ sarvasiddhānāmetat sthānaṃ vadanti hi /",
    "GP12kurmp1_u:4974": " gopitaṃ devadevena mahādevena śaṃbhunā // KūrmP_1,30.23 //",
    "GP12kurmp1_u:4975": " yuge yuge hyatra dāntā brāhmaṇā vedapārāgāḥ /",
    "GP12kurmp1_u:4976": " upāsate mahādevaṃ japanti śatarudriyam // KūrmP_1,30.24 //",
    "GP12kurmp1_u:4977": " stuvanti satataṃ devaṃ tryambakaṃ kṛttivāsasam /",
    "GP12kurmp1_u:4978": " dhyāyanti hṛdaye devaṃ sthāṇuṃ sarvāntaraṃ śivam // KūrmP_1,30.25 //",
    "GP12kurmp1_u:4979": " gāyanti siddhāḥ kila gītakāni",
    "GP12kurmp1_u:4980": " ye vārāṇasyāṃ nivasanti viprāḥ /",
    "GP12kurmp1_u:4981": " teṣāmathaikena bhavena muktir",
    "GP12kurmp1_u:4982": " ye kṛttivāsaṃ śaraṇaṃ prapannāḥ // KūrmP_1,30.26 //",
    "GP12kurmp1_u:4983": " saṃprāpya loke jagatāmabhīṣṭaṃ",
    "GP12kurmp1_u:4984": " sudurlabhaṃ viprakuleṣu janma /",
    "GP12kurmp1_u:4985": " dhyāne samādhāya japanti rudraṃ",
    "GP12kurmp1_u:4986": " dhyāyanti citte yatayo maheśam // KūrmP_1,30.27 //",
    "GP12kurmp1_u:4987": " ārādhayanti prabhumīśitāraṃ",
    "GP12kurmp1_u:4988": " vārāṇasīmadhyagatā munindrāḥ /",
    "GP12kurmp1_u:4989": " yajanti yajñairabhisaṃdhihīnāḥ",
    "GP12kurmp1_u:4990": " stuvanti rudraṃ praṇamanti śaṃbhum // KūrmP_1,30.28 //",
    "GP12kurmp1_u:4991": " namo bhavāyāmalayogadhāmne",
    "GP12kurmp1_u:4992": " sthāṇuṃ prapadye giriśaṃ purāṇam /",
    "GP12kurmp1_u:4993": " smarāmi rudraṃ hṛdaye niviṣṭaṃ",
    "GP12kurmp1_u:4994": " jāne mahādevamanekarūpam // KūrmP_1,30.29 //",
    "GP12kurmp1_u:4995": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāgetriṃśo 'dhyāyaḥ",
    "GP12kurmp1_u:4996": " sūta uvāca",
    "GP12kurmp1_u:4997": " samābhāṣya munīn dhīmān devadevasya śūlinaḥ /",
    "GP12kurmp1_u:4998": " jagāma liṅgaṃ tad draṣṭuṃ kapardeśvaramavyayam // KūrmP_1,31.1 //",
    "GP12kurmp1_u:4999": " snātvā tatra vidhānena tarpayitvā pitṝn dvijāḥ /",
    "GP12kurmp1_u:5000": " piśācamocane tīrthe pūjayāmāsa śūlinam // KūrmP_1,31.2 //",
    "GP12kurmp1_u:5001": " tatrāścaryamapaśyaṃste munayo guruṇā saha /",
    "GP12kurmp1_u:5002": " menire kṣetramāhātmyaṃ praṇemurgiriśaṃ haram // KūrmP_1,31.3 //",
    "GP12kurmp1_u:5003": " kaścidabhyājagāmedaṃ śārdūlo ghorarūpadhṛk /",
    "GP12kurmp1_u:5004": " mṛgīmekāṃ bhakṣayituṃ kapardeśvaramuttamam // KūrmP_1,31.4 //",
    "GP12kurmp1_u:5005": " tatra sā bhītahṛdayā kṛtvā kṛtvā pradakṣiṇam /",
    "GP12kurmp1_u:5006": " dhāvamānā susaṃbhrāntā vyāghrasya vaśamāgatā // KūrmP_1,31.5 //",
    "GP12kurmp1_u:5007": " tāṃ vidārya nakhaistīkṣṇaiḥ śārdūlaḥ sumahābalaḥ /",
    "GP12kurmp1_u:5008": " jagāma cānyaṃ vijanaṃ deśaṃ dṛṣṭvā munīśvarān // KūrmP_1,31.6 //",
    "GP12kurmp1_u:5009": " mṛtamātrā ca sā bālā kapardeśāgrato mṛgī /",
    "GP12kurmp1_u:5010": " adṛśyata mahājvālā vyomni sūryasamaprabhā // KūrmP_1,31.7 //",
    "GP12kurmp1_u:5011": " trinetrā nīlakaṇṭhā ca śaśāṅkāṅkitamūrdhajā /",
    "GP12kurmp1_u:5012": " vṛṣādhirūḍhā puruṣaistādṛśaireva saṃvṛtā // KūrmP_1,31.8 //",
    "GP12kurmp1_u:5013": " puṣpavṛṣṭiṃ vimuñcinti khecarāstasya mūrdhani /",
    "GP12kurmp1_u:5014": " gaṇeśvaraḥ svayaṃ bhūtvā na dṛṣṭastatkṣaṇāt tataḥ // KūrmP_1,31.9 //",
    "GP12kurmp1_u:5015": " dṛṣṭvaitadāścaryavaraṃ jaiminipramukhā dvijāḥ /",
    "GP12kurmp1_u:5016": " kapardeśvaramāhātmyaṃ papracchurgurumacyutam // KūrmP_1,31.10 //",
    "GP12kurmp1_u:5017": " teṣāṃ provāca bhagavān devāgre copaviśya saḥ /",
    "GP12kurmp1_u:5018": " kapardeśasya māhātmyaṃ praṇamya vṛṣabhadhvajam // KūrmP_1,31.11 //",
    "GP12kurmp1_u:5019": " idaṃ devasya talliṅgaṃ kapardośvaramuttamam /",
    "GP12kurmp1_u:5020": " smṛtvaivāśeṣapāpaughaṃ kṣipramasya vimuñcati // KūrmP_1,31.12 //",
    "GP12kurmp1_u:5021": " kāmakrodhādayo doṣā vārāṇasīnivāsinām /",
    "GP12kurmp1_u:5022": " vighnāḥ sarve vinaśyanti kapardeśvarapūjanāt // KūrmP_1,31.13 //",
    "GP12kurmp1_u:5023": " tasmāt sadaiva draṣṭavyaṃ kapardeśvaramuttamam /",
    "GP12kurmp1_u:5024": " pūjitavyaṃ prayatnena stotavyaṃ vaidikaiḥ stavaiḥ // KūrmP_1,31.14 //",
    "GP12kurmp1_u:5025": " dhyāyatāmatra niyataṃ yogināṃ śāntacetasām /",
    "GP12kurmp1_u:5026": " jāyate yogasaṃsiddhiḥ sā ṣaṇmāse na saṃśayaḥ // KūrmP_1,31.15 //",
    "GP12kurmp1_u:5027": " brahmahatyādayaḥ pāpā vinaśyantyasya pūjanāt /",
    "GP12kurmp1_u:5028": " piśācamocane kuṇḍe snātasyātra samīpataḥ // KūrmP_1,31.16 //",
    "GP12kurmp1_u:5029": " asmin kṣetre purā viprāstapasvī śaṃsitavrataḥ /",
    "GP12kurmp1_u:5030": " śaṅkukarṇa iti khyātaḥ pūjayāmāsa śaṅkaram /",
    "GP12kurmp1_u:5031": " jajāpa rudramaniśaṃ praṇavaṃ brahmarūpiṇam // KūrmP_1,31.17 //",
    "GP12kurmp1_u:5032": " puṣpadhūpādibhiḥ stotrairnamaskāraiḥ pradakṣiṇaiḥ /",
    "GP12kurmp1_u:5033": " uvāsa tatra yogātmā kṛtvā dīkṣāṃ tu naiṣṭhikīma // KūrmP_1,31.18 //",
    "GP12kurmp1_u:5034": " kadācidāgataṃ pretaṃ paśyati sma kṣudhānvitam /",
    "GP12kurmp1_u:5035": " asthicarmapinaddhāṅgaṃ niḥ śvasantaṃ muhurmuhuḥ // KūrmP_1,31.19 //",
    "GP12kurmp1_u:5036": " taṃ dṛṣṭvā sa muniśreṣṭhaḥ kṛpayā parayā yutaḥ /",
    "GP12kurmp1_u:5037": " provāca ko bhavān kasmād deśād deśamimaṃśritaḥ // KūrmP_1,31.20 //",
    "GP12kurmp1_u:5038": " tasmai piśācaḥ kṣudhayā pīḍyamāno 'bravīd vacaḥ /",
    "GP12kurmp1_u:5039": " pūrvajanmanyahaṃ vipro dhanadhānyasamanvitaḥ /",
    "GP12kurmp1_u:5040": " putrapautrādibhiryuktaḥ kuṭumbabharaṇotsukaḥ // KūrmP_1,31.21 //",
    "GP12kurmp1_u:5041": " na pūjitā mayā devā gāvo 'pyatithayastathā /",
    "GP12kurmp1_u:5042": " na kadācit kṛtaṃ puṇyamalpaṃ vā svalpameva vā // KūrmP_1,31.22 //",
    "GP12kurmp1_u:5043": " ekadā bhagavān devo govṛṣeśvaravāhanaḥ /",
    "GP12kurmp1_u:5044": " viśveśvaro vārāṇasyāṃ dṛṣṭaḥ spṛṣṭe namaskṛtaḥ // KūrmP_1,31.23 //",
    "GP12kurmp1_u:5045": " tadācireṇa kālena pañcatvamahamāgataḥ /",
    "GP12kurmp1_u:5046": " na dṛṣṭaṃ nanmayā ghoraṃ yamasya vadanaṃ mune // KūrmP_1,31.24 //",
    "GP12kurmp1_u:5047": " īdṛśīṃ yonimāpannaḥ paiśācīṃ kṣudhayānvitaḥ /",
    "GP12kurmp1_u:5048": " pipāsayādhunākrānto na jānāmi hitāhitam // KūrmP_1,31.25 //",
    "GP12kurmp1_u:5049": " yadi kañcit samuddhartumupāyaṃ paśyasi prabho /",
    "GP12kurmp1_u:5050": " kuruṣva taṃ namastubhyaṃ tvāmahaṃ śaraṇaṃ gataḥ // KūrmP_1,31.26 //",
    "GP12kurmp1_u:5051": " ityuktaḥ śaṅkukarṇo 'tha piśācamidamabravīt /",
    "GP12kurmp1_u:5052": " tvādṛśo na hi loke 'smin vidyate puṇyakṛttamaḥ // KūrmP_1,31.27 //",
    "GP12kurmp1_u:5053": " yat tvayā bhagavān pūrvaṃ dṛṣṭo viśveśvaraḥ śivaḥ /",
    "GP12kurmp1_u:5054": " saṃspṛṣṭo vandito bhūyaḥ ko 'nyastvatsadṛśo bhuvi // KūrmP_1,31.28 //",
    "GP12kurmp1_u:5055": " tena karmavipākena deśametaṃ samāgataḥ /",
    "GP12kurmp1_u:5056": " snānaṃ kuruṣva śīghraṃ tvamasmin kuṇḍe samāhitaḥ /",
    "GP12kurmp1_u:5057": " yenemāṃ kutsitāṃ yoniṃ kṣiprameva prahāsyasi // KūrmP_1,31.29 //",
    "GP12kurmp1_u:5058": " sa evamukto muninā piśāco",
    "GP12kurmp1_u:5059": " dayālunā devavaraṃ trinetram /",
    "GP12kurmp1_u:5060": " smṛtvā kapardeśvaramīśitāraṃ",
    "GP12kurmp1_u:5061": " cakre samādhāya mano 'vagāham // KūrmP_1,31.30 //",
    "GP12kurmp1_u:5062": " tadāvagāḍho munisaṃnidhāne",
    "GP12kurmp1_u:5063": " mamāra divyābharaṇopapannaḥ /",
    "GP12kurmp1_u:5064": " adṛśyatārkapratime vimāne",
    "GP12kurmp1_u:5065": " śaśāṅkacihnāṅkitacārumauliḥ // KūrmP_1,31.31 //",
    "GP12kurmp1_u:5066": " vibhāti rudrairabhito divasthaiḥ",
    "GP12kurmp1_u:5067": " samāvṛto yogibhairaprameyaiḥ /",
    "GP12kurmp1_u:5068": " sabālakhilyādibhireṣa devo",
    "GP12kurmp1_u:5069": " yathodaye bhānuraśeṣadevaḥ // KūrmP_1,31.32 //",
    "GP12kurmp1_u:5070": " stuvanti siddhā divi devasaṅghā",
    "GP12kurmp1_u:5071": " nṛtyanti divyāpsaraso 'bhirāmāḥ /",
    "GP12kurmp1_u:5072": " muñcanti vṛṣṭiṃ kusumāmbumiśrāṃ",
    "GP12kurmp1_u:5073": " gandharvavidyādharakiṃnarādyāḥ // KūrmP_1,31.33 //",
    "GP12kurmp1_u:5074": " saṃstūyamāno 'tha munīndrasaṅghai-",
    "GP12kurmp1_u:5075": " ravāpya bodhaṃ bhagavātprasādāt /",
    "GP12kurmp1_u:5076": " samāviśanmaṇḍalametadagryaṃ",
    "GP12kurmp1_u:5077": " trayīmayaṃ yatra vibhāti rudraḥ // KūrmP_1,31.34 //",
    "GP12kurmp1_u:5078": " dṛṣṭvā vimuktaṃ sa piśācabhūtaṃ",
    "GP12kurmp1_u:5079": " muniḥ prahṛṣṭo manasā maheśam /",
    "GP12kurmp1_u:5080": " vicintya rudraṃ kavimekamagniṃ",
    "GP12kurmp1_u:5081": " praṇamya tuṣṭāva kapardinaṃ tam // KūrmP_1,31.35 //",
    "GP12kurmp1_u:5082": " śaṅkukarṇa uvāca",
    "GP12kurmp1_u:5083": " kapardinaṃ tvāṃ parataḥ parastād",
    "GP12kurmp1_u:5084": " goptāramekaṃ puruṣaṃ purāṇam /",
    "GP12kurmp1_u:5085": " vrajāmi yogeśvaramīśitāra-",
    "GP12kurmp1_u:5086": " mādityamagniṃ kapilādhirūḍham // KūrmP_1,31.36 //",
    "GP12kurmp1_u:5087": " tvāṃ brahmapāraṃ hṛdi sanniviṣṭaṃ",
    "GP12kurmp1_u:5088": " hiraṇmayaṃ yoginamādimantam /",
    "GP12kurmp1_u:5089": " vrajāmi rudraṃ śaraṇaṃ divasthaṃ",
    "GP12kurmp1_u:5090": " mahāmuniṃ brahmamayaṃ pavitram // KūrmP_1,31.37 //",
    "GP12kurmp1_u:5091": " sahastrapādākṣiśiro 'bhiyuktaṃ",
    "GP12kurmp1_u:5092": " sahastrabāhuṃ namasaḥ parastāt /",
    "GP12kurmp1_u:5093": " tvāṃ brahāmapāraṃ praṇamāmi śaṃbhuṃ",
    "GP12kurmp1_u:5094": " hiraṇyagarbhādhipatiṃ trinetram // KūrmP_1,31.38 //",
    "GP12kurmp1_u:5095": " yataḥ prasūtirjagato vināśo",
    "GP12kurmp1_u:5096": " yenāvṛtaṃ sarvamidaṃ śivena /",
    "GP12kurmp1_u:5097": " taṃ brahmapāraṃ bhagavantamīśaṃ",
    "GP12kurmp1_u:5098": " praṇamya nityaṃ śaraṇaṃ prapadye // KūrmP_1,31.39 //",
    "GP12kurmp1_u:5099": " aliṅgamālokavihīnarūpaṃ",
    "GP12kurmp1_u:5100": " svayaṃprabhaṃ citpatimekarudram /",
    "GP12kurmp1_u:5101": " taṃ brahmapāraṃ parameśvaraṃ tvāṃ",
    "GP12kurmp1_u:5102": " namaskariṣye na yato 'nyadasti // KūrmP_1,31.40 //",
    "GP12kurmp1_u:5103": " yaṃ yoginastyaktasabījayogā",
    "GP12kurmp1_u:5104": " labdhvā samādhiṃ paramārthabhūtāḥ /",
    "GP12kurmp1_u:5105": " paśyanti devaṃ praṇato 'smi nityaṃ",
    "GP12kurmp1_u:5106": " taṃ brahmapāraṃ bhavataḥ svarūpam // KūrmP_1,31.41 //",
    "GP12kurmp1_u:5107": " na yatra nāmādiviśeṣakḷpti-",
    "GP12kurmp1_u:5108": " r na saṃdṛśe tiṣṭhati yatsvarūpam /",
    "GP12kurmp1_u:5109": " taṃ brahmapāraṃ praṇato 'smi nityaṃ",
    "GP12kurmp1_u:5110": " svayaṃbhuvaṃ tvāṃ śaraṇaṃ prapadye // KūrmP_1,31.42 //",
    "GP12kurmp1_u:5111": " yad vedavādābhiratā videhaṃ",
    "GP12kurmp1_u:5112": " sabrahmavijñānamabhedamekam /",
    "GP12kurmp1_u:5113": " paśyantyanekaṃ bhavataḥ svarūpaṃ",
    "GP12kurmp1_u:5114": " sabrahmapāraṃ praṇato 'smi nityam // KūrmP_1,31.43 //",
    "GP12kurmp1_u:5115": " yataḥ pradhānaṃ puruṣaḥ purāṇo",
    "GP12kurmp1_u:5116": " vivartate yaṃ praṇamanti devāḥ /",
    "GP12kurmp1_u:5117": " namāmi taṃ jyotiṣi saṃniviṣṭaṃ",
    "GP12kurmp1_u:5118": " kālaṃ bṛhantaṃ bhavataḥ svarūpam // KūrmP_1,31.44 //",
    "GP12kurmp1_u:5119": " vrajāmi nityaṃ śaraṇaṃ guheśaṃ",
    "GP12kurmp1_u:5120": " sthāṇuṃ prapadye giriśaṃ purārim /",
    "GP12kurmp1_u:5121": " śivaṃ prapadye haramindumauliṃ",
    "GP12kurmp1_u:5122": " pinākinaṃ tvāṃ śaraṇaṃ vrajāmi // KūrmP_1,31.45 //",
    "GP12kurmp1_u:5123": " stutvaivaṃ śaṅkukarṇo 'sau bhagavantaṃ kapardinam /",
    "GP12kurmp1_u:5124": " papāta daṇḍavad bhūmau proccaran praṇavaṃ param // KūrmP_1,31.46 //",
    "GP12kurmp1_u:5125": " tatkṣaṇāt paramaṃ liṅgaṃ prādurbhūtaṃ śivātmakam /",
    "GP12kurmp1_u:5126": " jñānamānandamadvaitaṃ koṭikālāgnisannibham // KūrmP_1,31.47 //",
    "GP12kurmp1_u:5127": " śaṅkukarṇo 'tha muktātmā tadātmā sarvago 'malaḥ /",
    "GP12kurmp1_u:5128": " nililye vimale liṅge tadbhutamivābhavat // KūrmP_1,31.48 //",
    "GP12kurmp1_u:5129": " etad rahasyamākhyātaṃ māhātmyaṃ vaḥ kapardinaḥ /",
    "GP12kurmp1_u:5130": " na kaścid vetti tamasā vidvānapyatra muhyati // KūrmP_1,31.49 //",
    "GP12kurmp1_u:5131": " ya imāṃ śṛṇuyānnityaṃ kathāṃ pāpapraṇāśinīm /",
    "GP12kurmp1_u:5132": " bhaktaḥ pāpaviśuddhātmā rudrasāmīpyamāpnuyāt // KūrmP_1,31.50 //",
    "GP12kurmp1_u:5133": " paṭhecca satataṃ śuddho brahmapāraṃ mahāstavam /",
    "GP12kurmp1_u:5134": " prātarmadhyāhnasamaye sa yogaṃ prāpnuyāt param // KūrmP_1,31.51 //",
    "GP12kurmp1_u:5135": " ihaiva nityaṃ vatsyāmo devadevaṃ kapardinam /",
    "GP12kurmp1_u:5136": " drakṣyāmaḥ satataṃ devaṃ pūjayāmo 'tha śūlinam // KūrmP_1,31.52 //",
    "GP12kurmp1_u:5137": " ityuktvā bhagavān vyāsaḥ śiṣyaiḥ saha mahāmuniḥ /",
    "GP12kurmp1_u:5138": " uvāsa tatra yuktātmā pūjayan vai kapardinam // KūrmP_1,31.53 //",
    "GP12kurmp1_u:5139": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ekatriśodhyāyaḥ",
    "GP12kurmp1_u:5140": " sūta uvāca",
    "GP12kurmp1_u:5141": " uṣitvā tatra bhagavān kapardeśāntike punaḥ /",
    "GP12kurmp1_u:5142": " draṣṭuṃ yayau madhyameśaṃ bahuvarṣagaṇān prabhuḥ // KūrmP_1,32.1 //",
    "GP12kurmp1_u:5143": " tatra mandākinīṃ puṇyāmṛṣisaṅganiṣevitām /",
    "GP12kurmp1_u:5144": " nadīṃ vimalapānīyāṃ dṛṣṭvā hṛṣṭo 'bhavanmuniḥ // KūrmP_1,32.2 //",
    "GP12kurmp1_u:5145": " sa tāmanvīkṣya munibhiḥ saha dvaipāyanaḥ prabhuḥ /",
    "GP12kurmp1_u:5146": " cakāra bhāvapūtātmā snānaṃ snānavidhānavit // KūrmP_1,32.3 //",
    "GP12kurmp1_u:5147": " saṃtarpya vidhivad devānṛṣīn pitṛgaṇāṃstathā /",
    "GP12kurmp1_u:5148": " pūjayāmāsa lokādiṃ puṣpairnānāvidhairbhavam // KūrmP_1,32.4 //",
    "GP12kurmp1_u:5149": " praviśya śiṣyapravaraiḥ sārdhaṃ satyavatīsutaḥ /",
    "GP12kurmp1_u:5150": " madhyameśvaramīśānamarcayāmāsa śūlinam // KūrmP_1,32.5 //",
    "GP12kurmp1_u:5151": " tataḥ pāśupatāḥ śāntā bhasmoddhūlitavigrahāḥ /",
    "GP12kurmp1_u:5152": " draṣṭuṃ samāgatā rudraṃ madhyameśvaramīśvaram // KūrmP_1,32.6 //",
    "GP12kurmp1_u:5153": " oṅkārāsaktamanaso vedādhyayanatatparāḥ /",
    "GP12kurmp1_u:5154": " jaṭilā muṇḍitāścāpi śuklayajñopavītinaḥ // KūrmP_1,32.7 //",
    "GP12kurmp1_u:5155": " kaupīnavasanāḥ kecidapare cāpyavāsasaḥ /",
    "GP12kurmp1_u:5156": " brahmacaryaratāḥ śāntā vedāntajñānatatparāḥ // KūrmP_1,32.8 //",
    "GP12kurmp1_u:5157": " dṛṣṭvā dvaipāyanaṃ viprāḥ śiṣyaiḥ parivṛtaṃ munim /",
    "GP12kurmp1_u:5158": " pūjayitvā yathānyāyamidaṃ vacanamabruvan // KūrmP_1,32.9 //",
    "GP12kurmp1_u:5159": " ko bhavān kuta āyātaḥ saha śiṣyairmahāmune /",
    "GP12kurmp1_u:5160": " procuḥ pailādayaḥ śiṣyāstānṛṣīn brahmabhāvitān // KūrmP_1,32.10 //",
    "GP12kurmp1_u:5161": " ayaṃ satyavatīsūnuḥ kṛṣṇadvaipāyano muniḥ /",
    "GP12kurmp1_u:5162": " vyāsaḥ svayaṃ hṛṣīkeśo yena vedāḥ pṛthak kṛtāḥ // KūrmP_1,32.11 //",
    "GP12kurmp1_u:5163": " yasya devo mahādevaḥ sākṣādeva pinākadhṛk /",
    "GP12kurmp1_u:5164": " aṃśāṃśenābhavat putro nāmnā śuka iti prabhuḥ // KūrmP_1,32.12 //",
    "GP12kurmp1_u:5165": " yaḥ sa sākṣānmahādevaṃ sarvabhāvena śaṅkaram /",
    "GP12kurmp1_u:5166": " prapannaḥ parayā bhaktyā yasya tajjñānamaiśvaram // KūrmP_1,32.13 //",
    "GP12kurmp1_u:5167": " tataḥ pāśupatāḥ sarve hṛṣṭasarvatanūruhāḥ /",
    "GP12kurmp1_u:5168": " nemuravyagramanasaḥ procuḥ satyavatīsutam // KūrmP_1,32.14 //",
    "GP12kurmp1_u:5169": " bhagavan bhavatā jñātaṃ vijñānaṃ parameṣṭhinaḥ /",
    "GP12kurmp1_u:5170": " prisādād devadevasya yat tanmāheśvaraṃ param // KūrmP_1,32.15 //",
    "GP12kurmp1_u:5171": " tadvadāsmākamavyaktaṃ rahasyaṃ guhyamuttamam /",
    "GP12kurmp1_u:5172": " kṣipraṃ paśyema taṃ devaṃ śrutvā bhagavato mukhāt // KūrmP_1,32.16 //",
    "GP12kurmp1_u:5173": " visarjayitvā tāñchiṣyān sumantupramukhāṃstataḥ /",
    "GP12kurmp1_u:5174": " provāca tatparaṃ jñānaṃ yogibhyo yogavittamaḥ // KūrmP_1,32.17 //",
    "GP12kurmp1_u:5175": " tatkṣaṇādeva vimalaṃ saṃbhūtaṃ jyotiruttamam /",
    "GP12kurmp1_u:5176": " līnāstatraiva te viprāḥ kṣaṇādantaradhīyata // KūrmP_1,32.18 //",
    "GP12kurmp1_u:5177": " tataḥ śiṣyān samāhūya bhagavān brahmavittamaḥ /",
    "GP12kurmp1_u:5178": " provāca madhyameśasya māhātmyaṃ pailapūrvakān // KūrmP_1,32.19 //",
    "GP12kurmp1_u:5179": " asmin sthāne svayaṃ devo devyā saha maheśvaraḥ /",
    "GP12kurmp1_u:5180": " ramate bhagavān nityaṃ rudraiśca parivāritaḥ // KūrmP_1,32.20 //",
    "GP12kurmp1_u:5181": " atra pūrvaṃ hṛṣīkeśo viśvātmā devakīsutaḥ /",
    "GP12kurmp1_u:5182": " uvāsa vatsaraṃ kṛṣṇaḥ sadā pāśupatairvṛtaḥ // KūrmP_1,32.21 //",
    "GP12kurmp1_u:5183": " bhasmoddhūlitasarvāṅgo rudrādhyayanatatparaḥ /",
    "GP12kurmp1_u:5184": " ārādhayan hariḥ śaṃbhuṃ kṛtvā pāśupataṃ vratam // KūrmP_1,32.22 //",
    "GP12kurmp1_u:5185": " tasya te bahavaḥ śiṣyā brahmacaryaparāyaṇāḥ /",
    "GP12kurmp1_u:5186": " labdhvā tadvacanājjñānaṃ dṛṣṭavanto maheśvaram // KūrmP_1,32.23 //",
    "GP12kurmp1_u:5187": " tasya devo mahādevaḥ pratyakṣaṃ nīlalohitaḥ /",
    "GP12kurmp1_u:5188": " dadau kṛṣṇāsya bhagavāna varado varamuttamam // KūrmP_1,32.24 //",
    "GP12kurmp1_u:5189": " yer'cayiṣyanti govindaṃ madbhaktā vidhipūrvakam /",
    "GP12kurmp1_u:5190": " teṣāṃ tadaiśvaraṃ jñānamutpatsyati jaganmaya // KūrmP_1,32.25 //",
    "GP12kurmp1_u:5191": " namasyor'cayitavyaśca dhyātavyo matparairjanaiḥ /",
    "GP12kurmp1_u:5192": " bhaviṣyasi na saṃdeho matprasādād dvijātibhiḥ // KūrmP_1,32.26 //",
    "GP12kurmp1_u:5193": " ye 'tra drakṣyanti deveśaṃ snātvā rudraṃ pinākinam /",
    "GP12kurmp1_u:5194": " brahmahatyādikaṃ pāpaṃ teṣāmāśu vinaśyati // KūrmP_1,32.27 //",
    "GP12kurmp1_u:5195": " prāṇāṃstyajanti ye martyāḥ pāpakarmaratā api /",
    "GP12kurmp1_u:5196": " te yānti tat paraṃ sthānaṃ nātra kāryā vicāraṇā // KūrmP_1,32.28 //",
    "GP12kurmp1_u:5197": " dhanyāstu khalu te viprā mandākinyāṃ kṛtodakāḥ /",
    "GP12kurmp1_u:5198": " arcayanti mahādevaṃ madhyameśvaramīśvaram // KūrmP_1,32.29 //",
    "GP12kurmp1_u:5199": " snānaṃ dānaṃ tapaḥ śrāddhaṃ piṇḍanirvapaṇaṃ tviha /",
    "GP12kurmp1_u:5200": " ekaikaśaḥ kṛtaṃ viprāḥ punātyāsaptamaṃ kulam // KūrmP_1,32.30 //",
    "GP12kurmp1_u:5201": " saṃnihatyāmupaspṛśya rāhugraste divākare /",
    "GP12kurmp1_u:5202": " yat phalaṃ labhate martyastasmād daśaguṇaṃ tviha // KūrmP_1,32.31 //",
    "GP12kurmp1_u:5203": " evamuktvā mahāyogī madhyameśānti ke prabhuḥ /",
    "GP12kurmp1_u:5204": " uvāsa suciraṃ kālaṃ pūjayan vai maheśvaram // KūrmP_1,32.32 //",
    "GP12kurmp1_u:5205": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge dvātriṃśo 'dhyāyaḥ",
    "GP12kurmp1_u:5206": " sūta uvāca",
    "GP12kurmp1_u:5207": " tataḥ sarvāṇi guhyāni tīrthānyāyatanāni ca /",
    "GP12kurmp1_u:5208": " jagāma bhagavān vyāso jaiminipramukhairvṛtaḥ // KūrmP_1,33.1 //",
    "GP12kurmp1_u:5209": " prayāgaṃ paramaṃ tīrthaṃ prayāgādadhikaṃ śubham /",
    "GP12kurmp1_u:5210": " viśvarūpaṃ tathā tīrthaṃ tālatīrthamanuttamam // KūrmP_1,33.2 //",
    "GP12kurmp1_u:5211": " ākāśākhyaṃ mahātīrthaṃ tīrthaṃ caivārṣabhaṃ param /",
    "GP12kurmp1_u:5212": " svarnolaṃ ca mahātīrthaṃ gaurītīrthamanuttamam // KūrmP_1,33.3 //",
    "GP12kurmp1_u:5213": " prājāpatyaṃ tathā tīrthaṃ svargadvāraṃ tathaiva ca /",
    "GP12kurmp1_u:5214": " jambukeśvaramityuktaṃ dharmākhyaṃ tīrthamuttamam // KūrmP_1,33.4 //",
    "GP12kurmp1_u:5215": " gayātīrthaṃ mahātīrthaṃ tīrthaṃ caiva mahānadī /",
    "GP12kurmp1_u:5216": " nārāyaṇaṃ paraṃ tīrthaṃ vāyutīrthamanuttamam // KūrmP_1,33.5 //",
    "GP12kurmp1_u:5217": " jñānatīrthaṃ paraṃ guhyaṃ vārāhaṃ tīrthamuttamam /",
    "GP12kurmp1_u:5218": " yamatīrthaṃ mahāpuṇyaṃ tīrthaṃ saṃvartakaṃ śubham // KūrmP_1,33.6 //",
    "GP12kurmp1_u:5219": " agnitīrthaṃ dvijaśreṣṭhāḥ kalaśeśvaramuttamam /",
    "GP12kurmp1_u:5220": " nāgatīrthaṃ somatīrthaṃ sūryatīrthaṃ tathaiva ca // KūrmP_1,33.7 //",
    "GP12kurmp1_u:5221": " parvatākhyaṃ mahāguhyaṃ maṇikarṇamanuttamam /",
    "GP12kurmp1_u:5222": " ghaṭotkacaṃ tīrthavaraṃ śrītīrthaṃ ca pitāmaham // KūrmP_1,33.8 //",
    "GP12kurmp1_u:5223": " gaṅgātīrthaṃ tu deveśaṃ yayātestīrthamuttamam /",
    "GP12kurmp1_u:5224": " kāpilaṃ caiva someśaṃ brahmatīrthamanuttamam // KūrmP_1,33.9 //",
    "GP12kurmp1_u:5225": " atra liṅgaṃ purānīya brahmā snātuṃ yadā gataḥ /",
    "GP12kurmp1_u:5226": " tadānīṃ sthāpayāmāsa viṣṇustalliṅgamaiśvaram // KūrmP_1,33.10 //",
    "GP12kurmp1_u:5227": " tataḥ snātvā samāgatya brahmā provāca taṃ harim /",
    "GP12kurmp1_u:5228": " mayānītamidaṃ liṅgaṃ kasmāt sthāpitavānasi // KūrmP_1,33.11 //",
    "GP12kurmp1_u:5229": " tamāha viṣṇustvatto 'pi rudre bhaktirdṛḍhā mama /",
    "GP12kurmp1_u:5230": " tasmāt pratiṣṭhitaṃ liṅgaṃnāmnā tava bhaviṣyati // KūrmP_1,33.12 //",
    "GP12kurmp1_u:5231": " bhūteśvaraṃ tathā tīrthaṃ tīrthaṃ dharmasamudbhavam /",
    "GP12kurmp1_u:5232": " gandharvatīrthaṃ paramaṃ vāhneyaṃ tīrthamuttamam // KūrmP_1,33.13 //",
    "GP12kurmp1_u:5233": " daurvāsikaṃ vyomatīrthaṃ candratīrthaṃ dvijottamāḥ /",
    "GP12kurmp1_u:5234": " citrāṅgadeśvaraṃ puṇyaṃ puṇyaṃ vidyādhareśvaram // KūrmP_1,33.14 //",
    "GP12kurmp1_u:5235": " kedāratīrthamugrākhyaṃ kālañjaramanuttamam /",
    "GP12kurmp1_u:5236": " sārasvataṃ prabhāsaṃ ca bhadrakarṇaṃ hradaṃ śubham // KūrmP_1,33.15 //",
    "GP12kurmp1_u:5237": " laukikākhyaṃ mahātīrthaṃ tīrthaṃ caiva vṛṣadhvajam /",
    "GP12kurmp1_u:5238": " hiraṇyagarbhaṃ goprekṣyaṃ tīrthaṃ caiva vṛṣadhvajam // KūrmP_1,33.16 //",
    "GP12kurmp1_u:5239": " upaśāntaṃ śivaṃ caiva vyāghreśvaramanuttamam /",
    "GP12kurmp1_u:5240": " trilocanaṃ mahātīrthaṃ lolārkaṃ cottarāhvayam // KūrmP_1,33.17 //",
    "GP12kurmp1_u:5241": " kapālamocanaṃ tīrthaṃ brahmahatyāvināśanam /",
    "GP12kurmp1_u:5242": " śukreśvaraṃ mahāpuṇyamānandapuramuttamam // KūrmP_1,33.18 //",
    "GP12kurmp1_u:5243": " evamādīni tīrthāni prādhānyāt kathitāni tu /",
    "GP12kurmp1_u:5244": " na śakyaṃ vistarād vaktuṃ tīrthasaṃkhyā dvijāttamāḥ // KūrmP_1,33.19 //",
    "GP12kurmp1_u:5245": " teṣu sarveṣu tīrtheṣu snātvābhyarcya pinākinam /",
    "GP12kurmp1_u:5246": " upoṣya tatra tatrāsau pārāśaryo mahāmuniḥ // KūrmP_1,33.20 //",
    "GP12kurmp1_u:5247": " tarpayitvā pitṝn devān kṛtvā piṇḍapridānakam /",
    "GP12kurmp1_u:5248": " jagāma punarevāpi yatra viśveśvaraḥ śivaḥ // KūrmP_1,33.21 //",
    "GP12kurmp1_u:5249": " snātvābhyarcya paraṃ liṅgaṃ śiṣyaiḥ saha mahāmuniḥ /",
    "GP12kurmp1_u:5250": " uvāca śiṣyān dharmātmā svān deśān gantumarhathā // KūrmP_1,33.22 //",
    "GP12kurmp1_u:5251": " te praṇamya mahātmānaṃ jagmuḥ pailādayo dvijāḥ /",
    "GP12kurmp1_u:5252": " vāsaṃ ca tatra niyato vārāṇasyāṃ cakāra saḥ // KūrmP_1,33.23 //",
    "GP12kurmp1_u:5253": " śānto dāntastriṣavaṇaṃsnātvābhyarcya pinākinam /",
    "GP12kurmp1_u:5254": " bhaikṣāhāro viśuddhātmā brahmacaryaparāyaṇaḥ // KūrmP_1,33.24 //",
    "GP12kurmp1_u:5255": " kadācid vasatā tatra vyāsenāmitatejasā /",
    "GP12kurmp1_u:5256": " bhramamāṇena bhikṣā tu naiva labdhā dvijottamāḥ // KūrmP_1,33.25 //",
    "GP12kurmp1_u:5257": " tataḥ krodhāvṛtatanurnarāṇāmiha vāsinām /",
    "GP12kurmp1_u:5258": " vighnaṃ sṛjāmi sarveṣāṃ yena siddhirvihīyate // KūrmP_1,33.26 //",
    "GP12kurmp1_u:5259": " tatkṣaṇe sā mahādevī śaṅkarārdhaśarīriṇī /",
    "GP12kurmp1_u:5260": " prādurāsīt svayaṃ prītyā veṣaṃ kṛtvā tu mānuṣam // KūrmP_1,33.27 //",
    "GP12kurmp1_u:5261": " bho bho vyāsa mahābuddhe śaptavyā bhavatā na hi /",
    "GP12kurmp1_u:5262": " gṛhāṇa bhikṣāṃ mattastvamuktvaivaṃ pradadau śivā // KūrmP_1,33.28 //",
    "GP12kurmp1_u:5263": " uvāca ca mahādevī krodhanastvaṃ bhavān yataḥ /",
    "GP12kurmp1_u:5264": " iha kṣetre na vastavyaṃ kṛtaghno 'si tvayā sadā // KūrmP_1,33.29 //",
    "GP12kurmp1_u:5265": " evamuktaḥ sa bhagavān dhyānājjñātvā parāṃ śivām /",
    "GP12kurmp1_u:5266": " uvāca praṇato bhūtvā stutvā ca pravaraiḥ stavaiḥ // KūrmP_1,33.30 //",
    "GP12kurmp1_u:5267": " caturdaśyāmathāṣṭamyāṃ praveśaṃ dehi śāṅkari /",
    "GP12kurmp1_u:5268": " evamastvityanujñāya devī cāntaradhīyata // KūrmP_1,33.31 //",
    "GP12kurmp1_u:5269": " evaṃ sa bhagavān vyāso mahāyogī purātanaḥ /",
    "GP12kurmp1_u:5270": " jñātvā kṣetraguṇān sarvān sthitastasyātha pārśvataḥ // KūrmP_1,33.32 //",
    "GP12kurmp1_u:5271": " evaṃ vyāsaṃ sthitaṃ jñātvā kṣetraṃ sevanti paṇḍitāḥ /",
    "GP12kurmp1_u:5272": " tasmāt sarvaprayatnena vārāṇasyāṃ vasennaraḥ // KūrmP_1,33.33 //",
    "GP12kurmp1_u:5273": " sūta uvāca",
    "GP12kurmp1_u:5274": " yaḥ paṭhedavimuktasya māhātmyaṃ śṛṇuyādapi /",
    "GP12kurmp1_u:5275": " śrāvayed vā dvijān śāntān so 'piyātiparāṅgatim // KūrmP_1,33.34 //",
    "GP12kurmp1_u:5276": " śrāddhe vā daivike kārye rātrāvahani vā dvijāḥ /",
    "GP12kurmp1_u:5277": " nadīnāṃ caiva tīreṣu devatāyataneṣu ca // KūrmP_1,33.35 //",
    "GP12kurmp1_u:5278": " snātvā samāhitamanā dambhamātsaryavarjitaḥ /",
    "GP12kurmp1_u:5279": " japedīśaṃ namaskṛtya sa yāti paramāṃ gatim // KūrmP_1,33.36 //",
    "GP12kurmp1_u:5280": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge trayastriśo 'dhyāyaḥ",
    "GP12kurmp1_u:5281": " ṛṣaya ūcuḥ",
    "GP12kurmp1_u:5282": " māhātmyamavimuktasya yathāvat tadudīritam /",
    "GP12kurmp1_u:5283": " idānīṃ tu prayāgasya māhātmyaṃ brūhi suvrata // KūrmP_1,34.1 //",
    "GP12kurmp1_u:5284": " yāni tīrthāni tatraiva viśrutāni mahānti vai /",
    "GP12kurmp1_u:5285": " idānīṃ kathayāsmākaṃ sūta sarvārthavid bhavān // KūrmP_1,34.2 //",
    "GP12kurmp1_u:5286": " sūta uvāca",
    "GP12kurmp1_u:5287": " śṛṇudhvamṛṣayaḥ sarve vistareṇa bravīmi vaḥ /",
    "GP12kurmp1_u:5288": " prayāgasya ca māhātmyaṃ yatra devaḥ pitāmahaḥ // KūrmP_1,34.3 //",
    "GP12kurmp1_u:5289": " mārkaṇḍeyena kathitaṃ kaunteyāya mahātmane /",
    "GP12kurmp1_u:5290": " yathā yudhiṣṭhirāyaitat tadvakṣye bhavatāmaham // KūrmP_1,34.4 //",
    "GP12kurmp1_u:5291": " nihatya kauravāna sarvān bhrātṛbhiḥ saha pārthivaḥ /",
    "GP12kurmp1_u:5292": " śokena mahātāviṣṭā mumoha sa yudhiṣṭhiraḥ // KūrmP_1,34.5 //",
    "GP12kurmp1_u:5293": " acireṇātha kālena mārkaṇḍeyo mahātapāḥ /",
    "GP12kurmp1_u:5294": " saṃprāpto hāstinapuraṃ rājadvāre sa tiṣṭhati // KūrmP_1,34.6 //",
    "GP12kurmp1_u:5295": " dvārapālo 'pi taṃ dṛṣṭvā rājñaḥ kathitavān drutam /",
    "GP12kurmp1_u:5296": " mārkaṇḍeyo draṣṭumicchaṃstvāmāste dvāryasau muniḥ // KūrmP_1,34.7 //",
    "GP12kurmp1_u:5297": " tvarito dharmaputrastu dvārametyāha tatparam /",
    "GP12kurmp1_u:5298": " svāgataṃ te mahāprājña svāgataṃ te mahāmune // KūrmP_1,34.8 //",
    "GP12kurmp1_u:5299": " adya me saphalaṃ janma adya me tāritaṃ kulam /",
    "GP12kurmp1_u:5300": " adya me pitarastuṣṭāstvayi tuṣṭe mahāmune // KūrmP_1,34.9 //",
    "GP12kurmp1_u:5301": " siṃhāsanamupasthāpya pādaśaucārcanādibhiḥ /",
    "GP12kurmp1_u:5302": " yudhiṣṭhiro mahātmeti pūjayāmāsa taṃ munim // KūrmP_1,34.10 //",
    "GP12kurmp1_u:5303": " mārkaṇḍeyastatastuṣṭaḥ provāca sa yudhiṣṭhiram /",
    "GP12kurmp1_u:5304": " kimarthaṃ muhyase vidvan sarvaṃ jñātvāhamāgataḥ // KūrmP_1,34.11 //",
    "GP12kurmp1_u:5305": " tato yudhiṣṭhiro rājā praṇamyāha mahāmunim /",
    "GP12kurmp1_u:5306": " kathaya tvaṃ samāsena yena mucyeta kilbiṣaiḥ // KūrmP_1,34.12 //",
    "GP12kurmp1_u:5307": " nihatā vahavo yuddhe puṃso niraparādhinaḥ /",
    "GP12kurmp1_u:5308": " asmābhiḥ kauravaiḥ sārdhaṃ prasaṅgānmunipuṅgava // KūrmP_1,34.13 //",
    "GP12kurmp1_u:5309": " yena hiṃsāsamudbhūtājjanmāntarakṛtādapi /",
    "GP12kurmp1_u:5310": " mucyate pātakādasmāt tad bhavān vaktumarhati // KūrmP_1,34.14 //",
    "GP12kurmp1_u:5311": " mārkaṇḍeya uvāca",
    "GP12kurmp1_u:5312": " śṛṇu rājan mahābhāga yanmāṃ pṛcchasi bhārat /",
    "GP12kurmp1_u:5313": " prayāgagamanaṃ śreṣṭhaṃ narāṇāṃ pāpanāśanam // KūrmP_1,34.15 //",
    "GP12kurmp1_u:5314": " tatra devo mahādevo rudro viśvāmareśvaraḥ /",
    "GP12kurmp1_u:5315": " samāste bhagavān brahmā svayaṃbhūrapi daivadaiḥ // KūrmP_1,34.16 //",
    "GP12kurmp1_u:5316": " yudhiṣṭhira uvāca",
    "GP12kurmp1_u:5317": " bhagavañcchrotumicchāmi prayāgagamane phalam /",
    "GP12kurmp1_u:5318": " mṛtānāṃ kā gatistatra snātānāmapi kiṃ phalam // KūrmP_1,34.17 //",
    "GP12kurmp1_u:5319": " ye vasanti prayāge tu brūhi teṣāṃ tu kiṃ phalam /",
    "GP12kurmp1_u:5320": " bhavatā viditaṃ hyetat tanme brūhi namo 'stu te // KūrmP_1,34.18 //",
    "GP12kurmp1_u:5321": " mārkaṇḍeya uvāca",
    "GP12kurmp1_u:5322": " kathayiṣyāmi te vatsa yā ceṣṭā yacca tatphalam /",
    "GP12kurmp1_u:5323": " purā maharṣibhiḥ samyak kathyamānaṃ mayā śrutam // KūrmP_1,34.19 //",
    "GP12kurmp1_u:5324": " etat prajāpatikṣetraṃ triṣu lokeṣu viśrutam /",
    "GP12kurmp1_u:5325": " atra snātvā divaṃ yānti ye mṛtāste 'punarbhavāḥ // KūrmP_1,34.20 //",
    "GP12kurmp1_u:5326": " tatra brahmādayo devā rakṣāṃ kurvanti saṃgatāḥ /",
    "GP12kurmp1_u:5327": " bahūnyanyāni tīrthāni sarvapāpāpahāni tu // KūrmP_1,34.21 //",
    "GP12kurmp1_u:5328": " kathituṃ neha śaknomi bahuvarṣaśatairapi /",
    "GP12kurmp1_u:5329": " saṃkṣepeṇa pravakṣyāmi prayāgasyeha kīrtanam // KūrmP_1,34.22 //",
    "GP12kurmp1_u:5330": " ṣaṣṭirdhanuḥ sahastrāṇi yāni rakṣanti jāhnavīm /",
    "GP12kurmp1_u:5331": " yamunāṃ rakṣati sadā savitā saptavāhanaḥ // KūrmP_1,34.23 //",
    "GP12kurmp1_u:5332": " prayāge tu viśeṣeṇa svayaṃ vasati vāsavaḥ /",
    "GP12kurmp1_u:5333": " maṇḍalaṃ rakṣati hariḥ sarvadevaiśca sammitam // KūrmP_1,34.24 //",
    "GP12kurmp1_u:5334": " nyagrodhaṃ rakṣate nityaṃ śūlapāṇirmaheśvaraḥ /",
    "GP12kurmp1_u:5335": " sthānaṃ rakṣanti vai devāḥ sarvapāpaharaṃ śubham // KūrmP_1,34.25 //",
    "GP12kurmp1_u:5336": " svakarmaṇāvṛto loko naiva gacchati tatpadam /",
    "GP12kurmp1_u:5337": " svalpaṃ svalpataraṃ pāpaṃ yadā tasya narādhipa /",
    "GP12kurmp1_u:5338": " prayāgaṃ smaramāṇasya sarvamāyāti saṃkṣayam // KūrmP_1,34.26 //",
    "GP12kurmp1_u:5339": " darśanāt tasya tīrthasya nāma saṃkīrtanādapi /",
    "GP12kurmp1_u:5340": " muttikālambhanād vāpi naraḥ pāpāt pramucyate // KūrmP_1,34.27 //",
    "GP12kurmp1_u:5341": " pañca kuṇḍāni rājendra yeṣāṃ madhye tu jāhnavī /",
    "GP12kurmp1_u:5342": " prayāgaṃ viśataḥ puṃsaḥ pāpaṃ naśyati tatkṣaṇāt // KūrmP_1,34.28 //",
    "GP12kurmp1_u:5343": " yojanānāṃ sahastreṣu gaṅgāṃ yaḥ smarate naraḥ /",
    "GP12kurmp1_u:5344": " api duṣkṛtakarmāsau labhate paramāṃ gatim // KūrmP_1,34.29 //",
    "GP12kurmp1_u:5345": " kīrtanānmucyate pāpād dṛṣṭvā bhadrāṇi paśyati /",
    "GP12kurmp1_u:5346": " tathopaspṛśya rājendra svargaloke mahīyate // KūrmP_1,34.30 //",
    "GP12kurmp1_u:5347": " vyādhito yadi vā dīnaḥ krūddho vāpi bhavennaraḥ /",
    "GP12kurmp1_u:5348": " gaṅgāyamunamāsādya tyajet prāṇān prayatnataḥ // KūrmP_1,34.31 //",
    "GP12kurmp1_u:5349": " dīptakāñcanavarṇābhairvimānairbhānuvarṇibhiḥ /",
    "GP12kurmp1_u:5350": " īpsitāṃllabhate kāmān vadanti munipuṅgavāḥ // KūrmP_1,34.32 //",
    "GP12kurmp1_u:5351": " sarvaratnamayairdivyairnānādhvajasamākulaiḥ /",
    "GP12kurmp1_u:5352": " varāṅganāsamākīrṇairmodate śubhalakṣaṇaḥ // KūrmP_1,34.33 //",
    "GP12kurmp1_u:5353": " gītavāditranirghoṣaiḥ prasuptaḥ pratibudhyate /",
    "GP12kurmp1_u:5354": " yāvanna smarate janma tāpat svarge mahīyate // KūrmP_1,34.34 //",
    "GP12kurmp1_u:5355": " tasmāt svargāt paribhraṣṭaḥ kṣīṇakarmā narottama /",
    "GP12kurmp1_u:5356": " hiraṇyaratnasaṃpūrṇe samṛddhe jāyate kule // KūrmP_1,34.35 //",
    "GP12kurmp1_u:5357": " tadeva smarate tīrthaṃ smaraṇāt tatra gacchati /",
    "GP12kurmp1_u:5358": " deśastho yadi vāraṇye videśe yadi vā gṛhe // KūrmP_1,34.36 //",
    "GP12kurmp1_u:5359": " prayāgaṃ smaramāṇastu yastu prāṇān parityajet /",
    "GP12kurmp1_u:5360": " brahmalokamavāpnoti vadanti munipuṅgavāḥ // KūrmP_1,34.37 //",
    "GP12kurmp1_u:5361": " sarvakāmaphalā vṛkṣā mahī yatra hiraṇmayī /",
    "GP12kurmp1_u:5362": " ṛṣayo munayaḥ siddhāstatra loke sa gacchati // KūrmP_1,34.38 //",
    "GP12kurmp1_u:5363": " strīsahastrākule ramye mandākinyāstaṭe śubhe /",
    "GP12kurmp1_u:5364": " modate munibhiḥ sārdhaṃ svakṛteneha karmaṇā // KūrmP_1,34.39 //",
    "GP12kurmp1_u:5365": " siddhacāraṇagandharvaiḥ pūjyate divi daivataiḥ /",
    "GP12kurmp1_u:5366": " tataḥ svargāt paribhraṣṭo jambudvīpapatirbhavet // KūrmP_1,34.40 //",
    "GP12kurmp1_u:5367": " tataḥ śubhāni karmāṇi cintayānaḥ punaḥ punaḥ /",
    "GP12kurmp1_u:5368": " guṇavān vittasaṃpanno bhavatīha na saṃśayaḥ /",
    "GP12kurmp1_u:5369": " karmaṇā manasā vācā satyadharmapratiṣṭhitaḥ // KūrmP_1,34.41 //",
    "GP12kurmp1_u:5370": " gaṅgāyamunayormadhye yastu grāmaṃ pratīcchati /",
    "GP12kurmp1_u:5371": " suvarṇamatha muktāṃ vā tathaivānyān pratigrahān // KūrmP_1,34.42 //",
    "GP12kurmp1_u:5372": " svakārye pitṛkārye vā devatābhyarcane 'pi vā /",
    "GP12kurmp1_u:5373": " niṣphalaṃ tasya tat tīrthaṃ yāvat tatphalamaśnute // KūrmP_1,34.43 //",
    "GP12kurmp1_u:5374": " atastīrthe na gṛhṇīyāt puṇyeṣvāyataneṣu ca /",
    "GP12kurmp1_u:5375": " nimitteṣu ca sarveṣu apramatto dvijo bhavet // KūrmP_1,34.44 //",
    "GP12kurmp1_u:5376": " kapilāṃ pāṭalāvarṇāṃ yastu dhenuṃ prayacchati /",
    "GP12kurmp1_u:5377": " svarṇaśṛṅgīṃ raupyakhurāṃ cailakaṇṭhāṃ payasvinīm // KūrmP_1,34.45 //",
    "GP12kurmp1_u:5378": " yāvad romāṇi tasyā vai santi gātreṣu sattama /",
    "GP12kurmp1_u:5379": " tāvad varṣasahastrāṇi rudraloke mahīyate // KūrmP_1,34.46 //",
    "GP12kurmp1_u:5380": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge catustriśo 'dhyāyaḥ",
    "GP12kurmp1_u:5381": " mārkaṇḍeya uvāca",
    "GP12kurmp1_u:5382": " kathayiṣyāmi te vatsa tīrthayātrāvidhikramam /",
    "GP12kurmp1_u:5383": " ārṣeṇa tu vidhānena yathā dṛṣṭaṃ yathā śrutam // KūrmP_1,35.1 //",
    "GP12kurmp1_u:5384": " prayāgatīrthayātrārtho yaḥ prayāti naraḥ kvacit /",
    "GP12kurmp1_u:5385": " balīvardaṃ samārūḍhaḥ śṛṇu tasyāpi yatphalam // KūrmP_1,35.2 //",
    "GP12kurmp1_u:5386": " narake vasate ghore samāḥ kalpaśatāyutam /",
    "GP12kurmp1_u:5387": " tato nivartate ghoro gavāṃ krodho hi dāruṇaḥ /",
    "GP12kurmp1_u:5388": " salilaṃ ca na gṛhṇanti pitarastasya dehinaḥ // KūrmP_1,35.3 //",
    "GP12kurmp1_u:5389": " yastu putrāṃstathā bālān snāpayet pāyayet tathā /",
    "GP12kurmp1_u:5390": " yathātmanā tathā sarvān dānaṃ vipreṣu dāpayet // KūrmP_1,35.4 //",
    "GP12kurmp1_u:5391": " aiśvaryāllobhamohād vā gacched yānena yo naraḥ /",
    "GP12kurmp1_u:5392": " niṣphalaṃ tasya tat tīrthaṃ tasamādyānaṃ vivarjayet // KūrmP_1,35.5 //",
    "GP12kurmp1_u:5393": " gaṅgāyamunayormadhye yastu kanyāṃ prayacchati /",
    "GP12kurmp1_u:5394": " ārṣeṇa tu vivāhena yathā vibhavavistaram // KūrmP_1,35.6 //",
    "GP12kurmp1_u:5395": " na sa paśyati taṃ ghoraṃ narakaṃ tena karmaṇā /",
    "GP12kurmp1_u:5396": " uttarān sa kurūn gatvā modate kālamakṣayam // KūrmP_1,35.7 //",
    "GP12kurmp1_u:5397": " vaṭamūlaṃ samāśritya yastu prāṇān parityajet /",
    "GP12kurmp1_u:5398": " sarvalokānatikramya rudralokaṃ sa gacchati // KūrmP_1,35.8 //",
    "GP12kurmp1_u:5399": " tatra brahmādayo devā diśaśca sadigīśvarāḥ /",
    "GP12kurmp1_u:5400": " lokapālāśca siddhāśca pitaro lokasaṃmatāḥ // KūrmP_1,35.9 //",
    "GP12kurmp1_u:5401": " sanatkumārapramukhāstathā brahmarṣayo 'pare /",
    "GP12kurmp1_u:5402": " nāgāḥ supārṇāḥ siddhāśca tathā nityaṃ samāsate /",
    "GP12kurmp1_u:5403": " hariśca bhagavānāste prajāpatipuraskṛtaḥ // KūrmP_1,35.10 //",
    "GP12kurmp1_u:5404": " gaṅgāyamunayormadhye pṛthivyā jaghanaṃ smṛtam /",
    "GP12kurmp1_u:5405": " prayāgaṃ rājaśārdūla triṣu lokeṣu viśrutam // KūrmP_1,35.11 //",
    "GP12kurmp1_u:5406": " tatrābhiṣekaṃ yaḥ kuryāt saṃgame saṃśitavrataḥ /",
    "GP12kurmp1_u:5407": " tulyaṃ phalavāpnoti rājasūyāśvamedhayoḥ // KūrmP_1,35.12 //",
    "GP12kurmp1_u:5408": " na mātṛvacanāt tāta na lokavacanādapi /",
    "GP12kurmp1_u:5409": " matirutkramaṇīyā te prayāgagāmanaṃ prati // KūrmP_1,35.13 //",
    "GP12kurmp1_u:5410": " daśa tīrtha sahastrāṇi ṣaṣṭikoṭyastathāpare /",
    "GP12kurmp1_u:5411": " teṣāṃ sānnidhyamatraiva tīrthānāṃ kurunandana // KūrmP_1,35.14 //",
    "GP12kurmp1_u:5412": " yā gatiryogayuktasya sattvasthasya manīṣiṇaḥ /",
    "GP12kurmp1_u:5413": " sā gatistyajataḥ prāṇān gaṅgāyamunasaṃgame // KūrmP_1,35.15 //",
    "GP12kurmp1_u:5414": " na te jīvanti loke 'smin yatra tatra yudhiṣṭhira /",
    "GP12kurmp1_u:5415": " ye prayāgaṃ na saṃprāptāstriṣu lokeṣu viśrutam // KūrmP_1,35.16 //",
    "GP12kurmp1_u:5416": " evaṃ dṛṣṭvā tu tat tīrthaṃ prayāgaṃ paramaṃ padam /",
    "GP12kurmp1_u:5417": " mucyate sarvapāpebhyaḥ śaśāṅka iva rāhuṇā // KūrmP_1,35.17 //",
    "GP12kurmp1_u:5418": " kambalāśvatarau nāgau yamunādakṣiṇe taṭe /",
    "GP12kurmp1_u:5419": " tatra snātvā ca pītvā ca mucyate sarvapātakaiḥ // KūrmP_1,35.18 //",
    "GP12kurmp1_u:5420": " tatra gatvā naraḥ sthānaṃ mahādevasya dhīmataḥ /",
    "GP12kurmp1_u:5421": " ātmānaṃ tārayet pūrvaṃ daśātītān daśāparān // KūrmP_1,35.19 //",
    "GP12kurmp1_u:5422": " kṛtvābhiṣekaṃ tu naraḥ so 'śvamedhaphalaṃ labhet /",
    "GP12kurmp1_u:5423": " svargalokamavāpnoti yāvadāhūtasaṃplavam // KūrmP_1,35.20 //",
    "GP12kurmp1_u:5424": " pūrvapārśve tu gaṅgāyāstrailokyakhyātimān nṛpa /",
    "GP12kurmp1_u:5425": " avacaḥ sarvasāmudraḥ pratiṣṭhānaṃ ca viśrutam // KūrmP_1,35.21 //",
    "GP12kurmp1_u:5426": " brahmacārī jitakrodhastrirātraṃ yadi tiṣṭhati /",
    "GP12kurmp1_u:5427": " sarvapāpaviśuddhātmā so 'śvamedhaphalaṃ labhet // KūrmP_1,35.22 //",
    "GP12kurmp1_u:5428": " uttareṇa pratiṣṭhānaṃ bhāgīrathyāstu savyataḥ /",
    "GP12kurmp1_u:5429": " haṃsaprapatanaṃ nāma tīrthaṃ trailokyaviśrutam // KūrmP_1,35.23 //",
    "GP12kurmp1_u:5430": " aśvamedhaphalaṃ tatra smṛtamātrāt tu jāyate /",
    "GP12kurmp1_u:5431": " yāvaccandraśca sūryaśca tāvat svarge mahīyate // KūrmP_1,35.24 //",
    "GP12kurmp1_u:5432": " urvaśīpuline ramye vipule haṃsapāṇḍure /",
    "GP12kurmp1_u:5433": " parityajatiyaḥ prāṇān śṛṇu tasyāpi yat phalam // KūrmP_1,35.25 //",
    "GP12kurmp1_u:5434": " ṣaṣṭivarṣasahastrāṇi ṣaṣṭivarṣaśatāni ca /",
    "GP12kurmp1_u:5435": " āste sa pitṛbhiḥ sārdhaṃ svargaloke narādhipa // KūrmP_1,35.26 //",
    "GP12kurmp1_u:5436": " athaṃ saṃdhyāvaṭe ramye brahmacārī jitendriyaḥ /",
    "GP12kurmp1_u:5437": " naraḥ śucirupāsīta brahmalokamavāpnuyāt // KūrmP_1,35.27 //",
    "GP12kurmp1_u:5438": " koṭitīrthaṃ samāśritya yastu prāṇān parityajet /",
    "GP12kurmp1_u:5439": " koṭivarṣasahastrāṇi svargaloke mahīyate // KūrmP_1,35.28 //",
    "GP12kurmp1_u:5440": " yatra gaṅgā mahābhāgā bahutīrthatapovanā /",
    "GP12kurmp1_u:5441": " siddhakṣetraṃ hi tajjñeyaṃ nātra kāryā vicāraṇā // KūrmP_1,35.29 //",
    "GP12kurmp1_u:5442": " kṣitau tārayate martyān nāgāṃstārayate 'pyadhaḥ /",
    "GP12kurmp1_u:5443": " divi tārayate devāṃstena tripathagā smṛtā // KūrmP_1,35.30 //",
    "GP12kurmp1_u:5444": " yāvadasthīni gaṅgāyāṃ tiṣṭhanti puruṣasya tu /",
    "GP12kurmp1_u:5445": " tāvad varṣasahastrāṇi svargaloke mahīyate // KūrmP_1,35.31 //",
    "GP12kurmp1_u:5446": " tīrthānāṃ paramaṃ tīrthaṃ nadīnāṃ paramā nadī /",
    "GP12kurmp1_u:5447": " mokṣadā sarvabhūtānāṃ mahāpātakināmapi // KūrmP_1,35.32 //",
    "GP12kurmp1_u:5448": " sarvatra sulabhā gaṅgā triṣu sthāneṣu durlabhā /",
    "GP12kurmp1_u:5449": " gaṅgādvāre prayāge ca gaṅgāsāgarasaṃgame // KūrmP_1,35.33 //",
    "GP12kurmp1_u:5450": " sarveṣāme bhūtānāṃ pāpopahatacetasām /",
    "GP12kurmp1_u:5451": " gatimanveṣamāṇānāṃ nāsti gaṅgāsamā gatiḥ // KūrmP_1,35.34 //",
    "GP12kurmp1_u:5452": " pavitrāṇāṃ pavitraṃ ca maṅgalānāṃ ca maṅgalam /",
    "GP12kurmp1_u:5453": " māheśvarāt paribhraṣṭā sarvapāpaharā śubhā // KūrmP_1,35.35 //",
    "GP12kurmp1_u:5454": " kṛte yuge tu tīrthāni tretāyāṃ puṣkaraṃ param /",
    "GP12kurmp1_u:5455": " dvāpare tu kurukṣetraṃ kalau gaṅgāṃ viśiṣyate // KūrmP_1,35.36 //",
    "GP12kurmp1_u:5456": " gaṅgāmeva niṣeveta prayāge tu viśeṣataḥ /",
    "GP12kurmp1_u:5457": " nānyat kaliyugodbhūtaṃ malaṃ hantuṃ suduṣkṛtam // KūrmP_1,35.37 //",
    "GP12kurmp1_u:5458": " akāmo vā sakāmo vā gaṅgāyāṃ yo vipadyate /",
    "GP12kurmp1_u:5459": " sa mṛto jāyate svarge narakaṃ ca na paśyati // KūrmP_1,35.38 //",
    "GP12kurmp1_u:5460": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge pañcatriṃśo 'dhyāyaḥ",
    "GP12kurmp1_u:5461": " mārkaṇḍeya uvāca",
    "GP12kurmp1_u:5462": " ṣaṣṭistīrthasahastrāṇi ṣaṣṭistīrthaśatāni ca /",
    "GP12kurmp1_u:5463": " māghamāse gamiṣyanti gaṅgāyamunasaṃgamam // KūrmP_1,36.1 //",
    "GP12kurmp1_u:5464": " gavāṃ śatasahastrasya samyag dattasya yat phalam /",
    "GP12kurmp1_u:5465": " prayāge māghamāse tu tryahaṃ snātasya tat phalam // KūrmP_1,36.2 //",
    "GP12kurmp1_u:5466": " gaṅgāyamunayormadhye kārṣāgniṃ yastu sādhayet /",
    "GP12kurmp1_u:5467": " ahīnāṅgo 'pyarogaśca pañcendriyasamanvitaḥ // KūrmP_1,36.3 //",
    "GP12kurmp1_u:5468": " yāvanti romakūpāṇi tasya gātreṣu mānada /",
    "GP12kurmp1_u:5469": " tāvad varṣasahastrāṇi svargaloke mahīyate // KūrmP_1,36.4 //",
    "GP12kurmp1_u:5470": " tataḥ svargāt paribhraṣṭo jambūdvīpapatirbhavet /",
    "GP12kurmp1_u:5471": " sa bhuktvā vipulān bhogāṃstat tīrthaṃ bhajate punaḥ // KūrmP_1,36.5 //",
    "GP12kurmp1_u:5472": " jalapraveśaṃ yaḥ kuryāt saṃgame lokaviśrute /",
    "GP12kurmp1_u:5473": " rāhugrasto yathā somo vimuktaḥ sarvapātakaiḥ // KūrmP_1,36.4 //",
    "GP12kurmp1_u:5474": " somalokamavāpnoti somena saha modate /",
    "GP12kurmp1_u:5475": " ṣaṣṭiṃ varṣasahastrāṇi ṣaṣṭiṃ varṣaśatāni ca // KūrmP_1,36.7 //",
    "GP12kurmp1_u:5476": " svargataḥ śakraloke 'sau munigandharvasevitaḥ /",
    "GP12kurmp1_u:5477": " tato bhraṣṭastu rājendra samṛddhe jāyate kule // KūrmP_1,36.8 //",
    "GP12kurmp1_u:5478": " adhaḥ śirāstvayodhārāmurdhvapādaḥ pibennaraḥ /",
    "GP12kurmp1_u:5479": " śataṃ varṣasahastrāṇi svargaloke mahīyate // KūrmP_1,36.9 //",
    "GP12kurmp1_u:5480": " tasmād bhraṣṭastu rājendra agnihotrī bhavennaraḥ /",
    "GP12kurmp1_u:5481": " bhuktvā tu vipulān bhogāṃstat tīrthaṃ bhajate punaḥ // KūrmP_1,36.10 //",
    "GP12kurmp1_u:5482": " yaḥ svadehaṃ vikarted vā śakunibhyaḥ prayacchati /",
    "GP12kurmp1_u:5483": " vihagairupabhuktasya śṛṇu tasyāpi yatphalam // KūrmP_1,36.11 //",
    "GP12kurmp1_u:5484": " śataṃ varṣasahastrāṇi somaloke mahīyate /",
    "GP12kurmp1_u:5485": " tatastasmāt paribhraṣṭo rājā bhavati dhārmikaḥ // KūrmP_1,36.12 //",
    "GP12kurmp1_u:5486": " guṇavān rūpasaṃpanno vidvān supriyavākyavān /",
    "GP12kurmp1_u:5487": " bhuktvā tu vipulān bhogāṃstatatīrthaṃ bhajate punaḥ // KūrmP_1,36.13 //",
    "GP12kurmp1_u:5488": " uttare yamunātīre prayāgasya tu dakṣiṇe /",
    "GP12kurmp1_u:5489": " ṛṇapramocanaṃ nāma tīrthaṃ tu paramaṃ smṛtam // KūrmP_1,36.14 //",
    "GP12kurmp1_u:5490": " ekarātroṣitaḥ snātvā ṛṇaistatra pramucyate /",
    "GP12kurmp1_u:5491": " sūryalokamavāpnoti anṛṇaśca sadā bhavet // KūrmP_1,36.15 //",
    "GP12kurmp1_u:5492": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ṣaṭtriṃśo 'dhyāyaḥ",
    "GP12kurmp1_u:5493": " mārkaṇḍaya uvāca",
    "GP12kurmp1_u:5494": " tapanasya sutā devī triṣu lokeṣu viśrutā /",
    "GP12kurmp1_u:5495": " samāgatā mahābhāgā yamunā yatra nimnagā // KūrmP_1,37.1 //",
    "GP12kurmp1_u:5496": " yenaiva niḥ sṛtā gaṅgā tenaiva yamunā gatā /",
    "GP12kurmp1_u:5497": " yojanānāṃ sahastreṣu kīrtanāt pāpanāśanī // KūrmP_1,37.2 //",
    "GP12kurmp1_u:5498": " tatra snātvā ca pītvā ca yamunāyāṃ yudhiṣṭhira /",
    "GP12kurmp1_u:5499": " sarvapāpavinirmuktaḥ punātyāsaptamaṃ kulam /",
    "GP12kurmp1_u:5500": " prāṇāṃstyajati yastatra sa yāti paramāṃ gatim // KūrmP_1,37.3 //",
    "GP12kurmp1_u:5501": " agnitīrthamiti khyātaṃ yamunādakṣiṇa taṭe /",
    "GP12kurmp1_u:5502": " paścime dharmarājasya tīrthaṃ tvanarakaṃ smṛtam /",
    "GP12kurmp1_u:5503": " tatra snātvā divaṃ yānti ye mṛtāste 'punarbhavāḥ // KūrmP_1,37.4 //",
    "GP12kurmp1_u:5504": " kṛṣṇapakṣe caturdaśyāṃ snātvā saṃtarpayecchuciḥ /",
    "GP12kurmp1_u:5505": " dharmarājaṃ mahāpāpairmucyate nātra saṃśayaḥ // KūrmP_1,37.5 //",
    "GP12kurmp1_u:5506": " daśa tīrthasahastrāṇi triṃśatkoṭyastathāparāḥ /",
    "GP12kurmp1_u:5507": " prayāge saṃsthitāni syurevamāhurmanīṣiṇaḥ // KūrmP_1,37.6 //",
    "GP12kurmp1_u:5508": " tistraḥ koṭyor'dhakoṭī ca tīrthānāṃ vāyurabravīt /",
    "GP12kurmp1_u:5509": " divi bhūmyantarikṣe ca tatsarvaṃ jāhnavī smṛtā // KūrmP_1,37.7 //",
    "GP12kurmp1_u:5510": " yatra gaṅgā mahābhāgā sa deśastat tapovanam /",
    "GP12kurmp1_u:5511": " siddhikṣetraṃ tu tajjñeyaṃ gaṅgātīrasamāśritam // KūrmP_1,37.8 //",
    "GP12kurmp1_u:5512": " yatra devo mahādevo devyā saha maheśvaraḥ /",
    "GP12kurmp1_u:5513": " āste vaṭeśvaro nityaṃ tat tīrthaṃ tat tapovanam // KūrmP_1,37.9 //",
    "GP12kurmp1_u:5514": " idaṃ satyaṃ dvijātīnāṃ sādhūnāmātmajasya ca /",
    "GP12kurmp1_u:5515": " suhṛdāṃ ca japet karṇe śiṣyasyānugatasya tu // KūrmP_1,37.10 //",
    "GP12kurmp1_u:5516": " idaṃ dhanyamidaṃ svargyamidaṃ medhyamidaṃ sukham /",
    "GP12kurmp1_u:5517": " idaṃ puṇyamidaṃ ramyaṃ pāvanaṃ dharmyamuttamam // KūrmP_1,37.11 //",
    "GP12kurmp1_u:5518": " maharṣoṇāmidaṃ guhyaṃ sarvapāpapramocanam /",
    "GP12kurmp1_u:5519": " atrādhītya dvijo 'dhyāyaṃ nirmalatvamavāpnuyāt // KūrmP_1,37.12 //",
    "GP12kurmp1_u:5520": " yaścedaṃ śṛṇuyānnityaṃ tīrthaṃ puṇyaṃ sadā śuciḥ /",
    "GP12kurmp1_u:5521": " jātismaritvaṃ labhate nākapṛṣṭhe ca modate // KūrmP_1,37.13 //",
    "GP12kurmp1_u:5522": " prāpyante tānitīrthāni sadbhiḥ śiṣṭānudarśibhiḥ /",
    "GP12kurmp1_u:5523": " snāhi tīrtheṣu kauravya na ca vakramatirbhava // KūrmP_1,37.14 //",
    "GP12kurmp1_u:5524": " evamuktvā sa bhagavān mārkaṇḍeyo mahāmuniḥ /",
    "GP12kurmp1_u:5525": " tīrtāni kathayāmāsa pṛthivyāṃ yāni kānicit // KūrmP_1,37.15 //",
    "GP12kurmp1_u:5526": " bhūsamudrādisaṃsthānaṃ pramāṇaṃ jyotiṣāṃ sthitam /",
    "GP12kurmp1_u:5527": " pṛṣṭaḥ provāca sakalamuktvātha prayayo muniḥ // KūrmP_1,37.16 //",
    "GP12kurmp1_u:5528": " ya idaṃ kalyamutthāya paṭhate 'tha śṛṇoti vā /",
    "GP12kurmp1_u:5529": " mucyate sarvapāpebhyo rudralokaṃ sa gacchati // KūrmP_1,37.17 //",
    "GP12kurmp1_u:5530": " iti śrīkūrmapurāṇe ṣaṭsāhastryāṃ saṃhitāyāṃ purvavibhāge saptatriṃśo 'dhyāyaḥ",
    "GP12kurmp1_u:5531": " śrīkūrma uvāca",
    "GP12kurmp1_u:5532": " evamuktāstu munayo naimiṣīyā mahāmatim /",
    "GP12kurmp1_u:5533": " papracchuruttaraṃ sūtaṃ pṛthivyādivinirṇayam // KūrmP_1,38.1 //",
    "GP12kurmp1_u:5534": " ṛṣaya ūcuḥ",
    "GP12kurmp1_u:5535": " kathito bhavatā sūta sargaḥ svayaṃbhuvaḥ śubhaḥ /",
    "GP12kurmp1_u:5536": " idānīṃ śrotumicchāmastrilokasyāsya maṇḍalam // KūrmP_1,38.2 //",
    "GP12kurmp1_u:5537": " yāvantaḥ sāgarā dvīpāstathā varṣāṇi parvatāḥ /",
    "GP12kurmp1_u:5538": " vanāni saritaḥ sūryagrahāṇāṃ sthitireva ca // KūrmP_1,38.3 //",
    "GP12kurmp1_u:5539": " yadādhāramidaṃ kṛtsnaṃ yeṣāṃ pṛthvī purā tviyam /",
    "GP12kurmp1_u:5540": " nṛpāṇāṃ tatsamāsena sūta vaktumihārhasi // KūrmP_1,38.4 //",
    "GP12kurmp1_u:5541": " sūta uvāca",
    "GP12kurmp1_u:5542": " vakṣye devādidevāya viṣṇave prabhaviṣṇave /",
    "GP12kurmp1_u:5543": " namaskṛtvāprameyāya yaduktaṃ tena dhīmatā // KūrmP_1,38.5 //",
    "GP12kurmp1_u:5544": " svāyaṃbhuvasya tu manoḥ prāgukto yaḥ priyavrataḥ /",
    "GP12kurmp1_u:5545": " putrastasyābhavan putrāḥ prajāpatisamā daśa // KūrmP_1,38.6 //",
    "GP12kurmp1_u:5546": " agnīdhraścāgnibāhuśca vapuṣmān dyutimāṃstathā /",
    "GP12kurmp1_u:5547": " medhā medhātithirhavyaḥ savanaḥ putra eva ca // KūrmP_1,38.7 //",
    "GP12kurmp1_u:5548": " jyotiṣmān daśamasteṣāṃ mahābalaparākramaḥ /",
    "GP12kurmp1_u:5549": " dhārmiko dānanirataḥ sarvabhūtānukampakaḥ // KūrmP_1,38.8 //",
    "GP12kurmp1_u:5550": " medhāgnibāhuputrāstu trayo yogaparāyaṇāḥ /",
    "GP12kurmp1_u:5551": " jātismarā mahābhāgā na rājye dadhire matim // KūrmP_1,38.9 //",
    "GP12kurmp1_u:5552": " priyavrato 'bhyaṣiñcad vai saptadvīpeṣu sapta tān /",
    "GP12kurmp1_u:5553": " jambudvīpeśvaraṃ putramagnīdhramakaronnṛpaḥ // KūrmP_1,38.10 //",
    "GP12kurmp1_u:5554": " plakṣdvīpeśvaraścaiva tena medhātithiḥ kṛtaḥ /",
    "GP12kurmp1_u:5555": " śālmaleśaṃ vapuṣmantaṃ narendramabhiṣiktavān // KūrmP_1,38.11 //",
    "GP12kurmp1_u:5556": " jyotiṣmantaṃ kuśadvīpe rājānaṃ kṛtavān prabhuḥ /",
    "GP12kurmp1_u:5557": " dyutimantaṃ ca rājānaṃ krauñcadvīpe samādiśat // KūrmP_1,38.12 //",
    "GP12kurmp1_u:5558": " śākadvīpeśvaraṃ cāpi havyaṃ cakre priyavrataḥ /",
    "GP12kurmp1_u:5559": " puṣkarādhipatiṃ cakre savanaṃ ca prajāpatiḥ // KūrmP_1,38.13 //",
    "GP12kurmp1_u:5560": " puṣkare savanasyāpi mahāvītaḥ suto 'bhavat /",
    "GP12kurmp1_u:5561": " dhātikiścaiva dvāvetau putrau putravatāṃ varau // KūrmP_1,38.14 //",
    "GP12kurmp1_u:5562": " mahāvītaṃ smṛtaṃ varṣaṃ tasya nāmnā mahātmanaḥ /",
    "GP12kurmp1_u:5563": " nāmnā tu dhātakeścāpi dhātakīkhaṇḍamucyate // KūrmP_1,38.15 //",
    "GP12kurmp1_u:5564": " śākadvīpeśvarasyātha havyasyāpyabhavan sutāḥ /",
    "GP12kurmp1_u:5565": " jaladaśca kumāraśca sukumāro maṇīcakaḥ /",
    "GP12kurmp1_u:5566": " kusumottaro 'tha modākiḥ saptamaḥ syānmahādrumaḥ // KūrmP_1,38.16 //",
    "GP12kurmp1_u:5567": " jaladaṃ jaladasyātha varṣaṃ prathamamucyate /",
    "GP12kurmp1_u:5568": " kumārasya tu kaumāraṃ tṛtīyaṃ sukumārakam // KūrmP_1,38.17 //",
    "GP12kurmp1_u:5569": " maṇīcakaṃ caturthaṃ tu pañcamaṃ kusumottaram /",
    "GP12kurmp1_u:5570": " modākaṃ ṣaṣṭhamityuktaṃ saptamaṃ tu mahādrumam // KūrmP_1,38.18 //",
    "GP12kurmp1_u:5571": " krauñcadvīpeśvarasyāpi sutā dyutimato 'bhavan /",
    "GP12kurmp1_u:5572": " kuśalaḥ prathamasteṣāṃ dvitīyastu manoharaḥ // KūrmP_1,38.19 //",
    "GP12kurmp1_u:5573": " uṣṇastṛtīyaḥ saṃproktaścaturthaḥ pravaraḥ smṛtaḥ /",
    "GP12kurmp1_u:5574": " andhakāro muniścaiva dundubhiścaiva saptamaḥ /",
    "GP12kurmp1_u:5575": " teṣāṃ svanāmabhirdeśāḥ krauñcadvīpāśrayāḥ śubhāḥ // KūrmP_1,38.20 //",
    "GP12kurmp1_u:5576": " jyotiṣmataḥ kuśadvīpe saptaivāsan mahaujasaḥ /",
    "GP12kurmp1_u:5577": " udbhedo veṇumāṃścaivāśvaratho lambano dhṛtiḥ /",
    "GP12kurmp1_u:5578": " ṣaṣṭhaḥ prabhākāraścāpi saptamaḥ kapilaḥ smṛtaḥ // KūrmP_1,38.21 //",
    "GP12kurmp1_u:5579": " svanāmacihnitān yatra tathā varṣāṇi suvratāḥ /",
    "GP12kurmp1_u:5580": " jñeyāni sapta tānyeṣu dvīpeṣvevaṃ na yo mataḥ // KūrmP_1,38.22 //",
    "GP12kurmp1_u:5581": " śālmaladvīpanāthasya sutāścāsan vapuṣmataḥ /",
    "GP12kurmp1_u:5582": " śvetaśca haritaścaiva jīmūto rohitastathā /",
    "GP12kurmp1_u:5583": " vaidyutau mānasaścaiva saptamaḥ suprabho mataḥ // KūrmP_1,38.23 //",
    "GP12kurmp1_u:5584": " plakṣadvīpeśvarasyāpi sapta medhātitheḥ sutāḥ /",
    "GP12kurmp1_u:5585": " jyeṣṭhaḥ śāntabhayasteṣāṃ śiśiraśca sukhodayaḥ /",
    "GP12kurmp1_u:5586": " ānandaśca śivaścaiva kṣemakaśca dhruvastathā // KūrmP_1,38.24 //",
    "GP12kurmp1_u:5587": " plakṣadvīpādiṣu jñeyaḥ śākadvīpāntikeṣu vai /",
    "GP12kurmp1_u:5588": " varṇāśramavibhāgena svadharmo muktaye dvijāḥ // KūrmP_1,38.25 //",
    "GP12kurmp1_u:5589": " jambudvīpeśvarasyāpi putrāstvāsan mahābalāḥ /",
    "GP12kurmp1_u:5590": " agnīdhrasya dvijaśreṣṭhāstannāmāni nibodhata // KūrmP_1,38.26 //",
    "GP12kurmp1_u:5591": " nābhiḥ kiṃpuruṣaścaiva tathā haririlāvṛtaḥ /",
    "GP12kurmp1_u:5592": " ramyo hiraṇvāṃśca kururbhadrāśvaḥ ketumāhalakaḥ // KūrmP_1,38.27 //",
    "GP12kurmp1_u:5593": " jambudvīpeśvaro rājā sa cāgnīdhro mahāmatiḥ /",
    "GP12kurmp1_u:5594": " vibhajya navadhā tebhyo yathānyāyaṃ dadau punaḥ // KūrmP_1,38.28 //",
    "GP12kurmp1_u:5595": " nābhestu dakṣiṇaṃ varṣaṃ himāhvaṃ pradadau punaḥ /",
    "GP12kurmp1_u:5596": " hemakūṭaṃ tato varṣaṃ dadau kiṃpuruṣāya tu // KūrmP_1,38.29 //",
    "GP12kurmp1_u:5597": " tṛtīyaṃ naiṣadhaṃ varṣaṃ haraye dattavān pitā /",
    "GP12kurmp1_u:5598": " ilāvṛtāya pradadau merumadhyamilāvṛtam // KūrmP_1,38.30 //",
    "GP12kurmp1_u:5599": " nīlācalāśritaṃ varṣaṃ ramyāya pradadau pitā /",
    "GP12kurmp1_u:5600": " śvetaṃ yaduttaraṃ varṣaṃ pitrā dattaṃ hiraṇvate // KūrmP_1,38.31 //",
    "GP12kurmp1_u:5601": " yaduttaraṃ śṛṅgavato varṣaṃ tat kuruve dadau /",
    "GP12kurmp1_u:5602": " meroḥ pūrveṇa yad varṣaṃ bhadrāśvāya nyavedayat /",
    "GP12kurmp1_u:5603": " gandhamādanavarṣaṃ tu ketumālāya dattavān // KūrmP_1,38.32 //",
    "GP12kurmp1_u:5604": " varṣeṣveteṣu tān putrānabhiṣicya narādhipaḥ /",
    "GP12kurmp1_u:5605": " saṃsārakaṣṭatāṃ jñātvā tapastepe vanaṃ gataḥ // KūrmP_1,38.33 //",
    "GP12kurmp1_u:5606": " himāhvayaṃ tu yasyaitannābherāsīnmahātmanaḥ /",
    "GP12kurmp1_u:5607": " tasyarṣabho 'bhavat putro marudevyāṃ mahādyutiḥ // KūrmP_1,38.34 //",
    "GP12kurmp1_u:5608": " ṛṣabhād bharato jajñe vīraḥ putraśatāgrajaḥ /",
    "GP12kurmp1_u:5609": " so 'bhiṣicyarṣabhaḥ putraṃ bharataṃ pṛthivīpatiḥ /",
    "GP12kurmp1_u:5610": " vānaprasthāśramaṃ gatvā tapastepe yathāvidhi // KūrmP_1,38.35 //",
    "GP12kurmp1_u:5611": " tapasā karṣito 'tyarthaṃ kṛśo dhamanisaṃtataḥ /",
    "GP12kurmp1_u:5612": " jñānayogarato bhūtvā mahāpāśupato 'bhavat // KūrmP_1,38.36 //",
    "GP12kurmp1_u:5613": " sumatirbharatasyābhūt putraḥ paramadhārmikaḥ /",
    "GP12kurmp1_u:5614": " sumatestaijasastasmādindridyumno vyajāyata // KūrmP_1,38.37 //",
    "GP12kurmp1_u:5615": " parameṣṭhī sutastasmāt pratīhārastadanvayaḥ /",
    "GP12kurmp1_u:5616": " pratiharteti vikhyāta utpannastasya cātmajaḥ // KūrmP_1,38.38 //",
    "GP12kurmp1_u:5617": " bhavastasmādathodgīthaḥ prastāvastatsuto 'bhavat /",
    "GP12kurmp1_u:5618": " pṛthustatastato rakto raktasyāpi gayaḥ sutaḥ // KūrmP_1,38.39 //",
    "GP12kurmp1_u:5619": " naro gayasya tanayastasya putro virāḍabhūt /",
    "GP12kurmp1_u:5620": " tasya putro mahāvīryo dhīmāṃstasmādajāyata // KūrmP_1,38.40 //",
    "GP12kurmp1_u:5621": " mahānto 'pi tataścābhūd bhauvanastatsuto 'bhavat /",
    "GP12kurmp1_u:5622": " tvaṣṭā tvaṣṭuśca virajo rajastasyāpyabhūt sutaḥ // KūrmP_1,38.41 //",
    "GP12kurmp1_u:5623": " śatajid rajasastasya jajñe putraśataṃ dvijāḥ /",
    "GP12kurmp1_u:5624": " teṣāṃ pradhāno balavān viśvajyotiriti smṛtaḥ // KūrmP_1,38.42 //",
    "GP12kurmp1_u:5625": " ārādhya devaṃ brahmāṇaṃ kṣemakaṃ nāma pārthivam /",
    "GP12kurmp1_u:5626": " asūta putraṃ dharmajñaṃ mahābāhumarindamam // KūrmP_1,38.43 //",
    "GP12kurmp1_u:5627": " ete purastād rājāno mahāsattvā mahaujasaḥ /",
    "GP12kurmp1_u:5628": " eṣāṃ vaṃśaprasūtaiśca bhukteyaṃ pṛthivī purā // KūrmP_1,38.44 //",
    "GP12kurmp1_u:5629": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge aṣṭātriṃśo 'dhyāyaḥ",
    "GP12kurmp1_u:5630": " sūta uvāca",
    "GP12kurmp1_u:5631": " ataḥ paraṃ pravakṣyāmi saṃkṣepeṇa dvijottamāḥ /",
    "GP12kurmp1_u:5632": " trailokyasyāsya mānaṃ vo na śakyaṃ vistareṇa tu // KūrmP_1,39.1 //",
    "GP12kurmp1_u:5633": " bhūrloko 'tha bhuvarlokaḥ svarloko 'tha mahastataḥ /",
    "GP12kurmp1_u:5634": " janastapaśca satyaṃ ca lokāstvaṇḍodbhavā matāḥ // KūrmP_1,39.2 //",
    "GP12kurmp1_u:5635": " sūryācandramasoryāvat kiraṇairavabhāsate /",
    "GP12kurmp1_u:5636": " tāvad bhūrloka ākhyātaḥ purāṇe dvijapuṅgavāḥ // KūrmP_1,39.3 //",
    "GP12kurmp1_u:5637": " yāvatpramāṇo bhūrloko vistarāt parimaṇḍalāt /",
    "GP12kurmp1_u:5638": " bhuvarloko 'pi tāvānsyānmaṇḍalād bhāskarasya tu // KūrmP_1,39.4 //",
    "GP12kurmp1_u:5639": " ūrdhvaṃyanmaṇḍalād vyomadhruvoyāvadvyavasthitaḥ /",
    "GP12kurmp1_u:5640": " svarlokaḥ sa samākhyātastatra vāyostu nemayaḥ // KūrmP_1,39.5 //",
    "GP12kurmp1_u:5641": " āvahaḥ pravahaścaiva tathaivānuvahaḥ paraḥ /",
    "GP12kurmp1_u:5642": " saṃvaho vivahaścātha tadūrdhvaṃ syāt parāvahaḥ // KūrmP_1,39.6 //",
    "GP12kurmp1_u:5643": " tathā parivahaścordhvaṃ vāyorvai sapta nemayaḥ /",
    "GP12kurmp1_u:5644": " bhūmeryojanalakṣe tu bhānorvai maṇḍalaṃ sthitam // KūrmP_1,39.7 //",
    "GP12kurmp1_u:5645": " lakṣe divākarasyāpi maṇḍalaṃ śaśinaḥ smṛtam /",
    "GP12kurmp1_u:5646": " nakṣatramaṇḍalaṃ kṛtsnaṃ tallakṣeṇa prakāśate // KūrmP_1,39.8 //",
    "GP12kurmp1_u:5647": " dvelakṣe hyuttare viprā budho nakṣatramaṇḍalāt /",
    "GP12kurmp1_u:5648": " tāvatpramāṇabhāge tu budhasyāpyuśanāḥ sthitaḥ // KūrmP_1,39.9 //",
    "GP12kurmp1_u:5649": " aṅgārako 'pi śukrasya tatpramāṇo vyavasthitaḥ /",
    "GP12kurmp1_u:5650": " lakṣadvayena bhaumasya sthito devapurohitaḥ // KūrmP_1,39.10 //",
    "GP12kurmp1_u:5651": " saurirdvilakṣeṇa guror grahāṇāmatha maṇḍalam /",
    "GP12kurmp1_u:5652": " saptarṣimaṇḍalaṃ tasmāllakṣamātre prikāśate // KūrmP_1,39.11 //",
    "GP12kurmp1_u:5653": " ṛṣīṇāṃ maṇḍalādūrdhvaṃ lakṣamātre sthito dhruvaḥ /",
    "GP12kurmp1_u:5654": " meḍhībhūtaḥ samastasya jyotiścakrasya vai dhruvaḥ /",
    "GP12kurmp1_u:5655": " tatra dharmaḥ sa bhagavān viṣṇurnārāyaṇaḥ sthitaḥ // KūrmP_1,39.12 //",
    "GP12kurmp1_u:5656": " navayojanasāhastro viṣkambhaḥ savituḥ smṛtaḥ /",
    "GP12kurmp1_u:5657": " triguṇastasya vistāro maṇḍalasya pramāṇataḥ // KūrmP_1,39.13 //",
    "GP12kurmp1_u:5658": " dviguṇastasya vistārād vistāraḥ śaśinaḥ smṛtaḥ /",
    "GP12kurmp1_u:5659": " tulyastayostu svarbhānurbhūtvādhastāt prasarpati // KūrmP_1,39.14 //",
    "GP12kurmp1_u:5660": " addhṛtya pṛthivīcchāyāṃ nirmito maṇḍalākṛtiḥ /",
    "GP12kurmp1_u:5661": " svarbhānostu vṛhat sthānaṃ tṛtīyaṃ yat tamomayam // KūrmP_1,39.15 //",
    "GP12kurmp1_u:5662": " candrasya ṣoḍaśo bhāgo bhārgavasya vidhīyate /",
    "GP12kurmp1_u:5663": " bhārgavāt pādahīnastu vijñeyo vai bṛhaspatiḥ // KūrmP_1,39.16 //",
    "GP12kurmp1_u:5664": " bṛhaspateḥ pādahīnau vakrasaurāvubhau smṛtau /",
    "GP12kurmp1_u:5665": " vistārānmaṇḍalāccaiva pādahīnastayorbudhaḥ // KūrmP_1,39.17 //",
    "GP12kurmp1_u:5666": " tārānakṣatrarūpāṇi vapuṣmantīha yāni vai /",
    "GP12kurmp1_u:5667": " budhena tāni tulyāni vistārānmaṇḍalāt tathā // KūrmP_1,39.18 //",
    "GP12kurmp1_u:5668": " tārānakṣatrarūpāṇi hīnāni tu parasparāt /",
    "GP12kurmp1_u:5669": " śatāni pañca catvāri trīṇi dve caiva yojane // KūrmP_1,39.19 //",
    "GP12kurmp1_u:5670": " sarvāvaranikṛṣṭāni tārakāmaṇḍalāni tu /",
    "GP12kurmp1_u:5671": " yojanānyardhamātrāṇi tebhyo hrasvaṃ na vidyate // KūrmP_1,39.20 //",
    "GP12kurmp1_u:5672": " upariṣṭāt trayasteṣāṃ grahā ye dūrasarpiṇaḥ /",
    "GP12kurmp1_u:5673": " sauro 'ṅgirāśca vakraśca jñeyā mandavicāriṇaḥ // KūrmP_1,39.21 //",
    "GP12kurmp1_u:5674": " tebhyo 'dhastācca catvāraḥ punaranye mahāgrahāḥ /",
    "GP12kurmp1_u:5675": " sūryaḥ saumo budhaścaiva bhārgavaścaiva śīghragāḥ // KūrmP_1,39.22 //",
    "GP12kurmp1_u:5676": " dakṣiṇāyanamārgastho yadā carati raśmimān /",
    "GP12kurmp1_u:5677": " tadā sarvagrahāṇāṃ sa sūryo 'dhastāt prasarpati // KūrmP_1,39.23 //",
    "GP12kurmp1_u:5678": " vistīrṇaṃ maṇḍalaṃ kṛtvā tasyordhvaṃ carate śaśī /",
    "GP12kurmp1_u:5679": " nakṣatramaṇḍalaṃ kṛtsnaṃ somādūrdhvaṃ prasarpati // KūrmP_1,39.24 //",
    "GP12kurmp1_u:5680": " nakṣatrebhyo budhaścordhvaṃ budhādūrdhvaṃ tu bhārgavaḥ /",
    "GP12kurmp1_u:5681": " vakrastu bhārgavādūrdhvaṃ vakrādūrdhvaṃ bṛhaspatiḥ // KūrmP_1,39.25 //",
    "GP12kurmp1_u:5682": " tasmācchanaiścaro 'puyūrdhvaṃ tasmāt saptarṣimaṇḍalam /",
    "GP12kurmp1_u:5683": " ṛṣīṇāṃ caiva saptānāndhru vaścordhvaṃ vyavasthitaḥ // KūrmP_1,39.26 //",
    "GP12kurmp1_u:5684": " yojanānāṃ sahastrāṇi bhāskarasya ratho nava /",
    "GP12kurmp1_u:5685": " īṣādaṇḍastathaiva syād dviguṇo dvijasattamāḥ // KūrmP_1,39.27 //",
    "GP12kurmp1_u:5686": " sārdhakoṭistathā sapta niyutānyadhikāni tu /",
    "GP12kurmp1_u:5687": " yojanānāṃ tu tasyākṣastatra cakraṃ pratiṣṭhitam // KūrmP_1,39.28 //",
    "GP12kurmp1_u:5688": " trinābhimati pañcāre ṣaṣṇeminyakṣayātmake /",
    "GP12kurmp1_u:5689": " saṃvatsarameya kṛtsnaṃ kālacakraṃ pratiṣṭhitam // KūrmP_1,39.29 //",
    "GP12kurmp1_u:5690": " catkāriṃśat sahastrāṇi dvitīyo 'kṣo vivasvataḥ /",
    "GP12kurmp1_u:5691": " pañcānyāni tu sārdhāni syandanasya dvijottamāḥ // KūrmP_1,39.30 //",
    "GP12kurmp1_u:5692": " akṣapramāṇamubhayoḥ pramāṇaṃ tadyugārdhayoḥ /",
    "GP12kurmp1_u:5693": " hrasvo 'kṣastadyugārdhena dhruvādhāre rathasya tu // KūrmP_1,39.31 //",
    "GP12kurmp1_u:5694": " dvitīye 'kṣe tu taccakraṃ saṃsthitaṃ mānasācale /",
    "GP12kurmp1_u:5695": " hayāśca sapta chandāṃsi tannāmāni nibodhata // KūrmP_1,39.32 //",
    "GP12kurmp1_u:5696": " gāyatrī ca bṛhatyuṣṇik jagatī paṅktireva ca /",
    "GP12kurmp1_u:5697": " anaṣṭup triṣṭubityuktāśchandāṃsi harayo hareḥ // KūrmP_1,39.33 //",
    "GP12kurmp1_u:5698": " mānasopari māhendrī prācyāṃ diśi mahāpurī /",
    "GP12kurmp1_u:5699": " dakṣiṇe na yamasyātha varuṇasya tu paścime // KūrmP_1,39.34 //",
    "GP12kurmp1_u:5700": " uttareṇa tu somasya tannāmāni nibodhata /",
    "GP12kurmp1_u:5701": " amarāvatī saṃyamanī sukhā caiva vibhā kramāt // KūrmP_1,39.35 //",
    "GP12kurmp1_u:5702": " kāṣṭhāṃ gato dakṣiṇataḥ kṣipteṣuriva sarpati /",
    "GP12kurmp1_u:5703": " jyotiṣāṃ cakramādāya devadevaḥ prajāpatiḥ // KūrmP_1,39.36 //",
    "GP12kurmp1_u:5704": " divasasya ravirmadhye sarvakālaṃ vyavasthitaḥ /",
    "GP12kurmp1_u:5705": " saptadvīpeṣu viprendrā niśāmadhyasya saṃmukham // KūrmP_1,39.37 //",
    "GP12kurmp1_u:5706": " udayāstamane caiva sarvakālaṃ tu saṃmukhe /",
    "GP12kurmp1_u:5707": " aśeṣāsu diśāsveva tathaiva vidiśāsu ca // KūrmP_1,39.38 //",
    "GP12kurmp1_u:5708": " kulālacakraparyanto bhramanneṣa yatheśvaraḥ /",
    "GP12kurmp1_u:5709": " karotyahastathā rātriṃ vimuñcan medinīṃ dvijāḥ // KūrmP_1,39.39 //",
    "GP12kurmp1_u:5710": " divākarakarairetat pūritaṃ bhuvanatrayam /",
    "GP12kurmp1_u:5711": " trailokyaṃ kathitaṃ sadbhirlokānāṃ munipuṅgavāḥ // KūrmP_1,39.40 //",
    "GP12kurmp1_u:5712": " ādityamūlamakhilaṃ trilokaṃ nātra saṃśayaḥ /",
    "GP12kurmp1_u:5713": " bhavatyasmāt jagat kṛtsnaṃ sadevāsuramānuṣam // KūrmP_1,39.41 //",
    "GP12kurmp1_u:5714": " rudrendropendracandrāṇāṃ viprendrāṇāṃ divaukasām /",
    "GP12kurmp1_u:5715": " dyutirdyutimatāṃ kṛtsnaṃ yattejaḥ sārvalaukikam // KūrmP_1,39.42 //",
    "GP12kurmp1_u:5716": " sarvātmā sarvalokeśo mahādevaḥ prajāpatiḥ /",
    "GP12kurmp1_u:5717": " sūrya eva trilokasya mūlaṃ paramadaivatam // KūrmP_1,39.43 //",
    "GP12kurmp1_u:5718": " dvādaśānye tathādityā devāste ye 'dhikāriṇaḥ /",
    "GP12kurmp1_u:5719": " nirvahanti padaṃ tasya tadaṃśā viṣṇumūrtayaḥ // KūrmP_1,39.44 //",
    "GP12kurmp1_u:5720": " sarve namasyanti sahastrabhānuṃ",
    "GP12kurmp1_u:5721": " gandharvadevoragakinvannarādyāḥ /",
    "GP12kurmp1_u:5722": " yajanti yajñairvividhairdvijendrā-",
    "GP12kurmp1_u:5723": " śchandomayaṃ brahmamayaṃ purāṇam // KūrmP_1,39.45 //",
    "GP12kurmp1_u:5724": " iti śrīkūrmapurāṇe ṣaṭsāhastryāṃ saṃhitāryā pūrvavibhāge ekonacatvāriṃśo 'dhyāyaḥ",
    "GP12kurmp1_u:5725": " sūta uvāca",
    "GP12kurmp1_u:5726": " sa ratho 'dhiṣṭhito devairādityairvasubhistathā /",
    "GP12kurmp1_u:5727": " gandharvairapsarobhiśca grāmaṇīsarparākṣasaiḥ // KūrmP_1,40.1 //",
    "GP12kurmp1_u:5728": " dhātār'yamātha mitraśca varuṇaḥ śakra eva ca /",
    "GP12kurmp1_u:5729": " vivasvānatha pūṣā ca parjanyaścāṃśureva ca // KūrmP_1,40.2 //",
    "GP12kurmp1_u:5730": " bhagastvaṣṭā ca viṣṇuśca dvādaśaite divākarāḥ /",
    "GP12kurmp1_u:5731": " āpyāyanti vai bhānuṃ vasantādiṣu vai kramāt // KūrmP_1,40.3 //",
    "GP12kurmp1_u:5732": " pulastyaḥ pulahaścātrirvasiṣṭhaścāṅgirā bhṛguḥ /",
    "GP12kurmp1_u:5733": " bharadvājo gautamaśca kaśyapaḥ kratureva ca // KūrmP_1,40.4 //",
    "GP12kurmp1_u:5734": " jamadagniḥ kauśikaśca munayo brahmavādinaḥ /",
    "GP12kurmp1_u:5735": " stuvanti devaṃ vividhaiśchandobhiste yathākramam // KūrmP_1,40.5 //",
    "GP12kurmp1_u:5736": " rathakṛcca rathaujśca rathacitraḥ subāhukaḥ /",
    "GP12kurmp1_u:5737": " rathasvano 'tha varuṇaḥ suṣeṇaḥ senajit tathā // KūrmP_1,40.6 //",
    "GP12kurmp1_u:5738": " tārkṣyaścāriṣṭanemiśca rathajit satyajit tathā /",
    "GP12kurmp1_u:5739": " grāmaṇyo devadevasya kurvate 'bhīśusaṃgraham // KūrmP_1,40.7 //",
    "GP12kurmp1_u:5740": " atha hetiḥ prahetiśca pauruṣeyo vadhastathā /",
    "GP12kurmp1_u:5741": " sarpo vyāghrastathāpaśca vāto vidyud divākaraḥ // KūrmP_1,40.8 //",
    "GP12kurmp1_u:5742": " brahmopetaśca viprendrā yajñopetastathaiva ca /",
    "GP12kurmp1_u:5743": " rākṣasapravarā hyete prayānti purataḥ kramāt // KūrmP_1,40.9 //",
    "GP12kurmp1_u:5744": " vāsukiḥ kaṅkanīraśca takṣakaḥ sarpapuṅgavaḥ /",
    "GP12kurmp1_u:5745": " elāpatraḥ śaṅkhapālastathairāvatasaṃjñitaḥ // KūrmP_1,40.10 //",
    "GP12kurmp1_u:5746": " dhanañjayo mahāpadmastathā karkoṭako dvijāḥ /",
    "GP12kurmp1_u:5747": " kambalāśvataraścaiva vahantyenaṃ yathākramam // KūrmP_1,40.11 //",
    "GP12kurmp1_u:5748": " tumbururnārado hāhā hūhūrviśvāvasustathā /",
    "GP12kurmp1_u:5749": " ugraseno vasurucirarvāvasurathāparaḥ // KūrmP_1,40.12 //",
    "GP12kurmp1_u:5750": " citrasenastathorṇāyurdhṛtarāṣṭro dvijottamāḥ /",
    "GP12kurmp1_u:5751": " sūryavarcā dvādaśaite gandharvā gāyatāṃ varāḥ /",
    "GP12kurmp1_u:5752": " gāyanti vividhairgānairbhānuṃ ṣaḍjādibhiḥ kramāt // KūrmP_1,40.13 //",
    "GP12kurmp1_u:5753": " kratusthalāpsarovaryā tathānyā puñjikasthalā /",
    "GP12kurmp1_u:5754": " menakā sahajanyā ca pramlocā ca dvijottamāḥ // KūrmP_1,40.14 //",
    "GP12kurmp1_u:5755": " anumlocā ghṛtīcī ca viśvācī corvaśī tathā /",
    "GP12kurmp1_u:5756": " anyā ca pūrvacittiḥ syādanyā caiva tilottamā // KūrmP_1,40.15 //",
    "GP12kurmp1_u:5757": " tāṇḍavairvividhairenaṃ vasantādiṣu vai kramāt /",
    "GP12kurmp1_u:5758": " toṣayanti mahādevaṃ bhānumātmānamavyayam // KūrmP_1,40.16 //",
    "GP12kurmp1_u:5759": " evaṃ devā vasantyarke dvau dvau māsau krameṇa tu /",
    "GP12kurmp1_u:5760": " sūryamāpyāyayantyete tejasā tejasāṃ nidhim // KūrmP_1,40.17 //",
    "GP12kurmp1_u:5761": " grathitaiḥ svairvacobhistu stuvanti munayo ravim /",
    "GP12kurmp1_u:5762": " gandharvāpsarasaścainaṃ nṛtyageyairupāsate // KūrmP_1,40.18 //",
    "GP12kurmp1_u:5763": " grāmaṇīyakṣabhūtāni kurvate 'bhīṣusaṃgraham /",
    "GP12kurmp1_u:5764": " sarpā vahanti deveśaṃ yātudhānāḥ prayānti ca // KūrmP_1,40.19 //",
    "GP12kurmp1_u:5765": " bālakhilyā nayantyastaṃ parivāryodayād ravim /",
    "GP12kurmp1_u:5766": " ete tapanti varṣanti bhānti vānti sṛjanti ca /",
    "GP12kurmp1_u:5767": " bhūtānāmaśubhaṃ karma vyapohantīha kīrtitāḥ // KūrmP_1,40.20 //",
    "GP12kurmp1_u:5768": " ete sahaiva sūryeṇa bhramanti divi sānugāḥ /",
    "GP12kurmp1_u:5769": " vimāne ca sthito nityaṃ kāmage vātaraṃhasi // KūrmP_1,40.21 //",
    "GP12kurmp1_u:5770": " varṣantaśca tapantaśca hlādayantaśca vai prajāḥ /",
    "GP12kurmp1_u:5771": " gopayantīha bhūtāni sarvāṇīhāyugakṣayāt // KūrmP_1,40.22 //",
    "GP12kurmp1_u:5772": " eteṣāmeva devānāṃ yathāvīryaṃ yathātapaḥ /",
    "GP12kurmp1_u:5773": " yathāyogaṃ yathāsattvaṃ sa eṣa tapati prabhuḥ // KūrmP_1,40.23 //",
    "GP12kurmp1_u:5774": " ahorātravyavasthānakāraṇaṃ sa prajāpatiḥ /",
    "GP12kurmp1_u:5775": " pitṛdevamanuṣyādīn sa sadāpyāyed raviḥ // KūrmP_1,40.24 //",
    "GP12kurmp1_u:5776": " tatra devo mahādevo bhāsvān sākṣānmaheśvaraḥ /",
    "GP12kurmp1_u:5777": " bhāsate vedaviduṣāṃ nīlagrīvaḥ sanātanaḥ // KūrmP_1,40.25 //",
    "GP12kurmp1_u:5778": " sa eṣa devo bhagavān parameṣṭhī prajāpatiḥ /",
    "GP12kurmp1_u:5779": " sthānaṃ tad vidurādityaṃ vedajñā vedavigraham // KūrmP_1,40.26 //",
    "GP12kurmp1_u:5780": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge catvāriśo 'dhyāyaḥ",
    "GP12kurmp1_u:5781": " sūta uvāca",
    "GP12kurmp1_u:5782": " evameṣa mahādevo devadevaḥ pitāmahaḥ /",
    "GP12kurmp1_u:5783": " karoti niyataṃ kālaṃ kālātmā hyaiśvarī tanuḥ // KūrmP_1,41.1 //",
    "GP12kurmp1_u:5784": " tasya ye raśmayo viprāḥ sarvalokapradīpakāḥ /",
    "GP12kurmp1_u:5785": " teṣāṃ śreṣṭhāḥ punaḥ sapta raśmayo grahayonayaḥ // KūrmP_1,41.2 //",
    "GP12kurmp1_u:5786": " suṣumno harikeśaśca viśvakarmā tathaiva ca /",
    "GP12kurmp1_u:5787": " viśvavyacāḥ punaścānyaḥ saṃyadvasurataḥ paraḥ // KūrmP_1,41.3 //",
    "GP12kurmp1_u:5788": " arvāvasuriti khyātaḥ svarāḍanyaḥ prakīrtitaḥ /",
    "GP12kurmp1_u:5789": " supumnaḥ sūryaraśmistu puṣṇāti śiśiradyutim // KūrmP_1,41.4 //",
    "GP12kurmp1_u:5790": " tiryagūrdhvapracāro 'sau suṣumnaḥ paripaṭhyate /",
    "GP12kurmp1_u:5791": " harikeśastu yaḥ prokto raśmirnakṣatrapoṣakaḥ // KūrmP_1,41.5 //",
    "GP12kurmp1_u:5792": " viśvakarmā tathā raśmirbudhaṃ puṣṇāti sarvadā /",
    "GP12kurmp1_u:5793": " viśvavyacāstu yo raśmiḥ śukraṃ puṣṇāti nityadā // KūrmP_1,41.6 //",
    "GP12kurmp1_u:5794": " saṃyadvasuriti khyātaḥ sa puṣṇāti ca lohitam /",
    "GP12kurmp1_u:5795": " vṛhaspatiṃ prapuṣṇāti raśmirarvāvasuḥ prabhoḥ /",
    "GP12kurmp1_u:5796": " śanaiścaraṃ prapuṣṇāti saptamastu surāṭ tathā // KūrmP_1,41.7 //",
    "GP12kurmp1_u:5797": " evaṃ sūryaprabhāvena sarvā nakṣatratārakāḥ /",
    "GP12kurmp1_u:5798": " vardhante vardhitā nityaṃ nityamāpyāyayanti ca // KūrmP_1,41.8 //",
    "GP12kurmp1_u:5799": " divyānāṃ pārthivānāṃ ca naiśānāṃ caiva sarvaśaḥ /",
    "GP12kurmp1_u:5800": " ādānānnityamādityastejasāṃ tamasāṃ prabhuḥ // KūrmP_1,41.9 //",
    "GP12kurmp1_u:5801": " ādatte sa tu nāḍīnāṃ sahastreṇa samantataḥ /",
    "GP12kurmp1_u:5802": " nādeyāṃścaiva sāmudrān kūpyāṃścaiva sahastradṛk /",
    "GP12kurmp1_u:5803": " sthāvarāñjaṅgamāṃścaiva yacca kulyādikaṃ payaḥ // KūrmP_1,41.10 //",
    "GP12kurmp1_u:5804": " tasya raśmisahastraṃ tacchītavarṣoṣṇanistravam /",
    "GP12kurmp1_u:5805": " tāsāṃ catuḥ śataṃ nāḍyo varṣante citramūrtayaḥ // KūrmP_1,41.11 //",
    "GP12kurmp1_u:5806": " vandanāścaiva yājyāśca ketanā bhūtanāstathā /",
    "GP12kurmp1_u:5807": " amṛtā nāma tāḥ sarvā raśmayo vṛṣṭisarjanāḥ // KūrmP_1,41.12 //",
    "GP12kurmp1_u:5808": " himodvāhāśca tā nāḍyo raśmayastriśataṃ punaḥ /",
    "GP12kurmp1_u:5809": " raśmyo meṣyaśca pauṣyaśca hlādinyo himasarjanāḥ /",
    "GP12kurmp1_u:5810": " candrāstā nāmataḥ sarvāḥ pītābhāḥ syurgabhastayaḥ // KūrmP_1,41.13 //",
    "GP12kurmp1_u:5811": " śukrāśca kakubhaścaiva gāvo viśvabhṛtastathā /",
    "GP12kurmp1_u:5812": " śukrāstā nāmataḥ sarvāstrividhā gharmasarjanāḥ // KūrmP_1,41.14 //",
    "GP12kurmp1_u:5813": " samaṃ bibharti tābhiḥ sa manuṣyapitṛdevatāḥ /",
    "GP12kurmp1_u:5814": " manuṣyānauṣadheneha svadhayā ca pitṝnapi /",
    "GP12kurmp1_u:5815": " amṛtena surān sarvāṃstribhistrariṃstarpayatyasau // KūrmP_1,41.15 //",
    "GP12kurmp1_u:5816": " vasante graiṣmike caiva śataiḥ sa tapati tribhiḥ /",
    "GP12kurmp1_u:5817": " śaradyapi ca varṣāsu caturbhaiḥ saṃpravarṣati /",
    "GP12kurmp1_u:5818": " hemante śiśire caiva himamutsṛjati tribhiḥ // KūrmP_1,41.16 //",
    "GP12kurmp1_u:5819": " varuṇo māghamāse tu sūryaḥ pūṣā tu phalgune /",
    "GP12kurmp1_u:5820": " caitre māsi bhavedaṃśo dhātā vaiśākhatāpanaḥ // KūrmP_1,41.17 //",
    "GP12kurmp1_u:5821": " jyeṣṭhāmūle bhavedindraḥ āṣāḍhe savitā raviḥ /",
    "GP12kurmp1_u:5822": " vivasvān śrāvaṇe māsi prauṣṭhapadyāṃ bhagaḥ smṛtaḥ // KūrmP_1,41.18 //",
    "GP12kurmp1_u:5823": " parjanyo 'śvayuji tvaṣṭākārtike māsi bhāskaraḥ /",
    "GP12kurmp1_u:5824": " mārgaśīrṣa bhavenmitraḥ pauṣe viṣṇuḥ sanātanaḥ // KūrmP_1,41.19 //",
    "GP12kurmp1_u:5825": " pañcaraśmisahastrāṇi varuṇasyārkakarmaṇi /",
    "GP12kurmp1_u:5826": " ṣaḍbhiḥ sahastraiḥ pūṣā tu devoṃśaḥ saptabhistathā // KūrmP_1,41.20 //",
    "GP12kurmp1_u:5827": " dhātāṣṭabhiḥ sahastraistu navabhistu śatakratuḥ /",
    "GP12kurmp1_u:5828": " vivasvān daśabhiḥ pāti pātyekādaśabhirbhagaḥ // KūrmP_1,41.21 //",
    "GP12kurmp1_u:5829": " saptabhistapate mitrastvaṣṭā caivāṣṭabhistapet /",
    "GP12kurmp1_u:5830": " aryamā daśabhaiḥ pāti parjanyo navabhistapet /",
    "GP12kurmp1_u:5831": " ṣaḍbhī raśmisahastraistu viṣṇustapati viśvasṛk // KūrmP_1,41.22 //",
    "GP12kurmp1_u:5832": " vasante kapilaḥ sūryo grīṣme kāñcanasaprabhaḥ /",
    "GP12kurmp1_u:5833": " śveto varṣāsu varṇena pāṇḍuraḥ śaradi prabhuḥ /",
    "GP12kurmp1_u:5834": " hemante tāmravarṇaḥ syācchiśire lohito raviḥ // KūrmP_1,41.23 //",
    "GP12kurmp1_u:5835": " oṣadhīṣu balaṃ dhatte svadhāmapi pitṛṣvatha /",
    "GP12kurmp1_u:5836": " sūryo 'maratvamamṛte trayaṃ triṣu niyacchati // KūrmP_1,41.24 //",
    "GP12kurmp1_u:5837": " anye cāṣṭau grahā jñeyāḥ sūryeṇādhiṣṭhitā dvijāḥ /",
    "GP12kurmp1_u:5838": " candramāḥ somaputraśca śukraścaiva bṛhaspatiḥ /",
    "GP12kurmp1_u:5839": " bhaumo mandastathā rāhuḥ ketumānapi cāṣṭamaḥ // KūrmP_1,41.25 //",
    "GP12kurmp1_u:5840": " sarve dhruve nibaddhā vai grahāste vātaraśmibhiḥ /",
    "GP12kurmp1_u:5841": " bhrāmyamāṇā yathāyogaṃ bhramantyanudivākaram // KūrmP_1,41.26 //",
    "GP12kurmp1_u:5842": " alātacakravad yānti vātacakreritā dvijāḥ /",
    "GP12kurmp1_u:5843": " yasmād vahati tān vāyuḥ pravahastena sa smṛtaḥ // KūrmP_1,41.27 //",
    "GP12kurmp1_u:5844": " rathastricakraḥ somasya kundābhāstasya vājinaḥ /",
    "GP12kurmp1_u:5845": " vāmadakṣiṇato yuktā daśa tena niśākaraḥ // KūrmP_1,41.28 //",
    "GP12kurmp1_u:5846": " vīthyāśrayāṇi carati nakṣatrāṇi raviryathā /",
    "GP12kurmp1_u:5847": " hrāsavṛddhī ca viprendrā dhruvādhārāṇi sarvadā // KūrmP_1,41.29 //",
    "GP12kurmp1_u:5848": " sa somaḥ śuklapakṣe tu bhāskare parataḥ sthite /",
    "GP12kurmp1_u:5849": " āpūryate parasyāntaḥ satataṃ divasakramāt // KūrmP_1,41.30 //",
    "GP12kurmp1_u:5850": " kṣīṇāyitaṃ suraiḥ somamāpyāyati nityadā /",
    "GP12kurmp1_u:5851": " ekena raśminā viprāḥ suṣumnākhyena bhāskaraḥ // KūrmP_1,41.31 //",
    "GP12kurmp1_u:5852": " eṣā sūryasya vīryeṇa somasyāpyāyitā tanuḥ /",
    "GP12kurmp1_u:5853": " paurṇamāsyāṃ sa dṛśyeta saṃpūrṇe divasakramāt // KūrmP_1,41.32 //",
    "GP12kurmp1_u:5854": " saṃpūrṇamardhamāsena taṃ somamamṛtātmakam /",
    "GP12kurmp1_u:5855": " pibanti devatā viprā yataste 'mṛtabhojanāḥ // KūrmP_1,41.33 //",
    "GP12kurmp1_u:5856": " tataḥ pañcadaśe bhāge kiñcicchiṣṭe kalātmake /",
    "GP12kurmp1_u:5857": " aparāhṇe pitṛgaṇā jaghanyaṃ paryupāsate // KūrmP_1,41.34 //",
    "GP12kurmp1_u:5858": " pibanti dvikalaṃ kālaṃ śiṣṭā tasya kalā tuyā /",
    "GP12kurmp1_u:5859": " sudhāmṛtamayīṃ puṇyāṃ tāmandoramṛtātmikām // KūrmP_1,41.35 //",
    "GP12kurmp1_u:5860": " niḥ sṛtaṃ tadamāvāsyāṃ gabhastibhyaḥ svadhāmṛtam /",
    "GP12kurmp1_u:5861": " māsatṛptimapāpyagryāṃ pitaraḥ santi nirvṛtāḥ // KūrmP_1,41.36 //",
    "GP12kurmp1_u:5862": " na somasya vināśaḥ syāt sudhā devaistu pīyate /",
    "GP12kurmp1_u:5863": " evaṃ sūryanimittasya kṣayo vṛddhiśca sattamāḥ // KūrmP_1,41.37 //",
    "GP12kurmp1_u:5864": " somaputrasya cāṣṭābhirvājibhirvāyuvegibhiḥ /",
    "GP12kurmp1_u:5865": " vārijaiḥ syandano yuktastenāsau yāti sarvataḥ // KūrmP_1,41.38 //",
    "GP12kurmp1_u:5866": " śukrasya bhūmijairaśvaiḥ syandano daśabhirvṛtaḥ /",
    "GP12kurmp1_u:5867": " aṣṭabiścātha bhaumasya ratho haimaḥ suśobhanaḥ // KūrmP_1,41.39 //",
    "GP12kurmp1_u:5868": " bṛhaspaterathāṣṭāśvaḥ syandano hemanirmitaḥ /",
    "GP12kurmp1_u:5869": " rathastamomayo 'ṣṭāśvo mandasyāyasanirmitaḥ /",
    "GP12kurmp1_u:5870": " svarbhānorbhāskarāreśca tathā ṣaḍbhirhayairvṛtaḥ // KūrmP_1,41.40 //",
    "GP12kurmp1_u:5871": " ete mahāgrahāṇāṃ vai samākhyātā rathā nava /",
    "GP12kurmp1_u:5872": " sarve dhruve mahābhāgā nibaddhā vātaraśmibhiḥ // KūrmP_1,41.41 //",
    "GP12kurmp1_u:5873": " graharkṣatārādhiṣṇyāni dhruve baddhānyeśeṣataḥ /",
    "GP12kurmp1_u:5874": " bhramanti bhrāmayantyenaṃ sarvāṇyanilaraśmibhiḥ // KūrmP_1,41.42 //",
    "GP12kurmp1_u:5875": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ekacatvāriṃśo 'dhyāyaḥ",
    "GP12kurmp1_u:5876": " sūta uvāca",
    "GP12kurmp1_u:5877": " dhruvādūrdhvaṃ maharlokaḥ koṭiyojanavistṛtaḥ /",
    "GP12kurmp1_u:5878": " kalpādhikāriṇastatra saṃsthitā dvijapuṅgavāḥ // KūrmP_1,42.1 //",
    "GP12kurmp1_u:5879": " janaloko maharlokāt tathā koṭidvayātamakaḥ /",
    "GP12kurmp1_u:5880": " sanandanādayastatra saṃsthitā brahmaṇaḥ sutāḥ // KūrmP_1,42.2 //",
    "GP12kurmp1_u:5881": " jalokāt tapolokaḥ koṭitrayasamanvitaḥ /",
    "GP12kurmp1_u:5882": " vairājāstatra vai devāḥ sthitā dāhavivarjitāḥ // KūrmP_1,42.3 //",
    "GP12kurmp1_u:5883": " prājāpatyāt satyalokaḥ koṭiṣaṭkena saṃyutaḥ /",
    "GP12kurmp1_u:5884": " apunarmārakāstatra brahmalokastu sa smṛtaḥ // KūrmP_1,42.4 //",
    "GP12kurmp1_u:5885": " atra lokagururbrahmā viśvātmā viśvatomukhaḥ /",
    "GP12kurmp1_u:5886": " āste sa yogibhirnityaṃ pītvā yogāmṛtaṃ param // KūrmP_1,42.5 //",
    "GP12kurmp1_u:5887": " viśanti yatayaḥ śāntā naiṣṭhikā brahmacāriṇaḥ /",
    "GP12kurmp1_u:5888": " yoginastāpasāḥ siddhā jāpakāḥ parameṣṭhinam // KūrmP_1,42.6 //",
    "GP12kurmp1_u:5889": " dvāraṃ tadyogināmekaṃ gacchatāṃ paramaṃ padam /",
    "GP12kurmp1_u:5890": " tatra gatvā na śocanti sa viṣṇuḥ sa ca śaṅkaraḥ // KūrmP_1,42.7 //",
    "GP12kurmp1_u:5891": " sūryakoṭipratīkāśaṃ puraṃ tasya durāsadam /",
    "GP12kurmp1_u:5892": " na me varṇayituṃ śakyaṃ jvālāmālāsamākulam // KūrmP_1,42.8 //",
    "GP12kurmp1_u:5893": " tatra nārāyaṇasyāpi bhavanaṃ brahmaṇaḥ pure /",
    "GP12kurmp1_u:5894": " śete tatra hariḥ śrīmān māyī māyāmayaḥ paraḥ // KūrmP_1,42.9 //",
    "GP12kurmp1_u:5895": " sa viṣṇulokaḥ kathitaḥ punarāvṛttivarjitaḥ /",
    "GP12kurmp1_u:5896": " yānti tatra mahātmāno ye prapannā janārdanam // KūrmP_1,42.10 //",
    "GP12kurmp1_u:5897": " ūrdhvaṃ tad brahmasadanāt puraṃ jyotirmayaṃ śubham /",
    "GP12kurmp1_u:5898": " vahninā ca parikṣiptaṃ tatrāste bhagavān bhavaḥ // KūrmP_1,42.11 //",
    "GP12kurmp1_u:5899": " devyā saha mahādevaścintyamāno manīṣibhiḥ /",
    "GP12kurmp1_u:5900": " yogibhiḥ śatasāhastrairbhūtai rudraiśca saṃvṛtaḥ // KūrmP_1,42.12 //",
    "GP12kurmp1_u:5901": " tatra te yānti niyatā dvijā vai brahmacāriṇaḥ /",
    "GP12kurmp1_u:5902": " madādevaparāḥ śāntāstāpasā brahmavādinaḥ // KūrmP_1,42.13 //",
    "GP12kurmp1_u:5903": " nirmamā nirahaṅkārāḥ kāmakrodhavivarjitāḥ /",
    "GP12kurmp1_u:5904": " drakṣyanti brahmaṇā yuktā rudralokaḥ sa vai smṛtaḥ // KūrmP_1,42.14 //",
    "GP12kurmp1_u:5905": " ete sapta mahālokāḥ pṛthivyāḥ parikīrtitāḥ /",
    "GP12kurmp1_u:5906": " mahātalādayaścādhaḥ pātālāḥ santi vai dvijāḥ // KūrmP_1,42.15 //",
    "GP12kurmp1_u:5907": " mahātalaṃ ca pātālaṃ sarvaratnopaśobhitam /",
    "GP12kurmp1_u:5908": " prāsādairvividhaiḥ śubhrairdevatāyatanairyutam // KūrmP_1,42.16 //",
    "GP12kurmp1_u:5909": " anantena ca saṃyuktaṃ mucukundena dhīmatā /",
    "GP12kurmp1_u:5910": " nṛpeṇa balinā caiva pātālasvargavāsinā // KūrmP_1,42.17 //",
    "GP12kurmp1_u:5911": " śailaṃ rasātalaṃ viprāḥ śārkaraṃ hi talātalam /",
    "GP12kurmp1_u:5912": " pītaṃ sutalamityuktaṃ nitalaṃ vidrumaprabham /",
    "GP12kurmp1_u:5913": " sitaṃ hi vitalaṃ proktaṃ talaṃ caiva sitetaram // KūrmP_1,42.18 //",
    "GP12kurmp1_u:5914": " suparṇena muniśreṣṭhāstathā vāsukinā śubham /",
    "GP12kurmp1_u:5915": " rasātalamiti khyātaṃ tathānyaiśca niṣevitam // KūrmP_1,42.19 //",
    "GP12kurmp1_u:5916": " virocanahiraṇyākṣatakṣakādyaiśca sevitam /",
    "GP12kurmp1_u:5917": " talātalamiti khyātaṃ sarvaśobhāsamanvitam // KūrmP_1,42.20 //",
    "GP12kurmp1_u:5918": " vainateyādibhiścaiva kālanemipurogamaiḥ /",
    "GP12kurmp1_u:5919": " pūrvadevaiḥ samākīrṇaṃ sutalaṃ ca tathāparaiḥ // KūrmP_1,42.21 //",
    "GP12kurmp1_u:5920": " nitalaṃ yavanādyaiśca tārakāgnimukhaistathā /",
    "GP12kurmp1_u:5921": " mahāntakādyairnāgaiśca prahmādenāsureṇa ca // KūrmP_1,42.22 //",
    "GP12kurmp1_u:5922": " vitalaṃ caiva vikhyātaṃ kambalāhīndrasevitam /",
    "GP12kurmp1_u:5923": " mahājambhena vīreṇa hayagrīveṇa vai tathā // KūrmP_1,42.23 //",
    "GP12kurmp1_u:5924": " śaṅkukarṇena saṃbhinnaṃ tathā namucipūrvakaiḥ /",
    "GP12kurmp1_u:5925": " tathānyairvivadhairnāgaistalaṃ caiva suśobhanam // KūrmP_1,42.24 //",
    "GP12kurmp1_u:5926": " teṣāmadhastānnarakā māyādyāḥ parikīrtitāḥ /",
    "GP12kurmp1_u:5927": " pāpinasteṣu pacyante na te varṇayituṃ kṣamāḥ // KūrmP_1,42.25 //",
    "GP12kurmp1_u:5928": " pātālānāmadhaścāste śeṣākhyā vaiṣṇavī tanuḥ /",
    "GP12kurmp1_u:5929": " kālāgnirudro yogātmā nārasiṃho 'pi mādhavaḥ // KūrmP_1,42.26 //",
    "GP12kurmp1_u:5930": " yo 'nantaḥ paṭhyete devo nāgarūpī janārdanaḥ /",
    "GP12kurmp1_u:5931": " tadādhāramidaṃ sarvaṃ sa kālāgnimapāśritaḥ // KūrmP_1,42.27 //",
    "GP12kurmp1_u:5932": " tamāviśya mahāyogī kālastadvadanotthitaḥ /",
    "GP12kurmp1_u:5933": " viṣajvālāmayo 'nte 'sau jagat saṃharati svayam // KūrmP_1,42.28 //",
    "GP12kurmp1_u:5934": " sahastramāyo 'pratimaḥ saṃhartā śaṅkarodbhavaḥ /",
    "GP12kurmp1_u:5935": " tāmasī śāṃbhavī mūrtiḥ kālo lokaprakālanaḥ // KūrmP_1,42.29 //",
    "GP12kurmp1_u:5936": " itī śrīkūrmapurāṇe ṣaṭsāhastryāṃ saṃhitāyāṃ pūrvavibhāge dvicatvāriṃśo 'dhyāyaḥ",
    "GP12kurmp1_u:5937": " sūta uvāca",
    "GP12kurmp1_u:5938": " etad brahmāṇḍamākhyātaṃ caturdaśavidhaṃ mahat /",
    "GP12kurmp1_u:5939": " ataḥ paraṃ pravakṣyāmi bhūrlokasyāsya nirṇayam // KūrmP_1,43.1 //",
    "GP12kurmp1_u:5940": " jambudvīpaḥ pradhāno 'yaṃ plakṣaḥ śālmala eva ca /",
    "GP12kurmp1_u:5941": " kuśaḥ krauñcaśca śākaśca puṣkaraścaiva saptamaḥ // KūrmP_1,43.2 //",
    "GP12kurmp1_u:5942": " ete sapta mahādvīpāḥ samudraiḥ saptabhirvṛtāḥ /",
    "GP12kurmp1_u:5943": " dvīpād dvīpo mahānuktaḥ sāgarādapi sāgaraḥ // KūrmP_1,43.3 //",
    "GP12kurmp1_u:5944": " kṣārodekṣurasodaśca surodaśca ghṛtodakaḥ /",
    "GP12kurmp1_u:5945": " dadhyodaḥ kṣīrasalilaḥ svādūdaśceti sāgarāḥ // KūrmP_1,43.4 //",
    "GP12kurmp1_u:5946": " pañcāśatkoṭivistīrṇā sasamudrā dharā smṛtā /",
    "GP12kurmp1_u:5947": " dvīpaiśca saptabhiryuktā yojanānāṃ samāsataḥ // KūrmP_1,43.5 //",
    "GP12kurmp1_u:5948": " jambūdvīpaḥ samastānāṃ dvīpānāṃ madhyataḥ śubhaḥ /",
    "GP12kurmp1_u:5949": " tasya madhye mahāmerurviśrutaḥ kanakaprabhaḥ // KūrmP_1,43.6 //",
    "GP12kurmp1_u:5950": " caturaśītisāhastro yojanaistasya cocchrayaḥ /",
    "GP12kurmp1_u:5951": " praviṣṭaḥ ṣoḍaśādhastāddvātriṃśanmūrdhni vistṛtaḥ // KūrmP_1,43.7 //",
    "GP12kurmp1_u:5952": " mūle ṣoḍaśasāhastro vistārastasya sarvataḥ /",
    "GP12kurmp1_u:5953": " bhūpadmāsyāsya śailo 'sau karṇikātvena saṃsthitaḥ // KūrmP_1,43.8 //",
    "GP12kurmp1_u:5954": " himavān hemakūṭaśca niṣadhaścāsya dakṣiṇe /",
    "GP12kurmp1_u:5955": " nīlaḥ śvetaśca śṛṅgī ca uttare varṣaparvatāḥ // KūrmP_1,43.9 //",
    "GP12kurmp1_u:5956": " lakṣapramāṇau dvau madhye daśahīnāstathā pare /",
    "GP12kurmp1_u:5957": " sahastradvitayocchrāyāstāvadvistāriṇaśca te // KūrmP_1,43.10 //",
    "GP12kurmp1_u:5958": " bhārataṃ dakṣiṇaṃ varṣaṃ tataḥ kiṃpuruṣaṃ smṛtam /",
    "GP12kurmp1_u:5959": " harivarṣaṃ tathaivānyanmerordakṣiṇato dvijāḥ // KūrmP_1,43.11 //",
    "GP12kurmp1_u:5960": " ramyakaṃ cottaraṃ varṣaṃ tasyaivānuhiraṇmayam /",
    "GP12kurmp1_u:5961": " uttarāḥ kuravaścaiva yathaite bharatāstathā // KūrmP_1,43.12 //",
    "GP12kurmp1_u:5962": " navasāhastramekaikameteṣāṃ dvijasattamāḥ /",
    "GP12kurmp1_u:5963": " ilāvṛtaṃ ca tanmadhye tanmadhye merurucchritaḥ // KūrmP_1,43.13 //",
    "GP12kurmp1_u:5964": " meroścaturdiśaṃ tatra navasāhastravistṛtam /",
    "GP12kurmp1_u:5965": " ilāvṛtaṃ mahābhāgāścātvārastatra parvatāḥ /",
    "GP12kurmp1_u:5966": " viṣkambhā racitā meroryojanāyutamucchritāḥ // KūrmP_1,43.14 //",
    "GP12kurmp1_u:5967": " pūrveṇa mandaro nāma dakṣiṇe gandhamādanaḥ /",
    "GP12kurmp1_u:5968": " vipulaḥ paścime pārśve supārśvaścottare smṛtaḥ // KūrmP_1,43.15 //",
    "GP12kurmp1_u:5969": " kadambasteṣu jambuśca pippalo vaṭa eva ca /",
    "GP12kurmp1_u:5970": " jambūdvīpasya sā jambūrnāmaheturmaharṣayaḥ // KūrmP_1,43.16 //",
    "GP12kurmp1_u:5971": " mahāgajapramāṇāni jambvāstasyāḥ phalāni ca /",
    "GP12kurmp1_u:5972": " patanti bhūbhṛtaḥ pṛṣṭhe śīryamāṇāni sarvataḥ // KūrmP_1,43.17 //",
    "GP12kurmp1_u:5973": " rasena tasyāḥ prakhyātā tatra jambūnadīti vai /",
    "GP12kurmp1_u:5974": " sarit pravartate cāpi pīyate tatra vāsibhiḥ // KūrmP_1,43.18 //",
    "GP12kurmp1_u:5975": " na svedo na ca daurgandhyaṃ na jarā nendriyakṣayaḥ /",
    "GP12kurmp1_u:5976": " tatpānāt susthamanasāṃ narāṇāṃ tatra jāyate // KūrmP_1,43.19 //",
    "GP12kurmp1_u:5977": " tīramṛttatra saṃprāpya vāyunā suviśoṣitā /",
    "GP12kurmp1_u:5978": " jāmbūnadākhyaṃ bhavati suvarṇaṃ siddhabhūṣaṇam // KūrmP_1,43.20 //",
    "GP12kurmp1_u:5979": " bhadrāśvaḥ pūrvato meroḥ ketumālaśca paścime /",
    "GP12kurmp1_u:5980": " varṣe dve tu muniśreṣṭhāstayormadhye ilāvṛtam // KūrmP_1,43.21 //",
    "GP12kurmp1_u:5981": " vanaṃ caitrarathaṃ pūrve dakṣiṇe gandhamādanam /",
    "GP12kurmp1_u:5982": " vaibhrājaṃ paścime vidyāduttare saviturvanam // KūrmP_1,43.22 //",
    "GP12kurmp1_u:5983": " aruṇodaṃ mahābhadramasitodaṃ ca mānasam /",
    "GP12kurmp1_u:5984": " sarāṃsyetāni catvāri devayogyāni sarvadā // KūrmP_1,43.23 //",
    "GP12kurmp1_u:5985": " sitāntaśca kumudvāṃśca kururī mālyavāṃstathā /",
    "GP12kurmp1_u:5986": " vaikaṅko maṇiśailaśca ṛkṣavāṃścācalottamāḥ // KūrmP_1,43.24 //",
    "GP12kurmp1_u:5987": " mahānīlo 'tha rucakaḥ sabindurmandarastathā /",
    "GP12kurmp1_u:5988": " veṇumāṃścaiva meghaśca niṣadho devaparvataḥ /",
    "GP12kurmp1_u:5989": " ityete devaracitāḥ siddhāvāsāḥ prakīrtitāḥ // KūrmP_1,43.25 //",
    "GP12kurmp1_u:5990": " aruṇodasya sarasaḥ pūrvataḥ kesarācalaḥ /",
    "GP12kurmp1_u:5991": " trikūṭaśikharaścaiva pataṅgo rucakastathā // KūrmP_1,43.26 //",
    "GP12kurmp1_u:5992": " niṣadho vasudhāraśca kaliṅgastriśikhaḥ śubhaḥ /",
    "GP12kurmp1_u:5993": " samūlo vasudhāraśca kuravaścaiva sānumān // KūrmP_1,43.27 //",
    "GP12kurmp1_u:5994": " tāmrātaśca viśālaśca kumudo veṇurvataḥ /",
    "GP12kurmp1_u:5995": " ekaśṛṅgo mahāśailo gajaśailaḥ piśācakaḥ // KūrmP_1,43.28 //",
    "GP12kurmp1_u:5996": " pañcaśailo 'tha kailāso himavāṃśacācalottamaḥ /",
    "GP12kurmp1_u:5997": " ityete devacaritā utkaṭāḥ parvatottamāḥ // KūrmP_1,43.29 //",
    "GP12kurmp1_u:5998": " mahābhadrasya saraso dakṣiṇe kesarācalaḥ /",
    "GP12kurmp1_u:5999": " śikhivāsaśca vaidūryaḥ kapilo gandhamādanaḥ // KūrmP_1,43.30 //",
    "GP12kurmp1_u:6000": " jārudhiśca sugandhiśca śrīśṛṅgaścācalottamaḥ /",
    "GP12kurmp1_u:6001": " supārśvaśca supakṣaśca kaṅkaḥ kapila eva ca // KūrmP_1,43.31 //",
    "GP12kurmp1_u:6002": " piñjaro bhadraśailaśca surasaśca mahābalaḥ /",
    "GP12kurmp1_u:6003": " añjano madhumāṃstadvat kumudo mukuṭastathā // KūrmP_1,43.32 //",
    "GP12kurmp1_u:6004": " sahastraśikharaścaiva pāṇḍuraḥ kṛṣṇa eva ca /",
    "GP12kurmp1_u:6005": " pārijāto mahāśailastathaiva kapilodakaḥ // KūrmP_1,43.33 //",
    "GP12kurmp1_u:6006": " suṣeṇaḥ puṇḍarīkaśca mahāmeghastathaiva ca /",
    "GP12kurmp1_u:6007": " ete parvatarājānaḥ siddhagandharvasevitāḥ // KūrmP_1,43.34 //",
    "GP12kurmp1_u:6008": " asitodasya sarasaḥ paścime kesarācalaḥ /",
    "GP12kurmp1_u:6009": " śaṅkhakūṭo 'tha vṛṣabho haṃso nāgastathā paraḥ // KūrmP_1,43.35 //",
    "GP12kurmp1_u:6010": " kālāñjanaḥ śukraśailo nīlaḥ kamala eva ca /",
    "GP12kurmp1_u:6011": " puṣpakaśca sumeghaśca vārāho virajāstathā /",
    "GP12kurmp1_u:6012": " mayūraḥ kapilaścaiva mahākapila eva ca // KūrmP_1,43.36 //",
    "GP12kurmp1_u:6013": " ityete devagandharvasiddhasaṅghaniṣevitāḥ /",
    "GP12kurmp1_u:6014": " saraso mānasasyeha uttare kesarācalāḥ // KūrmP_1,43.37 //",
    "GP12kurmp1_u:6015": " eteṣāṃ śailamukhyānāmantareṣu yathākramam /",
    "GP12kurmp1_u:6016": " santi caivāntaradroṇyaḥ sarāṃsi ca vanāni ca // KūrmP_1,43.38 //",
    "GP12kurmp1_u:6017": " vasanti tatra munayaḥ siddhāśca brahmabhāvitāḥ /",
    "GP12kurmp1_u:6018": " prasannāḥ śāntarajasaḥ sarvaduḥ khavivarjitāḥ // KūrmP_1,43.39 //",
    "GP12kurmp1_u:6019": " iti śrīkūrmapurāṇe ṣaṭsāhastryāṃ sahitāyāṃ pūrvavibhāge tricatvāriśo 'dhyāyaḥ",
    "GP12kurmp1_u:6020": " sūta uvāca",
    "GP12kurmp1_u:6021": " caturdaśasahastraṇi yojanānāṃ mahāpurī /",
    "GP12kurmp1_u:6022": " merorupari vikhyātā devadevasya vedhasaḥ // KūrmP_1,44.1 //",
    "GP12kurmp1_u:6023": " tatrāste bhagavān brahmā viśvātmā viśvabhāvanaḥ /",
    "GP12kurmp1_u:6024": " upāsyamāno yogīndrairmunīndropendraśaṅkaraiḥ // KūrmP_1,44.2 //",
    "GP12kurmp1_u:6025": " tatra deveśvareśānaṃ viśvātmānaṃ prajāpatim /",
    "GP12kurmp1_u:6026": " sanatkumāro bhagavānupāste nityameva hi // KūrmP_1,44.3 //",
    "GP12kurmp1_u:6027": " sa siddhairṛṣigandharvaiḥ pūjyamānaḥ surairapi /",
    "GP12kurmp1_u:6028": " samāste yogayuktatmā pītvā tatparamāmṛtam // KūrmP_1,44.4 //",
    "GP12kurmp1_u:6029": " tatra devādidevasya śaṃbhoramitatejasaḥ /",
    "GP12kurmp1_u:6030": " dīptamāyatanaṃ śubhraṃ purastād brahmaṇaḥ sthitam // KūrmP_1,44.5 //",
    "GP12kurmp1_u:6031": " divyakāntisamāyuktaṃ caturdhāraṃ suśobhanam /",
    "GP12kurmp1_u:6032": " maharṣigaṇasaṃkīrṇaṃ brahmavidbhirniṣevitam // KūrmP_1,44.6 //",
    "GP12kurmp1_u:6033": " devyā saha mahādevaḥ śaśāṅkārkāgnilocanaḥ /",
    "GP12kurmp1_u:6034": " ramate tatra viśveśaḥ pramathaiḥ pramatheśvaraḥ // KūrmP_1,44.7 //",
    "GP12kurmp1_u:6035": " tatra vedavidaḥ śāntā munayo brahmacāriṇaḥ /",
    "GP12kurmp1_u:6036": " pūjayanti mahādevaṃ tāpasāḥ satyavādinaḥ // KūrmP_1,44.8 //",
    "GP12kurmp1_u:6037": " teṣāṃ sākṣānmahādevo munīnāṃ brahmavādinām /",
    "GP12kurmp1_u:6038": " gṛhṇāti pūjāṃ śirasā pārvatyā parameśvaraḥ // KūrmP_1,44.9 //",
    "GP12kurmp1_u:6039": " tatraiva parvatavare śakrasya paramā purī /",
    "GP12kurmp1_u:6040": " nāmnāmarāvatī pūrve sarvaśobhāsamanvitā // KūrmP_1,44.10 //",
    "GP12kurmp1_u:6041": " tamindramapsaraḥ saṅghā gandharvā gītatatparāḥ /",
    "GP12kurmp1_u:6042": " upāsate sahastrākṣaṃ devāstatra sahastraśaḥ // KūrmP_1,44.11 //",
    "GP12kurmp1_u:6043": " ye dhārmikā vedavido yāgahomaparāyaṇāḥ /",
    "GP12kurmp1_u:6044": " teṣāṃ tat paramaṃ sthānaṃ devānāmapi durlabham // KūrmP_1,44.12 //",
    "GP12kurmp1_u:6045": " tasya dakṣiṇadigbhāge vahneramitatejasaḥ /",
    "GP12kurmp1_u:6046": " tejovatī nāma purī divyāścaryasamanvitā // KūrmP_1,44.13 //",
    "GP12kurmp1_u:6047": " tatrāste bhagavān vahnirbhrājamānaḥ svatejasā /",
    "GP12kurmp1_u:6048": " japināṃ homināṃ sthānaṃ dānavānāṃ durāsadam // KūrmP_1,44.14 //",
    "GP12kurmp1_u:6049": " dakṣiṇe parvatavare yamasyāpi mahāpurī /",
    "GP12kurmp1_u:6050": " nāmnā saṃyamanī divyā siddhagandharvasevitā // KūrmP_1,44.15 //",
    "GP12kurmp1_u:6051": " tatra vaivasvataṃ devaṃ devādyāḥ paryupāsate /",
    "GP12kurmp1_u:6052": " sthānaṃ tat satyasaṃdhānāṃ loke puṇyakṛtāṃ nṛṇām // KūrmP_1,44.16 //",
    "GP12kurmp1_u:6053": " tasyāstu paścime bhāge nirṛtestu mahātmanaḥ /",
    "GP12kurmp1_u:6054": " rakṣovatī nāma purī rākṣasaiḥ sarvato vṛtā // KūrmP_1,44.17 //",
    "GP12kurmp1_u:6055": " tatra taṃ nirṛtiṃ devaṃ rākṣasāḥ paryupāsate /",
    "GP12kurmp1_u:6056": " gacchanti tāṃ dharmaratā ye vai tāmasavṛttayaḥ // KūrmP_1,44.18 //",
    "GP12kurmp1_u:6057": " paścime parvatavare varuṇasya mahāpurī /",
    "GP12kurmp1_u:6058": " nāmnā suddhavatī puṇyā sarvakāmardhisaṃyutā // KūrmP_1,44.19 //",
    "GP12kurmp1_u:6059": " tatrāpsarogaṇaiḥ siddhaiḥ sevyamāno 'marādhipaḥ /",
    "GP12kurmp1_u:6060": " āste sa varuṇo rājā tatra gacchanti ye 'mbudāḥ /",
    "GP12kurmp1_u:6061": " tīrthayātrāparī nityaṃ ye ca loke 'dhamarṣiṇaḥ // KūrmP_1,44.20 //",
    "GP12kurmp1_u:6062": " tasyā uttaradigbhāge vāyorapi mahāpurī /",
    "GP12kurmp1_u:6063": " nāmnā gandhavatī puṇyā tatrāste 'sau prabhañjanaḥ // KūrmP_1,44.21 //",
    "GP12kurmp1_u:6064": " apsarogaṇagandharvaiḥ sevyamāno 'maraprabhuḥ /",
    "GP12kurmp1_u:6065": " prāṇāyāmaparāmartyāsthānantadyānti śāśvatam // KūrmP_1,44.22 //",
    "GP12kurmp1_u:6066": " tasyāḥ pūrveṇa digbhāge somasya paramā purī /",
    "GP12kurmp1_u:6067": " nāmnā kāntimatī śubhrā tatra somo virājate // KūrmP_1,44.23 //",
    "GP12kurmp1_u:6068": " tatra ye bhoganiratā svadharmaṃ puryapāsate /",
    "GP12kurmp1_u:6069": " teṣāṃ tad racitaṃ sthānaṃ nānābhogasamanvitam // KūrmP_1,44.24 //",
    "GP12kurmp1_u:6070": " tasyāśca pūrvadigbhāge śaṅkarasya mahāpurī /",
    "GP12kurmp1_u:6071": " nāmnā yaśovatī puṇyā sarveṣāṃ sudurāsadā // KūrmP_1,44.25 //",
    "GP12kurmp1_u:6072": " tatreśānasya bhavanaṃ rudraviṣṇutanoḥ śubham /",
    "GP12kurmp1_u:6073": " ghameśvarasya vipulaṃ tatrāste sa gaṇairvṛtaḥ // KūrmP_1,44.26 //",
    "GP12kurmp1_u:6074": " tatra bhogābhilipsūnāṃ bhaktānāṃ parameṣṭhinaḥ /",
    "GP12kurmp1_u:6075": " nivāsaḥ kalpitaḥ pūrvaṃ devadevena śūlinā // KūrmP_1,44.27 //",
    "GP12kurmp1_u:6076": " viṣṇupādād viniṣkrāntā plāvayitvendumaṇḍalam /",
    "GP12kurmp1_u:6077": " samantād brahmaṇaḥ puryāṃ gaṅgā patati vai divaḥ // KūrmP_1,44.28 //",
    "GP12kurmp1_u:6078": " sā tatra patitā dikṣu caturdhā hyabhavad dvijāḥ /",
    "GP12kurmp1_u:6079": " sītā cālakanandā ca sucakṣurbhadranāmikā // KūrmP_1,44.29 //",
    "GP12kurmp1_u:6080": " pūrveṇa sītā śailāt tu śailaṃ yātyantarikṣataḥ /",
    "GP12kurmp1_u:6081": " tataśca pūrvavarṣeṇa bhadrāśvenaiti cārṇavam // KūrmP_1,44.30 //",
    "GP12kurmp1_u:6082": " tathaivālakanandā ca dakṣiṇādetya bhāratam /",
    "GP12kurmp1_u:6083": " prayāti sāgaraṃ bhittvā saptabhedā dvijottamāḥ // KūrmP_1,44.31 //",
    "GP12kurmp1_u:6084": " sucakṣuḥ paścimagirīnatītya sakalāṃstathā /",
    "GP12kurmp1_u:6085": " paścimaṃ ketumālākhyaṃ varṣaṃ gatvaiti cārṇavam // KūrmP_1,44.32 //",
    "GP12kurmp1_u:6086": " bhadrā tathottaragirīnuttarāṃśca tathā kurūn /",
    "GP12kurmp1_u:6087": " atītya cottarāmbhodhiṃ samabhyeti maharṣayaḥ // KūrmP_1,44.33 //",
    "GP12kurmp1_u:6088": " ānīlaniṣadhāyāmau mālyavān gandhamādanaḥ /",
    "GP12kurmp1_u:6089": " tayormadhyagato meruḥ karṇikākārasaṃsthitaḥ // KūrmP_1,44.34 //",
    "GP12kurmp1_u:6090": " bhāratāḥ ketumālāśca bhadrāśvāḥ kuravastathā /",
    "GP12kurmp1_u:6091": " patrāṇi lokapadmasya maryādāśailabāhyataḥ // KūrmP_1,44.35 //",
    "GP12kurmp1_u:6092": " jaṭharo devakūṭaśca maryādāparvatāvubhau /",
    "GP12kurmp1_u:6093": " dakṣiṇottaramāyāmāvānīlaniṣadhāyatau // KūrmP_1,44.36 //",
    "GP12kurmp1_u:6094": " gandhamādanakailāsau pūrvapaścāyatāvubhau /",
    "GP12kurmp1_u:6095": " aśītiyojanāyāmāvarṇavāntarvyavasthitau // KūrmP_1,44.37 //",
    "GP12kurmp1_u:6096": " niṣadhaḥ pāriyātraśca maryādāparvatāvimau /",
    "GP12kurmp1_u:6097": " meroḥ paścimadigbhāge yathāpūrvau tathā sthitau // KūrmP_1,44.38 //",
    "GP12kurmp1_u:6098": " triśṛṅgo jārudhaistadvaduttare varṣaparvatau /",
    "GP12kurmp1_u:6099": " pūrvapaścāyatāvetau arṇavāntarvyavasthitau // KūrmP_1,44.39 //",
    "GP12kurmp1_u:6100": " maryādāparvatāḥ proktā aṣṭāviha mayā dvijāḥ /",
    "GP12kurmp1_u:6101": " jaṭharādyāḥ sthitā meroścaturdikṣu maharṣayaḥ // KūrmP_1,44.40 //",
    "GP12kurmp1_u:6102": " itī śrīkūrmapurāṇe ṣaṭsāhastryāṃ saṃhitāyāṃ pūrvavibhāge catuścatvāriṃśo 'dhyāyaḥ",
    "GP12kurmp1_u:6103": " sūta uvāca",
    "GP12kurmp1_u:6104": " ketumāle narāḥ kālāḥ sarve panasabhojanāḥ /",
    "GP12kurmp1_u:6105": " striyaścotpalapatrābhā jīvanti ca varṣāyutam // KūrmP_1,45.1 //",
    "GP12kurmp1_u:6106": " bhadrāśve puruṣāḥ śuklāḥ striyaścandrāṃśusannibhāḥ /",
    "GP12kurmp1_u:6107": " daśa varṣasahastrāṇi jīvante āmrabhojanāḥ // KūrmP_1,45.2 //",
    "GP12kurmp1_u:6108": " ramyake puruṣā nāryo ramante rajataprabhāḥ /",
    "GP12kurmp1_u:6109": " daśavarṣasahastrāṇi śatāni daśa pañca ca /",
    "GP12kurmp1_u:6110": " jīvanti caiva sattvasthā nyagrodhaphalabhojanāḥ // KūrmP_1,45.3 //",
    "GP12kurmp1_u:6111": " hiraṇmaye hiraṇyābhāḥ sarve ca lakucāśanāḥ /",
    "GP12kurmp1_u:6112": " ekādaśasahastrāṇi śatāni daśa pañca ca /",
    "GP12kurmp1_u:6113": " jīvanti puruṣā nāryo devalokasthitā iva // KūrmP_1,45.4 //",
    "GP12kurmp1_u:6114": " trayodaśasahastrāṇi śatāni daśa pañca ca /",
    "GP12kurmp1_u:6115": " jīvanti kuruvarṣe tu śyāmāṅgāḥ kṣīrabhojanāḥ // KūrmP_1,45.5 //",
    "GP12kurmp1_u:6116": " sarve mithunajātāśca nityaṃ sukhaniṣevinaḥ /",
    "GP12kurmp1_u:6117": " candradvīpe mahādevaṃ yajanti satataṃ śivam // KūrmP_1,45.6 //",
    "GP12kurmp1_u:6118": " tathā kiṃpuruṣe viprā mānavā hemasannibhāḥ /",
    "GP12kurmp1_u:6119": " daśavarṣahastrāṇi jīvanti plakṣabhojanāḥ // KūrmP_1,45.7 //",
    "GP12kurmp1_u:6120": " yajanti satataṃ devaṃ caturmūrti caturmukham /",
    "GP12kurmp1_u:6121": " dhyāne manaḥ samādhāya sādaraṃ bhaktisaṃyutāḥ // KūrmP_1,45.8 //",
    "GP12kurmp1_u:6122": " tathā ca harivarṣe tu mahārajatasannibhāḥ /",
    "GP12kurmp1_u:6123": " daśavarṣasahastrāṇi jīvantīkṣurasāśinaḥ // KūrmP_1,45.9 //",
    "GP12kurmp1_u:6124": " tatra nārāyaṇaṃ devaṃ viśvayoniṃ sanātanam /",
    "GP12kurmp1_u:6125": " upāsate sadā viṣṇuṃ mānavā viṣṇubhāvitāḥ // KūrmP_1,45.10 //",
    "GP12kurmp1_u:6126": " tatra candraprabhaṃ śubhraṃ śuddhasphaṭikanirmitam /",
    "GP12kurmp1_u:6127": " vimānaṃ vāsudevasya pārijātavanāśritam // KūrmP_1,45.11 //",
    "GP12kurmp1_u:6128": " caturdhāramanopamyaṃ catustoraṇasaṃyutam /",
    "GP12kurmp1_u:6129": " prākārairdaśabhiryuktaṃ durādharṣaṃ sudurgamam // KūrmP_1,45.12 //",
    "GP12kurmp1_u:6130": " sphāṭikairmaṇḍapairyuktaṃ devarājagṛhopamam /",
    "GP12kurmp1_u:6131": " svarṇastambhasahastraiśca sarvataḥ samalaṅkṛtam // KūrmP_1,45.13 //",
    "GP12kurmp1_u:6132": " hemasopānasaṃyuktaṃ nānāratnopaśobhitam /",
    "GP12kurmp1_u:6133": " divyasiṃhāsanopetaṃ sarvaśobhāsamanvitam // KūrmP_1,45.14 //",
    "GP12kurmp1_u:6134": " sarobhiḥ svādupānīyairnadībhiścopaśobhitam /",
    "GP12kurmp1_u:6135": " nārāyaṇaparaiḥ śuddhairvedādhyayanatatparaiḥ // KūrmP_1,45.15 //",
    "GP12kurmp1_u:6136": " yogibhiśca samākīrṇaṃ dhyāyadbhiḥ puruṣaṃ harim /",
    "GP12kurmp1_u:6137": " stuvadbhiḥ satataṃ mantrairnamasyadbhiśca mādhavam // KūrmP_1,45.16 //",
    "GP12kurmp1_u:6138": " tatra devādidevasya viṣṇoramitatejasaḥ /",
    "GP12kurmp1_u:6139": " rājānaḥ sarvakālaṃ tu mahimānaṃ prakurvate // KūrmP_1,45.17 //",
    "GP12kurmp1_u:6140": " gāyanti caiva nṛtyanti vilāsinyo manoramāḥ /",
    "GP12kurmp1_u:6141": " striyo yauvanaśālinyaḥ sadā maṇḍanatatparāḥ // KūrmP_1,45.18 //",
    "GP12kurmp1_u:6142": " ilāvṛte padmavarṇā jambūphalarasāśinaḥ /",
    "GP12kurmp1_u:6143": " trayodaśa sahastrāṇi varṣāṇāṃ vai sthirāyuṣaḥ // KūrmP_1,45.19 //",
    "GP12kurmp1_u:6144": " bhārate tu striyaḥ puṃso nānāvarṇāḥ prakīrtitāḥ /",
    "GP12kurmp1_u:6145": " nānādevārcane yuktā nānākarmāṇi kurvate /",
    "GP12kurmp1_u:6146": " paramāyuḥ smṛtaṃ teṣāṃ śataṃ varṣāṇi suvratāḥ // KūrmP_1,45.20 //",
    "GP12kurmp1_u:6147": " nānāhārāśca jīvanti puṇyapāpanimittataḥ /",
    "GP12kurmp1_u:6148": " navayojanasāhastraṃ varṣametat prakīrtitam /",
    "GP12kurmp1_u:6149": " karmabhūmiriyaṃ viprā narāṇāmadhikāriṇām // KūrmP_1,45.21 //",
    "GP12kurmp1_u:6150": " mahendro malayaḥ sahyaḥ śuktimānṛkṣaparvataḥ /",
    "GP12kurmp1_u:6151": " vindhyaśca pāriyātraśca saptātra kulaparvatāḥ // KūrmP_1,45.22 //",
    "GP12kurmp1_u:6152": " indradyumnaḥ kaśerumāṃstāmravarṇo gabhastimān /",
    "GP12kurmp1_u:6153": " nāgadvīpastathā saumyo gandharvastvatha vāruṇaḥ // KūrmP_1,45.23 //",
    "GP12kurmp1_u:6154": " ayaṃ tu navamasteṣāṃ dvīpaḥ sāgarasaṃvṛtaḥ /",
    "GP12kurmp1_u:6155": " yojanānāṃ sahastraṃ tu dvīpo 'yaṃ dakṣiṇottaraḥ // KūrmP_1,45.24 //",
    "GP12kurmp1_u:6156": " pūrve kirātāstasyānte paśicame yavanāstathā /",
    "GP12kurmp1_u:6157": " brāhmaṇāḥ kṣatriyā vaiśya madhye śūdrāstathaiva ca // KūrmP_1,45.25 //",
    "GP12kurmp1_u:6158": " ijyāyuddhavaṇijyābhirvartayantyatra mānavāḥ /",
    "GP12kurmp1_u:6159": " stravante pāvanā nadyaḥ parvatebhyo viniḥ sṛtāḥ // KūrmP_1,45.26 //",
    "GP12kurmp1_u:6160": " śatadruścandrabhāgā ca sarayūryamunā tathā /",
    "GP12kurmp1_u:6161": " irāvatī vitastā ca vipāśā devikā kuhūḥ // KūrmP_1,45.27 //",
    "GP12kurmp1_u:6162": " gomatī dhūtapāpā ca bāhudā ca dṛṣadvatī /",
    "GP12kurmp1_u:6163": " kauśikī lohitā caiva himavatpādaniḥ sṛtāḥ // KūrmP_1,45.28 //",
    "GP12kurmp1_u:6164": " vedasmṛtirvedavatī vrataghnī tridivā tathā /",
    "GP12kurmp1_u:6165": " parṇāśā vandanā caiva sadānīrā manoramā // KūrmP_1,45.29 //",
    "GP12kurmp1_u:6166": " carmaṇvatī tathā dūryā vidiśā vetravatyapi /",
    "GP12kurmp1_u:6167": " śigruḥ svaśilpāpi tathā pāriyātrāśrayāḥ smṛtāḥ // KūrmP_1,45.30 //",
    "GP12kurmp1_u:6168": " narmadā surasā śoṇa daśārṇā ca mahānadī /",
    "GP12kurmp1_u:6169": " mandākinī citrakūṭā tāmasī ca piśācikā // KūrmP_1,45.31 //",
    "GP12kurmp1_u:6170": " citrotpalā vipāśā ca mañjulā vāluvāhinī /",
    "GP12kurmp1_u:6171": " ṛkṣavatpādajā nadyaḥ sarvapāpaharā nṛṇām // KūrmP_1,45.32 //",
    "GP12kurmp1_u:6172": " tāpī payoṣṇī nirvindhyā śīghrodā ca mahānadī /",
    "GP12kurmp1_u:6173": " veṇyā vaitaraṇī caiva balākā ca kumudvatī // KūrmP_1,45.33 //",
    "GP12kurmp1_u:6174": " toyā caiva mahāgairī durgā cāntaḥ śilā tathā /",
    "GP12kurmp1_u:6175": " vindhyapādaprasūtāstā nadyaḥ puṇyajalāḥ śubhāḥ // KūrmP_1,45.34 //",
    "GP12kurmp1_u:6176": " sodāvarī bhīmarathī kṛṣṇā varṇā ca matsarī /",
    "GP12kurmp1_u:6177": " tuṅgabhdrā suprayogā kāverī ca dvijottamāḥ /",
    "GP12kurmp1_u:6178": " dakṣiṇāpathagā nadyaḥ sahyapādaviniḥ sṛtāḥ // KūrmP_1,45.35 //",
    "GP12kurmp1_u:6179": " ṛtumālā tāmraparṇo puṣpavatyutpalāvatī /",
    "GP12kurmp1_u:6180": " malayānniḥ sṛtā nadyaḥ sarvāḥ śītajalāḥ smṛtāḥ // KūrmP_1,45.36 //",
    "GP12kurmp1_u:6181": " ṛṣikulyā trisāmā ca mandagā mandagāminī /",
    "GP12kurmp1_u:6182": " rūpā pālāsinī caiva ṛṣikā vaṃśakāriṇī /",
    "GP12kurmp1_u:6183": " śuktimatpādasaṃjātāḥ sarvapāpaharā nṛṇām // KūrmP_1,45.37 //",
    "GP12kurmp1_u:6184": " āsāṃ nadyupanadyaśca śataśo dvijapuṅgavāḥ /",
    "GP12kurmp1_u:6185": " sarvapāpaharāḥ puṇyāḥ snānadānādikarmasu // KūrmP_1,45.38 //",
    "GP12kurmp1_u:6186": " tāsvime kurupāñcālā madhyadeśādayo janāḥ /",
    "GP12kurmp1_u:6187": " pūrvadeśādikāścaiva kāmarūpanivāsinaḥ // KūrmP_1,45.39 //",
    "GP12kurmp1_u:6188": " puṇḍrāḥ kaliṅgāmagadhā dākṣiṇātyāścakṛtsnaśaḥ /",
    "GP12kurmp1_u:6189": " tathāparāntāḥ saurāṣṭrāḥ śūdrābhīrāstathār'budāḥ // KūrmP_1,45.40 //",
    "GP12kurmp1_u:6190": " mālakā mālavāścaiva pāriyātranivāsinaḥ /",
    "GP12kurmp1_u:6191": " sauvīrāḥ saindhavā hūṇā śālvāḥ kalpanivāsinaḥ // KūrmP_1,45.41 //",
    "GP12kurmp1_u:6192": " madrā rāmāstathāmbaṣṭhāḥ pārasīkāstathaiva ca /",
    "GP12kurmp1_u:6193": " āsāṃ pibanti salilaṃ vasanti saritāṃ sadā // KūrmP_1,45.42 //",
    "GP12kurmp1_u:6194": " catvāri bhārate varṣe yugāni kavayo 'bruvan /",
    "GP12kurmp1_u:6195": " kṛtaṃ tretā dvāparaṃ ca kaliścānyatra na kvacit // KūrmP_1,45.43 //",
    "GP12kurmp1_u:6196": " yāni kiṃpuruṣādyāni varṣāṇyaṣṭau maharṣayaḥ /",
    "GP12kurmp1_u:6197": " na teṣu śoko nāyāso nodvegaḥ kṣudbhayaṃ na ca // KūrmP_1,45.44 //",
    "GP12kurmp1_u:6198": " svasthāḥ prajā nirātaṅkāḥ sarvaduḥ khavivarjitāḥ /",
    "GP12kurmp1_u:6199": " ramanti vividhairbhāvaiḥ sarvāśca sthirayauvanāḥ // KūrmP_1,45.45 //",
    "GP12kurmp1_u:6200": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge pañcacatvāriṃśo 'dhyāyaḥ",
    "GP12kurmp1_u:6201": " sūta uvāca",
    "GP12kurmp1_u:6202": " hemakūṭagireḥ śṛṅge mahākūṭaiḥ suśobhanam /",
    "GP12kurmp1_u:6203": " sphāṭikaṃ devadevasya vimānaṃ parameṣṭhinaḥ // KūrmP_1,46.1 //",
    "GP12kurmp1_u:6204": " atha devādidevasya bhūteśasya triśūlinaḥ /",
    "GP12kurmp1_u:6205": " devāḥ siddhagaṇā yakṣāḥ pūjāṃ nityaṃ prakurvate // KūrmP_1,46.2 //",
    "GP12kurmp1_u:6206": " sa devo giriśaḥ sārdhaṃ mahādevyā maheśvaraḥ /",
    "GP12kurmp1_u:6207": " bhūtaiḥ parivṛto nityaṃ bhāti tatra pinākadhṛk // KūrmP_1,46.3 //",
    "GP12kurmp1_u:6208": " vibhaktacāruśikharaḥ kailāso yatra parvataḥ /",
    "GP12kurmp1_u:6209": " nivāsaḥ koṭiyakṣāṇāṃ kuberasya ca dhīmataḥ /",
    "GP12kurmp1_u:6210": " tatrāpi devadevasya bhavasyāyatanaṃ mahat // KūrmP_1,46.4 //",
    "GP12kurmp1_u:6211": " mandākinī tatra divyā ramyā suvimalodakā /",
    "GP12kurmp1_u:6212": " nadī nānāvidhaiḥ padmairanekaiḥ samalaṅkṛtā // KūrmP_1,46.5 //",
    "GP12kurmp1_u:6213": " devadānavagandharvayakṣarākṣasakiṃnaraiḥ /",
    "GP12kurmp1_u:6214": " upaspṛṣṭajalā nityaṃ supuṇyā sumanoramā // KūrmP_1,46.6 //",
    "GP12kurmp1_u:6215": " anyāśca nadyaḥ śataśaḥ svarṇapadmairalaṅkṛtāḥ /",
    "GP12kurmp1_u:6216": " tāsāṃ kūleṣu devasya sthānāni parameṣṭhinaḥ /",
    "GP12kurmp1_u:6217": " devarṣigaṇajuṣṭāni tathā nārāyaṇasya ca // KūrmP_1,46.7 //",
    "GP12kurmp1_u:6218": " sitāntaśikhare cāpi pārijātavanaṃ śubham /",
    "GP12kurmp1_u:6219": " tatra śakrasya vipulaṃ bhavanaṃ ratnamaṇḍitam /",
    "GP12kurmp1_u:6220": " sphāṭikastambhasaṃyuktaṃ hemagopurasaṃyutam // KūrmP_1,46.8 //",
    "GP12kurmp1_u:6221": " tatrātha devadevasya viṣṇorviśvāmareśituḥ /",
    "GP12kurmp1_u:6222": " supuṇyaṃ bhavanaṃ ramyaṃ sarvaratnopaśobhitam // KūrmP_1,46.9 //",
    "GP12kurmp1_u:6223": " tatra nārāyaṇaḥ śrīmān lakṣmyā saha jagatpatiḥ /",
    "GP12kurmp1_u:6224": " āste sarvāmaraśreṣṭhaḥ pūjyamānaḥ sanātanaḥ // KūrmP_1,46.10 //",
    "GP12kurmp1_u:6225": " tathā ca vasudhāre tu vasūnāṃ ratnamaṇḍitam /",
    "GP12kurmp1_u:6226": " sthānānāmaṣṭakaṃ puṇyaṃ durādharṣaṃ suradviṣām // KūrmP_1,46.11 //",
    "GP12kurmp1_u:6227": " ratnadhāre girivare saptarṣoṇāṃ mahātmanām /",
    "GP12kurmp1_u:6228": " saptāśramāṇi puṇyāni siddhāvāsayutāni tu // KūrmP_1,46.12 //",
    "GP12kurmp1_u:6229": " tatra haimaṃ caturdvāraṃ vajranīlādimaṇḍitam /",
    "GP12kurmp1_u:6230": " supuṇyaṃ sumahat sthānaṃ brahmaṇo 'vyaktajanmanaḥ // KūrmP_1,46.13 //",
    "GP12kurmp1_u:6231": " tatra devarṣayo viprāḥ siddhā brahmarṣayo 'pare /",
    "GP12kurmp1_u:6232": " upāsate sadā devaṃ pitāmahamajaṃ param // KūrmP_1,46.14 //",
    "GP12kurmp1_u:6233": " sa taiḥ saṃpūjito nityaṃ devyā saha caturmukhaḥ /",
    "GP12kurmp1_u:6234": " āste hitāya lokānāṃ śāntānāṃ paramā gatiḥ // KūrmP_1,46.15 //",
    "GP12kurmp1_u:6235": " athaikaśṛṅgaśikhare mahāpadmairalaṅkṛtam /",
    "GP12kurmp1_u:6236": " svacchāmṛtajalaṃ puṇyaṃ sugandhaṃ sumahat saraḥ // KūrmP_1,46.16 //",
    "GP12kurmp1_u:6237": " jaigīṣavyāśramaṃ tatra yogīndrairupaśobhitam /",
    "GP12kurmp1_u:6238": " tatrāsau bhagavān nityamāste śiṣyaiḥ samāvṛtaḥ /",
    "GP12kurmp1_u:6239": " praśāntadoṣairakṣudrairbrahmavidbhirmahātmabhiḥ // KūrmP_1,46.17 //",
    "GP12kurmp1_u:6240": " śaṅkho manoharaścaiva kauśikaḥ kṛṣṇa eva ca /",
    "GP12kurmp1_u:6241": " sumanā vedanādaśca śiṣyāstasya pradhānataḥ // KūrmP_1,46.18 //",
    "GP12kurmp1_u:6242": " sarve yogaratāḥ śāntā bhasmoddhūlitavigrahāḥ /",
    "GP12kurmp1_u:6243": " upāsate mahāvīryā brahmavidyāparāyaṇāḥ // KūrmP_1,46.19 //",
    "GP12kurmp1_u:6244": " teṣāmanugrihārthāya yatīnāṃ śāntacetasām /",
    "GP12kurmp1_u:6245": " sānnidhyaṃ kurute bhūyo devyā saha maheśvaraḥ // KūrmP_1,46.20 //",
    "GP12kurmp1_u:6246": " anyānicāśramāṇi syustasmin girivarottame /",
    "GP12kurmp1_u:6247": " munīnāṃ yuktamanasāṃ sarāṃsi saritastathā // KūrmP_1,46.21 //",
    "GP12kurmp1_u:6248": " teṣu yogaratā viprā jāpakāḥ saṃyatendriyāḥ /",
    "GP12kurmp1_u:6249": " brahmaṇyāsaktamanaso ramante jñānatatparāḥ // KūrmP_1,46.22 //",
    "GP12kurmp1_u:6250": " ātmanyātmānamādhāya śikhāntāntaramāsthitam /",
    "GP12kurmp1_u:6251": " dhāyāyanti devamīśānaṃ yena sarvamidaṃ tatam // KūrmP_1,46.23 //",
    "GP12kurmp1_u:6252": " sumeghe vāsavasthānaṃ sahastrādityasaṃnibham /",
    "GP12kurmp1_u:6253": " tatrāste bhagavānindraḥ śacyā saha sureśvaraḥ // KūrmP_1,46.24 //",
    "GP12kurmp1_u:6254": " gajaśaile tu durgāyā bhavanaṃ maṇitāraṇam /",
    "GP12kurmp1_u:6255": " āste bhagavatī durgā tatra sākṣānmaheśvarī // KūrmP_1,46.25 //",
    "GP12kurmp1_u:6256": " upāsyamānā vividhaiḥ śaktibhedairitastataḥ /",
    "GP12kurmp1_u:6257": " pītvā yogāmṛtaṃ labdhvā sākṣādānandamaiśvaram // KūrmP_1,46.26 //",
    "GP12kurmp1_u:6258": " sunīlasya gireḥ śṛṅge nānādhātusamujjvale /",
    "GP12kurmp1_u:6259": " rākṣasānāṃ purāṇi syuḥ sarāṃsi śataśo dvijāḥ // KūrmP_1,46.27 //",
    "GP12kurmp1_u:6260": " tathā puraśataṃ viprāḥ śataśṛṅge mahācale /",
    "GP12kurmp1_u:6261": " sphāṭikastambhasaṃyuktaṃ yakṣāṇāmamitaujasām // KūrmP_1,46.28 //",
    "GP12kurmp1_u:6262": " śvetodaragireḥ śṛṅge suparṇasya mahātmanaḥ /",
    "GP12kurmp1_u:6263": " prākāragopuropetaṃ maṇitoraṇamaṇḍitam // KūrmP_1,46.29 //",
    "GP12kurmp1_u:6264": " sa tatra garuḍaḥ śrīmān sākṣād viṣṇurivāparaḥ /",
    "GP12kurmp1_u:6265": " dhyātvāste tat paraṃ jyotirātmānaṃ viṣṇumavyayam // KūrmP_1,46.30 //",
    "GP12kurmp1_u:6266": " anyacca bhavanaṃ puṇyaṃ śrīśṛṅge munipuṅgavāḥ /",
    "GP12kurmp1_u:6267": " śrīdevyāḥ sarvaratnāḍhyaṃ haimaṃ sumaṇitoraṇam // KūrmP_1,46.31 //",
    "GP12kurmp1_u:6268": " tatra sā paramā śaktirviṣṇoratimanoramā /",
    "GP12kurmp1_u:6269": " anantavibhavā lakṣmīrjagatsaṃmohanotsukā // KūrmP_1,46.32 //",
    "GP12kurmp1_u:6270": " adhyāste devagandharvasiddhacāraṇavanditā /",
    "GP12kurmp1_u:6271": " vicintya jagatoyoniṃ svaśaktikiraṇojjvalā // KūrmP_1,46.33 //",
    "GP12kurmp1_u:6272": " tatraiva devadevasya viṣṇorāyatanaṃ mahat /",
    "GP12kurmp1_u:6273": " sarāṃsi tatra catvāri vicitrakamalāśrayā // KūrmP_1,46.34 //",
    "GP12kurmp1_u:6274": " tathā sahastraśikhare vidyādharapurāṣṭakam /",
    "GP12kurmp1_u:6275": " ratnasopānasaṃyuktaṃ sarobhiścopaśobhitam // KūrmP_1,46.35 //",
    "GP12kurmp1_u:6276": " nadyo vimalapānīyāścitranīlotpalākarāḥ /",
    "GP12kurmp1_u:6277": " karṇikāravanaṃ dvivyaṃ tatrāste śaṅkaromayā // KūrmP_1,46.36 //",
    "GP12kurmp1_u:6278": " pāriyātre mahāśaile mahālakṣmyāḥ puraṃ śubham /",
    "GP12kurmp1_u:6279": " ramyaprāsādasaṃyuktaṃ ghaṇṭācāmarabhūṣitam // KūrmP_1,46.37 //",
    "GP12kurmp1_u:6280": " nṛtyadbhirapsaraḥ saṅghairitaścetaśca śobhitam /",
    "GP12kurmp1_u:6281": " mṛdaṅgamurajodghuṣṭaṃ vīṇāveṇunināditam // KūrmP_1,46.38 //",
    "GP12kurmp1_u:6282": " gandharvakiṃnarākīrṇaṃ saṃvṛtaṃ siddhapuṅgavaiḥ /",
    "GP12kurmp1_u:6283": " bhāsvadbhittisamākīrṇaṃ mahāprāsādasaṃkulam // KūrmP_1,46.39 //",
    "GP12kurmp1_u:6284": " gaṇeśvarāṅganājuṣṭaṃ dhārmikāṇāṃ sudarśanam /",
    "GP12kurmp1_u:6285": " tatra sā vasate devī nityaṃ yogaparāyaṇā // KūrmP_1,46.40 //",
    "GP12kurmp1_u:6286": " mahālakṣmīrmahādevī triśūlavaradhāriṇī /",
    "GP12kurmp1_u:6287": " trinetrā sarvaśasaktībhiḥ saṃvṛtā sadasanmayā /",
    "GP12kurmp1_u:6288": " paśyanti tatra munayaḥ siddhā ye brahmavādinaḥ // KūrmP_1,46.41 //",
    "GP12kurmp1_u:6289": " supārśvasyottare bhāge sarasvatyāḥ purottamam /",
    "GP12kurmp1_u:6290": " sarāṃsi siddhajuṣṭāni devabhogyāni sattamāḥ // KūrmP_1,46.42 //",
    "GP12kurmp1_u:6291": " pāṇḍurasya gireḥ śṛṅge vicitradrumasaṃkule /",
    "GP12kurmp1_u:6292": " sandharvāṇāṃ puraśataṃ divyastrībhiḥ samāvṛtam // KūrmP_1,46.43 //",
    "GP12kurmp1_u:6293": " teṣu nityaṃ madotsiktā varanāryastathaiva ca /",
    "GP12kurmp1_u:6294": " krīḍanti muditā nityaṃ vilāsairbhogatatparāḥ // KūrmP_1,46.44 //",
    "GP12kurmp1_u:6295": " añjanasya gireḥ śṛṅge nārīṇāṃ puramuttamam /",
    "GP12kurmp1_u:6296": " vasanti tatrāpsaraso rambhādyā ratilālasāḥ // KūrmP_1,46.45 //",
    "GP12kurmp1_u:6297": " citrasenādayo yatra samāyāntyarthinaḥ sadā /",
    "GP12kurmp1_u:6298": " sā purī sarvaratnāḍhyā naikaprastravaṇairyutā // KūrmP_1,46.46 //",
    "GP12kurmp1_u:6299": " anekāni purāṇi syuḥ kaumude cāpi suvratāḥ /",
    "GP12kurmp1_u:6300": " rudrāṇāṃ śāntarajasāmīśvarārpitacetasām // KūrmP_1,46.47 //",
    "GP12kurmp1_u:6301": " teṣu rudrā mahāyogā maheśāntaracāriṇaḥ /",
    "GP12kurmp1_u:6302": " samāsate paraṃ jyotirārūḍhāḥ sthānamuttamam // KūrmP_1,46.48 //",
    "GP12kurmp1_u:6303": " piñjarasya gireḥ śṛṅge gaṇeśānāṃ puratrayam /",
    "GP12kurmp1_u:6304": " nandīśvarasya kapile tatrāste suyaśā yatiḥ // KūrmP_1,46.49 //",
    "GP12kurmp1_u:6305": " tathā ca jārudhaiḥ śṛṅge devadevasya dhīmataḥ /",
    "GP12kurmp1_u:6306": " dīptamāyatanaṃ puṇyaṃ bhāskarasyāmitaujasaḥ // KūrmP_1,46.50 //",
    "GP12kurmp1_u:6307": " tasyaivottaradigbhāge candrasthānamanuttamam /",
    "GP12kurmp1_u:6308": " ramate tatra ramyo 'sau bhagavān śītadīdhitiḥ // KūrmP_1,46.51 //",
    "GP12kurmp1_u:6309": " anyacca bhavanaṃ divyaṃ haṃsaśaile maharṣayaḥ /",
    "GP12kurmp1_u:6310": " sahastrayojanāyāmaṃ suvarṇamaṇitoraṇam // KūrmP_1,46.52 //",
    "GP12kurmp1_u:6311": " tatrāste bhagavān brahmā siddhasaṅghairabhiṣṭutaḥ /",
    "GP12kurmp1_u:6312": " sāvitryā saha viśvātmā vāsudevādibhiryutaḥ // KūrmP_1,46.53 //",
    "GP12kurmp1_u:6313": " tasya dakṣiṇadigbhāge siddhānāṃ puramuttamam /",
    "GP12kurmp1_u:6314": " sanandanādayo yatra vasanti munipuṅgavāḥ // KūrmP_1,46.54 //",
    "GP12kurmp1_u:6315": " pañcaśailasya śikhare dānavānāṃ puratrayam /",
    "GP12kurmp1_u:6316": " nātidūreṇa tasyātha daityacāryasya dhīmataḥ // KūrmP_1,46.55 //",
    "GP12kurmp1_u:6317": " sugandhaśailaśikhare saridbhirupaśobhitam /",
    "GP12kurmp1_u:6318": " kardamasyāśramaṃ puṇyaṃ tatrāste bhagavānṛṣiḥ // KūrmP_1,46.56 //",
    "GP12kurmp1_u:6319": " tasyaiva pūrvadigbhāge kiñcid vai dakṣiṇāśrite /",
    "GP12kurmp1_u:6320": " sanatkumāro bhagavāṃstatrāste brahmavittamaḥ // KūrmP_1,46.57 //",
    "GP12kurmp1_u:6321": " sarveṣveteṣu śaileṣu tatānyeṣu munīśvarāḥ /",
    "GP12kurmp1_u:6322": " sarāṃsi vimalā nadyo devānāmālayāni ca // KūrmP_1,46.58 //",
    "GP12kurmp1_u:6323": " siddhaliṅgāni puṇyāni munibhiḥ sthāpitāni tu /",
    "GP12kurmp1_u:6324": " vanyānyāśramavaryāṇi saṃkhyātuṃ naiva śaknuyām // KūrmP_1,46.59 //",
    "GP12kurmp1_u:6325": " eṣa saṃkṣepataḥ prokto jambūdvīpasya vistaraḥ /",
    "GP12kurmp1_u:6326": " na śakyaṃ vistarād vaktuṃ mayā varṣaśatairapi // KūrmP_1,46.60 //",
    "GP12kurmp1_u:6327": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ṣaṭcatvāriśo 'dhyāyaḥ",
    "GP12kurmp1_u:6328": " sūta uvāca",
    "GP12kurmp1_u:6329": " jambūdvīpasya vistārād dviguṇena samantataḥ /",
    "GP12kurmp1_u:6330": " saṃveṣṭayitvā kṣārodaṃ plakṣadvīpo vyavasthitaḥ // KūrmP_1,47.1 //",
    "GP12kurmp1_u:6331": " plakṣadvīpe ca viprendrāḥ saptāsan kulaparvatāḥ /",
    "GP12kurmp1_u:6332": " ṛjvāyatāḥ suparvāṇaḥ siddhasaṅghaniṣevitāḥ // KūrmP_1,47.2 //",
    "GP12kurmp1_u:6333": " gomedaḥ prathamasteṣāṃ dvitīyaścandra ucyate /",
    "GP12kurmp1_u:6334": " nārādo dundubhiścaiva somaśca ṛṣabhastathā /",
    "GP12kurmp1_u:6335": " vaibhrājaḥ saptamaḥ prokto brahmaṇo 'tyantavallabhaḥ // KūrmP_1,47.3 //",
    "GP12kurmp1_u:6336": " tatra devarṣigandharvaiḥ siddhaiśca bhagavānajaḥ /",
    "GP12kurmp1_u:6337": " upāsyate sa viśvātmā sākṣī sarvasya viśvasṛk // KūrmP_1,47.4 //",
    "GP12kurmp1_u:6338": " teṣu puṇyā janapadā nādhayo vyādhayo na ca /",
    "GP12kurmp1_u:6339": " na tatra pāpakartāraḥ puruṣā vā kathañcana // KūrmP_1,47.5 //",
    "GP12kurmp1_u:6340": " teṣāṃ nadyaśca saptaiva varṣāṇāṃ tu samudragāḥ /",
    "GP12kurmp1_u:6341": " tāsu brahmarṣayo nityaṃ pitāmahapupāsate // KūrmP_1,47.6 //",
    "GP12kurmp1_u:6342": " anutaptā śikhī caiva vipāpā tridivā kṛtā /",
    "GP12kurmp1_u:6343": " amṛtā sukṛtā caiva nāmataḥ parikīrtitāḥ // KūrmP_1,47.7 //",
    "GP12kurmp1_u:6344": " kṣudranadyastvasaṃkhyātāḥ sarāṃsi subahūnyapi /",
    "GP12kurmp1_u:6345": " na caiteṣu yugāvasthā puruṣā vai cirāyuṣaḥ // KūrmP_1,47.8 //",
    "GP12kurmp1_u:6346": " āryakāḥ kuravāścaiva vidaśā bhāvinastathā /",
    "GP12kurmp1_u:6347": " brahmakṣatriyaviṭśūdrāstasmin dvīpe prakīrtitāḥ // KūrmP_1,47.9 //",
    "GP12kurmp1_u:6348": " ijyate bhagavān somo varṇaistatra nivāsibhiḥ /",
    "GP12kurmp1_u:6349": " teṣāṃ ca somasāyujyaṃ sārūpyaṃ munipuṅgavāḥ // KūrmP_1,47.10 //",
    "GP12kurmp1_u:6350": " sarve dharmaparā nityaṃ nityaṃ muditamānasāḥ /",
    "GP12kurmp1_u:6351": " pañcavarṣasahastrāṇi jīvanti ca nirāmayāḥ // KūrmP_1,47.11 //",
    "GP12kurmp1_u:6352": " plakṣadvīpapramāṇaṃ tu dviguṇena samantataḥ /",
    "GP12kurmp1_u:6353": " saṃveṣṭyekṣurasāmbhodhiṃ śālmaliḥ saṃvyavasthitaḥ // KūrmP_1,47.12 //",
    "GP12kurmp1_u:6354": " sapta varṣāṇi tatrāpi saptaiva kulaparvatāḥ /",
    "GP12kurmp1_u:6355": " ṛjvāyatāḥ suparvāṇaḥ sapta nadyaśca suvratāḥ // KūrmP_1,47.13 //",
    "GP12kurmp1_u:6356": " kumudaśconnataścaiva tṛtīyaśca balāhakaḥ /",
    "GP12kurmp1_u:6357": " droṇaḥ kaṅkastu mahiṣaḥ kakudvān sapta parvatāḥ // KūrmP_1,47.14 //",
    "GP12kurmp1_u:6358": " yonī toyā vitṛṣṇā ca candrā śuklā vimocanī /",
    "GP12kurmp1_u:6359": " nivṛttiścaiti tā nadyaḥ smṛtā pāpaharā nṛṇām // KūrmP_1,47.15 //",
    "GP12kurmp1_u:6360": " na teṣu vidyate lobhaḥ krodho vā dvijasattamāḥ /",
    "GP12kurmp1_u:6361": " na caivāsti yugāvasthā janā jīvantyanāmayāḥ // KūrmP_1,47.16 //",
    "GP12kurmp1_u:6362": " yajanti satataṃ tatra varṇā vāyuṃ sanātanam /",
    "GP12kurmp1_u:6363": " teṣāṃ tasyātha sāyujyaṃ sārūpyaṃ ca salokatā // KūrmP_1,47.17 //",
    "GP12kurmp1_u:6364": " kapilā brāhmaṇāḥ proktā rājānaścāruṇāstathā /",
    "GP12kurmp1_u:6365": " pītā vaiśyāḥ smṛtāḥ kṛṣṇā dvīpe 'smin vṛṣalā dvijāḥ // KūrmP_1,47.18 //",
    "GP12kurmp1_u:6366": " śālmalasya tu vistārād dviguṇena samantataḥ /",
    "GP12kurmp1_u:6367": " saṃveṣṭya tu surodābdhiṃ kuśadvīpo vyavasthitaḥ // KūrmP_1,47.19 //",
    "GP12kurmp1_u:6368": " vidrumaścaiva hemaśca dyutimān puṣpavāṃstathā /",
    "GP12kurmp1_u:6369": " kuśeśayo hariścātha mandaraḥ sapta parvatāḥ // KūrmP_1,47.20 //",
    "GP12kurmp1_u:6370": " dhutapāpā śivā caiva pavitrā saṃmatā tathā /",
    "GP12kurmp1_u:6371": " vidyudambhā mahī ceti nadyastatra jalāvahāḥ // KūrmP_1,47.21 //",
    "GP12kurmp1_u:6372": " anyāśca śataśoviprā nadyo maṇijalāḥ śubhāḥ /",
    "GP12kurmp1_u:6373": " tāsu brahmāṇamīśānaṃ devādyāḥ paryupāsate // KūrmP_1,47.22 //",
    "GP12kurmp1_u:6374": " brāhmaṇā draviṇo viprāḥ kṣatriyāḥ śuṣmiṇastathā /",
    "GP12kurmp1_u:6375": " vaiśyāḥ snehāstu mandehāḥ śūdrāstatra prakīrtitāḥ // KūrmP_1,47.23 //",
    "GP12kurmp1_u:6376": " sarve vijñānasaṃpannā maitrādiguṇasaṃyutāḥ /",
    "GP12kurmp1_u:6377": " yathoktakāriṇaḥ sarve sarve bhūtahite ratāḥ // KūrmP_1,47.24 //",
    "GP12kurmp1_u:6378": " yajanti vividhairyajñairbrahmāṇaṃ parameṣṭhinam /",
    "GP12kurmp1_u:6379": " teṣāṃ ca brahmasāyujyaṃ sārūpyaṃ ca salokatā // KūrmP_1,47.25 //",
    "GP12kurmp1_u:6380": " kuśadvīpasya vistārād dviguṇena samantataḥ /",
    "GP12kurmp1_u:6381": " krauñcadvīpastato viprā veṣṭayitvā ghṛtodadhim // KūrmP_1,47.26 //",
    "GP12kurmp1_u:6382": " krauñco vāmanakaścaiva tṛtīyaścāndhakārakaḥ /",
    "GP12kurmp1_u:6383": " devāvṛcca vivindaśca puṇḍarīkastathaiva ca /",
    "GP12kurmp1_u:6384": " nāmnā ca saptamaḥ proktaḥ parvato dundubhisvanaḥ // KūrmP_1,47.27 //",
    "GP12kurmp1_u:6385": " gaurī kumudvitī caiva saṃdhyā rātrirmanojavā /",
    "GP12kurmp1_u:6386": " khyātiśca puṇḍarīkāca nadyaḥ prādhānyataḥ smṛtāḥ // KūrmP_1,47.28 //",
    "GP12kurmp1_u:6387": " puṣkarāḥ puṣkalā dhanyāstiṣyāstasya krameṇa vai /",
    "GP12kurmp1_u:6388": " brāhmaṇāḥ kṣatriyā vaiśyāḥ śūdrāścaiva dvijottamāḥ // KūrmP_1,47.29 //",
    "GP12kurmp1_u:6389": " arcayanti mahādevaṃ yajñadānasamādhibhiḥ /",
    "GP12kurmp1_u:6390": " vratopavāsairvividhairhemaiḥ svādhyāyatarpaṇaiḥ // KūrmP_1,47.30 //",
    "GP12kurmp1_u:6391": " teṣāṃ vai rudrasāyujyaṃ sārūpyaṃ cātidurlabham /",
    "GP12kurmp1_u:6392": " salokatā ca sāmīpyaṃ jāyate tatprasādataḥ // KūrmP_1,47.31 //",
    "GP12kurmp1_u:6393": " krauñcadvīpasya vistārād dviguṇena samantataḥ /",
    "GP12kurmp1_u:6394": " śākadvīpaḥ sthito viprā āveṣṭya dadhisāgaram // KūrmP_1,47.32 //",
    "GP12kurmp1_u:6395": " udayo raivataścaiva śyāmāko 'stagiristathā /",
    "GP12kurmp1_u:6396": " āmbikeyastathā ramyaḥ keśarī ceti parvatāḥ // KūrmP_1,47.33 //",
    "GP12kurmp1_u:6397": " sukumārī kumārī ca nalinī reṇukā tathā /",
    "GP12kurmp1_u:6398": " ikṣukā dhenukā caiva gabhastiśceti nimnagāḥ // KūrmP_1,47.34 //",
    "GP12kurmp1_u:6399": " āsāṃ pibantaḥ salilaṃ jīvante tatra mānavāḥ /",
    "GP12kurmp1_u:6400": " anāmayā hyaśokāśca rāgadveṣavivarjitāḥ // KūrmP_1,47.35 //",
    "GP12kurmp1_u:6401": " magāśca magadhāścaiva mānavā mandagāstathā /",
    "GP12kurmp1_u:6402": " brāhmaṇāḥ kṣatriyā vaiśyāḥ śūdrāścātra krameṇa tu // KūrmP_1,47.36 //",
    "GP12kurmp1_u:6403": " yajanti satataṃ devaṃ sarvalokaikasākṣiṇam /",
    "GP12kurmp1_u:6404": " vratopavāsairvividhairdevadevaṃ divākaram // KūrmP_1,47.37 //",
    "GP12kurmp1_u:6405": " teṣāṃ sūryeṇa sāyujyaṃ sāmīpyaṃ ca sarūpatā /",
    "GP12kurmp1_u:6406": " salokatā ca viprendrā jāyate tatprasādataḥ // KūrmP_1,47.38 //",
    "GP12kurmp1_u:6407": " śākadvīpaṃ samāvṛtya kṣīrodaḥ sāgaraḥ sthitaḥ /",
    "GP12kurmp1_u:6408": " śvetadvīpaśca tanmadhye nārāyaṇaparāyaṇāḥ // KūrmP_1,47.39 //",
    "GP12kurmp1_u:6409": " tatra puṇyā janapadā nānāścaryasamanvitāḥ /",
    "GP12kurmp1_u:6410": " śvetāstatra narā nityaṃ jāyante viṣṇutatparāḥ // KūrmP_1,47.40 //",
    "GP12kurmp1_u:6411": " nādhayo vyādhayastatra jarāmṛtyubhayaṃ na ca /",
    "GP12kurmp1_u:6412": " krodhalobhavinirmuktā māyāmātsaryavarjitāḥ // KūrmP_1,47.41 //",
    "GP12kurmp1_u:6413": " nityapuṣṭā nirātaṅkā nityānandāśca bhoginaḥ /",
    "GP12kurmp1_u:6414": " nārāyaṇaparāḥ sarve nārāyaṇaparāyaṇāḥ // KūrmP_1,47.42 //",
    "GP12kurmp1_u:6415": " kecid dhyānaparā nityaṃ yoginaḥ saṃyatendriyāḥ /",
    "GP12kurmp1_u:6416": " kecijjapanti tapyanti kecid vijñānino 'pare // KūrmP_1,47.43 //",
    "GP12kurmp1_u:6417": " anye nirbojayogena brahmabhāvena bhāvitāḥ /",
    "GP12kurmp1_u:6418": " dhyāyanti tat paraṃ vyoma vāsudevaṃ paraṃ padam // KūrmP_1,47.44 //",
    "GP12kurmp1_u:6419": " ekāntino nirālambā mahābhāgavatāḥ pare /",
    "GP12kurmp1_u:6420": " paśyanti paramaṃ brahma viṣṇavākhyaṃ tamasaḥ paraṃ // KūrmP_1,47.45 //",
    "GP12kurmp1_u:6421": " sarve caturbhujākārāḥ śaṅkhacakragadādharāḥ /",
    "GP12kurmp1_u:6422": " supītavāsasaḥ sarve śrīvatsāṅkitavakṣasaḥ // KūrmP_1,47.46 //",
    "GP12kurmp1_u:6423": " anye maheśvaraparāstripuṇḍrāṅkitamastakāḥ /",
    "GP12kurmp1_u:6424": " svayogodbhūtakiraṇā mahāgaruḍavāhanāḥ // KūrmP_1,47.47 //",
    "GP12kurmp1_u:6425": " sarvaśaktisamāyuktā nityānandāśca nirmalāḥ /",
    "GP12kurmp1_u:6426": " vasanti tatra puruṣā viṣṇorantaracāriṇaḥ // KūrmP_1,47.48 //",
    "GP12kurmp1_u:6427": " tatra nārāyaṇasyānyad durgamaṃ duratikramam /",
    "GP12kurmp1_u:6428": " nārāyaṇaṃ nāma puraṃ vyāsādyairupaśobhitam // KūrmP_1,47.49 //",
    "GP12kurmp1_u:6429": " hemaprākārasaṃsuktaṃ sphāṭikairmaṇḍapairyutam /",
    "GP12kurmp1_u:6430": " prabhāsahastrakalilaṃ durādharṣaṃ suśobhanam /",
    "GP12kurmp1_u:6431": " harmyaprākārasaṃyuktamaṭṭālakasamākulam // KūrmP_1,47.50 //",
    "GP12kurmp1_u:6432": " hemagopurasāhastrairnānāratnopaśobhitaiḥ /",
    "GP12kurmp1_u:6433": " śubhrāstaraṇasaṃyuktaṃ vicitraiḥ samalaṅkṛtam // KūrmP_1,47.51 //",
    "GP12kurmp1_u:6434": " nandanairvividhākāraiḥ stravantībhīśca śobhitam /",
    "GP12kurmp1_u:6435": " sarobhiḥ sarvato yuktaṃ vīṇāveṇunināditam // KūrmP_1,47.52 //",
    "GP12kurmp1_u:6436": " patākābhirvicitrābhiranekābhiśca śobhitam /",
    "GP12kurmp1_u:6437": " vīthībhiḥ sarvato yuktaṃ sopānai ratnabhūṣitaiḥ // KūrmP_1,47.53 //",
    "GP12kurmp1_u:6438": " nārīśatasahastrāḍhyaṃ divyagoyasamanvitam /",
    "GP12kurmp1_u:6439": " haṃsakāraṇḍavākīrṇaṃ cakravākopaśobhitam /",
    "GP12kurmp1_u:6440": " caturdvāramanaupamyamagamyaṃ devavidviṣām // KūrmP_1,47.54 //",
    "GP12kurmp1_u:6441": " tatra tatrāpsaraḥ saṅdhairnṛtyadbhirupaśobhitam /",
    "GP12kurmp1_u:6442": " nānāgītavidhānajñairdevānāmapi durlabhaiḥ // KūrmP_1,47.55 //",
    "GP12kurmp1_u:6443": " nānāvilāsasaṃpannaiḥ kāmukairatikomalaiḥ /",
    "GP12kurmp1_u:6444": " prabhūtacandravadanairnūpurārāvasaṃyutaiḥ // KūrmP_1,47.56 //",
    "GP12kurmp1_u:6445": " īṣatsmitaiḥ subimboṣṭhairbālamugdhamṛgekṣaṇaiḥ /",
    "GP12kurmp1_u:6446": " aśeṣavibhavopetairbhūṣitaistanumadhyamaiḥ // KūrmP_1,47.57 //",
    "GP12kurmp1_u:6447": " surājahaṃsacalanaiḥ suveṣairmadhurasvanaiḥ /",
    "GP12kurmp1_u:6448": " saṃlāpālāpakuśalairdivyābharaṇabhūṣaitaiḥ // KūrmP_1,47.58 //",
    "GP12kurmp1_u:6449": " stanabhāravinamraiśca madaghūrṇitalocanaiḥ /",
    "GP12kurmp1_u:6450": " nānāvarṇavicitrāṅgairnānābhogaratipriyaiḥ // KūrmP_1,47.59 //",
    "GP12kurmp1_u:6451": " praphullakusumodyānairitaścetaśca śobhitam /",
    "GP12kurmp1_u:6452": " asaṃkhyeyaguṇaṃ śuddhamāgamyaṃ tridaśairapi // KūrmP_1,47.60 //",
    "GP12kurmp1_u:6453": " śrīmatpavitraṃ devasya śrīpateramitaujasaḥ /",
    "GP12kurmp1_u:6454": " tasya madhye 'titejaskamuccaprākāratoraṇam // KūrmP_1,47.61 //",
    "GP12kurmp1_u:6455": " sthānaṃ pad vaiṣṇavaṃ divyaṃ yogināmapi durlabham /",
    "GP12kurmp1_u:6456": " tanmadhye bhagavānekaḥ puṇḍarīkadaladyutiḥ /",
    "GP12kurmp1_u:6457": " śete 'śeṣajagatsūtiḥ śeṣāhiśayane hariḥ // KūrmP_1,47.62 //",
    "GP12kurmp1_u:6458": " vicintyamāno yogīndraiḥ sanandanapurogamaiḥ /",
    "GP12kurmp1_u:6459": " svātmānandāmṛtaṃ pītvā paraṃ tat tamasaḥ param // KūrmP_1,47.63 //",
    "GP12kurmp1_u:6460": " supītavasano 'nanto mahāmāyo mahābhujaḥ /",
    "GP12kurmp1_u:6461": " kṣīrodakanyayā nityaṃ gṛhītacaraṇadvayaḥ // KūrmP_1,47.64 //",
    "GP12kurmp1_u:6462": " sā ca devī jagadvandyā pādamūle haripriyā /",
    "GP12kurmp1_u:6463": " samāste tanmanā nityaṃ pītvā nārāyaṇāmṛtam // KūrmP_1,47.65 //",
    "GP12kurmp1_u:6464": " na tatrādhārmikā yānti na ca devāntarāśrayāḥ /",
    "GP12kurmp1_u:6465": " vaikuṇṭhaṃ nāma tat sthānaṃ tridaśairapi vanditam // KūrmP_1,47.66 //",
    "GP12kurmp1_u:6466": " na me 'tra bhavati prajñā kṛtsnaśastannirūpaṇe /",
    "GP12kurmp1_u:6467": " etāvacchakyate vaktuṃ nārāyaṇapuraṃ hi tat // KūrmP_1,47.67 //",
    "GP12kurmp1_u:6468": " sa eva paramaṃ brahma vāsudevaḥ sanātanaḥ /",
    "GP12kurmp1_u:6469": " śete nārāyaṇaḥ śrīmān māyayā mohayañjagat // KūrmP_1,47.68 //",
    "GP12kurmp1_u:6470": " nārāyaṇādidaṃ jātaṃ tasminneva vyavasthitam /",
    "GP12kurmp1_u:6471": " tamevābhyeti kalpānte sa eva paramā gatiḥ // KūrmP_1,47.69 //",
    "GP12kurmp1_u:6472": " iti śrīkūrmapurāṇe ṣaṭsāhstryāṃ saṃhitāyāṃ pūrvavibhāge saptacatvāriṃśodhyāyaḥ",
    "GP12kurmp1_u:6473": " sūta uvāca",
    "GP12kurmp1_u:6474": " śākadvīpasya vistārād dviguṇena vyavasthitaḥ /",
    "GP12kurmp1_u:6475": " kṣīrārṇavaṃ samāśritya dvīpaḥ puṣkarasaṃvṛtaḥ // KūrmP_1,48.1 //",
    "GP12kurmp1_u:6476": " eka evātra viprendrāḥ parvato mānasottaraḥ /",
    "GP12kurmp1_u:6477": " yojanānāṃ sahastrāṇi sārdhaṃ pañcāśaducchritaḥ /",
    "GP12kurmp1_u:6478": " tāvadeva ca vistīrṇaḥ sarvataḥ parimaṇḍalaḥ // KūrmP_1,48.2 //",
    "GP12kurmp1_u:6479": " sa eva dvīpaḥ paścārdhe mānasottarasaṃjñitaḥ /",
    "GP12kurmp1_u:6480": " eka eva mahāsānuḥ saṃniveśād dvidhā kṛtaḥ // KūrmP_1,48.3 //",
    "GP12kurmp1_u:6481": " tasmin dvīpe smṛtau dvau tu puṇyau janapadau śubhau /",
    "GP12kurmp1_u:6482": " aparau mānasasyātha parvatasyānumaṇḍalau /",
    "GP12kurmp1_u:6483": " mahāvītaṃ smṛtaṃ varṣaṃ dhātakīkhaṇḍameva ca // KūrmP_1,48.4 //",
    "GP12kurmp1_u:6484": " svādūdakenodadhinā puṣkaraḥ parivāritaḥ /",
    "GP12kurmp1_u:6485": " tasmin dvīpe mahāvṛkṣo nyagrodho 'marapūjitaḥ // KūrmP_1,48.5 //",
    "GP12kurmp1_u:6486": " tasmin nivasati brahmā viśvātmā viśvabhāvanaḥ /",
    "GP12kurmp1_u:6487": " tatraiva muniśārdūlāḥ śivanārāyaṇālayaḥ // KūrmP_1,48.6 //",
    "GP12kurmp1_u:6488": " vasatyatra mahādevo haror'ddhahariravyayaḥ /",
    "GP12kurmp1_u:6489": " saṃpūjyamāno brahmādyaiḥ kumārādyaiśca yogibhiḥ /",
    "GP12kurmp1_u:6490": " gandharvaiḥ kinnarairyakṣairīśvaraḥ kṛṣṇapiṅgalaḥ // KūrmP_1,48.7 //",
    "GP12kurmp1_u:6491": " svasthāstatra prajāḥ sarvā brahmaṇā sadṛśatviṣaḥ /",
    "GP12kurmp1_u:6492": " nirāmayā viśokāśca rāgadveṣavivarjitāḥ // KūrmP_1,48.8 //",
    "GP12kurmp1_u:6493": " satyānṛte na tatrāstāṃ nottamādhamamadhyamāḥ /",
    "GP12kurmp1_u:6494": " na varṇāśramadharmāśca na nadyo na ca parvatāḥ // KūrmP_1,48.9 //",
    "GP12kurmp1_u:6495": " pareṇa puṣkarasyātha sthito mahān /",
    "GP12kurmp1_u:6496": " svādūdakasamudrastu samantād dvijasattamāḥ // KūrmP_1,48.10 //",
    "GP12kurmp1_u:6497": " pareṇa tasya mahatī dṛśyate lokasaṃsthitiḥ /",
    "GP12kurmp1_u:6498": " kāñcanī dviguṇā bhūmiḥ sarvā caiva śilopamā // KūrmP_1,48.11 //",
    "GP12kurmp1_u:6499": " tasyāḥ pareṇa śailastu maryādātmātmamaṇḍalaḥ /",
    "GP12kurmp1_u:6500": " prakāśaścāprakāśaśca lokālokaḥ sa ucyate // KūrmP_1,48.12 //",
    "GP12kurmp1_u:6501": " yojanānāṃ sahastrāṇi daśa tasyocchrayaḥ smṛtaḥ /",
    "GP12kurmp1_u:6502": " tāvāneva ca vistāro lokāloko mahāgiriḥ // KūrmP_1,48.13 //",
    "GP12kurmp1_u:6503": " samāvṛtya tu taṃ śailaṃ sarvato vai tamaḥ sthitam /",
    "GP12kurmp1_u:6504": " tamaścāṇḍakaṭāhena samantāt pariveṣṭitam // KūrmP_1,48.14 //",
    "GP12kurmp1_u:6505": " etai sapta mahālokāḥ pātālāḥ saptakīrtitāḥ /",
    "GP12kurmp1_u:6506": " brahmāṇḍasyaiṣa vistāraḥ saṃkṣepeṇa mayoditaḥ // KūrmP_1,48.15 //",
    "GP12kurmp1_u:6507": " aṇḍānāmīdṛśānāṃ tu koṭyo jñeyāḥ sahastraśaḥ /",
    "GP12kurmp1_u:6508": " sarvagatvāt pradhānasya kāraṇasyāvyayātmanaḥ // KūrmP_1,48.16 //",
    "GP12kurmp1_u:6509": " aṇḍeṣveteṣu sarveṣu bhuvanāni caturdaśa /",
    "GP12kurmp1_u:6510": " tatra tatra caturvaktrā rudrā nārāyaṇādayaḥ // KūrmP_1,48.17 //",
    "GP12kurmp1_u:6511": " daśottaramathaikaikamaṇḍāvaraṇasaptakam /",
    "GP12kurmp1_u:6512": " samantāt saṃsthitaṃ viprā yatra yānti manīṣiṇaḥ // KūrmP_1,48.18 //",
    "GP12kurmp1_u:6513": " anantamekamavyaktanādinidhanaṃ mahat /",
    "GP12kurmp1_u:6514": " atītya vartate sarvaṃ jagat prakṛtirakṣaram // KūrmP_1,48.19 //",
    "GP12kurmp1_u:6515": " anantatvamanantasya yataḥ saṃkhyā na vidyate /",
    "GP12kurmp1_u:6516": " tadavyaktamiti jñeyaṃ tad brahma paramaṃ padam // KūrmP_1,48.20 //",
    "GP12kurmp1_u:6517": " ananta eṣa sarvatra sarvasthāneṣu paṭhyate /",
    "GP12kurmp1_u:6518": " tasya pūrvaṃ mayāpyuktaṃ yattanmāhātmyamavyayam // KūrmP_1,48.21 //",
    "GP12kurmp1_u:6519": " gataḥ sa eṣa sarvatra sarvasthāneṣu vartate /",
    "GP12kurmp1_u:6520": " bhūmau rasātale caiva ākāśe pavane 'nale /",
    "GP12kurmp1_u:6521": " arṇaveṣu ca sarveṣu divi caiva na saśayaḥ // KūrmP_1,48.22 //",
    "GP12kurmp1_u:6522": " tathā tamasi sattve ca eṣa eva mahādyutiḥ /",
    "GP12kurmp1_u:6523": " anekadhā vibhaktāṅgaḥ krīḍate puruṣottamaḥ // KūrmP_1,48.23 //",
    "GP12kurmp1_u:6524": " maheśvaraḥ paro 'vyaktādaṇḍamavyaktasaṃbhavam /",
    "GP12kurmp1_u:6525": " aṇḍād brahmā samutpannastena sṛṣṭamidaṃ jagat // KūrmP_1,48.24 //",
    "GP12kurmp1_u:6526": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge aṣṭacatvāriṃśo 'dhyāyaḥ",
    "GP12kurmp1_u:6527": " ṛṣaya ūcuḥ",
    "GP12kurmp1_u:6528": " atītānāgatānīha yāni manvantarāṇi tu /",
    "GP12kurmp1_u:6529": " tāni tvaṃ kathayāsmākaṃ vyāsāṃśca dvāpare yuge // KūrmP_1,49.1 //",
    "GP12kurmp1_u:6530": " vedaśākhāpraṇayanaṃ devadevasya dhīmataḥ /",
    "GP12kurmp1_u:6531": " tathāvatārān dharmārthamīśānasya kalau yuge // KūrmP_1,49.2 //",
    "GP12kurmp1_u:6532": " kiyanto devadevasya śiṣyāḥ kaliyugeṣu vai /",
    "GP12kurmp1_u:6533": " etat sarvaṃ samāsena sūta vaktumihārhasi // KūrmP_1,49.3 //",
    "GP12kurmp1_u:6534": " sūta uvāca",
    "GP12kurmp1_u:6535": " manuḥ svāyaṃbhuvaḥ pūrvaṃ tataḥ svārociṣo manuḥ /",
    "GP12kurmp1_u:6536": " uttamastāmasaścaiva raivataścākṣuṣastathā // KūrmP_1,49.4 //",
    "GP12kurmp1_u:6537": " ṣaḍete manavo 'tītāḥ sāṃprataṃ tu raveḥ sutaḥ /",
    "GP12kurmp1_u:6538": " vaivasvato 'yaṃ yasyaitat saptamaṃ vartate 'ntaram // KūrmP_1,49.5 //",
    "GP12kurmp1_u:6539": " svāyaṃbhuvaṃ tu kathitaṃ kalpādāvantaraṃ mayā /",
    "GP12kurmp1_u:6540": " ata ūrdhvaṃ nibodhadhvaṃ manoḥ svārociṣasya tu // KūrmP_1,49.6 //",
    "GP12kurmp1_u:6541": " pārāvatāśca tuṣitā devāḥ svārociṣe 'ntare /",
    "GP12kurmp1_u:6542": " vipaścinnāma devendro babhūvāsurasūdanaḥ // KūrmP_1,49.7 //",
    "GP12kurmp1_u:6543": " ūrjastambhastathā prāṇo dānto 'tha vṛṣabhastathā /",
    "GP12kurmp1_u:6544": " timiraścārvarīvāṃśca sapta saptarṣayo 'bhavan // KūrmP_1,49.8 //",
    "GP12kurmp1_u:6545": " caitrakiṃpuruṣādyāśca sutāḥ svārociṣasya tu /",
    "GP12kurmp1_u:6546": " dvitīyamatadākhyātamantaraṃ śṛṇu cottaram // KūrmP_1,49.9 //",
    "GP12kurmp1_u:6547": " tṛtīye 'pyantare viprā uttamo nāma vai manuḥ /",
    "GP12kurmp1_u:6548": " suśāntistatra devendro babhūvāmitrakarṣaṇaḥ // KūrmP_1,49.10 //",
    "GP12kurmp1_u:6549": " sudhāmānastathā satyāḥ śivāścātha pratardanāḥ /",
    "GP12kurmp1_u:6550": " vaśavartinaśca pañcaite gaṇā dvādaśakāḥ smṛtāḥ // KūrmP_1,49.11 //",
    "GP12kurmp1_u:6551": " rajordhvaścordhvabāhuśca sabalaścānayastathā /",
    "GP12kurmp1_u:6552": " sutapāḥ śukra ityete sapta saptarṣayo 'bhavan // KūrmP_1,49.12 //",
    "GP12kurmp1_u:6553": " tāmasasyāntare devāḥ surā vāharayastathā /",
    "GP12kurmp1_u:6554": " satyāśca sudhiyaścaiva saptaviṃśatikā gaṇāḥ // KūrmP_1,49.13 //",
    "GP12kurmp1_u:6555": " śibirindrastathaivāsīcchatayajñopalakṣaṇaḥ /",
    "GP12kurmp1_u:6556": " babhūva śaṅkare bhakto mahādevārcane rataḥ // KūrmP_1,49.14 //",
    "GP12kurmp1_u:6557": " jyotirdharmā pṛthuḥ kāvyaścaitrognirvanakastathā /",
    "GP12kurmp1_u:6558": " pīvarastvṛṣayo hyete sapta tatrāpi cāntare // KūrmP_1,49.15 //",
    "GP12kurmp1_u:6559": " pañcame cāpi viprendrā raivato nāma nāmataḥ /",
    "GP12kurmp1_u:6560": " manurvasuśca tatrendro babhūvāsuramardanaḥ // KūrmP_1,49.16 //",
    "GP12kurmp1_u:6561": " amitābhā bhūtarayā vaikuṇṭhāḥ svacchamedhasaḥ /",
    "GP12kurmp1_u:6562": " ete devagaṇāstatra caturdaśa caturdaśa // KūrmP_1,49.17 //",
    "GP12kurmp1_u:6563": " hiraṇyaromā vedaśrīrūrdhvabāhustathaiva ca /",
    "GP12kurmp1_u:6564": " vedabāhuḥ sudhāmā ca parjanyaśca mahāmuniḥ /",
    "GP12kurmp1_u:6565": " ete saptarṣayo viprāstatrāsan raivate 'ntare // KūrmP_1,49.18 //",
    "GP12kurmp1_u:6566": " svārociṣaścottamaśca tāmaso raivatastathā /",
    "GP12kurmp1_u:6567": " priyavratānvayā hyete catvāro manavaḥ smṛtāḥ // KūrmP_1,49.19 //",
    "GP12kurmp1_u:6568": " ṣaṣṭhe manvantare cāsīccākṣuṣastu manurdvijāḥ /",
    "GP12kurmp1_u:6569": " manojavastathaivendro devānapi nibodhataḥ // KūrmP_1,49.20 //",
    "GP12kurmp1_u:6570": " ādyāḥ prasūtā bhāvyāśca pṛthugāśca divaukasaḥ /",
    "GP12kurmp1_u:6571": " mahānubhāvā lekhyāśca pañcaite hyaṣṭakā gaṇāḥ // KūrmP_1,49.21 //",
    "GP12kurmp1_u:6572": " sumedhā virajāścaiva haviṣmānuttamo madhuḥ /",
    "GP12kurmp1_u:6573": " atināmā sahiṣṇuśca saptāsannṛṣayaḥ śubhāḥ // KūrmP_1,49.22 //",
    "GP12kurmp1_u:6574": " vivasvataḥ suto viprāḥ śrāddhadevo mahādyutiḥ /",
    "GP12kurmp1_u:6575": " manuḥ sa vartate dhīmān sāṃprataṃ saptame 'ntare // KūrmP_1,49.23 //",
    "GP12kurmp1_u:6576": " ādityā vasavo rudrā devāstatra marudgaṇāḥ /",
    "GP12kurmp1_u:6577": " purandarastathaivendro babhūva paravīrahā // KūrmP_1,49.24 //",
    "GP12kurmp1_u:6578": " vasiṣṭhaḥ kaśyapaścātrirjamadagniśca gautamaḥ /",
    "GP12kurmp1_u:6579": " viśvāmitro bharadvājaḥ sapta saptarṣayo 'bhavan // KūrmP_1,49.25 //",
    "GP12kurmp1_u:6580": " viṣṇuśaktiranaupamyā sattvodriktā sthitā sthitau /",
    "GP12kurmp1_u:6581": " tadaṃśabhūtā rājānaḥ sarve ca tridivaukasaḥ // KūrmP_1,49.26 //",
    "GP12kurmp1_u:6582": " svāyaṃbhuve 'ntare pūrvamākūtyāṃ mānasaḥ sutaḥ /",
    "GP12kurmp1_u:6583": " ruceḥ prajāpateryajñastadaṃśenābhavad dvijāḥ // KūrmP_1,49.27 //",
    "GP12kurmp1_u:6584": " tataḥ punarasau devaḥ prāpte svārociṣe 'ntare /",
    "GP12kurmp1_u:6585": " tuṣitāyāṃ samutpannastuṣitaiḥ saha daivataiḥ // KūrmP_1,49.28 //",
    "GP12kurmp1_u:6586": " auttame 'pyantare viṣṇuḥ satyaiḥ saha surottamaiḥ /",
    "GP12kurmp1_u:6587": " satyāyāmabhavat satyaḥ satyarūpo janārdanaḥ // KūrmP_1,49.29 //",
    "GP12kurmp1_u:6588": " tāmasasyāntare caiva saṃprāpte punareva hi /",
    "GP12kurmp1_u:6589": " haryāyāṃ haribhirdevairharirevābhavaddhariḥ // KūrmP_1,49.30 //",
    "GP12kurmp1_u:6590": " raivate 'pyantare caiva saṃbhūtyāṃ mānaso 'bhavat /",
    "GP12kurmp1_u:6591": " saṃbhūto mānasaiḥ sārdhaṃ devaiḥ saha mahādyutiḥ // KūrmP_1,49.31 //",
    "GP12kurmp1_u:6592": " cākṣuṣe 'pyantare caiva vaikuṇṭhaḥ puruṣottamaḥ /",
    "GP12kurmp1_u:6593": " vikuṇṭhāyāmasau jajñe vaikuṇṭhairdaivataiḥ saha // KūrmP_1,49.32 //",
    "GP12kurmp1_u:6594": " manvantare 'tra saṃprāpte tathā vaivasvate 'ntare /",
    "GP12kurmp1_u:6595": " vāmanaḥ kaśyapād viṣṇuradityāṃ saṃbabhūva ha // KūrmP_1,49.33 //",
    "GP12kurmp1_u:6596": " tribhiḥ kramairimāṃllokāñjitvā yena mahātmanā /",
    "GP12kurmp1_u:6597": " purandarāya trailokyaṃ dattaṃ nihatakaṇṭakam // KūrmP_1,49.34 //",
    "GP12kurmp1_u:6598": " ityetāstanavastasya sapta manvantareṣu vai /",
    "GP12kurmp1_u:6599": " sapta caivābhavan viprā yābhiḥ saṃrakṣitāḥ prajāḥ // KūrmP_1,49.35 //",
    "GP12kurmp1_u:6600": " yasmād viṣṭamidaṃ kṛtsnaṃ vāmanena mahātmanā /",
    "GP12kurmp1_u:6601": " tasmāt sa vai smṛto viṣṇurviśerdhātoḥ praveśanāt // KūrmP_1,49.36 //",
    "GP12kurmp1_u:6602": " eṣa sarvaṃ sṛjatyādau pāti hanti ca keśavaḥ /",
    "GP12kurmp1_u:6603": " bhūtāntarātmā bhagavān nārāyaṇa iti śrutiḥ // KūrmP_1,49.37 //",
    "GP12kurmp1_u:6604": " ekāṃśena jagat sarvaṃ vyāpya nārāyaṇaḥ sthitaḥ /",
    "GP12kurmp1_u:6605": " caturdhā saṃsthito vyāpī saguṇo nirguṇo 'pi ca // KūrmP_1,49.38 //",
    "GP12kurmp1_u:6606": " ekā bhagavato mūrtirjñānarūpā śivāmalā /",
    "GP12kurmp1_u:6607": " vāsudevābhidhānā sā guṇātītā suniṣkalā // KūrmP_1,49.39 //",
    "GP12kurmp1_u:6608": " dvitīyā kālasaṃjñānyā tāmasī śeṣasaṃjñitā /",
    "GP12kurmp1_u:6609": " nihanti sakalaṃ cānte vaiṣṇavī paramā tanuḥ // KūrmP_1,49.40 //",
    "GP12kurmp1_u:6610": " sattvodriktā tathaivānyā pradyumneti ca saṃjñitā /",
    "GP12kurmp1_u:6611": " jagat sthāpayate sarvaṃ sa viṣṇuḥ prakṛtirdhruvā // KūrmP_1,49.41 //",
    "GP12kurmp1_u:6612": " caturtho vāsudevasya mūrtirbrāhmīti saṃjñitā /",
    "GP12kurmp1_u:6613": " rājasī cāniruddhākhyā pradyumnaḥ sṛṣṭikārikā // KūrmP_1,49.42 //",
    "GP12kurmp1_u:6614": " yaḥ svapityakhilaṃ bhūtvā pradyumnena saha prabhuḥ /",
    "GP12kurmp1_u:6615": " nārāyaṇākhyo brahmāsau prijāsargaṃ karoti saḥ // KūrmP_1,49.43 //",
    "GP12kurmp1_u:6616": " yā sā nārāyaṇatanuḥ pradyumnākhyā munīśvarāḥ /",
    "GP12kurmp1_u:6617": " tayā saṃmohayed viśvaṃ sadevāsuramānuṣam // KūrmP_1,49.44 //",
    "GP12kurmp1_u:6618": " saiva sarvajagatsūtiḥ prakṛtiḥ parikīrtitā /",
    "GP12kurmp1_u:6619": " vāsudevo hyanantātmā kevalo nirguṇo hariḥ // KūrmP_1,49.45 //",
    "GP12kurmp1_u:6620": " pradhānaṃ puruṣaḥ kālastattvatrayamanuttamam /",
    "GP12kurmp1_u:6621": " vāsudevātmakaṃ nityametad vijñāya mucyate // KūrmP_1,49.46 //",
    "GP12kurmp1_u:6622": " ekaṃ cedaṃ catuṣpādaṃ caturdhā punaracyutaḥ /",
    "GP12kurmp1_u:6623": " bibheda vāsudevo 'sau pradyumno hariravyayaḥ // KūrmP_1,49.47 //",
    "GP12kurmp1_u:6624": " kṛṣṇadvaipāyano vyāso viṣṇurnārāyaṇaḥ svayam /",
    "GP12kurmp1_u:6625": " apāntaratamāḥ pūrvaṃ svecchayā hyabhavaddhariḥ // KūrmP_1,49.48 //",
    "GP12kurmp1_u:6626": " anādyantaṃ paraṃ brahma na devā narṣayo viduḥ /",
    "GP12kurmp1_u:6627": " eko 'yaṃ veda bhagavān vyāso nārāyaṇaḥ prabhuḥ // KūrmP_1,49.49 //",
    "GP12kurmp1_u:6628": " ityetad viṣṇumāhātmyamuktaṃ vo munipuṅgavāḥ /",
    "GP12kurmp1_u:6629": " etat satyaṃ punaḥ satyamevaṃ jñātvā na muhyati // KūrmP_1,49.50 //",
    "GP12kurmp1_u:6630": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ekonapañcāśo 'dhyāyaḥ",
    "GP12kurmp1_u:6631": " sūta uvāca",
    "GP12kurmp1_u:6632": " asmin manvantare pūrvaṃ vartamāne mahān vibhuḥ /",
    "GP12kurmp1_u:6633": " dvāpare prathame vyāso manuḥ svāyaṃbhuvo mataḥ // KūrmP_1,50.1 //",
    "GP12kurmp1_u:6634": " bibheda bahudhā vedaṃ niyogād brahmaṇaḥ prabhoḥ /",
    "GP12kurmp1_u:6635": " dvitīye dvāpare caiva vedavyāsaḥ prajāpatiḥ // KūrmP_1,50.2 //",
    "GP12kurmp1_u:6636": " tṛtīye cośanā vyāsaścaturthe syād bṛhaspatiḥ /",
    "GP12kurmp1_u:6637": " savitā pañcame vyāsaḥ ṣaṣṭhe mṛtyuḥ prakīrtitaḥ // KūrmP_1,50.3 //",
    "GP12kurmp1_u:6638": " saptame ca tathaivendro vasiṣṭhaścāṣṭame mataḥ /",
    "GP12kurmp1_u:6639": " sārasvataśca navame tridhāmā daśame smṛtaḥ // KūrmP_1,50.4 //",
    "GP12kurmp1_u:6640": " ekādaśe tu trivṛṣaḥ śatatejāstataḥ paraḥ /",
    "GP12kurmp1_u:6641": " trayodaśe tathā dharmastarakṣustu caturdaśe // KūrmP_1,50.5 //",
    "GP12kurmp1_u:6642": " tryāruṇirvai pañcadaśe ṣoḍaśe tu dhanañjayaḥ /",
    "GP12kurmp1_u:6643": " kṛtañjayaḥ saptadaśe hyaṣṭādaśe ṛtañjayaḥ // KūrmP_1,50.6 //",
    "GP12kurmp1_u:6644": " tato vyāso bharadvājastasmādūrdhvaṃ tu gautamaḥ /",
    "GP12kurmp1_u:6645": " rājaśravāścaikaviṃśastasmācchuṣmāyaṇaḥ paraḥ // KūrmP_1,50.7 //",
    "GP12kurmp1_u:6646": " tṛṇabindustrayoviṃśe vālmīkistatparaḥ smṛtaḥ /",
    "GP12kurmp1_u:6647": " pañcaviśe tathā śaktiḥ ṣaḍviṃśe tu parāśaraḥ // KūrmP_1,50.8 //",
    "GP12kurmp1_u:6648": " saptaviṃśe tathā vyāso jātūkarṇo mahāmuniḥ /",
    "GP12kurmp1_u:6649": " aṣṭāviṃśe punaḥ prāpte hyasmin vai dvāpare dvijāḥ /",
    "GP12kurmp1_u:6650": " parāśarasuto vyāsaḥ kṛṣṇadvaipāyano 'bhavat // KūrmP_1,50.9 //",
    "GP12kurmp1_u:6651": " sa eva sarvavedānāṃ purāṇānāṃ pradarśakaḥ /",
    "GP12kurmp1_u:6652": " pārāśaryo mahāyogī kṛṣṇadvaipāyano hariḥ // KūrmP_1,50.10 //",
    "GP12kurmp1_u:6653": " ārādhya devamīśānaṃ dṛṣṭvā sāmbaṃ trilocanam /",
    "GP12kurmp1_u:6654": " tatprasādādasau vyāsaṃ vedānāmakarot prabhuḥ // KūrmP_1,50.11 //",
    "GP12kurmp1_u:6655": " atha śiṣyān prijagrāha caturo vedapāragān /",
    "GP12kurmp1_u:6656": " jaiminiṃ ca sumantuṃ ca vaiśampāyanameva ca /",
    "GP12kurmp1_u:6657": " pailaṃ teṣāṃ caturthaṃ ca pañcamaṃ māṃ mahāmuniḥ // KūrmP_1,50.12 //",
    "GP12kurmp1_u:6658": " ṛgvedaśrāvakaṃ pailaṃ jagrāha sa mahāmuniḥ /",
    "GP12kurmp1_u:6659": " yajurvedapravaktāraṃ vaiśampāyanameva ca // KūrmP_1,50.13 //",
    "GP12kurmp1_u:6660": " jaiminiṃ sāmavedasya śrāvakaṃ sonvapadyata /",
    "GP12kurmp1_u:6661": " tathaivātharvavedasya sumantumṛṣisattamam /",
    "GP12kurmp1_u:6662": " itihāsapurāṇāni pravaktuṃ māmayojayat // KūrmP_1,50.14 //",
    "GP12kurmp1_u:6663": " eka āsīdyajurvedastaṃ caturdhā vyakalpayat /",
    "GP12kurmp1_u:6664": " cāturhetramabhūd yasmiṃstena yajñamathākarot // KūrmP_1,50.15 //",
    "GP12kurmp1_u:6665": " ādhvaryavaṃ yajurbhiḥ syādṛgbhirhetraṃ dvijottamāḥ /",
    "GP12kurmp1_u:6666": " audgātraṃ sāmabhiścakre brahmatvaṃ cāpyatharvabhiḥ // KūrmP_1,50.16 //",
    "GP12kurmp1_u:6667": " tataḥ sa ṛca uddhṛtya ṛgvedaṃ kṛtavān prabhuḥ /",
    "GP12kurmp1_u:6668": " yajūṃṣi ca yajurvedaṃ sāmavedaṃ ca sāmabhiḥ // KūrmP_1,50.17 //",
    "GP12kurmp1_u:6669": " ekaviṃśatibhedena ṛgvedaṃ kṛtavān purā /",
    "GP12kurmp1_u:6670": " śākhānāṃ tu śatenaiva yajurvedamathākarot // KūrmP_1,50.18 //",
    "GP12kurmp1_u:6671": " sāmavedaṃ sahastreṇa śākhānāṃ prabibheda saḥ /",
    "GP12kurmp1_u:6672": " atharvāṇamatho vedaṃ bibheda navakena tu // KūrmP_1,50.19 //",
    "GP12kurmp1_u:6673": " bhedairaṣṭādaśairvyāsaḥ purāṇaṃ kṛtavān prabhuḥ /",
    "GP12kurmp1_u:6674": " so 'yamekaścatuṣpādo vedaḥ pūrvaṃ purātanāt // KūrmP_1,50.20 //",
    "GP12kurmp1_u:6675": " oṅkāro brahmaṇo jātaḥ sarvadoṣaviśodhanaḥ /",
    "GP12kurmp1_u:6676": " vedavedyo hi bhagavān vāsudevaḥ sanātanaḥ // KūrmP_1,50.21 //",
    "GP12kurmp1_u:6677": " sa gīyate paro vede yo vedainaṃ sa vedavit /",
    "GP12kurmp1_u:6678": " etat parataraṃ brahma jyotirānandamuttamam // KūrmP_1,50.22 //",
    "GP12kurmp1_u:6679": " vedavākyoditaṃ tattvaṃ vāsudevaḥ paraṃ padam /",
    "GP12kurmp1_u:6680": " vedavedyamimaṃ vetti vedaṃ vedaparo muniḥ // KūrmP_1,50.23 //",
    "GP12kurmp1_u:6681": " avedaṃ paramaṃ vetti vedaniṣṭhaḥ sadeśvaraḥ /",
    "GP12kurmp1_u:6682": " sa vedavedyo bhagavān vedamūrtirmaheśvaraḥ /",
    "GP12kurmp1_u:6683": " sa eva vedo vedyaśca tamevāśritya mucyate // KūrmP_1,50.24 //",
    "GP12kurmp1_u:6684": " ityedakṣaraṃ vedyamoṅkāraṃ vedamavyayam /",
    "GP12kurmp1_u:6685": " avedaṃ ca vijānāti pārāśaryo mahāmuniḥ // KūrmP_1,50.25 //",
    "GP12kurmp1_u:6686": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge pañcāśo 'dhyāyaḥ",
    "GP12kurmp1_u:6687": " sūta uvāca",
    "GP12kurmp1_u:6688": " vedavyāsāvatārāṇi dvāpare kathitāni tu /",
    "GP12kurmp1_u:6689": " mahādevāvatārāṇi kalau śṛṇuta suvratāḥ // KūrmP_1,51.1 //",
    "GP12kurmp1_u:6690": " ādye kaliyuge śveto devadevo mahādyutiḥ /",
    "GP12kurmp1_u:6691": " nāmnā hitāya viprāṇāmabhūd vaivasvate 'ntare // KūrmP_1,51.2 //",
    "GP12kurmp1_u:6692": " himavacchikhare ramye chagale parvatottame /",
    "GP12kurmp1_u:6693": " tasya śiṣyāḥ śikhāyuktā vabhūvuramitaprabhāḥ // KūrmP_1,51.3 //",
    "GP12kurmp1_u:6694": " śvetaḥ śvetaśikhaścaiva śvetāsyaḥ śvetalohitaḥ /",
    "GP12kurmp1_u:6695": " catvāraste mahātmāno brāhmaṇā vedapāragāḥ // KūrmP_1,51.4 //",
    "GP12kurmp1_u:6696": " subhāno damanaścātha suhotraḥ kaṅkaṇastathā /",
    "GP12kurmp1_u:6697": " lokākṣiratha yogīndro jaigīṣavyastu saptame // KūrmP_1,51.5 //",
    "GP12kurmp1_u:6698": " aṣṭame dadhivāhaḥ syānnavame vṛṣabhaḥ prabhuḥ /",
    "GP12kurmp1_u:6699": " bhṛgustu daśame proktastasmādugraḥ paraḥ smṛtaḥ // KūrmP_1,51.6 //",
    "GP12kurmp1_u:6700": " dvādaśe 'triḥ samākhyāto balī cātha trayodaśe /",
    "GP12kurmp1_u:6701": " caturdaśe gautamastu vedaśīrṣā tataḥ param // KūrmP_1,51.7 //",
    "GP12kurmp1_u:6702": " gokarṇaścābhavat tasmād guhāvāsaḥ śikhaṇḍyatha /",
    "GP12kurmp1_u:6703": " jaṭāmālyaṭṭahāsaśca dāruko lāṅgalī kramāt // KūrmP_1,51.8 //",
    "GP12kurmp1_u:6704": " śvetastathā paraḥ śūlī ḍiṇḍī muṇḍī ca vai kramāt /",
    "GP12kurmp1_u:6705": " sahiṣṇuḥ somaśarmā ca nakulīśo 'ntime prabhuḥ // KūrmP_1,51.9 //",
    "GP12kurmp1_u:6706": " vaivasvate 'ntare śaṃbhoravatārāstriśūlinaḥ /",
    "GP12kurmp1_u:6707": " aṣṭāviṃśatirākhyātā hyante kaliyuge prabhoḥ /",
    "GP12kurmp1_u:6708": " tīrthe kāyāvatāre syād deveśo nakulīśvaraḥ // KūrmP_1,51.10 //",
    "GP12kurmp1_u:6709": " tatra devādidevasya catvāraḥ sutapodhanāḥ /",
    "GP12kurmp1_u:6710": " śiṣyā babhūvuścānyeṣāṃ pratyekaṃ munipuṅgavāḥ // KūrmP_1,51.11 //",
    "GP12kurmp1_u:6711": " prasannamanaso dāntā aiśvarīṃ bhaktimāśritāḥ /",
    "GP12kurmp1_u:6712": " krameṇa tān pravakṣyāmi yogino yogavittamān // KūrmP_1,51.12 //",
    "GP12kurmp1_u:6713": " śvetaḥ śvetaśikhaścaiva śvetāsyaḥ śvetalohitaḥ /",
    "GP12kurmp1_u:6714": " dundubhiḥ śatarūpaśca ṛcīkaḥ ketumāṃstathā /",
    "GP12kurmp1_u:6715": " vikeśaśca viśokaśca viśāpaśśāpanāśanaḥ // KūrmP_1,51.13 //",
    "GP12kurmp1_u:6716": " sumukho durmukhaścaiva durdamo duratikramaḥ /",
    "GP12kurmp1_u:6717": " sanaḥ sanātanaścaiva mukāraśca sanandanaḥ // KūrmP_1,51.14 //",
    "GP12kurmp1_u:6718": " dālabhyaśca mahāyogī dharmātmano mahaujasaḥ /",
    "GP12kurmp1_u:6719": " sudhāmā virajāścaiva śaṅkhapātraja eva ca // KūrmP_1,51.15 //",
    "GP12kurmp1_u:6720": " sārasvatastathā megho ghanavāhaḥ suvāhanaḥ /",
    "GP12kurmp1_u:6721": " kapilaścāsuriścaiva voḍhuḥ pañcaśikho muniḥ // KūrmP_1,51.16 //",
    "GP12kurmp1_u:6722": " parāśaraśca gargaśca bhārgavaścāṅgirāstathā /",
    "GP12kurmp1_u:6723": " balabandhurnirāmitraḥ ketuśṛṅgastapodhanaḥ // KūrmP_1,51.17 //",
    "GP12kurmp1_u:6724": " lambodaraśca lambaśca lāmbākṣo lambakeśakaḥ /",
    "GP12kurmp1_u:6725": " sarvajñaḥ samabuddhiśca sādhyaḥ satyastathaiva ca // KūrmP_1,51.18 //",
    "GP12kurmp1_u:6726": " śudhāmā kāśyapaścaiva vasiṣṭho virajāstathā /",
    "GP12kurmp1_u:6727": " atrirugrastathā caiva śravaṇo 'tha śraviṣṭhakaḥ // KūrmP_1,51.19 //",
    "GP12kurmp1_u:6728": " kuṇiśca kuṇibāhuśca kuśarīraḥ kunetrakaḥ /",
    "GP12kurmp1_u:6729": " kaśyapohyuśanā caiva cyavano 'tha bṛhaspatiḥ // KūrmP_1,51.20 //",
    "GP12kurmp1_u:6730": " utathyo vāmadevaśca mahākāyo mahānilaḥ /",
    "GP12kurmp1_u:6731": " vācaśravāḥ supīkaśca śyāvāśvaḥ sapathīśvaraḥ // KūrmP_1,51.21 //",
    "GP12kurmp1_u:6732": " hariṇyanābhaḥ kauśalyo lokākṣiḥ kuthumistathā /",
    "GP12kurmp1_u:6733": " sumanturvarcarī vidvān kabandhaḥ kuśikandharaḥ // KūrmP_1,51.22 //",
    "GP12kurmp1_u:6734": " plakṣo dārbhāyaṇiścaiva ketumān gautamastathā /",
    "GP12kurmp1_u:6735": " bhallāpī madhupiṅgaśca śvetaketustaponidhiḥ // KūrmP_1,51.23 //",
    "GP12kurmp1_u:6736": " uśijo bṛhadukthaśca devalaḥ kapireva ca /",
    "GP12kurmp1_u:6737": " śālihotro 'gniveśyaśca yuvanāśvaḥ śaradvasuḥ // KūrmP_1,51.24 //",
    "GP12kurmp1_u:6738": " chagalaḥ kuṇḍakarṇaśca kumbhaścaiva pravāhakaḥ /",
    "GP12kurmp1_u:6739": " ulūko vidyutaścaiva śādvalo hyāśvalāyanaḥ // KūrmP_1,51.25 //",
    "GP12kurmp1_u:6740": " akṣapādaḥ kumāraśca ulūko vatsa eva ca /",
    "GP12kurmp1_u:6741": " kuśikaścaiva gargaśca mitrako ṛṣya eva ca // KūrmP_1,51.26 //",
    "GP12kurmp1_u:6742": " śiṣyā ete mahātmānaḥ sarvovarteṣu yoginām /",
    "GP12kurmp1_u:6743": " vimalā brahmabhūyiṣṭhā jñānayogaparāyaṇāḥ // KūrmP_1,51.27 //",
    "GP12kurmp1_u:6744": " kurvanti cāvatārāṇi brāhmaṇānāṃ hitāya hi /",
    "GP12kurmp1_u:6745": " yogeśvarāṇāmādeśād vedasaṃsthāpanāya vai // KūrmP_1,51.28 //",
    "GP12kurmp1_u:6746": " ye brāhmaṇāḥ saṃsmaranti namasyanti ca sarvadā /",
    "GP12kurmp1_u:6747": " tarpayantyarcayantyetān brahmavidyāmavāpnuyuḥ // KūrmP_1,51.29 //",
    "GP12kurmp1_u:6748": " idaṃ vaivasvataṃ proktamantaraṃ vistareṇa tu /",
    "GP12kurmp1_u:6749": " bhaviṣyati ca sāvarṇo dakṣasāvarṇa eva ca // KūrmP_1,51.30 //",
    "GP12kurmp1_u:6750": " daśamo brahmasāvarṇo dharmasāvarṇa eva ca /",
    "GP12kurmp1_u:6751": " dvādaśo rudrasāvarṇo rocamānastrayodaśaḥ /",
    "GP12kurmp1_u:6752": " bhautyaścaturdaśaḥ prokto bhaviṣyā manavaḥ kramāt // KūrmP_1,51.31 //",
    "GP12kurmp1_u:6753": " ayaṃ vaḥ kathito hyaṃśaḥ pūrvo nārāyaṇeritaḥ /",
    "GP12kurmp1_u:6754": " bhūtabhavyairvartamānairākhyānairupabṛṃhitaḥ // KūrmP_1,51.32 //",
    "GP12kurmp1_u:6755": " yaḥ paṭhecchṛṇuyād vāpi śrāvayed vā dvijottamān /",
    "GP12kurmp1_u:6756": " sa sarvapāpanirmukto brahmaṇā saha modate // KūrmP_1,51.33 //",
    "GP12kurmp1_u:6757": " paṭhed devālaye snātvā nadītīreṣu caiva hi /",
    "GP12kurmp1_u:6758": " nārāyaṇaṃ namaskṛtya bhāvena puruṣottamam // KūrmP_1,51.34 //",
    "GP12kurmp1_u:6759": " namo devādidevāya devānāṃ paramātmane /",
    "GP12kurmp1_u:6760": " puruṣāya purāṇāya viṣṇave kūrmarūpiṇe // KūrmP_1,51.35 //",
    "GP12kurmp1_u:6761": " iti śrīkūrmapurāṇe ṣaṭsāhastryāṃ saṃhitāyāṃ pūrvavibhāge ekapañcāśo 'dhyāyaḥ"
}