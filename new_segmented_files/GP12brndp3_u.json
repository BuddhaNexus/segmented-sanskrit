{
    "GP12brndp3_u:0": " athottarabhāgaprāramabhaḥ",
    "GP12brndp3_u:1": " śrutvā pādaṃ tṛtīyaṃ tu krāntaṃ sūtena dhīmatā /",
    "GP12brndp3_u:2": " tataścaturthaṃ papracchuḥ pādaṃ vai ṛṣisattamāḥ // BndP_3,1.1 //",
    "GP12brndp3_u:3": " pādaḥ krāntastṛtīyo 'yamanuṣaṅgeṇa nastvayā /",
    "GP12brndp3_u:4": " caturthaṃ vistarātpādaṃ saṃhāraṃ pārikīrttaya // BndP_3,1.2 //",
    "GP12brndp3_u:5": " manvantarāṇi sarvāṇi pūrvāṇyevāparaiḥ saha /",
    "GP12brndp3_u:6": " saptarṣīṇāmathaiteṣāṃ sāṃpratasyāntare manoḥ // BndP_3,1.3 //",
    "GP12brndp3_u:7": " vistarāvayavaṃ caiva nisargasya mahātmanaḥ /",
    "GP12brndp3_u:8": " vistareṇānupūrvyā ca sarvameva bravīhi naḥ // BndP_3,1.4 //",
    "GP12brndp3_u:9": " sūta uvāca",
    "GP12brndp3_u:10": " bhavatāṃ kathayiṣyāmi sarvametadyathātatham /",
    "GP12brndp3_u:11": " pādaṃ tvimaṃ sasaṃhāraṃ caturthaṃ munisattamāḥ // BndP_3,1.5 //",
    "GP12brndp3_u:12": " manorvaivasvatasyemaṃ sāṃpratasya mahātmaṃnaḥ /",
    "GP12brndp3_u:13": " vistareṇānupūrvyā ca nisargaṃ śṛṇuta dvijāḥ // BndP_3,1.6 //",
    "GP12brndp3_u:14": " manvantarāṇāṃ saṃkṣepaṃ bhaviṣyaiḥ saha saptabhiḥ /",
    "GP12brndp3_u:15": " pralayaṃ caiva lokānāṃ bruvato me nibodhata // BndP_3,1.7 //",
    "GP12brndp3_u:16": " etānyuktāni vai samyaksaptasaptasu vai prajāḥ /",
    "GP12brndp3_u:17": " manvantarāṇi saṃkṣepācchṛṇutā nāgatāni me // BndP_3,1.8 //",
    "GP12brndp3_u:18": " sāvarṇasya pravakṣyāmi manorvaivasvatasya ha /",
    "GP12brndp3_u:19": " bhaviṣyasya bhaviṣyaṃ tu samāsāttannibodhata // BndP_3,1.9 //",
    "GP12brndp3_u:20": " anāgatāśca saptaiva smṛtāstviha maharṣayaḥ /",
    "GP12brndp3_u:21": " kauśiko gālavaścaiva jāmadagnyaśca bhārgavaḥ // BndP_3,1.10 //",
    "GP12brndp3_u:22": " dvaipāyano vaśiṣṭaśca kṛpaḥ śāradvatastathā /",
    "GP12brndp3_u:23": " ātreyo dīptimāṃścaiva ṛṣayaśṛṅgastu kāśyapaḥ // BndP_3,1.11 //",
    "GP12brndp3_u:24": " bharadvājastathā drauṇiraśvatthāmā mahāyaśāḥ /",
    "GP12brndp3_u:25": " ete sapta mahātmāno bhaviṣyāḥ paramarṣayaḥ /",
    "GP12brndp3_u:26": " sutapāścāmitābhāśca sukhāścaiva gaṇāstrayaḥ // BndP_3,1.12 //",
    "GP12brndp3_u:27": " teṣāṃ gaṇastu devānāmekaiko viṃśakaḥ smṛtaḥ /",
    "GP12brndp3_u:28": " nāmatastu pravakṣyāmi nibodhadhvaṃ samāhitāḥ // BndP_3,1.13 //",
    "GP12brndp3_u:29": " ṛtustapaśca śukraśca kṛtirnemiḥ prabhākaraḥ /",
    "GP12brndp3_u:30": " prabhāso māsakṛddharmastejoraśmiḥ kraturvirāṭ // BndP_3,1.14 //",
    "GP12brndp3_u:31": " arciṣmān dyotano bhānuryaśaḥ kīrttirbudho dhṛtiḥ // BndP_3,1.15 //",
    "GP12brndp3_u:32": " viṃśatiḥ sutapā hyete nāmabhiḥ parikīrttitāḥ /",
    "GP12brndp3_u:33": " prabhurvibhurvibhāsaśca jetā hantā rihā ṛtuḥ // BndP_3,1.16 //",
    "GP12brndp3_u:34": " sumatiḥ pramatirdīptiḥ samākhyāto maho mahān /",
    "GP12brndp3_u:35": " dehī munirinaḥ poṣṭā samaḥ satyaśca viśrutaḥ // BndP_3,1.17 //",
    "GP12brndp3_u:36": " ityetehyamitābhāstu viṃśatiḥ parikīrttitāḥ /",
    "GP12brndp3_u:37": " dāmo dānī ṛtaḥ somo vittaṃ vaidyo yamo nidhiḥ // BndP_3,1.18 //",
    "GP12brndp3_u:38": " homo havyaṃ hutaṃ dānaṃ deyaṃ dātā tapaḥ śamaḥ /",
    "GP12brndp3_u:39": " dhruvaṃ sthānaṃ vidhānaṃ ca niyamaśceti viṃśatiḥ // BndP_3,1.19 //",
    "GP12brndp3_u:40": " sukhā hyete samākhyātāḥ sāvarṇye pratharmetare /",
    "GP12brndp3_u:41": " mārīcasyaiva te putrāḥ kaśyapasya mahātmanaḥ // BndP_3,1.20 //",
    "GP12brndp3_u:42": " sāṃpratasya bhaviṣyanti ṣaṣṭirdevāstadantare /",
    "GP12brndp3_u:43": " sāvarṇasya manoḥ putrā bhaviṣyanti navaiva tu // BndP_3,1.21 //",
    "GP12brndp3_u:44": " virajāścārvarīvāṃśca nirmokādyāstathā pare /",
    "GP12brndp3_u:45": " nava cānyeṣu vakṣyāmi sāvarṇeṣvantareṣu vai // BndP_3,1.22 //",
    "GP12brndp3_u:46": " sāvarṇamanavaścānye bhaviṣyā brahmaṇaḥ sutāḥ /",
    "GP12brndp3_u:47": " merusāvarṇitaste vai catvāro divyadṛṣṭayaḥ // BndP_3,1.23 //",
    "GP12brndp3_u:48": " dakṣasya te hi vauhitrāḥ kriyāyā duhituḥ sutāḥ /",
    "GP12brndp3_u:49": " mahatā tapasā yuktā merupṛṣṭhe mahau jasaḥ // BndP_3,1.24 //",
    "GP12brndp3_u:50": " brahmādibhistejanitā dakṣeṇaiva ca dhīmatā /",
    "GP12brndp3_u:51": " maharlokaṃ gatā vṛttā bhaviṣyā merumāśritāḥ // BndP_3,1.25 //",
    "GP12brndp3_u:52": " mahānubhāvāste pūrvaṃ jajñire cākṣuṣentare /",
    "GP12brndp3_u:53": " jajñire manavaste hi bhaviṣyānāgatāntare // BndP_3,1.26 //",
    "GP12brndp3_u:54": " prācetasasya dakṣasya dauhitrā manavastu ye /",
    "GP12brndp3_u:55": " sāvarṇā nāmataḥ pañca catvāraḥ paramarṣijāḥ // BndP_3,1.27 //",
    "GP12brndp3_u:56": " saṃjñāputrastu sāvarṇireko vaivasvatastathā /",
    "GP12brndp3_u:57": " jyeṣṭhaḥ saṃjñāsuto nāma murvaivasvataḥ prabhuḥ // BndP_3,1.28 //",
    "GP12brndp3_u:58": " vaivasvateṃ'tare prāpte samutpattistayoḥ śubhā /",
    "GP12brndp3_u:59": " caturdaśaite manavaḥ kīrtitā kīrtivarddhanāḥ // BndP_3,1.29 //",
    "GP12brndp3_u:60": " vede smṛtau purāṇe ca sarve te prabhaviṣṇavaḥ /",
    "GP12brndp3_u:61": " prajānāṃ patayaḥ sarve bhūtānāṃ patayaḥ sthitāḥ // BndP_3,1.30 //",
    "GP12brndp3_u:62": " tairiyaṃ pṛthivī sarvā saptadvīpā sapattanā /",
    "GP12brndp3_u:63": " pūrṇaṃ yugasahasraṃ vai paripālyā nareśvaraiḥ // BndP_3,1.31 //",
    "GP12brndp3_u:64": " prajābhistapasā caiva vistarasteṣu vakṣyate /",
    "GP12brndp3_u:65": " caturddaśaite vijñeyāḥ sargāḥ svāyaṃbhuvādayaḥ // BndP_3,1.32 //",
    "GP12brndp3_u:66": " manvantarādhikāreṣu varttante 'tra sakṛtsakṛt /",
    "GP12brndp3_u:67": " vinivṛttādhikārāste mahārlokaṃ samāśritāḥ // BndP_3,1.33 //",
    "GP12brndp3_u:68": " samatītāstu ye teṣāmaṣṭau ṣaṭ ca tathāpare /",
    "GP12brndp3_u:69": " pūrveṣu sāṃprataścāyaṃ śāsti vaivasvataḥ prabhuḥ // BndP_3,1.34 //",
    "GP12brndp3_u:70": " ye śiṣṭāstānpravakṣyāmi saha devarṣidānavaiḥ /",
    "GP12brndp3_u:71": " saha prajā nisargeṇa sarvāṃste 'nāgatāndvijaḥ // BndP_3,1.35 //",
    "GP12brndp3_u:72": " vaivasvata nisargeṇa teṣāṃ jñeyastu vistaraḥ /",
    "GP12brndp3_u:73": " anūnā nātiriktāste yasmātmarve vivasvataḥ // BndP_3,1.36 //",
    "GP12brndp3_u:74": " punaruktabahutvāttu na vakṣye teṣu vistaram /",
    "GP12brndp3_u:75": " manvantareṣu bhāvyeṣu bhūteṣvapi tathaiva ca // BndP_3,1.37 //",
    "GP12brndp3_u:76": " kulekule nisargāstu tasmājjñeyā vibhāgaśaḥ /",
    "GP12brndp3_u:77": " teṣāmeva hi siddhyarthaṃ vistareṇa krameṇa ca // BndP_3,1.38 //",
    "GP12brndp3_u:78": " dakṣasya kanyā dharmiṣṭhā suvratā nāma viśrutā /",
    "GP12brndp3_u:79": " sarvakanyāvariṣṭhā tu jyeṣṭhā yā vīriṇīsutā // BndP_3,1.39 //",
    "GP12brndp3_u:80": " gṛhītvā tāṃ pitā kanyāṃ jagāma brahmaṇo 'tike /",
    "GP12brndp3_u:81": " vairājasthamupāsīnaṃ dharmeṇa ca bhavena ca // BndP_3,1.40 //",
    "GP12brndp3_u:82": " bhavadharmasamīpasthaṃ dakṣaṃ brahmābhyabhāṣata /",
    "GP12brndp3_u:83": " dakṣa kanyā taveyaṃ vai janayiṣyati suvratā // BndP_3,1.41 //",
    "GP12brndp3_u:84": " caturo vai manūnputrāṃścāturvarṇyakarāñchubhān /",
    "GP12brndp3_u:85": " brahmaṇo vacanaṃ śrutvā dakṣo dharmo bhavastadā // BndP_3,1.42 //",
    "GP12brndp3_u:86": " tāṃ kanyāṃ manasā jagmustrayaste brahmaṇā saha /",
    "GP12brndp3_u:87": " satyābhidhyāyināṃ teṣāṃ sadyaḥ kanyā vyajāyata // BndP_3,1.43 //",
    "GP12brndp3_u:88": " sadṛśānūpatasteṣāṃ caturo vai kumārakān /",
    "GP12brndp3_u:89": " saṃsiddhāḥ kāryakaraṇe saṃbhūtāste śriyānvitāḥ // BndP_3,1.44 //",
    "GP12brndp3_u:90": " upabhogāsamarthaiśca sadyojātaiḥ śarīrakaiḥ /",
    "GP12brndp3_u:91": " te dṛṣṭvā tānsvayaṃbhūtānbrahmavyāhāriṇastadā // BndP_3,1.45 //",
    "GP12brndp3_u:92": " saraṃbdhā vai vyakarṣanta mama putro mametyuta /",
    "GP12brndp3_u:93": " abhidhyāyātmanotpannānūcurvai te parasparam // BndP_3,1.46 //",
    "GP12brndp3_u:94": " yo yasya vapuṣā tulyo bhajatāṃ satataṃ sutam /",
    "GP12brndp3_u:95": " yasya yaḥ sadṛśaścāpi rūpe vīrye ca mānataḥ // BndP_3,1.47 //",
    "GP12brndp3_u:96": " taṃ gṛhṇātu sa bhadraṃ vo varṇato yasya yaḥ samaḥ /",
    "GP12brndp3_u:97": " dhruvaṃ rūpaṃ pituḥ putraḥ so 'nurudhyati sarvadā // BndP_3,1.48 //",
    "GP12brndp3_u:98": " tasmādātmasamaḥ putraḥ piturmātuśca vīryataḥ /",
    "GP12brndp3_u:99": " evaṃ te samayaṃ kṛtvā sarveṣāṃ jagṛhaḥ sutān // BndP_3,1.49 //",
    "GP12brndp3_u:100": " cākṣuṣasyāntare 'tīte prāpte vaivasvatasya ha /",
    "GP12brndp3_u:101": " ruceḥ prajāpateḥ putro raucyo nāmābhavatsutaḥ // BndP_3,1.50 //",
    "GP12brndp3_u:102": " bhūtyāmutpādito yastu bhautyo nāma kaveḥ sutaḥ /",
    "GP12brndp3_u:103": " vaivasvateṃ'tare jātau dvau manū tu vivasvataḥ // BndP_3,1.51 //",
    "GP12brndp3_u:104": " vaivasvato manuryaśca sāvarṇo yaśca vai śrutaḥ /",
    "GP12brndp3_u:105": " jñeyaḥ saṃjñāsuto vidvānmanurvaivasvataḥ prabhuḥ // BndP_3,1.52 //",
    "GP12brndp3_u:106": " savarṇāyāḥ sutaścānyaḥ smṛto vaivasvato manuḥ /",
    "GP12brndp3_u:107": " sāvarṇama navo ye ca catvārastu maharṣijāḥ // BndP_3,1.53 //",
    "GP12brndp3_u:108": " tapasā saṃbhṛtātmānaḥ sveṣu manvantareṣu vai /",
    "GP12brndp3_u:109": " bhaviṣyeṣu bhaviṣyanti sarvakāryārthasādhakāḥ // BndP_3,1.54 //",
    "GP12brndp3_u:110": " prathame merusāvarṇedakṣaputrasya vai manoḥ /",
    "GP12brndp3_u:111": " parāmarīcigarbhāśca sudharmāṇaśca te trayaḥ /",
    "GP12brndp3_u:112": " saṃbhūtāśca mahātmānaḥ sarve vaivasvatentare // BndP_3,1.55 //",
    "GP12brndp3_u:113": " dakṣaputrasya putrāste rohitasya prajāpateḥ /",
    "GP12brndp3_u:114": " bhaviṣyanti bhaviṣyāstu ekaiko dvādaśo gaṇaḥ // BndP_3,1.56 //",
    "GP12brndp3_u:115": " aiśvaraśca graho rāhurvākurvaṃśastathaiva ca /",
    "GP12brndp3_u:116": " pārā dvādaśa vijñeyā uttarāṃstu nibodhata // BndP_3,1.57 //",
    "GP12brndp3_u:117": " vājipo vājijiccaiva prabhūtiśca kakudyatha /",
    "GP12brndp3_u:118": " dadhikrāvā vipakvaśca praṇīto vijayo madhuḥ // BndP_3,1.58 //",
    "GP12brndp3_u:119": " utathyottamakau dvau tu dvādaśaite marīcayaḥ /",
    "GP12brndp3_u:120": " sudharmāṇastu vakṣyāmi nāmatastānnibodhata // BndP_3,1.59 //",
    "GP12brndp3_u:121": " varṇastathāthagarviśca bhuraṇyo vrajano 'mitaḥ /",
    "GP12brndp3_u:122": " amito dravaketuśca jaṃbho 'thājastu śakrakaḥ // BndP_3,1.60 //",
    "GP12brndp3_u:123": " sunemirdyutayaścaiva sudharmāṇaḥ prakīrtitāḥ /",
    "GP12brndp3_u:124": " teṣāmindrastadā bhāvyo hyadbhuto nāma nāmataḥ // BndP_3,1.61 //",
    "GP12brndp3_u:125": " skando 'sau pārvatīyo vai kārtikeyastu pāvakiḥ /",
    "GP12brndp3_u:126": " medhātithiśca paulastyo vasuḥ kāśyapa evaṃ ca // BndP_3,1.62 //",
    "GP12brndp3_u:127": " jyotiṣmānbhārgavāścaiva dyutimānaṅgirāstathā /",
    "GP12brndp3_u:128": " vasinaścaiva vāsiṣṭha ātreyo havyavāhanaḥ // BndP_3,1.63 //",
    "GP12brndp3_u:129": " sutapāḥ paulahaścaiva saptaite rohitetare /",
    "GP12brndp3_u:130": " dhṛtiketurdīptiketuḥ śāpahastanirāmayāḥ // BndP_3,1.64 //",
    "GP12brndp3_u:131": " pṛthuśravāstathānīko bhūridyumno bṛhadyaśaḥ /",
    "GP12brndp3_u:132": " prathamasya tu sāvarṇernava putrāḥ prakīrtitāḥ // BndP_3,1.65 //",
    "GP12brndp3_u:133": " daśame tvatha paryāye dharmaputrasya vai manoḥ /",
    "GP12brndp3_u:134": " dvītīyasya tu sāvarṇerbhāvyasyaivāntare manoḥ // BndP_3,1.66 //",
    "GP12brndp3_u:135": " sudhāmāno viruddhāśca dvāveva tu gaṇau smṛtau /",
    "GP12brndp3_u:136": " dīptimantaśca te sarve śatasaṃkhyāśca te samāḥ // BndP_3,1.67 //",
    "GP12brndp3_u:137": " prāṇānāṃ yacchataṃ proktaṃ ṛṣibhiḥ puraṣeti vai /",
    "GP12brndp3_u:138": " devāste vai bhaviṣyanti dharmaputrasya vai manoḥ // BndP_3,1.68 //",
    "GP12brndp3_u:139": " teṣāmindrastathā vidvānbhaviṣyaḥ śāntirucyate /",
    "GP12brndp3_u:140": " haviṣmānpaulahaḥ śrīmānsukīrtiścātha bhārgavaḥ // BndP_3,1.69 //",
    "GP12brndp3_u:141": " āpomūrtistathātreyo vasiṣṭhaścāpavaḥ smṛtaḥ /",
    "GP12brndp3_u:142": " paulastyo 'pratimaścāpi nābhāgaścaiva kāśyapaḥ // BndP_3,1.70 //",
    "GP12brndp3_u:143": " abhimanyuścāṅgirasaḥ saptaite paramarṣayaḥ /",
    "GP12brndp3_u:144": " sukṣetraścottamaujāśca bhūrisenaśca vīryavān // BndP_3,1.71 //",
    "GP12brndp3_u:145": " śatānīko nirāmitro vṛṣaseno jayadrathaḥ /",
    "GP12brndp3_u:146": " bhūridyumnaḥ suvarcāśca daśaitemānavāḥ smṛtāḥ // BndP_3,1.72 //",
    "GP12brndp3_u:147": " ekādaśe tu paryāye sāvarṇe vai tṛtīyake /",
    "GP12brndp3_u:148": " nirvāṇaratayo devāḥ kāmagā vai manojavāḥ // BndP_3,1.73 //",
    "GP12brndp3_u:149": " gaṇāstvete trayaḥ khyātā devātānāṃ mahātmanām /",
    "GP12brndp3_u:150": " ekaikastriṃśatasteṣāṃ gaṇastu tridivaukasām // BndP_3,1.74 //",
    "GP12brndp3_u:151": " māsasyāhāni triṃśattu yāni vai kavayo viduḥ /",
    "GP12brndp3_u:152": " nirvāṇaratayo devā rātrayastu vihaṅgamāḥ // BndP_3,1.75 //",
    "GP12brndp3_u:153": " gaṇastṛtīyo yaḥ prokte devatānāṃ bhaviṣyati /",
    "GP12brndp3_u:154": " manojavā mūrūrttāstu iti devāḥ prakīrtitāḥ // BndP_3,1.76 //",
    "GP12brndp3_u:155": " ete hi brahmaṇaḥ putrā bhaviṣyā mānavāḥ smṛtāḥ /",
    "GP12brndp3_u:156": " teṣāmidro vṛṣā nāma bhaviṣyaḥ surarāṭ tataḥ // BndP_3,1.77 //",
    "GP12brndp3_u:157": " teṣāṃ saptaṛṣīṃścāpi kīrtyamānānnivaudhata /",
    "GP12brndp3_u:158": " haviṣmānkāśyapaścāpi vapuṣmāṃścaiva bhārgavaḥ // BndP_3,1.78 //",
    "GP12brndp3_u:159": " āruṇiśca tathātreyo vasiṣṭho naga eva ca /",
    "GP12brndp3_u:160": " puṣṭirāṅgiraso jñeyaḥ paulastyo niścarastathā // BndP_3,1.79 //",
    "GP12brndp3_u:161": " paulaho hyatitejaśca devā hyekādaśentare /",
    "GP12brndp3_u:162": " sarvavegaḥ sudharmā ca devānīkaḥ purovahaḥ // BndP_3,1.80 //",
    "GP12brndp3_u:163": " kṣemadharmā graheṣuśca ādarśaḥ paiṇḍrako maruḥ /",
    "GP12brndp3_u:164": " sāvarṇasya tu te putrāḥ prājāpatyasya vai nava // BndP_3,1.81 //",
    "GP12brndp3_u:165": " dvādaśe tvatha paryāye rudraputrasya vai manoḥ /",
    "GP12brndp3_u:166": " caturtho rudrasāvarṇo devāṃstasyāntare śṛṇu // BndP_3,1.82 //",
    "GP12brndp3_u:167": " pañcaiva tugaṇāḥ proktā devatānāmanāgatāḥ /",
    "GP12brndp3_u:168": " haritā rohitāścaiva devāḥ sumanasastathā // BndP_3,1.83 //",
    "GP12brndp3_u:169": " sukarmāṇaḥ sutaraśca vidvāṃścaiva sahasradaḥ /",
    "GP12brndp3_u:170": " parvato 'nu caraścaiva apāśuśca manojavaḥ // BndP_3,1.84 //",
    "GP12brndp3_u:171": " ūrjā svāhā svadhā tārā daśete haritāḥ smṛtāḥ /",
    "GP12brndp3_u:172": " tapo jñānī mṛtiścaiva varcā bandhuśca yaḥ smṛtaḥ // BndP_3,1.85 //",
    "GP12brndp3_u:173": " rajaścaiva tu rājaśca svarṇapādastathaiva ca /",
    "GP12brndp3_u:174": " puṣṭirvidhiśca vai devā daśaite rohitāḥ smṛtāḥ // BndP_3,1.86 //",
    "GP12brndp3_u:175": " tuṣtādyāstu ye devāstraya striṃśatprakīrtitāḥ /",
    "GP12brndp3_u:176": " te vai sumanaso vedyānnibodhata sukarmaṇaḥ // BndP_3,1.87 //",
    "GP12brndp3_u:177": " suparvā vṛṣabhaḥ pṛṣṭā kapidyumnavipaścitaḥ /",
    "GP12brndp3_u:178": " vikramaśca kramaścaiva vibhṛtaḥ kānta eva ca // BndP_3,1.88 //",
    "GP12brndp3_u:179": " ete devāḥ sukarmāṇaḥ sutarāṃśca nibodhata /",
    "GP12brndp3_u:180": " varṣo divyastathāñjiṣṭho varcasvī dyutimānkaviḥ // BndP_3,1.89 //",
    "GP12brndp3_u:181": " śubho haviḥ kṛtaprāptirvyāpṛto daśamastathā /",
    "GP12brndp3_u:182": " sutārā nāmatastvete devā vai saṃprakīrtitāḥ // BndP_3,1.90 //",
    "GP12brndp3_u:183": " teṣāmindrastu vijñeyo ṛtadhāmā mahāyaśāḥ /",
    "GP12brndp3_u:184": " dyutirvasiṣṭhaputrastu ātreyaḥ sutapāstathā // BndP_3,1.91 //",
    "GP12brndp3_u:185": " tapomūrtistvāṅgirasastapasvī kāśyapastathā /",
    "GP12brndp3_u:186": " tapodhanaśca paulastyaḥ paulahaśca taporatiḥ // BndP_3,1.92 //",
    "GP12brndp3_u:187": " bhārgavaḥ saptamasteṣāṃ vijñeyastu tapodhṛtiḥ /",
    "GP12brndp3_u:188": " ete saptarṣayaḥ siddhā antye sāvarṇikeṃ'tare // BndP_3,1.93 //",
    "GP12brndp3_u:189": " devavānupadevaśca devaśreṣṭho vidūrathaḥ /",
    "GP12brndp3_u:190": " mitravān mitraseno 'tha citraseno hyamitrahā // BndP_3,1.94 //",
    "GP12brndp3_u:191": " mitrabāhuḥ suvarcāśca dvādaśasya manoḥ sutāḥ /",
    "GP12brndp3_u:192": " trayodaśetu paryāye bhāvye raucyentare punaḥ // BndP_3,1.95 //",
    "GP12brndp3_u:193": " traya eva gaṇāḥ proktā devānāṃ tu svayaṃbhuvā /",
    "GP12brndp3_u:194": " brahmaṇo mānasāḥ putrāste hi sarve mahātmanaḥ // BndP_3,1.96 //",
    "GP12brndp3_u:195": " sutrāmāṇaḥ sudharmāṇaḥ sukarmāṇaśca te trayaḥ /",
    "GP12brndp3_u:196": " tridaśānāṃ gaṇāḥ proktā bhaviṣyāḥ somapāyinām // BndP_3,1.97 //",
    "GP12brndp3_u:197": " trayastriśaddevatā yāḥ pṛthagijyāstu yājñikaiḥ /",
    "GP12brndp3_u:198": " ājyena pṛṣadājyena grahaśreṣṭena caiva ha // BndP_3,1.98 //",
    "GP12brndp3_u:199": " ye vai devāstrayastriṃśatpṛthaktvena nibodhata /",
    "GP12brndp3_u:200": " sutrāmāṇaḥ prayājyāstu ājyāśā ye tu sāṃpratam // BndP_3,1.99 //",
    "GP12brndp3_u:201": " sukarmāṇo 'nuyājyākhyāḥ pṛṣadājyāśinastu ye /",
    "GP12brndp3_u:202": " upayājyāḥ sudharmāṇa iti devāḥ prakīrttitāḥ // BndP_3,1.100 //",
    "GP12brndp3_u:203": " divaspatirmahāsatvasteṣāmindro bhaviṣyati /",
    "GP12brndp3_u:204": " pulahātmajaputrāste vijñeyāstu ruceḥ sutāḥ // BndP_3,1.101 //",
    "GP12brndp3_u:205": " aṅgirāścaiva dhṛtimān paulastyo 'pyavyayastu saḥ /",
    "GP12brndp3_u:206": " paulahastattvadarśī cha bhārgavaśca nirupsukaḥ // BndP_3,1.102 //",
    "GP12brndp3_u:207": " niṣprakaṃpyastathātreyo nirmohaḥ kāśyapastathā /",
    "GP12brndp3_u:208": " sutapāścaiva vāsiṣṭhaḥ saptaite tu trayodaśa // BndP_3,1.103 //",
    "GP12brndp3_u:209": " citraseno vicitraśca nayo dharmo dhṛto bhavaḥ /",
    "GP12brndp3_u:210": " anekaḥ kṣatraviddhaśca suraso nirbhayo daśa // BndP_3,1.104 //",
    "GP12brndp3_u:211": " raucyasyaite manoḥ putrā hyantare tu trayodaśe /",
    "GP12brndp3_u:212": " caturdaśe tu paryāye bhautyasyāpyantare manoḥ // BndP_3,1.105 //",
    "GP12brndp3_u:213": " devatānāṃ gaṇāḥ pañca proktā ye tu bhaviṣyati /",
    "GP12brndp3_u:214": " cākṣuṣāśca pavitrāśca kaniṣṭhā bhrājitāstathā // BndP_3,1.106 //",
    "GP12brndp3_u:215": " vācāvṛddhāśca ityete pañca devagaṇāḥ smṛtāḥ /",
    "GP12brndp3_u:216": " niṣādādyāḥ svarāḥ sapta sapta tānviddhi cākṣuṣān // BndP_3,1.107 //",
    "GP12brndp3_u:217": " bṛhadādyāni sāmāni kaniṣṭhānsapta tānviduḥ /",
    "GP12brndp3_u:218": " sapta lokāḥ pavitrāste bhrājitāḥ saptasiṃdhavaḥ // BndP_3,1.108 //",
    "GP12brndp3_u:219": " vācāvṛddhānṛṣīnviddhi manoḥ svāyabhuvasya ye /",
    "GP12brndp3_u:220": " sarve manvantaredrāśca vijñeyāstulyalakṣaṇāḥ // BndP_3,1.109 //",
    "GP12brndp3_u:221": " tejasā tapasā vuddhyā balaśrutaparākramaiḥ /",
    "GP12brndp3_u:222": " trailokye yāni sattvāni gatimanti dhruvāṇi ca // BndP_3,1.110 //",
    "GP12brndp3_u:223": " sarvaśaḥ sarvairguṇaistāni indrāste 'bhibhavanti vai /",
    "GP12brndp3_u:224": " bhūtāpavādino hṛṣṭā madhyasthā bhūtavādinaḥ // BndP_3,1.111 //",
    "GP12brndp3_u:225": " bhūtābhavādinaḥ śaktāstrayo vedāḥ pravādinām /",
    "GP12brndp3_u:226": " agnīdhraḥ kāśyapaścaiva paulastyo māgadhaśca yaḥ // BndP_3,1.112 //",
    "GP12brndp3_u:227": " bhārgavo hyagnivāhuśca śucirāṅgirasastathā /",
    "GP12brndp3_u:228": " śukraścaiva tu vāsiṣṭhaḥ paulaho mukta eva ca // BndP_3,1.113 //",
    "GP12brndp3_u:229": " ātreyaḥ śvājitaḥ prokto manuputrānataḥ śṛṇu /",
    "GP12brndp3_u:230": " ururguruśca gaṃbhīro buddhaḥ śuddhaḥ śuciḥ kṛtī // BndP_3,1.114 //",
    "GP12brndp3_u:231": " ūrjasvī subalaścaiva bhautyasyaite manoḥ sutāḥ /",
    "GP12brndp3_u:232": " sāvarṇā manavo hyete catvāro brahmaṇaḥ sutāḥ // BndP_3,1.115 //",
    "GP12brndp3_u:233": " eko vaivasvataścaiva sāvarṇo manurucyate /",
    "GP12brndp3_u:234": " raucyo bhautyaśca yau tau tu matau paulahabhārgavau /",
    "GP12brndp3_u:235": " bhautyasyaivādhipatye tu tūrṇaṃ kalpastu pūryate // BndP_3,1.116 //",
    "GP12brndp3_u:236": " sūta uvāca",
    "GP12brndp3_u:237": " niḥśeṣeṣu tu sarveṣu tadā manvantareṣviha // BndP_3,1.117 //",
    "GP12brndp3_u:238": " ante 'nekayuge tasminkṣīṇe saṃhāra ucyate /",
    "GP12brndp3_u:239": " saptaite bhārgavā devā ante manvantare tadā // BndP_3,1.118 //",
    "GP12brndp3_u:240": " bhuktvā trailokyama dhyasthā yugākhyā hyekasaptatīḥ /",
    "GP12brndp3_u:241": " pitṛbhirmanubhiḥ sārddhaṃ kṣīṇe manvantare tadā // BndP_3,1.119 //",
    "GP12brndp3_u:242": " anādhāramidaṃ sarvaṃ trailokyaṃ vai bhaviṣyati /",
    "GP12brndp3_u:243": " tataḥ sthānā ni śubhrāṇi sthānināṃ tāni vai tadā // BndP_3,1.120 //",
    "GP12brndp3_u:244": " prabhraśayante vimuktāni tārā ṛkṣagrahaistathā /",
    "GP12brndp3_u:245": " tatasteṣu vyatīteṣu trailokyasyeśvareṣviha // BndP_3,1.121 //",
    "GP12brndp3_u:246": " saṃprapteṣu maharlokaṃ yasmiṃste kalpavāsinaḥ /",
    "GP12brndp3_u:247": " ajitādyā gaṇā yatra āyuṣmantaścaturdaśa // BndP_3,1.122 //",
    "GP12brndp3_u:248": " manvantareṣu sarveṣu devāste vai caturddaśa /",
    "GP12brndp3_u:249": " saśarīrāśca śrūyante janaloke sahānugāḥ // BndP_3,1.123 //",
    "GP12brndp3_u:250": " evaṃ deveṣvatīteṣu maharlokājjanaṃ prati /",
    "GP12brndp3_u:251": " bhūtādiṣvavaśiṣṭeṣu sthāvarāṃ teṣu teṣu vai // BndP_3,1.124 //",
    "GP12brndp3_u:252": " śūnyeṣu lokasthāneṣu mahānteṣu bhuvādiṣu /",
    "GP12brndp3_u:253": " deveṣu ca gateṣvūrddhvaṃ sāyujyaṃ kalpavāsinām // BndP_3,1.125 //",
    "GP12brndp3_u:254": " saṃhṛtya tāstato brahmā devarṣipitṛdānavān /",
    "GP12brndp3_u:255": " saṃsthāpayati vai sargamahardṛṣṭvā yugakṣaye // BndP_3,1.126 //",
    "GP12brndp3_u:256": " caturyugasahasrāntamaharyadbrahmaṇo viduḥ /",
    "GP12brndp3_u:257": " rātriṃ yugasahasrāntāṃ te 'horātravido janāḥ // BndP_3,1.127 //",
    "GP12brndp3_u:258": " naimittikaḥ prākṛtiko yaścaivātyantikor'thataḥ /",
    "GP12brndp3_u:259": " trividhiḥ sarvabhūtānāmityeṣa pratisaṃcaraḥ // BndP_3,1.128 //",
    "GP12brndp3_u:260": " brāhmo naimittikastasya kalpadāhaḥ prasaṃyamaḥ /",
    "GP12brndp3_u:261": " pratisarge tu bhūtānāṃ prākṛtaḥ karaṇakṣayaḥ // BndP_3,1.129 //",
    "GP12brndp3_u:262": " jñānāccātyantikaḥ proktaḥ kāraṇānāmasaṃbhavaḥ /",
    "GP12brndp3_u:263": " tataḥ saṃhṛtya tānbrahmā devāṃstrailokyavāsinaḥ // BndP_3,1.130 //",
    "GP12brndp3_u:264": " praharati prakurute sargasya pralayaṃ punaḥ /",
    "GP12brndp3_u:265": " suṣupsurbhagavānbrahmā prajāḥ saṃharate tadā // BndP_3,1.131 //",
    "GP12brndp3_u:266": " tato yugasahasrānte saṃprāpte ca yugakṣaye /",
    "GP12brndp3_u:267": " tatrātmasthāḥ prajāḥ kartuṃ prapede sa prajāpatiḥ // BndP_3,1.132 //",
    "GP12brndp3_u:268": " tadā bhavatyanāvṛṣṭiḥ saṃtatā śatavārṣikī /",
    "GP12brndp3_u:269": " tayā yānyalpasārāṇi sattvāni vṛthivītale // BndP_3,1.133 //",
    "GP12brndp3_u:270": " tānyevātra pralīyante bhūmitvamupayānti ca /",
    "GP12brndp3_u:271": " saptaraśmiratho bhūtvā udattiṣṭhadvibhāvasuḥ // BndP_3,1.134 //",
    "GP12brndp3_u:272": " asahyaraśmirbhagavānpibatyaṃbho ganastibhiḥ /",
    "GP12brndp3_u:273": " harītāraśmayastasyadīpyamānāstu saptatiḥ // BndP_3,1.135 //",
    "GP12brndp3_u:274": " bhūya eva vivarttante vyāpnuvantoṃbaraṃ śanaiḥ /",
    "GP12brndp3_u:275": " bhaumaṃ kāṣṭhendhanaṃ tejo bhṛśamadbhistu dīpyate // BndP_3,1.136 //",
    "GP12brndp3_u:276": " tasmādudakabhṛtsūryastapatīti hi kathyate /",
    "GP12brndp3_u:277": " nāvṛṣṭyā tapate sūryyo nāvṛṣṭyā pariṣicyate // BndP_3,1.137 //",
    "GP12brndp3_u:278": " nāvṛṣṭyā pariviśyeta vāriṇā dīpyate raviḥ /",
    "GP12brndp3_u:279": " tasmādapaḥ pibanyo vai dīpyate raviraṃbare // BndP_3,1.138 //",
    "GP12brndp3_u:280": " tasya te raśmayaḥ sapta pibantyaṃbho mahārṇavāt /",
    "GP12brndp3_u:281": " tenāhāreṇa saṃdīptāḥ sūryāḥ sapta bhavantyuta // BndP_3,1.139 //",
    "GP12brndp3_u:282": " tataste raśmayaḥ sapta sūryabhūtāścaturddiśam /",
    "GP12brndp3_u:283": " caturlokamimaṃ sarvaṃ dahanti śikhinastadā // BndP_3,1.140 //",
    "GP12brndp3_u:284": " prāpnuvanti ca tābhistu hyūrddhvaṃ cādhaśca raśmibhiḥ /",
    "GP12brndp3_u:285": " dīpyante bhāskarāḥ sapta yugāntāgnipratāpinaḥ // BndP_3,1.141 //",
    "GP12brndp3_u:286": " te vāriṇā pradīptāśca bahusāhasraraśmayaḥ /",
    "GP12brndp3_u:287": " svaṃ samāvṛtya tiṣṭhanti nirdahanto vasuṃdharām // BndP_3,1.142 //",
    "GP12brndp3_u:288": " tatasteṣāṃ pratāpena dahyamānā vasuṃdharā /",
    "GP12brndp3_u:289": " sādrinadyarṇavā pṛthvī nisnehā samapadyata // BndP_3,1.143 //",
    "GP12brndp3_u:290": " dīptābhiḥ saṃtatābhiśca citrābhiśca samantataḥ /",
    "GP12brndp3_u:291": " adhaścordhvaṃ ca tiryak ca saṃrūddhā sūryaraśmibhiḥ // BndP_3,1.144 //",
    "GP12brndp3_u:292": " sūryāgnīnāṃ pravṛddhānāṃ saṃsṛṣṭānāṃ parasparam /",
    "GP12brndp3_u:293": " ekatvamupayātānāmekajvālā bhavatyuta // BndP_3,1.145 //",
    "GP12brndp3_u:294": " sarvalokapraṇāśaśca so 'gnirbhūtvānumaṇḍalī /",
    "GP12brndp3_u:295": " caturlokamidaṃ sarvaṃ nirdahatyāśu tejasā // BndP_3,1.146 //",
    "GP12brndp3_u:296": " tataḥ pralīne sarvasmiñjaṅgame sthāvare tathā /",
    "GP12brndp3_u:297": " nirvṛkṣā nistṛṇā bhūmiḥ kūrmapṛṣṭhasamā bhavet // BndP_3,1.147 //",
    "GP12brndp3_u:298": " aṃbarīṣamivābhāti sarvamapyakhilaṃ jagat /",
    "GP12brndp3_u:299": " sarvameva tadarcirbhiḥ pūrṇaṃ jājvalyate ghanaḥ // BndP_3,1.148 //",
    "GP12brndp3_u:300": " bhūtale yāni sattvāni mahodadhigatāni ca /",
    "GP12brndp3_u:301": " tatastāni pralīyante bhūmitvamupayānti ca // BndP_3,1.149 //",
    "GP12brndp3_u:302": " dvīpāśca parvatāścaiva varṣāṇyatha mahodadhiḥ /",
    "GP12brndp3_u:303": " sarvaṃ tadbhasmasāccakre sarvātmā pāvakastu saḥ // BndP_3,1.150 //",
    "GP12brndp3_u:304": " samudrebhyo nadībhyaśca pātālebhyaśca sarvaśaḥ /",
    "GP12brndp3_u:305": " pibatyapaḥ samiddho 'gniḥ pṛthivīmāśrito jvalan // BndP_3,1.151 //",
    "GP12brndp3_u:306": " tataḥ saṃvarddhitaḥ śailānati kramya grahāṃstathā /",
    "GP12brndp3_u:307": " lokānsaṃharate dīpto ghoraḥ saṃvarttako 'nalaḥ // BndP_3,1.152 //",
    "GP12brndp3_u:308": " tataḥ sa pṛthivīṃ bhittvā rasātalamaśoṣyat /",
    "GP12brndp3_u:309": " nirdahyānte tu pātālaṃ vāyulokamathādahat // BndP_3,1.153 //",
    "GP12brndp3_u:310": " adhastātpṛthivīṃ dagdhvā tūrddhvaṃ sa dahato divam /",
    "GP12brndp3_u:311": " yojanānāṃ sahasrāṇi prayutānyarbudāni ca // BndP_3,1.154 //",
    "GP12brndp3_u:312": " udatiṣṭhañśikhāstasya bahvyaḥ saṃvarttakasya tu /",
    "GP12brndp3_u:313": " gandharvāṃśca piśācāṃśca samahoragarākṣasān // BndP_3,1.155 //",
    "GP12brndp3_u:314": " tadā dahati saṃdīpto golakaṃ caiva sarvaśaḥ /",
    "GP12brndp3_u:315": " bhūrlokaṃ ca bhuvarllokaṃ svarlokaṃ ca mahastathā // BndP_3,1.156 //",
    "GP12brndp3_u:316": " ghoro dahati kālāgnirevaṃ lokacatuṣṭayam /",
    "GP12brndp3_u:317": " vyāpteṣu teṣu lokeṣu tiryagūrddhvamathāgninā // BndP_3,1.157 //",
    "GP12brndp3_u:318": " tattejaḥ samanuprāpya kṛtsnaṃ jagadidaṃ śanaiḥ /",
    "GP12brndp3_u:319": " ayoguḍanibhaṃ sarvaṃ tadā hyevaṃ prakāśate // BndP_3,1.158 //",
    "GP12brndp3_u:320": " tato gajakulākārāstaḍidbhiḥ samalaṅkṛtāḥ /",
    "GP12brndp3_u:321": " uttiṣṭhanti tadā ghorā vyomni saṃvartakā ghanāḥ // BndP_3,1.159 //",
    "GP12brndp3_u:322": " kecinnīlotpalaśyāmāḥ kecitkumudasannibhāḥ /",
    "GP12brndp3_u:323": " kecidvaiḍūryasaṃkāśā indranīlanibhāḥ pare // BndP_3,1.160 //",
    "GP12brndp3_u:324": " śaṅkhakundanibhāścānye jātyañjananibhāstathā /",
    "GP12brndp3_u:325": " dhūmravarṇā ghanāḥ kecitkecitpītāḥpayodharāḥ // BndP_3,1.161 //",
    "GP12brndp3_u:326": " kecidrāsabhavarṇābhā lākṣārasanibhāstathā /",
    "GP12brndp3_u:327": " manaśilābhāstvapare kapotābhāstathāṃbudāḥ // BndP_3,1.162 //",
    "GP12brndp3_u:328": " indragopanibhāḥ keciddharitālanibhāstathā /",
    "GP12brndp3_u:329": " cāṣapatranibhāḥ keciduttiṣṭhanti ghanā divi // BndP_3,1.163 //",
    "GP12brndp3_u:330": " kecitpuravarākārāḥ kecidgajakulopamāḥ /",
    "GP12brndp3_u:331": " kecitparvatasaṃkāśāḥ kecitsthalanibhā ghanāḥ // BndP_3,1.164 //",
    "GP12brndp3_u:332": " krīḍāgāranibhāḥ kecitkecinmīnakulopamāḥ /",
    "GP12brndp3_u:333": " bahurūpā ghorarūpā ghorasvaraninādinaḥ // BndP_3,1.165 //",
    "GP12brndp3_u:334": " tadā jaladharāḥ sarve pūrayanti nabhastalam /",
    "GP12brndp3_u:335": " tataste jaladā ghorarāviṇo bhāskarātmakāḥ // BndP_3,1.166 //",
    "GP12brndp3_u:336": " saptadhā saṃvṛtātmānastamagniṃ śamayantyuta /",
    "GP12brndp3_u:337": " tataste jaladā varṣaṃ muñcanti ca mahaughavat // BndP_3,1.167 //",
    "GP12brndp3_u:338": " sughoramaśivaṃ sarvaṃ nāśayanti ca pāvakam /",
    "GP12brndp3_u:339": " pravṛṣṭaiśca tathātyarthaṃ vāriṇā pūryate jagat // BndP_3,1.168 //",
    "GP12brndp3_u:340": " adbhistejobhibhūtaṃ ca tadāgniḥ praviśatyapaḥ /",
    "GP12brndp3_u:341": " naṣṭe cāgnau varṣagate payodāḥ pāvakodbhavāḥ // BndP_3,1.169 //",
    "GP12brndp3_u:342": " plāvayanto jagatsarvaṃ bṛhajjalaparisravaiḥ /",
    "GP12brndp3_u:343": " dhārābhiḥ pūrayantīmaṃ codyamānāḥ svayaṃbhuvā // BndP_3,1.170 //",
    "GP12brndp3_u:344": " anye tu salilaughaistu velāmabhibhavantyapi /",
    "GP12brndp3_u:345": " sādridvīpāntaraṃ pītaṃ jalamanneṣu tiṣṭhati // BndP_3,1.171 //",
    "GP12brndp3_u:346": " punaḥ patati bhūmau tatpayodhastānnabhastale /",
    "GP12brndp3_u:347": " saṃveṣṭayati ghorātmā divi vāyuḥ samatataḥ // BndP_3,1.172 //",
    "GP12brndp3_u:348": " tasminnekārmave ghore naṣṭe sthāvārajaṅgame /",
    "GP12brndp3_u:349": " pūrme yugasahasre vai niḥśeṣaḥ kalpa ucyate // BndP_3,1.173 //",
    "GP12brndp3_u:350": " athāṃbhasa''vṛte loke prāhurekārmavaṃ budhāḥ /",
    "GP12brndp3_u:351": " atha bhūmirjalaṃ khaṃ ca vāyuścaikārmave tadā // BndP_3,1.174 //",
    "GP12brndp3_u:352": " naṣṭe 'nale 'ndhabhūte tu prājñāyata na kiñcana /",
    "GP12brndp3_u:353": " pārthivāstvatha sāmudrā āpo daivyāśca sarvaśaḥ // BndP_3,1.175 //",
    "GP12brndp3_u:354": " asarantyo vrajantyaikyaṃ salilākhyāṃ bhajantyuta /",
    "GP12brndp3_u:355": " āgatāgatike caiva tadā tatsalilaṃ smṛtam // BndP_3,1.176 //",
    "GP12brndp3_u:356": " pracchādyati mahīmetāmarṇavākhyaṃ tu tajjalam /",
    "GP12brndp3_u:357": " ābhāti yasmāttadbhābhirbhāśabdo vyāptidīptiṣu // BndP_3,1.177 //",
    "GP12brndp3_u:358": " bhasma sarvamanuprāpya tasmādaṃbho nirucyate /",
    "GP12brndp3_u:359": " nānātve caiva śīghre ca dhāturvai ara ucyate // BndP_3,1.178 //",
    "GP12brndp3_u:360": " ekārmave tadā hyo vai na śīghrastena tā narāḥ /",
    "GP12brndp3_u:361": " tasminyugasahasrānte divase brahmaṇo gate // BndP_3,1.179 //",
    "GP12brndp3_u:362": " tāvantaṃ kālamevaṃ tu bhavatyekārmavaṃ jagat /",
    "GP12brndp3_u:363": " tadā tu sarve vyāpārā nivarttante prajāpateḥ // BndP_3,1.180 //",
    "GP12brndp3_u:364": " ekamekārṇave tasminnaṣṭe sthāvarajaṅgame /",
    "GP12brndp3_u:365": " tadā sa bhavati brahmā sahasrākṣaḥ sahasrapāt // BndP_3,1.181 //",
    "GP12brndp3_u:366": " sahasraśīrṣā sumanāḥ sahasrapātsahasracakṣurvadanaḥ sahasravāk /",
    "GP12brndp3_u:367": " sahasrabāhuḥ prathamaḥ prajāpatistrayī mayo yaḥ puruṣo nirucyate // BndP_3,1.182 //",
    "GP12brndp3_u:368": " ādityavarmā bhuvanasya goptā apūrva ekaḥ prathamasturāṣāṭ /",
    "GP12brndp3_u:369": " hiraṇyagarbhaḥ puruṣo mahānvai saṃpaṭhyate vai rajasaḥ parastāt // BndP_3,1.183 //",
    "GP12brndp3_u:370": " caturyugasahasrānte sarvataḥ salilāplute /",
    "GP12brndp3_u:371": " suṣupsuraprakāśepsuḥ sa rātriṃ kurute prabhuḥ // BndP_3,1.184 //",
    "GP12brndp3_u:372": " caturvidhā yadā śete prajāḥ sarvā layaṃ gatāḥ /",
    "GP12brndp3_u:373": " paśyanti taṃ mahātmānaṃ kālaṃ sapta maharṣayaḥ // BndP_3,1.185 //",
    "GP12brndp3_u:374": " janalokaṃ vivarttāste tapasā labdhacakṣuṣaḥ // BndP_3,1.185 //",
    "GP12brndp3_u:375": " bhṛgvādayo mahātmānaḥ pūrve vyākhyātalakṣaṇāḥ // BndP_3,1.186 //",
    "GP12brndp3_u:376": " satyādīnsaptalokānvai te hi paśyanti cakṣuṣā /",
    "GP12brndp3_u:377": " brahmāṇaṃ te tu paśyanti sadā brāhmīṣu rātriṣu // BndP_3,1.187 //",
    "GP12brndp3_u:378": " saptarṣayaḥ prapaśyanti svapnaṃ kālaṃ svarātriṣu /",
    "GP12brndp3_u:379": " kalpānāṃ parameṣṭi tvāttasmādādyaḥ sa paṭhyate // BndP_3,1.188 //",
    "GP12brndp3_u:380": " sa sraṣṭā sarvabhūtānāṃ kalpādiṣu punaḥ punaḥ /",
    "GP12brndp3_u:381": " evameśāyitvā tu hyātmanyeva prajāpatiḥ // BndP_3,1.189 //",
    "GP12brndp3_u:382": " athātmani mahātejāḥ sarvamādāya sarvakṛt /",
    "GP12brndp3_u:383": " tataḥ sa vasate rātriṃ tamasyekārṇave jale // BndP_3,1.190 //",
    "GP12brndp3_u:384": " tato rātrikṣaye prāpte prati buddhaḥ prajāpatiḥ /",
    "GP12brndp3_u:385": " manaḥ sisṛkṣayā yuktaḥ sargāya nidadhe punaḥ // BndP_3,1.191 //",
    "GP12brndp3_u:386": " evaṃ sa loke nirvṛtta upaśānte prajāpatau /",
    "GP12brndp3_u:387": " brāhme naimittike tasminkalpite vai prasaṃyame // BndP_3,1.192 //",
    "GP12brndp3_u:388": " dehairviyogaḥ sattvānāṃ tasminvai kṛtsnaśaḥ smṛtaḥ /",
    "GP12brndp3_u:389": " tato dhagdheṣu bhūteṣu sarveṣvādityaraśimabhiḥ // BndP_3,1.193 //",
    "GP12brndp3_u:390": " devarṣimanuvaryeṣu tasminnaṃbuplave tadā /",
    "GP12brndp3_u:391": " gandharvādīni sattvāni piśāyāntāni sarvaśaḥ // BndP_3,1.194 //",
    "GP12brndp3_u:392": " kalpādāvaprataptāni janamevāśrayanti vai /",
    "GP12brndp3_u:393": " tiryagyonīni narake yāni yāni gatānyapi // BndP_3,1.195 //",
    "GP12brndp3_u:394": " tadā tānyāpi dagdhāni dhūtapāpāni sarvaśaḥ /",
    "GP12brndp3_u:395": " jale tānyupapadyante yāvatsaṃplavate jagat // BndP_3,1.196 //",
    "GP12brndp3_u:396": " vyuṣṭāyāṃ ca racanyāṃ tu brahmaṇo 'vyaktayonitaḥ /",
    "GP12brndp3_u:397": " jāyante hi punastāni sarvabhūtāni kṛtasnaśaḥ // BndP_3,1.197 //",
    "GP12brndp3_u:398": " ṛṣayo manavo devāḥ prajāḥ sarvāścaturvidhāḥ /",
    "GP12brndp3_u:399": " teṣāmapi ca siddhānāṃ nidhanotpattirucyate // BndP_3,1.198 //",
    "GP12brndp3_u:400": " yathāsūryasya loke 'sminnudayāstamane smṛte /",
    "GP12brndp3_u:401": " tathā janmanirodhaśca bhūtānāmiha dṛśyate // BndP_3,1.199 //",
    "GP12brndp3_u:402": " ābhūtasaṃplavāttasmādbhavaḥ saṃsāra ucyate /",
    "GP12brndp3_u:403": " yathā sarvāṇi bhūtānāṃ jāyante varṣaṇeṣviha // BndP_3,1.200 //",
    "GP12brndp3_u:404": " sthāvarādīni niyamātkalpe kalpe tathā prajāḥ /",
    "GP12brndp3_u:405": " yathārttāvṛtuliṅgāni nānārūpāṇi paryaye // BndP_3,1.201 //",
    "GP12brndp3_u:406": " dṛśyante tāni tānyeva tathā brahmadyurātriṣu /",
    "GP12brndp3_u:407": " pratyāhāre visarge ca gatimanti dhruvāṇi ca // BndP_3,1.202 //",
    "GP12brndp3_u:408": " niṣkramante viśante ca prajāḥ kāle prajāpatim /",
    "GP12brndp3_u:409": " brahmāṇaṃ sarvabhūtāni mahāyogaṃ maheśvaram // BndP_3,1.203 //",
    "GP12brndp3_u:410": " sa sraṣṭā sarvabhūtānāṃ kalpādiṣu punaḥ punaḥ /",
    "GP12brndp3_u:411": " vyakto 'vyakto mahādevastasya sarvamidaṃ jagat // BndP_3,1.204 //",
    "GP12brndp3_u:412": " yenaiva sṛṣṭāḥ prathamaṃ prayātā āpo hi mārgeṇa mahītale 'smin /",
    "GP12brndp3_u:413": " pūrvaṃ prayātena yathātvathāpastenaiva tenaiva tu svarvrajanti // BndP_3,1.205 //",
    "GP12brndp3_u:414": " yathā śūbhena tvaśubhena caiva tatraiva tatraiva vivarttamānāḥ /",
    "GP12brndp3_u:415": " martyāstu dehāntarabhāvitatvādravervaśādūrdhvamadhaścaranti // BndP_3,1.206 //",
    "GP12brndp3_u:416": " ye cāpi devā manavaḥ prajeśā anye 'pi ye svargagatāśca siddhāḥ /",
    "GP12brndp3_u:417": " tadbhāvitāḥ khyātivaśāśca dharmyāḥ punarvisargeṇa bhavanti sattvāḥ // BndP_3,1.207 //",
    "GP12brndp3_u:418": " ata ūrdhvaṃ pravakṣyāmi kālamābhūtasaṃplavam /",
    "GP12brndp3_u:419": " manvantarāṇi yāni syurvyākhyātāni mayā dvijāḥ // BndP_3,1.208 //",
    "GP12brndp3_u:420": " saha prajānisargeṇa saha devaiścaturddaśa /",
    "GP12brndp3_u:421": " sā yugākhyā sahasraṃ tu sarvāṇyevāntarāṇi vai // BndP_3,1.209 //",
    "GP12brndp3_u:422": " asyāḥ sahasre dva pūrṇa viśeṣaḥ kalpa ucyate /",
    "GP12brndp3_u:423": " etadbrāhmamaharjñeyaṃ tasya sakhyāṃ nibodhata // BndP_3,1.210 //",
    "GP12brndp3_u:424": " nimeṣatulyamātrā hi kṛtā labdakṣaṇena tu /",
    "GP12brndp3_u:425": " mānuṣākṣinimeṣāstu kāṣṭhā pañcadaśa smṛtāḥ // BndP_3,1.211 //",
    "GP12brndp3_u:426": " nava kṣaṇastu pañjaiva viṃśatkāṣṭhā tu te trayaḥ /",
    "GP12brndp3_u:427": " prasthā sapto dakāścaiva sādhikāktu lavaḥ smṛtaḥ // BndP_3,1.212 //",
    "GP12brndp3_u:428": " lavāstriṃśatkalā jñeyā muhūrttastriṃśataḥ kalāḥ /",
    "GP12brndp3_u:429": " muhūrttāstu punastriṃśadahorātramiti sthitiḥ // BndP_3,1.213 //",
    "GP12brndp3_u:430": " ahorātraṃ kalānāṃ tu adhikāni śatāni ṣaṭ /",
    "GP12brndp3_u:431": " tāścaiva saṃkhyāyā jñeyāścandrādityagatiryathā // BndP_3,1.214 //",
    "GP12brndp3_u:432": " nimeṣā daśapañcaivaṃ kāṣṭhā stāstriṃśataḥ kalā /",
    "GP12brndp3_u:433": " triṃśatkalā muhūrttaṃ tu daśabhāgaṃ kalā smṛtam // BndP_3,1.215 //",
    "GP12brndp3_u:434": " catvāriṃśatkalāḥ pañca muhūrtta iti saṃjñitaḥ /",
    "GP12brndp3_u:435": " muhūrttāśca lavāścāpi pramāṇajñaiḥ prakalpitāḥ // BndP_3,1.216 //",
    "GP12brndp3_u:436": " tathānenāṃbhasaścāpiṃ palānyatha trayodaśa /",
    "GP12brndp3_u:437": " māgadhenaiva mānena jalaprastho vidhīyate // BndP_3,1.217 //",
    "GP12brndp3_u:438": " ete vārāplutaprasthāścatvāro nālikoccayaḥ /",
    "GP12brndp3_u:439": " hemamāṣaiḥ kṛtacchidraścaturbhiścaturaṅgulaiḥ // BndP_3,1.218 //",
    "GP12brndp3_u:440": " samāhani ca rātrau ca muhūrttā vai dvinālikāḥ /",
    "GP12brndp3_u:441": " ravergativiśeṣeṇa sarveṣveteṣu nityaśaḥ // BndP_3,1.219 //",
    "GP12brndp3_u:442": " adhikaṃ ṣaṭśataṃ yacca kalānāṃ pravidhīyate /",
    "GP12brndp3_u:443": " tadaharmānuṣaṃ jñeyaṃ nākṣatraṃ tu daśādhikam // BndP_3,1.220 //",
    "GP12brndp3_u:444": " sāvanena tu mānena abdo 'yaṃ mānuṣaḥ smṛtaḥ /",
    "GP12brndp3_u:445": " etaddivyamahorātramiti śāstraviniścayaḥ // BndP_3,1.221 //",
    "GP12brndp3_u:446": " ahlānena tu yā saṃkhyā māsartvayanavārṣikī /",
    "GP12brndp3_u:447": " tadā baddhamidaṃ jñānaṃ saṃjñayā hyupalakṣitam // BndP_3,1.222 //",
    "GP12brndp3_u:448": " kalānāṃ tu parimāṇaṃ kalā ityabhidhīyate /",
    "GP12brndp3_u:449": " yadaho brahmaṇaḥ proktaṃ divyā koṭī tu sā smṛtā // BndP_3,1.223 //",
    "GP12brndp3_u:450": " śatānāṃ ca sahasrāṇi daśadviguṇitāni ca /",
    "GP12brndp3_u:451": " navatiṃ ca sahasrāṇi tathaivānyāni yāni tu // BndP_3,1.224 //",
    "GP12brndp3_u:452": " etacchrutvā tu ṛṣayo vismayaṃ paramādbhutam /",
    "GP12brndp3_u:453": " saṃkhyāsaṃbhajanaṃ jñānamapṛcchansutarāṃ tadā // BndP_3,1.225 //",
    "GP12brndp3_u:454": " ṛṣaya ūcuḥ",
    "GP12brndp3_u:455": " saṃprakālana mānaṃ tu mānuṣeṇaiva sammatam /",
    "GP12brndp3_u:456": " mānena śrotumicchāmaḥ saṃkṣepārthapādākṣaram // BndP_3,1.226 //",
    "GP12brndp3_u:457": " teṣāṃ śrutvā sa devastu vāyurlokahite rataḥ /",
    "GP12brndp3_u:458": " saṃkṣepāddivyacakṣuṣṭvā tprovāca vacanaṃ prabhuḥ // BndP_3,1.227 //",
    "GP12brndp3_u:459": " ete rātryahanī pūrvaṃ kīrtite tviha laukike /",
    "GP12brndp3_u:460": " tāsāṃ saṃkhyātha varṣāgraṃ brāhme vakṣyāmyahaḥkṣaye // BndP_3,1.228 //",
    "GP12brndp3_u:461": " koḍīśatāni catvāri varṣāṇi mānuṣāṇi tu /",
    "GP12brndp3_u:462": " dvātriṃśacca tathā koṭyaḥ saṃkhyātāḥ saṃkhyayā dvijaiḥ // BndP_3,1.229 //",
    "GP12brndp3_u:463": " tathā śatasahasrāṇi ekonanavatiḥ punaḥ /",
    "GP12brndp3_u:464": " aśītiśca sahasrāṇi eṣa kālaḥ plavasya tu // BndP_3,1.230 //",
    "GP12brndp3_u:465": " mānuṣākhyena saṃkhyātaḥ kālo hyābhūtasaṃ plavaḥ /",
    "GP12brndp3_u:466": " saptasūryapradagdheṣu tadā lokeṣu teṣu vai /",
    "GP12brndp3_u:467": " mahābhūtaṣu līyanta prajāḥ sarvāścaturvidhāḥ // BndP_3,1.231 //",
    "GP12brndp3_u:468": " salilenāplute loke naṣṭe sthāvarajaṅgame // BndP_3,1.232 //",
    "GP12brndp3_u:469": " vinivṛtte ca saṃhāre upaśānte prajāpatau /",
    "GP12brndp3_u:470": " nirāloke pradagdhe tu naiśena tamasā vṛte // BndP_3,1.233 //",
    "GP12brndp3_u:471": " īśvarādhiṣṭhite tvasmiṃ stadā hyekārmave kila /",
    "GP12brndp3_u:472": " tāvadekārmave jñeyaṃ yāvadāsīdahaḥ prabhoḥ // BndP_3,1.234 //",
    "GP12brndp3_u:473": " rātristu salilāvasthā nivṛttau vāpyahaḥ smṛtam /",
    "GP12brndp3_u:474": " ahorātrastathaivāsya krameṇa parivartate // BndP_3,1.235 //",
    "GP12brndp3_u:475": " ābhūtasaṃplavo hyeṣa ahorātraḥ smṛtaḥ prabhoḥ /",
    "GP12brndp3_u:476": " trailokye yāni sattvāni gatimantidhruvāṇi ca // BndP_3,1.236 //",
    "GP12brndp3_u:477": " ābhūtebhyaḥ pralīyante tasmādābhūtasaṃplavaḥ /",
    "GP12brndp3_u:478": " atītā vartamānāśca tathaivānāgatāḥ prajāḥ // BndP_3,1.237 //",
    "GP12brndp3_u:479": " divyasaṃkhyā prasaṃkhyātā aparārdhaguṇīkṛtāḥ /",
    "GP12brndp3_u:480": " parārddhaṃ dviguṇaṃ cāpi paramāyuḥ prakīrttatam // BndP_3,1.238 //",
    "GP12brndp3_u:481": " etāvānsthitikālastu hyajasyeha prajāpateḥ /",
    "GP12brndp3_u:482": " sthityantaṃ pratisargaśca brahmaṇaḥ parameṣṭhinaḥ // BndP_3,1.239 //",
    "GP12brndp3_u:483": " yathā vāyupravegena dīpārcirupaśamyati /",
    "GP12brndp3_u:484": " tathaiva pratisargeṇa brahmā samupaśāmyati // BndP_3,1.240 //",
    "GP12brndp3_u:485": " tathā svapratisaṃsṛṣṭe mahadādau maheśvare /",
    "GP12brndp3_u:486": " mahatpralīyate vyakte guṇasāmyaṃ tato bhavet // BndP_3,1.241 //",
    "GP12brndp3_u:487": " ityeṣa vaḥ samākhyāto mayā hyābhūtasaṃplavaḥ /",
    "GP12brndp3_u:488": " brahmanaimittiko hyeṣa saṃprakṣālanasaṃyamaḥ /",
    "GP12brndp3_u:489": " samāsena samākhyāto bhūyaḥ kiṃ varmayāmi vaḥ // BndP_3,1.242 //",
    "GP12brndp3_u:490": " ya idaṃ dhārayennityaṃ śṛṇuyādvāpyabhīkṣṇaśaḥ /",
    "GP12brndp3_u:491": " kīrttayedvarṇayedvāpi mahatīṃ siddhimāpnuyāt // BndP_3,1.243 //",
    "GP12brndp3_u:492": " iti śrībrahmāṇḍe mahāpurāṇe vāyuprokte uttarabhāge caturtha upasaṃhārapāde ābhūtasaṃplavākhyavarṇanaṃ nāma prathamo 'dhyāyaḥ",
    "GP12brndp3_u:493": " vāyuruvāca",
    "GP12brndp3_u:494": " asādhāraṇavṛttaistu hutaśeṣādibhirjanaiḥ /",
    "GP12brndp3_u:495": " dharmā vaiśeṣikāścaiva ācīrṇāḥ sūkṣmadarśibhiḥ // BndP_3,2.1 //",
    "GP12brndp3_u:496": " te devaiḥ saha tiṣṭhanti maharlokanivāsinaḥ /",
    "GP12brndp3_u:497": " caturdaśaite manavaḥ kīrtitāḥ kīrtivarddhanāḥ // BndP_3,2.2 //",
    "GP12brndp3_u:498": " atītā varttamānāśca tathaivānāgatāśca ye /",
    "GP12brndp3_u:499": " devāśca ṛṣayaścaiva manavaḥ pitarastathā // BndP_3,2.3 //",
    "GP12brndp3_u:500": " sarve hyuktā mayātīta maharlokaṃ samāśritāḥ /",
    "GP12brndp3_u:501": " brāhmaṇaiḥ kṣatriyairvaiśyairdhārmikaiḥ sahitaiḥ saraiḥ // BndP_3,2.4 //",
    "GP12brndp3_u:502": " taistathākāribhiryuktaiḥ śraddhāvadbhiradarpitaiḥ /",
    "GP12brndp3_u:503": " varṇāśramāṇāndharmeṣu śrautasmārtteṣu saṃsthitaiḥ /",
    "GP12brndp3_u:504": " vinivṛttādhikārāste yāvanmanvantarakṣayaḥ // BndP_3,2.5 //",
    "GP12brndp3_u:505": " ṛṣaya ūcuḥ",
    "GP12brndp3_u:506": " maharlloketi yatproktaṃ mātariśvaṃstvayā vibhoḥ // BndP_3,2.6 //",
    "GP12brndp3_u:507": " pratiloke tu karttavyaṃ tatrakiṃ samadhiṣṭhitam /",
    "GP12brndp3_u:508": " provāca madhuraṃ vākyaṃ yathā tattvena tattvavit // BndP_3,2.7 //",
    "GP12brndp3_u:509": " vāyuruvāca",
    "GP12brndp3_u:510": " catardaśaiva sthānāni nirmitāni maharṣibhiḥ /",
    "GP12brndp3_u:511": " lokākhyāni tu yāni syuryeṣāṃ tiṣṭhanti mānavāḥ // BndP_3,2.8 //",
    "GP12brndp3_u:512": " sapta teṣu kṛtānyāhurakṛtāni tu sapta vai /",
    "GP12brndp3_u:513": " bhūrādayastu satyāntāḥ sapta lokāḥ kṛtāstviha // BndP_3,2.9 //",
    "GP12brndp3_u:514": " akṛtāni tu saptaiva prākṛtāni tu yāni vai /",
    "GP12brndp3_u:515": " sthānāni sthānibhiḥ sārddhaṃ kṛtāni tu nibandhanam // BndP_3,2.10 //",
    "GP12brndp3_u:516": " pṛthivī cāntarīkṣaṃ ca divyaṃ yacca mahaḥ smṛtam /",
    "GP12brndp3_u:517": " sthānānyetāni catvāri smṛtānyāvarṇakāni ca // BndP_3,2.11 //",
    "GP12brndp3_u:518": " kṣayātiśayayuktāni tathāyuktāni cakṣate /",
    "GP12brndp3_u:519": " yāni naimittikāni syustiṣṭhantyābhūtasaṃplavāt // BndP_3,2.12 //",
    "GP12brndp3_u:520": " janastapaśca satyaṃ ca sthānānyetāni trīṇi tu /",
    "GP12brndp3_u:521": " ekāntikāni tāni syustiṣṭhantīhāprasaṃyamāt // BndP_3,2.13 //",
    "GP12brndp3_u:522": " vyaktāni tu pravakṣyāmi sthānānyetāni sapta vai /",
    "GP12brndp3_u:523": " bhūrlokaḥ prathamasteṣāṃ dvitīyastu bhuvaḥ smṛtaḥ // BndP_3,2.14 //",
    "GP12brndp3_u:524": " svastṛtīyastu vijñeyaścaturtho vai mahaḥ smṛtaḥ /",
    "GP12brndp3_u:525": " janastu pañcamo lokastapaḥ ṣaṣṭho vibhāvyate // BndP_3,2.15 //",
    "GP12brndp3_u:526": " satyastu saptamo loko nirālokastataḥ param /",
    "GP12brndp3_u:527": " bhūriti vyāhṛteḥ pūrva bhūrlokaśca tato 'bhavat // BndP_3,2.16 //",
    "GP12brndp3_u:528": " dvītīyo bhuva ityukta antarikṣaṃ tato 'bhavat /",
    "GP12brndp3_u:529": " tṛtīyaṃ svaritītyukto divaṃ prādurbabhūva ha // BndP_3,2.17 //",
    "GP12brndp3_u:530": " vyāhāraistribhiretaistu brahmā lokamakalpayat /",
    "GP12brndp3_u:531": " tato bhūḥ pārthivo loko hyantarikṣaṃ bhūvaḥ smṛtam // BndP_3,2.18 //",
    "GP12brndp3_u:532": " svarlokaṃ vai divaṃ hyeṣa purāṇe niścayo gataḥ /",
    "GP12brndp3_u:533": " bhūtasyādhipatiścāgnistato bhūtapatiḥ smṛtaḥ // BndP_3,2.19 //",
    "GP12brndp3_u:534": " vāyurbhuvaścādhipatistena vāyurbhuvaspatiḥ /",
    "GP12brndp3_u:535": " divasya sūryo 'dhipatistena sūryo divaspatiḥ // BndP_3,2.20 //",
    "GP12brndp3_u:536": " maheti vyātdṛtenaiva maharlokastato 'bhavat /",
    "GP12brndp3_u:537": " vinivṛttādhikāraṇāṃ devānāṃ tatra vai kṣayaḥ // BndP_3,2.21 //",
    "GP12brndp3_u:538": " janastu pañcamo lokastasmājjāyanti vai janāḥ /",
    "GP12brndp3_u:539": " tāsāṃ svāyaṃbhuvādyānāṃ prajānāṃ jananājjanaḥ // BndP_3,2.22 //",
    "GP12brndp3_u:540": " ye te svāyaṃbhuvādyā hi purastātparikīrttitāḥ /",
    "GP12brndp3_u:541": " kalpa ete yadā loke pratiṣṭhanti tadā tapaḥ // BndP_3,2.23 //",
    "GP12brndp3_u:542": " ṛbhuḥ sanatkumārādyā yatrāsannūrddhvaretasaḥ /",
    "GP12brndp3_u:543": " tapasā bhāvitātmānastatra saṃtīti vā tapaḥ // BndP_3,2.24 //",
    "GP12brndp3_u:544": " satyeti brahmaṇaḥ śabdaḥ sattāmātrastu sa smṛtaḥ /",
    "GP12brndp3_u:545": " brahmalokastataḥ satyaḥ saptamaḥ sa tu bhāsvaraḥ // BndP_3,2.25 //",
    "GP12brndp3_u:546": " gandharvāpsaraso yakṣā guhyakāstu sarākṣasāḥ /",
    "GP12brndp3_u:547": " sarvabhūtapiśācāśca nāgāśca saha mānuṣaiḥ // BndP_3,2.26 //",
    "GP12brndp3_u:548": " svarlokavāsinaḥ sarve devā bhuvi nivāsinaḥ /",
    "GP12brndp3_u:549": " maruto mātariśvāno rudrā devāstathāśvinau // BndP_3,2.27 //",
    "GP12brndp3_u:550": " aniketāntarikṣāste bhuvarlokā divaukasaḥ /",
    "GP12brndp3_u:551": " ādityā ṛbhavo viśve sādhyāśca pitarastathā // BndP_3,2.28 //",
    "GP12brndp3_u:552": " ṛṣayoṅgira saścaiva bhuvarlokaṃ samāśritāḥ /",
    "GP12brndp3_u:553": " ete vaimānikā devāstārāgrahanivāsinaḥ // BndP_3,2.29 //",
    "GP12brndp3_u:554": " āraṃbhante tu tanmātraiḥ śuddhāsteṣāṃ parasparam /",
    "GP12brndp3_u:555": " śukrādyāścakṣuṣāntāśca ye vyatītā bhuvaṃ śritāḥ // BndP_3,2.30 //",
    "GP12brndp3_u:556": " maharlokaścaturthastu tasmiṃste kalpavāsinaḥ /",
    "GP12brndp3_u:557": " ityete kramaśaḥ proktā brahmavyāhārasaṃbhavāḥ // BndP_3,2.31 //",
    "GP12brndp3_u:558": " bhūrlokaprathamā lokā maharantāśca te smṛtāḥ /",
    "GP12brndp3_u:559": " tānsarvānsaptasūryāste arcibhirnirdahanti vai // BndP_3,2.32 //",
    "GP12brndp3_u:560": " mārīciḥ kaśyapo dakṣastathā svāyaṃbhuvoṅgirāḥ /",
    "GP12brndp3_u:561": " bhṛguḥ pulastyaḥ pulahaḥ kraturityevamādayaḥ // BndP_3,2.33 //",
    "GP12brndp3_u:562": " prajānāṃ patayaḥ sarve varttaṃnne tatra taiḥ saha /",
    "GP12brndp3_u:563": " niḥsattvā nirmamāścaiva tatra te hyūrdvaretasaḥ // BndP_3,2.34 //",
    "GP12brndp3_u:564": " ṛbhuḥ sanatkumārādyā vairājāste tapodhanāḥ /",
    "GP12brndp3_u:565": " manvantarāṇāṃ sarveṣāṃ sāvarṇānāṃ tataḥ smṛtāḥ // BndP_3,2.35 //",
    "GP12brndp3_u:566": " caturdaśānāṃ sarveṣāṃ punarāvṛttihetavaḥ /",
    "GP12brndp3_u:567": " yogaṃ tapaśca sattvaṃ ca samādhāya tadātmani // BndP_3,2.36 //",
    "GP12brndp3_u:568": " ṣaṣṭhe kāle nivarttate tadā prāhurviparyayāt /",
    "GP12brndp3_u:569": " satyastu saptamo loko hyapunarmārgagāminām // BndP_3,2.37 //",
    "GP12brndp3_u:570": " brahmalokaḥ samākhyāto hyapratīghātalakṣaṇaḥ /",
    "GP12brndp3_u:571": " paryāsaparimāṇena bhūrlokaḥ samabhismṛtaḥ // BndP_3,2.38 //",
    "GP12brndp3_u:572": " bhūmyantaraṃ yadādityādantarikṣaṃ bhuvaḥ smṛtam /",
    "GP12brndp3_u:573": " sūryadhruvāntaraṃ yacca svargaloko divaḥ smṛtaḥ // BndP_3,2.39 //",
    "GP12brndp3_u:574": " dhruvājjanāntaraṃ yacca maharlokaḥ sa ucyate /",
    "GP12brndp3_u:575": " vyākhyātāḥ saptalokāstu teṣāṃ vakṣyāmi siddhayaḥ // BndP_3,2.40 //",
    "GP12brndp3_u:576": " bhūrlokavāsinaḥ sarve unnādāstu rasātmakāḥ /",
    "GP12brndp3_u:577": " bhuvi svarge ca ye sarve somapā ājyapāśca te // BndP_3,2.41 //",
    "GP12brndp3_u:578": " caturthe ye 'pi varttante maharlokaṃ samāśritāḥ /",
    "GP12brndp3_u:579": " vijñeyā mānasī teṣāṃ siddhirvai pañcalakṣaṇā // BndP_3,2.42 //",
    "GP12brndp3_u:580": " sadyaścotpadyate teṣāṃ manasā sarvamīpsitam /",
    "GP12brndp3_u:581": " ete devā yajante vai yajñaiḥ sarvaiḥ parasparam // BndP_3,2.43 //",
    "GP12brndp3_u:582": " atītā varttamānāśca tathā ye cāpyanāgatāḥ /",
    "GP12brndp3_u:583": " prathamānantaroddiṣṭā antarāḥ sāṃprataiḥ punaḥ // BndP_3,2.44 //",
    "GP12brndp3_u:584": " nivarttate hi saṃbandho 'tīte devagaṇe tapaḥ /",
    "GP12brndp3_u:585": " vinivṛttādhikārāṇāṃ siddhasteṣāṃ tu mānasī // BndP_3,2.45 //",
    "GP12brndp3_u:586": " taṣāṃ tu mānasī jñeyā śuddhā siddhiḥ parasparāt /",
    "GP12brndp3_u:587": " uktā lokāstu catvāro janasyānuvidhistathā /",
    "GP12brndp3_u:588": " samāsena mayā viprā bhūyastaṃ varttayāmi vaḥ // BndP_3,2.46 //",
    "GP12brndp3_u:589": " vāyuruvāca",
    "GP12brndp3_u:590": " marīciḥ kaśyapo dakṣo vasiṣṭhaścāṅgirā bhṛguḥ // BndP_3,2.47 //",
    "GP12brndp3_u:591": " pulastyaḥ pulahaschaiva kraturityevāmādayaḥ /",
    "GP12brndp3_u:592": " pūrvaṃ te saṃprasūyante brahmaṇo mānasā iha // BndP_3,2.48 //",
    "GP12brndp3_u:593": " tataḥ prajāḥ pratiṣṭhāpya janamevāśrayanti te /",
    "GP12brndp3_u:594": " kalpadāheṣu tu sadā tathā kāleṣu teṣu vai // BndP_3,2.49 //",
    "GP12brndp3_u:595": " bhūrādiṣu mahānteṣu bhṛśaṃ vyāpte yathāgninā /",
    "GP12brndp3_u:596": " śikhāḥ saṃvarttakāgneryāḥ prāpnuvanti savāsanāḥ // BndP_3,2.50 //",
    "GP12brndp3_u:597": " yāmādayo gaṇāḥ sarve maharlokanivāsinaḥ /",
    "GP12brndp3_u:598": " maharlokeṣu dīpteṣu janamevāśrayanti te // BndP_3,2.51 //",
    "GP12brndp3_u:599": " sarve sūkṣmaśarīrāste tatrasthāśca bhavanti te /",
    "GP12brndp3_u:600": " teṣāṃ te tulyasāmarthyā stulyamūrttidharāstathā // BndP_3,2.52 //",
    "GP12brndp3_u:601": " janaloke vivarttante saṃvarttaḥ plavate jagat /",
    "GP12brndp3_u:602": " vyuṣṭāyāṃ tu rajanyāṃ vai brahmaṇo 'vyaktayonitaḥ // BndP_3,2.53 //",
    "GP12brndp3_u:603": " aharādau prasūyante pūrvavatkramaśastviha /",
    "GP12brndp3_u:604": " svāyaṃbhuvādayaḥ sarve marīcyantāstu sādhakāḥ // BndP_3,2.54 //",
    "GP12brndp3_u:605": " devāste vai punasteṣāṃ jāyante nidhaneṣviha /",
    "GP12brndp3_u:606": " yāmādayaḥ krameṇaiva kaniṣṭhādyāḥ prajāpateḥ // BndP_3,2.55 //",
    "GP12brndp3_u:607": " pūrvaṃ pūrve prasūyante paścime paścimāstathā /",
    "GP12brndp3_u:608": " devānvaye devatā hi sapta saṃbhūta yaḥ smṛtāḥ // BndP_3,2.56 //",
    "GP12brndp3_u:609": " vyatītāḥ kalpajāsteṣāṃ tisraḥ śiṣṭāstathāpare /",
    "GP12brndp3_u:610": " āvarttamānā devāste krameṇaitena sarvaśaḥ // BndP_3,2.57 //",
    "GP12brndp3_u:611": " gatvā java javībhāvaṃ daśakṛtvāḥ punaḥ punaḥ /",
    "GP12brndp3_u:612": " tataste vai gaṇāḥ sarve dṛṣṭvā bhāveṣvanityatām // BndP_3,2.58 //",
    "GP12brndp3_u:613": " bhāvinor'thasya ca balātpuṇyakhyātibalena ca /",
    "GP12brndp3_u:614": " nivṛttavṛttyaḥ sarve 'trasthāḥ sumanasastathā // BndP_3,2.59 //",
    "GP12brndp3_u:615": " vairājamupapadyante lokānutsṛjya taṃ gatāḥ /",
    "GP12brndp3_u:616": " tato 'nenaiva kālena nityayuktāstapasvinaḥ // BndP_3,2.60 //",
    "GP12brndp3_u:617": " kathanāccaiva dharmasya teṣāṃ te jajñire 'nvaye /",
    "GP12brndp3_u:618": " ihotpannāstataste vai sthānānyāpūrayantyuta // BndP_3,2.61 //",
    "GP12brndp3_u:619": " devatve ca ṛṣitve ca manuṣyatve ca sarvaśaḥ /",
    "GP12brndp3_u:620": " evaṃ devagaṇāḥ sarve daśakṛtvo nivartyavai // BndP_3,2.62 //",
    "GP12brndp3_u:621": " vairājeṣūpapannāste daśa tiṣṭhantyupaplavān /",
    "GP12brndp3_u:622": " pūrṇopūrṇo tataḥ kalpesthitvā vairājake punaḥ // BndP_3,2.63 //",
    "GP12brndp3_u:623": " brahmaloke vivarttante pūrvapūrvakrameṇa tu /",
    "GP12brndp3_u:624": " etasminbrahmaloke tu kalpe vairājake gate // BndP_3,2.64 //",
    "GP12brndp3_u:625": " vairājaḥ punaravyakte kalpasthānamakalpayat /",
    "GP12brndp3_u:626": " evaṃ pūrvānupūrvyeṇa brahmalokagatena vai // BndP_3,2.65 //",
    "GP12brndp3_u:627": " vairājeṣūpapadyante daśakṛtvo vivartyata /",
    "GP12brndp3_u:628": " evaṃ devayugānīha vyatītāni sahasraśaḥ // BndP_3,2.66 //",
    "GP12brndp3_u:629": " nidhanaṃ brahmaloke tu gatānāmṛṣibhiḥ saha /",
    "GP12brndp3_u:630": " na śakyamānupūrvyeṇa teṣāṃ vaktuṃ pravistaram // BndP_3,2.67 //",
    "GP12brndp3_u:631": " anāditvācca kālasya hyasaṃkhyānācca sarvaśaḥ /",
    "GP12brndp3_u:632": " evameva na saṃdeho yathāvatkathitaṃ mayā // BndP_3,2.68 //",
    "GP12brndp3_u:633": " tadupaśrutya vākyārthamṛṣayaḥ saṃśayānvitāḥ /",
    "GP12brndp3_u:634": " sūtamāhuḥ purāṇajñaṃ vyāsaśiṣyaṃ mahāmatim // BndP_3,2.69 //",
    "GP12brndp3_u:635": " ṛṣaya ūcuḥ",
    "GP12brndp3_u:636": " vairājāste yadāhārā yatsattvāśca yadāśrayāḥ /",
    "GP12brndp3_u:637": " tiṣṭhanti caiva yatkālaṃ tanno brūhi yathātatham // BndP_3,2.70 //",
    "GP12brndp3_u:638": " taduktamṛṣibhirvākyaṃ śrutvā lokārthatattvavit /",
    "GP12brndp3_u:639": " sūtaḥ paurāṇiko vākyaṃ vinayenedama bravīt // BndP_3,2.71 //",
    "GP12brndp3_u:640": " tataḥ prāpya tu sarveśaṃ śuddhabuddhiṃ tamāśrayat /",
    "GP12brndp3_u:641": " ābhūtasaṃplavāstatra daśa tiṣṭhanti te 'jvarāḥ // BndP_3,2.72 //",
    "GP12brndp3_u:642": " sarve sūkṣmaśarīrāste vidvāṃso ghanamūrtayaḥ /",
    "GP12brndp3_u:643": " sthitalokasthitatvācca teṣāṃ bhūtaṃ na vidyate // BndP_3,2.73 //",
    "GP12brndp3_u:644": " ūcuḥ sanatkumārādyāḥ siddhāste yogadharmiṇaḥ /",
    "GP12brndp3_u:645": " evameva mahābhāgāḥ praṇavaṃ saṃpraviśya ha // BndP_3,2.74 //",
    "GP12brndp3_u:646": " brahmaloke pravarttāmastannaḥ śreyo bhaviṣyate /",
    "GP12brndp3_u:647": " evamuktvā tadā sarve brahmāṇḍādhyavasāyi naḥ // BndP_3,2.75 //",
    "GP12brndp3_u:648": " yājayitvā tadātmāno varttante yogadharmiṇaḥ /",
    "GP12brndp3_u:649": " tatraiva saṃpralīyante śāntā dīparciṣo yathā // BndP_3,2.76 //",
    "GP12brndp3_u:650": " brahmakāyamavarttanta puna rāvṛttidurlabham /",
    "GP12brndp3_u:651": " lokaṃ taṃ samanuprāpya sarve te bhāvanāmayam // BndP_3,2.77 //",
    "GP12brndp3_u:652": " ānandaṃ brahmaṇaḥ prāpya amṛtatvāya te gatāḥ /",
    "GP12brndp3_u:653": " vairājebhyastathaivorddhva mantare ṣaḍguṇe tataḥ // BndP_3,2.78 //",
    "GP12brndp3_u:654": " brahmalokaḥ samākhyāto yatra brahmā purohitaḥ /",
    "GP12brndp3_u:655": " te sarve praṇavātmāno buddhiśuddhatayā sthitāḥ // BndP_3,2.79 //",
    "GP12brndp3_u:656": " ānandaṃ brahmaṇaḥ prāpya hyamṛtatvaṃ bhajantyuta /",
    "GP12brndp3_u:657": " dvandvaiste nābhibhūyante bhāvatrayavivarjitāḥ // BndP_3,2.80 //",
    "GP12brndp3_u:658": " ādhipatyaṃ vinā tulyā brahmaṇaste mahaujasaḥ /",
    "GP12brndp3_u:659": " prabhāvavijayaiśvaryasthitivairāgyadarśanaḥ // BndP_3,2.81 //",
    "GP12brndp3_u:660": " te brahmalaukikāḥ sarve gatiṃ prāpyānivarttinīm /",
    "GP12brndp3_u:661": " brahmaṇā sahadevaiśca saṃprāpte pratisaṃcare // BndP_3,2.82 //",
    "GP12brndp3_u:662": " tapasoṃ'te kriyātmāno buddhāvasthā manīṣiṇaḥ /",
    "GP12brndp3_u:663": " avyakte saṃpralīyante sarve te kṣaṇadarśinaḥ // BndP_3,2.83 //",
    "GP12brndp3_u:664": " ityetadamṛtaṃ śukraṃ nityamakṣayavyayam /",
    "GP12brndp3_u:665": " devarṣayo brahmasatraṃ sanātanamupāsate // BndP_3,2.84 //",
    "GP12brndp3_u:666": " apunarmārakādīnāṃ teṣāṃ caivoddhvaretasām /",
    "GP12brndp3_u:667": " karmābhyāsakṛtāṃ śraddhāṃ vedānteṣūpalakṣyate // BndP_3,2.85 //",
    "GP12brndp3_u:668": " tatra te 'bhyāsino yuktāḥ parāṃ kāṣṭhāmupāsate /",
    "GP12brndp3_u:669": " hitvā śarīraṃ pāpmānamamṛtatvāya te gātāḥ // BndP_3,2.86 //",
    "GP12brndp3_u:670": " vītarāgā jitakrodhā nirmohāḥ satyavādinaḥ /",
    "GP12brndp3_u:671": " śāntāḥ praṇihitātmāno dayāvanto jitendriyāḥ // BndP_3,2.87 //",
    "GP12brndp3_u:672": " niḥsaṃgāḥ śucayaścaiva brahmasāyujyagāḥ smṛtāḥ /",
    "GP12brndp3_u:673": " akāmayuktairye vīrāstapobhirdagdhakilbiṣāḥ // BndP_3,2.88 //",
    "GP12brndp3_u:674": " teṣāṃmabhraṃśino lokā aprameyasukhāḥ smṛtāḥ /",
    "GP12brndp3_u:675": " etadbrahmapadaṃ divyaṃ parame vyomni bhāsvaram /",
    "GP12brndp3_u:676": " yatra gatvā na śocanti hyamarā brahmaṇā saha // BndP_3,2.89 //",
    "GP12brndp3_u:677": " ṛṣaya ūcuḥ",
    "GP12brndp3_u:678": " kasmādeṣu parārddhaṃśca kaścaiva para ucyate /",
    "GP12brndp3_u:679": " etadveditumicchāmastanno nigada sattama // BndP_3,2.90 //",
    "GP12brndp3_u:680": " sūta uvāca",
    "GP12brndp3_u:681": " śṛṇudhvaṃ me parārddhasya parisaṃkhyāṃ parasyaca // BndP_3,2.91 //",
    "GP12brndp3_u:682": " ekaṃ daśaśataṃ caiva sahasraṃ caiva saṃkhyāyā /",
    "GP12brndp3_u:683": " vijñeyamāsahasraṃ tu sahasrāṇi daśāyutam // BndP_3,2.92 //",
    "GP12brndp3_u:684": " ekaṃ śatasahasraṃ tu niyutaṃ procyate budhaiḥ /",
    "GP12brndp3_u:685": " tathā śatasahasrāṇāṃ daśaprayutamucyate // BndP_3,2.93 //",
    "GP12brndp3_u:686": " tathā daśasahasrāṇāmayutaṃ koṭirucyate /",
    "GP12brndp3_u:687": " arbudaṃ daśakoṭyastu hyabjaṃ koṭiśataṃ viduḥ // BndP_3,2.94 //",
    "GP12brndp3_u:688": " sahasramāpi koṭīnāṃ kharvamāhurmanīṣiṇaḥ /",
    "GP12brndp3_u:689": " daśakoṭisahasrāṇi nikharvamiti taṃ viduḥ // BndP_3,2.95 //",
    "GP12brndp3_u:690": " śataṃ koṭi sahasrāṇāṃ śaṅkurityabhidhīyate /",
    "GP12brndp3_u:691": " sahasraṃ tu sahasrāṇāṃ koṭīnāṃ padmamucyate // BndP_3,2.96 //",
    "GP12brndp3_u:692": " sahasrāṇi sahasrāṇāṃ koṭīnāṃ daśadhā punaḥ /",
    "GP12brndp3_u:693": " guṇitāni samudraṃ vai prāhuḥ saṃkhyāvido janāḥ // BndP_3,2.97 //",
    "GP12brndp3_u:694": " koṭīsahasraniyutamantyamityabhidhīyate /",
    "GP12brndp3_u:695": " koṭīsahasraprayutaṃ madhyamityabhisaṃjñitam // BndP_3,2.98 //",
    "GP12brndp3_u:696": " koṭikoṭisahasraṃ tu parārddha iti kīrtyate /",
    "GP12brndp3_u:697": " parārddhaṃ dviguṇaṃ cāpi paramāhurmanīṣiṇaḥ // BndP_3,2.99 //",
    "GP12brndp3_u:698": " śatamāhuḥ parivṛḍhaṃ sahasraṃ paripadmakam /",
    "GP12brndp3_u:699": " vijñeyamayutaṃ tasmānniyutaṃ prayutaṃ tataḥ // BndP_3,2.100 //",
    "GP12brndp3_u:700": " arbudaṃ nyarbudaṃ caiva kharbudaṃ ca tataḥ smṛtam /",
    "GP12brndp3_u:701": " kharvaṃ caiva nikharvaṃ ca śaṅkuḥ padmantathaiva ca // BndP_3,2.101 //",
    "GP12brndp3_u:702": " samudramantyaṃ madhyaṃ ca parārddhaṃ ca paraṃ tataḥ /",
    "GP12brndp3_u:703": " evamaṣṭādaśaitāni sthānāni gaṇanāvidhau // BndP_3,2.102 //",
    "GP12brndp3_u:704": " śatādīni vijānīyātsaṃjñitāni maharṣibhiḥ /",
    "GP12brndp3_u:705": " kalpasaṃkhyāpravṛttasya parārddho brahmamaḥ smṛtaḥ // BndP_3,2.103 //",
    "GP12brndp3_u:706": " tāvaccheṣo 'pi kālo 'sya tasyānte pratitiṣṭhate /",
    "GP12brndp3_u:707": " para eva parārddhaśca saṃkhyātaḥ saṃkhyāyā mayā // BndP_3,2.104 //",
    "GP12brndp3_u:708": " yasmādasya paraṃ viryaṃ paramāyuḥ paraṃ tapaḥ /",
    "GP12brndp3_u:709": " parā śaktiḥ paro dharmaḥ parāvidyā parā dhṛtiḥ // BndP_3,2.105 //",
    "GP12brndp3_u:710": " paraṃ brahma paraṃ jñānaṃ paramaiśvaryameva ca /",
    "GP12brndp3_u:711": " tasmātparataraṃ bhūtaṃ brahmaṇo yanna vidyate // BndP_3,2.106 //",
    "GP12brndp3_u:712": " pare sthito hyeṣa paraḥ sarvārthevu tataḥ param /",
    "GP12brndp3_u:713": " saṃkhyātastu paro brahmā tasyārddhasya parārddhatā // BndP_3,2.107 //",
    "GP12brndp3_u:714": " saṃkhyeyaṃ cāpyasaṃkhyeyaṃ satataṃ cāpi tāntrikam /",
    "GP12brndp3_u:715": " saṃkhyeyaṃ saṃkhyayā dṛṣṭamaparārddhādvibhāṣyate // BndP_3,2.108 //",
    "GP12brndp3_u:716": " rāśau dṛṣṭe na saṃkhyāsti tadasaṃkhyāstu lakṣṇam /",
    "GP12brndp3_u:717": " ānantyaṃ sikatā dyeṣu hṛṣṭaṃ cānyaṃ tvalakṣaṇam // BndP_3,2.109 //",
    "GP12brndp3_u:718": " īśvaraistatprasaṃkhyānaṃ śuddhatvāddivyadṛṣṭibhiḥ /",
    "GP12brndp3_u:719": " evaṃ jñānapratiṣṭhatvātsarvaṃ brahmānupaśyati // BndP_3,2.110 //",
    "GP12brndp3_u:720": " etacchrutvā tu te sarve naimiṣeyāstapasvinaḥ /",
    "GP12brndp3_u:721": " bāṣpaparyākulākṣāstu praharṣādgadgadasvarāḥ // BndP_3,2.111 //",
    "GP12brndp3_u:722": " papracchurmātāriśvānaṃ sarve te brahmavādinaḥ /",
    "GP12brndp3_u:723": " brahmalokastu bhagavanyāvanmātrāntare prabho // BndP_3,2.112 //",
    "GP12brndp3_u:724": " yojanāgreṇa saṃkhyātaḥ sādhanaṃ yojanasya tu /",
    "GP12brndp3_u:725": " krośasya ca parīmāṇaṃ śrotumīcchāma tattvataḥ // BndP_3,2.113 //",
    "GP12brndp3_u:726": " teṣāṃ tadvacanaṃ śrutvā mātariśvā vinītavat /",
    "GP12brndp3_u:727": " uvāca madhuraṃ vākyaṃ yathādṛṣṭaṃ yathākramam // BndP_3,2.114 //",
    "GP12brndp3_u:728": " vāyuruvāca",
    "GP12brndp3_u:729": " etadvo 'haṃ pravakṣyāmi śruṇudhvaṃ me vivakṣitam /",
    "GP12brndp3_u:730": " avyaktādvyaktabhāgo vai mahānsthūlo vibhāṣyate // BndP_3,2.115 //",
    "GP12brndp3_u:731": " daśaiva mahato bhāgā bhūtādiḥ sthūla ucyate /",
    "GP12brndp3_u:732": " daśabhāgādhikaṃ cāpi bhūtādiparimāṇakam // BndP_3,2.116 //",
    "GP12brndp3_u:733": " paramāṇuḥ susūkṣmastu bhāvagrāhyo na cakṣuṣā /",
    "GP12brndp3_u:734": " yadabhedyatamaṃ loke vijñeyaṃ paramāṇuvat // BndP_3,2.117 //",
    "GP12brndp3_u:735": " jālāntaragate bhānaiṃ yatsūkṣmaṃ dṛśyate rajaḥ /",
    "GP12brndp3_u:736": " prathamaṃ tatpramāṇānāṃ paramāṇuṃ pracakṣate // BndP_3,2.118 //",
    "GP12brndp3_u:737": " aṣṭānāṃ paramāṇūnāṃ samāvāyo yadā bhavet /",
    "GP12brndp3_u:738": " trasareṇuḥ samākhyātastatpadmaraja ucyate // BndP_3,2.119 //",
    "GP12brndp3_u:739": " trasareṇavo 'tha ye 'pyaṣṭau rathareṇustu sasmṛtaḥ /",
    "GP12brndp3_u:740": " te 'pyaṣṭau samavāyasthā bālāgraṃ tatsmṛtaṃ budhaiḥ // BndP_3,2.120 //",
    "GP12brndp3_u:741": " bālāgrāṇyaṣṭalikṣā syādyūkālikṣāṣṭakaṃ bhavet /",
    "GP12brndp3_u:742": " yūkāṣṭakaṃ yavaprāhuraṅgulaṃ tu yavāṣṭakam // BndP_3,2.121 //",
    "GP12brndp3_u:743": " dvādaśāṅgulaparvāṇi vitastisthānamucyate /",
    "GP12brndp3_u:744": " ratniścāguliparvāṇi vijñeyo hyekaviṃśatiḥ // BndP_3,2.122 //",
    "GP12brndp3_u:745": " catvāro viṃśatiścaiva hastaḥ syādaṅgulāni tu /",
    "GP12brndp3_u:746": " kiṣkurdviratnirvijñeyo dvicatvāriṃśadaṅgulaḥ // BndP_3,2.123 //",
    "GP12brndp3_u:747": " ṣaṇṇavatyaṅgulaṃ caiva dhanurāhurmanīṣiṇaḥ /",
    "GP12brndp3_u:748": " etadgavyūtisaṃkhyāyāmādānaṃ dhanuṣaḥ smṛtam // BndP_3,2.124 //",
    "GP12brndp3_u:749": " dhanurdaṇḍayugaṃ nālī tulyānyastaistathāṅgulaiḥ /",
    "GP12brndp3_u:750": " dhanuṣāṃ triśataṃ nalvamāhuḥ saṃkhyāvido janāḥ // BndP_3,2.125 //",
    "GP12brndp3_u:751": " dhanuḥ sahasre dve cāpi gavyūtirupadiśyate /",
    "GP12brndp3_u:752": " aṣṭau dhanuḥ sahasrāṇi yojanaṃ tu vidhīyate // BndP_3,2.126 //",
    "GP12brndp3_u:753": " etena dhanuṣā caiva yojanaṃ tu samāpyate /",
    "GP12brndp3_u:754": " etatsahasraṃ vijñeyaṃ śakrakośāntaraṃ tathā // BndP_3,2.127 //",
    "GP12brndp3_u:755": " yojanānāṃ ca saṃkhyātaṃ saṃkhyājñānaviśāradaiḥ /",
    "GP12brndp3_u:756": " etena yojanāgreṇa śṛṇudhvaṃ brahmaṇoṃ'tare // BndP_3,2.128 //",
    "GP12brndp3_u:757": " mahītalātsahasrāṇāṃ rātādūrdhvaṃ divākaraḥ /",
    "GP12brndp3_u:758": " divākarātsahasre tu śate caurddhvaṃ niśākaraḥ // BndP_3,2.129 //",
    "GP12brndp3_u:759": " pūrṇaṃ śatasahasraṃ tu yojanānāṃ niśākarāt /",
    "GP12brndp3_u:760": " nakṣatramaṇḍalaṃ kṛtsnamupariṣṭātprakāśata // BndP_3,2.130 //",
    "GP12brndp3_u:761": " śataṃ sahasraṃ saṃkhyātametaddviguṇitaṃ punaḥ /",
    "GP12brndp3_u:762": " grahāntaramathaikaikamūrddhvaṃ nakṣatramaṇḍarāt // BndP_3,2.131 //",
    "GP12brndp3_u:763": " tārāgrahāṇāṃ sarveṣāmadhyastāccarate budhaḥ /",
    "GP12brndp3_u:764": " tasyorddhvaṃ carate śukrastasmādūrddhvaṃ ca lohitaḥ // BndP_3,2.132 //",
    "GP12brndp3_u:765": " tato bṛhaspatiścorddhvaṃ tasmādūrddhvaṃ śanaiścaraḥ /",
    "GP12brndp3_u:766": " urddhvaṃ śatasahasraṃ tu yojanānāṃ śanaiścarāt // BndP_3,2.133 //",
    "GP12brndp3_u:767": " saptarṣimaṇḍalaṃ kṛtsnamupariṣṭātprakāśate /",
    "GP12brndp3_u:768": " ṛṣibhyastu sahasrāṇāṃ śatādūrddhvaṃ vibhāṣyate // BndP_3,2.134 //",
    "GP12brndp3_u:769": " yo 'sau tārāmaye divye vimāne hrasvarūpake /",
    "GP12brndp3_u:770": " uttānapādaputro 'sau meḍhībhūto dhruvo divi // BndP_3,2.135 //",
    "GP12brndp3_u:771": " trailokyasyaiṣa utsedho vyākhyāto yojanairmayā /",
    "GP12brndp3_u:772": " manvantareṣu devānāmijyā yatraiva laukikī // BndP_3,2.136 //",
    "GP12brndp3_u:773": " varṇāśramebhya iṣṭā tu loke 'sminsaṃpravarttate /",
    "GP12brndp3_u:774": " sarvāsāṃ devayonīnāṃ sthitihetuḥ sa vai smṛtaḥ // BndP_3,2.137 //",
    "GP12brndp3_u:775": " trailokyametadvyākhyātamata ūrddhvaṃ nibodhata /",
    "GP12brndp3_u:776": " dhruvādūrddhvaṃ maharloko yasmiṃste kalpavāsinaḥ // BndP_3,2.138 //",
    "GP12brndp3_u:777": " ekāyojanakoṭīśā ityevaṃ niścayogataḥ /",
    "GP12brndp3_u:778": " dvīkoṭyāṃ tu maharlokājjanaloko vyavasthitaḥ // BndP_3,2.139 //",
    "GP12brndp3_u:779": " yatra te brahmaṇaḥ putrā dakṣādyāḥ sādhakāḥ smṛtāḥ // BndP_3,2.140 //",
    "GP12brndp3_u:780": " vai rājā yatra te devā bhūtadāhavivarjitāḥ /",
    "GP12brndp3_u:781": " ṣaḍguṇaṃ tu tapolokātsatyalokāntaraṃ smṛtam // BndP_3,2.141 //",
    "GP12brndp3_u:782": " apunarmārako nāma brahmalokaḥ sa ucyate /",
    "GP12brndp3_u:783": " yasminna cyavate bhūyo brahmaṇaṃ ya upāsate // BndP_3,2.142 //",
    "GP12brndp3_u:784": " ekakoṭiryojanānāṃ pañcāśanniyutāni tu /",
    "GP12brndp3_u:785": " ūrddhvabhāgastatoṃ'ḍasya brahmalokātparaḥ smṛtaḥ // BndP_3,2.143 //",
    "GP12brndp3_u:786": " caturdaśaiva koṭyastu niyutāni ca pañca ṣaṭ /",
    "GP12brndp3_u:787": " sa caurddhva saṃpracāro 'sya gatyantaścaparaḥ smṛtaḥ // BndP_3,2.144 //",
    "GP12brndp3_u:788": " dhruvāgrametadvyākhyātaṃ yojanagrādyathāśrutam /",
    "GP12brndp3_u:789": " adhogatīnāṃ vakṣyāmi bhūtānāṃ sthānakalpanām // BndP_3,2.145 //",
    "GP12brndp3_u:790": " gacchanti ghorakarmāṇaḥ prāṇino yatra karmabhiḥ /",
    "GP12brndp3_u:791": " narako rauravo ghoraḥ śūkarastāla evaṃ ca // BndP_3,2.146 //",
    "GP12brndp3_u:792": " taptakumbho mahājvālaḥ śabalo 'tha vimohanaḥ /",
    "GP12brndp3_u:793": " kṛmī ca kṛmibhakṣaśca lālābhakṣo viśaṃsanaḥ // BndP_3,2.147 //",
    "GP12brndp3_u:794": " adhaḥśirāḥ pūyavaho rudhirāndhustathaivaca /",
    "GP12brndp3_u:795": " viṣṭākīrṇaśca narako mūtrakīrṇa stathaiva ca // BndP_3,2.148 //",
    "GP12brndp3_u:796": " tathā vaitaraṇī kṛṣṇamasipatravanaṃ tathā /",
    "GP12brndp3_u:797": " agnijvālo mahāghoraḥ saṃdaṃśo 'thāśvabhojanaḥ // BndP_3,2.149 //",
    "GP12brndp3_u:798": " tamaścakṛṣṇasūtraśca lohaścāpyabhijastathā /",
    "GP12brndp3_u:799": " apratiṣṭho 'tha vīciśca narakā hyevamādayaḥ // BndP_3,2.150 //",
    "GP12brndp3_u:800": " tāmasā narakāḥ sarve yamasya viṣaye sthitāḥ /",
    "GP12brndp3_u:801": " yeṣu duṣkṛtakarmāṇaḥ patantīha vṛthakpṛthak // BndP_3,2.151 //",
    "GP12brndp3_u:802": " bhūmeradhastātte sarve rauravādyaḥ prakīrttitāḥ /",
    "GP12brndp3_u:803": " raurave kūṭasākṣe tumithyā yaścābhiśasati // BndP_3,2.152 //",
    "GP12brndp3_u:804": " krūragraha pakṣavādī hyasaktaḥ patate naraḥ /",
    "GP12brndp3_u:805": " rādho godhro bhrūṇahā ca hyagnidātā purasya ca // BndP_3,2.153 //",
    "GP12brndp3_u:806": " śūkare brahmahā majjetsurāpaḥ svarṇataskaraḥ /",
    "GP12brndp3_u:807": " tāle patetkṣatriyahā hatvā vaiśyaṃ ca majjati // BndP_3,2.154 //",
    "GP12brndp3_u:808": " brahmahatyā ca yaḥ kuryādyaśca syādgurutalpagaḥ /",
    "GP12brndp3_u:809": " saptakumbheṣvasau gāmī tathā rājabhaṭaśca yaḥ // BndP_3,2.155 //",
    "GP12brndp3_u:810": " saṃtāpyate vāśvaṇiktathāca dhanarakṣitā /",
    "GP12brndp3_u:811": " sādhvīvikrayakarttā ca yastu bhaktaṃ parityajet // BndP_3,2.156 //",
    "GP12brndp3_u:812": " mahājvāle duhitaraṃ snuṣāṃ gacchati yastu vai /",
    "GP12brndp3_u:813": " vedaṃ vikrīṇateye ca vedaṃ vai dūṣayanti ye // BndP_3,2.157 //",
    "GP12brndp3_u:814": " guruṃścaivāvamanyante vākśaraistāḍayanti ca /",
    "GP12brndp3_u:815": " agamyagāmī ca naro narakaṃ śabalaṃ vrajet // BndP_3,2.158 //",
    "GP12brndp3_u:816": " vimohe patate ghore maryādāṃ yobhinatti vai /",
    "GP12brndp3_u:817": " duriṣṭaṃ kurute yastu kīḍalohaṃ prapadyate // BndP_3,2.159 //",
    "GP12brndp3_u:818": " devabrāhmaṇavidveṣṭā gurūṇāṃ vāpyapūjakaḥ /",
    "GP12brndp3_u:819": " ratnaṃ dūṣayate yastu kṛmibhakṣe prapadyate // BndP_3,2.160 //",
    "GP12brndp3_u:820": " paryaśnāti ya eko 'nnaṃ brāhmaṇānsuhṛdo vinā /",
    "GP12brndp3_u:821": " lālābhakṣe sa tiṣṭhettu durgandhe narake gataḥ // BndP_3,2.161 //",
    "GP12brndp3_u:822": " kāṇḍakarttā kulālaśca niṣkahartā cikitsakaḥ /",
    "GP12brndp3_u:823": " ārāme 'pyagnidātā yaḥ patate sa viśaṃsani // BndP_3,2.162 //",
    "GP12brndp3_u:824": " asatpratigrahī yaśca tathaivāyājyayājakaḥ /",
    "GP12brndp3_u:825": " nakṣatrairjīvate yaśca naro gacchatyadhomukham // BndP_3,2.163 //",
    "GP12brndp3_u:826": " kṣīraṃ surāṃ ca lavaṇaṃ lākṣāṃ gandhaṃ rasaṃ tilān evamādīni vikrīṇanghore pūyavahe patet // BndP_3,2.164 //",
    "GP12brndp3_u:827": " yaḥ kukkuṭānnibadnāti mārjārānsūkarāṃstathā /",
    "GP12brndp3_u:828": " pakṣiṇaśca mṛgāñchāgānso 'pyenaṃ narakaṃ vrajet // BndP_3,2.165 //",
    "GP12brndp3_u:829": " ajāviko māhiṣikastathā cakradhvajī ca yaḥ /",
    "GP12brndp3_u:830": " raṅgopajīvako vipraḥ śākanirgrāmayājakaḥ // BndP_3,2.166 //",
    "GP12brndp3_u:831": " agāradāhī garadaḥ kuṇḍāśī somavikrayī /",
    "GP12brndp3_u:832": " surāpo māsabhakṣaśca tathā ca paśughātakaḥ // BndP_3,2.167 //",
    "GP12brndp3_u:833": " viśastā mahiṣādīnāṃ mṛgahantā tathaiva ca /",
    "GP12brndp3_u:834": " parvakāraśca mūcī ca yaśca syānmitraghātakaḥ // BndP_3,2.168 //",
    "GP12brndp3_u:835": " rudhirāndhau patantyete hyevamāhurmanīṣiṇaḥ /",
    "GP12brndp3_u:836": " upaviṣṭaṃ bhoktumatha paṅktyāṃ vai vañcayanti ye // BndP_3,2.169 //",
    "GP12brndp3_u:837": " patanti narake ghore viḍbhuje nātra saṃśayaḥ /",
    "GP12brndp3_u:838": " mṛṣāvādī naro yaśca tathā prākrośako 'śubhaḥ // BndP_3,2.170 //",
    "GP12brndp3_u:839": " patate narake ghore mūtrākīrṇe sa pāpakṛta /",
    "GP12brndp3_u:840": " madhugrāhābhihantāro yānti vaitagṇīṃ narāḥ // BndP_3,2.171 //",
    "GP12brndp3_u:841": " unmattāścittabhagnāścaśaucācāravivarjitāḥ /",
    "GP12brndp3_u:842": " krodhanā duḥkhadā ye ca kuhakāḥ kṛṣṇagāminaḥ // BndP_3,2.172 //",
    "GP12brndp3_u:843": " asipatra vanacchadakṛto hyorabhrikāśca ye /",
    "GP12brndp3_u:844": " karttanaṣu vikṛtyanta mṛgavyādhaḥ sudāruṇaiḥ // BndP_3,2.173 //",
    "GP12brndp3_u:845": " āśrama pratyavasitā hyagnijvāle patanti vai /",
    "GP12brndp3_u:846": " bhakṣyante śyāmaśabalairayastuḍaśva vāyasaiḥ // BndP_3,2.174 //",
    "GP12brndp3_u:847": " iṣṭāpūrtavratālopātsaṃdaṃśe narake patet /",
    "GP12brndp3_u:848": " skandante ye divāsvapne vratino brahmacāriṇaḥ // BndP_3,2.175 //",
    "GP12brndp3_u:849": " putrairadhyāpitā ye ca putrairākṣāpitāśca ye /",
    "GP12brndp3_u:850": " te sarva narakaṃ yānti niyataṃ tu śvabhojanam // BndP_3,2.176 //",
    "GP12brndp3_u:851": " varṇāśramaviruddhā ye krodhaharṣasamanvitāḥ /",
    "GP12brndp3_u:852": " karmāṇi ye tu kurvanti sarve nirayavāsinaḥ // BndP_3,2.177 //",
    "GP12brndp3_u:853": " upariṣṭātsthito ghora uṣṇātmā rauravo mahān /",
    "GP12brndp3_u:854": " sudāruṇastu śītātmā tasyādhastāttapaḥ smṛtaḥ // BndP_3,2.178 //",
    "GP12brndp3_u:855": " evamādikrameṇaiva varṇyamānānnibodhata /",
    "GP12brndp3_u:856": " bhūmeradhastātsaptaiva narakāḥ parikīrttitāḥ // BndP_3,2.179 //",
    "GP12brndp3_u:857": " adharmasūtayaste syurandhatāmisrakādayaḥ /",
    "GP12brndp3_u:858": " rauravaḥ prathamasteṣāṃ mahāraurava eva ca // BndP_3,2.180 //",
    "GP12brndp3_u:859": " asyādhaḥ punarapyanyaḥ śītastapa iti smṛtaḥ /",
    "GP12brndp3_u:860": " tṛtīyaḥ kālasūtraḥ syānmahāhirvividhaḥ smṛtaḥ // BndP_3,2.181 //",
    "GP12brndp3_u:861": " apratiṣṭhaścaturthaḥ syāda vīciḥ pañcamaḥ smṛtaḥ /",
    "GP12brndp3_u:862": " lohaḥ ṣaṣṭhaḥ smṛtasteṣāmavidheyastu saptamaḥ // BndP_3,2.182 //",
    "GP12brndp3_u:863": " ghorātvādrauravaḥ proktaḥ soṣṇako dahanaḥ smṛtaḥ /",
    "GP12brndp3_u:864": " sudāruṇastu śītātmā tsyādhastāttapo 'dhamaḥ // BndP_3,2.183 //",
    "GP12brndp3_u:865": " savāṃ nikṛntanaḥ prokto kālasūtro 'tidāruṇaḥ /",
    "GP12brndp3_u:866": " apratiṣṭhe sthitirnāsti bhramastasminsadā smṛtaḥ // BndP_3,2.184 //",
    "GP12brndp3_u:867": " avīcirdāruṇaḥ prokto yantrasaṃpīḍanācca saḥ /",
    "GP12brndp3_u:868": " tasmātsudāruṇo lohaḥ karmaṇāṃ śrayaṇācca saḥ // BndP_3,2.185 //",
    "GP12brndp3_u:869": " tathābhūtaśarītvādavidheyastu sa smṛtaḥ /",
    "GP12brndp3_u:870": " pīḍābandhavadhāsaṃgādapratīkāralakṣaṇaḥ // BndP_3,2.186 //",
    "GP12brndp3_u:871": " ūrddhvādhaḥ saṃgatāste tu nirālokāśca te smṛtāḥ /",
    "GP12brndp3_u:872": " duḥkhotkarṣastu sarveṣu hyadharmasya nimittataḥ // BndP_3,2.187 //",
    "GP12brndp3_u:873": " ūrddhvalokaiḥ samāvetau nirālokau ca tāvubhau /",
    "GP12brndp3_u:874": " kūṭāgārapra māṇaiśca śarīraistatra nārakāḥ // BndP_3,2.187 //",
    "GP12brndp3_u:875": " upabhogasamarthaistu sadyo jāyanti karmabhiḥ /",
    "GP12brndp3_u:876": " duḥkhaprakarṣaścograstu teṣu sarveṣu vai smṛtaḥ // BndP_3,2.188 //",
    "GP12brndp3_u:877": " upabhogasamarthaistu sadyo jāyanti karmabhiḥ /",
    "GP12brndp3_u:878": " duḥkhaprakarṣaścograstu teṣu sarveṣu vai smṛtaḥ // BndP_3,2.189 //",
    "GP12brndp3_u:879": " yātanāścāpyasaṃkhyeyā nārakāṇāṃ tathā smṛtāḥ /",
    "GP12brndp3_u:880": " tatrānubhūyate duḥkhaṃ kṣīṇe karmaṇi vai punaḥ // BndP_3,2.190 //",
    "GP12brndp3_u:881": " tiryagyonau prasūyante karmaśeṣeṇa teṃ'tataḥ /",
    "GP12brndp3_u:882": " devāṃśca tārakāścaiva hyūrddhvaṃ cādhaśca saṃsthitāḥ // BndP_3,2.191 //",
    "GP12brndp3_u:883": " dharmādharmanimittena sadyo jāyanti mūrttayaḥ /",
    "GP12brndp3_u:884": " upabhogārthamutpattiraupapattikakarmataḥ // BndP_3,2.192 //",
    "GP12brndp3_u:885": " paśyanti nārakāndevā hyadhovaktrā hyaghogatān /",
    "GP12brndp3_u:886": " nārakāṃśca tathā devānsarvānpaśyaṃ tyadhemukhān // BndP_3,2.193 //",
    "GP12brndp3_u:887": " anayostulyatā yasmāddhāramāśca svabhāvataḥ /",
    "GP12brndp3_u:888": " tasmādūrddhvamadhobhāvo lokāloke na vidyate // BndP_3,2.194 //",
    "GP12brndp3_u:889": " eṣā svābhāvikī saṃjñā lokāloke pravarttate /",
    "GP12brndp3_u:890": " athābruvanpunarvāyuṃbrāhmaṇāḥ satriṇastadā // BndP_3,2.195 //",
    "GP12brndp3_u:891": " ṛṣaya ūcuḥ",
    "GP12brndp3_u:892": " sarveṣāmeva bhūtānāṃ lokālokanivāsinām /",
    "GP12brndp3_u:893": " saṃsāre saṃsarantīha yāvantaḥ prāṇinaśca te // BndP_3,2.196 //",
    "GP12brndp3_u:894": " saṃkhyāyā parisaṃkhyāya tānnaḥ prabrūhi kṛtsnaśaḥ /",
    "GP12brndp3_u:895": " ṛṣīṇāṃ tadvacaḥ śrutvā maruto vākyamabravīt // BndP_3,2.197 //",
    "GP12brndp3_u:896": " vāyuruvāca",
    "GP12brndp3_u:897": " na śakyaṃ divyayā dṛṣṭyā jñātuṃ jñānena vā punaḥ /",
    "GP12brndp3_u:898": " cakṣuṣā vai prasaṃkhyātumato hyante na ca dvijāḥ // BndP_3,2.198 //",
    "GP12brndp3_u:899": " anādhyānādameyatvānnaiva praśno vidhīyate /",
    "GP12brndp3_u:900": " brahmaṇā saṃjñitaṃ yattu saṃkhyayā tannibodhata // BndP_3,2.199 //",
    "GP12brndp3_u:901": " yaḥ sahasratamo bhāgaḥ sthāvarāṇāṃ bhavediha /",
    "GP12brndp3_u:902": " pārthivāḥ kṛmayastāvatsaṃsekādyeṣu saṃbhavaḥ // BndP_3,2.200 //",
    "GP12brndp3_u:903": " saṃsekajānāṃ bhāgena sahasreṇaiva saṃmitāḥ /",
    "GP12brndp3_u:904": " audakā jantavaḥ sarve niścayāttannidhāryatām // BndP_3,2.201 //",
    "GP12brndp3_u:905": " sahasreṇaiva bhāgena sattvānāṃ salilaukasām /",
    "GP12brndp3_u:906": " vihaṅgamāstu vijñeyā laukikāste ca sarvaśaḥ // BndP_3,2.202 //",
    "GP12brndp3_u:907": " yaḥ sahasratamo bhāgasteṣāṃ vai pakṣimāṃ bhavet /",
    "GP12brndp3_u:908": " paśavastatsamā jñeyā laukikāstu catuṣpadāḥ // BndP_3,2.203 //",
    "GP12brndp3_u:909": " catuṣpadānāṃ sarveṣāṃ sahasreṇaiva saṃmitāḥ /",
    "GP12brndp3_u:910": " dvipadāstatsahasreṇa saṃmitā dhārmikāḥ punaḥ // BndP_3,2.204 //",
    "GP12brndp3_u:911": " sahasreṇaiva bhāgena dhārmikebhyo divaṃ gatāḥ /",
    "GP12brndp3_u:912": " yaḥ sahasratamo bhāgo dhārmikāṇāṃ bhaveddivi // BndP_3,2.205 //",
    "GP12brndp3_u:913": " saṃmitāstena bhāgena mokṣiṇastāvadeva hi /",
    "GP12brndp3_u:914": " svargopapādakaistulyā yātanāsthānavāsinaḥ // BndP_3,2.206 //",
    "GP12brndp3_u:915": " patitādharmavidveṣāddurātmāno mriyanti ye /",
    "GP12brndp3_u:916": " raurave tamasi hyete śītoṣṇaṃ prāpnuvanti te // BndP_3,2.207 //",
    "GP12brndp3_u:917": " vedanāḥ kaṭukāḥ stabdhā yātanāsthānamāgatāḥ /",
    "GP12brndp3_u:918": " uṣṇastu rauravo jñeyastejoghorarasātmakaḥ // BndP_3,2.208 //",
    "GP12brndp3_u:919": " tatoṃ'dhanāmakaścāpi śītānmā satataṃ tapaḥ /",
    "GP12brndp3_u:920": " evaṃ sudurlabhāḥ saṃtaḥ svarge vā dhārmikā narāḥ // BndP_3,2.209 //",
    "GP12brndp3_u:921": " eṣā saṃjñīkṛtā saṃkhyā ceśvareṇa svayaṃbhuvā /",
    "GP12brndp3_u:922": " gaṇānā dinivṛttaiṣā saṃkhyā brāhmī tvamānuṣī // BndP_3,2.210 //",
    "GP12brndp3_u:923": " ṛṣaya ūcuḥ",
    "GP12brndp3_u:924": " mahāñjanastapaḥ satyo bhūto bhavyo bhavastathā /",
    "GP12brndp3_u:925": " uktā hyete tvayā lākā lākānāmantaraṇa ca // BndP_3,2.211 //",
    "GP12brndp3_u:926": " lokāntaraṃ ca yādṛk ca tanno brūhi yathā tathā /",
    "GP12brndp3_u:927": " teṣāṃ tadvacana śrutvā ṛṣīṇāmūrddhvaretasām /",
    "GP12brndp3_u:928": " sa vāyurdṛṣṭatattvārtha idaṃ tattvamuvāca ha // BndP_3,2.212 //",
    "GP12brndp3_u:929": " vāyuruvāca",
    "GP12brndp3_u:930": " vyaktaṃ tarkeṇa paśyanti yogātpratyakṣadarśinaḥ // BndP_3,2.213 //",
    "GP12brndp3_u:931": " pratyāhāreṇa dhyānena tapasā kṣayamātmanaḥ /",
    "GP12brndp3_u:932": " ṛbhuḥ sanatkumārādyāḥ saṃbuddhāḥ śuddhabuddhayaḥ // BndP_3,2.214 //",
    "GP12brndp3_u:933": " vyapetakośā virajāḥ saṃto brahmaiva sattamāḥ /",
    "GP12brndp3_u:934": " akṣayāḥ prītisaṃyuktā brāhme tiṣṭhanti yoginaḥ // BndP_3,2.215 //",
    "GP12brndp3_u:935": " ṛṣīṇāṃ bālaśilyānāṃ tairyathākṛtamīśvaraiḥ /",
    "GP12brndp3_u:936": " yathātraiva sayā dṛṣṭaṃ sāṃnidhyaṃ tatra kurvatā // BndP_3,2.216 //",
    "GP12brndp3_u:937": " agrāhyamakṛtārthānāmālayaṃ ceśvarasya yat /",
    "GP12brndp3_u:938": " īśvaraḥ paramāṇutvādbhāvagrāhyo manīṣiṇām // BndP_3,2.217 //",
    "GP12brndp3_u:939": " jñānaṃ vairāgyamaiśvaryaṃ tapaḥ satyaṃ kṣamā dhṛtiḥ /",
    "GP12brndp3_u:940": " draṣṭṛtvamātmasaṃbandhamadhiṣṭātṛtvameva ca // BndP_3,2.218 //",
    "GP12brndp3_u:941": " avyayāni daśaitāni tasmistiṃṣṭhanti śaṅkare /",
    "GP12brndp3_u:942": " vibhutvātkhalu yogāḍhyo brahmaṇo 'nugrahe rataḥ // BndP_3,2.219 //",
    "GP12brndp3_u:943": " sa lokavigraho bhūtvā sāhāyyamupatiṣṭhate /",
    "GP12brndp3_u:944": " akṣaraṃ dhruvamavyagramaṣṭamaṃ tvaupasargikam // BndP_3,2.220 //",
    "GP12brndp3_u:945": " tasyeśvarasya cinmātraṃ sthānaṃ māyāmayaṃ param /",
    "GP12brndp3_u:946": " māyayā kṛtamācaṣṭe māyī devo maheśvaraḥ // BndP_3,2.221 //",
    "GP12brndp3_u:947": " devānāmupasaṃhārastatpramāṇaṃ hi kīrtyate /",
    "GP12brndp3_u:948": " vistareṇānupūrvyā ca bruvato me nibodhata // BndP_3,2.222 //",
    "GP12brndp3_u:949": " trayodaśaiva koṭyastu niyutāni daśeṣavaḥ /",
    "GP12brndp3_u:950": " bhūlokādbrahmaloko vai yojanaiḥ saṃprakīrtyate // BndP_3,2.223 //",
    "GP12brndp3_u:951": " ekā yojanakoṭī tu pañcāśanniyutāni ca /",
    "GP12brndp3_u:952": " ūrddhva bhāgavato 'ḍaṃ tu brahmalokātparaṃ smṛtam // BndP_3,2.224 //",
    "GP12brndp3_u:953": " eṣorddhvagaḥ pracārastu gatyantaśca tataḥ smṛtaḥ /",
    "GP12brndp3_u:954": " nityā hyaparisaṃkṣātāḥ parasparaguṇāśrayāt // BndP_3,2.225 //",
    "GP12brndp3_u:955": " sūkṣmāḥ prasavadharmiṇyastataḥ prakṛtayaḥ smṛtāḥ /",
    "GP12brndp3_u:956": " yebhyo 'dhikarttā saṃjajñe kṣetrajño brahmasaṃjñitaḥ // BndP_3,2.226 //",
    "GP12brndp3_u:957": " tāsu prakṛtimatsūkṣmamadhiṣṭhātṛtvamavyayam /",
    "GP12brndp3_u:958": " anutpādyaṃ paraṃ dhāma paramāṇu pareśayam // BndP_3,2.227 //",
    "GP12brndp3_u:959": " akṣayaścāpyanūhyaśca tvamūrttirmūrttimānasau /",
    "GP12brndp3_u:960": " prādurbhāvastirobhāvaḥ sthitiścaivāpyanugrahaḥ // BndP_3,2.228 //",
    "GP12brndp3_u:961": " vidhiranyairanaupamyaḥ paramāṇumaheśvaraḥ /",
    "GP12brndp3_u:962": " satejā eṣa tamaso yaḥ purastātprakāśakaḥ // BndP_3,2.229 //",
    "GP12brndp3_u:963": " yadaṇḍamāsītsauvarmaṃ prathamaṃ tvaupasargikam /",
    "GP12brndp3_u:964": " bṛhattu sarvato vṛttamīśvarāttadvyajāyate // BndP_3,2.230 //",
    "GP12brndp3_u:965": " īśvarādbījanirbhedaḥ kṣetrajño bījamiṣyate /",
    "GP12brndp3_u:966": " yoniṃ prakṛti mācaṣṭe sā ca nārāyaṇātmikā // BndP_3,2.231 //",
    "GP12brndp3_u:967": " vibhurlokasya sṛṣṭyarthaṃ lokasaṃsthānameva ca /",
    "GP12brndp3_u:968": " sannisargaḥ satattvācca lokadhāturmahātmanaḥ // BndP_3,2.232 //",
    "GP12brndp3_u:969": " purastādbrahmalokasya hyaṇḍādarvāk ca brahmaṇaḥ /",
    "GP12brndp3_u:970": " tyormadhye puraṃ divyaṃ mana mayamanāmayam // BndP_3,2.233 //",
    "GP12brndp3_u:971": " tadvigrahavataḥ sthānamīśvarasyāmitaujasaḥ /",
    "GP12brndp3_u:972": " śivaṃ nāma puraṃ tatra śaraṇaṃ janmabhīruṇām // BndP_3,2.234 //",
    "GP12brndp3_u:973": " sahasrāṇāṃ śataṃ pūrvaṃ yojanānāṃ dvijottamāḥ /",
    "GP12brndp3_u:974": " abhyantaraṃ tu vistīrṇaṃ mahīmaṇḍalasaṃsthitam // BndP_3,2.235 //",
    "GP12brndp3_u:975": " madhyāhnārkaprakāśena paratejo 'bhimardinā /",
    "GP12brndp3_u:976": " śāta kaiṃbhena mahatā prākāreṇārkavarcasā // BndP_3,2.236 //",
    "GP12brndp3_u:977": " dvāraiścaturbhiḥ sauvarṇairmuktādāmavibhūṣitaiḥ /",
    "GP12brndp3_u:978": " tapanīyanibhaiḥ śubhrairgāḍhaṃ sukṛtaveṣṭanam // BndP_3,2.237 //",
    "GP12brndp3_u:979": " taccākāśe puraṃ ramyaṃ divyaṃ ghaṇṭādināditam /",
    "GP12brndp3_u:980": " ramye puravaraśreṣṭhe tasminvaihāyabhūmiṣu // BndP_3,2.238 //",
    "GP12brndp3_u:981": " nānāratnavicitreṣu patākābahuleṣu ca /",
    "GP12brndp3_u:982": " sarvakāmasamṛddheṣu vanopavanaśobhiṣu // BndP_3,2.239 //",
    "GP12brndp3_u:983": " rājateṣu gṛhānteṣu śātakaiṃbhamayeṣu ca /",
    "GP12brndp3_u:984": " saṃdhyābhrasannikāśeṣu kailāsapratimeṣu ca // BndP_3,2.240 //",
    "GP12brndp3_u:985": " hṛṣṭaiḥ śabdādibhirbhogairye bhaviṣyānusāriṇaḥ /",
    "GP12brndp3_u:986": " prāsādavarapṛṣṭheṣu teṣu modanti suvratāḥ // BndP_3,2.241 //",
    "GP12brndp3_u:987": " brahmaghoṣairaviratāḥ kathāśca vividhāḥ śubhāḥ /",
    "GP12brndp3_u:988": " gītavāditraghoṣāśca saṃsravāśca samantataḥ // BndP_3,2.242 //",
    "GP12brndp3_u:989": " saṃhatāścaivamatulā janāśrayakṛtastathā /",
    "GP12brndp3_u:990": " evamādīni vartante teṣāṃ prāsādamūrddhani // BndP_3,2.243 //",
    "GP12brndp3_u:991": " sahasrapādaḥ prāsādastapanīyamayaḥ śubhaḥ /",
    "GP12brndp3_u:992": " anaupamyairvarai ratnaiḥ sarvataḥ saṃvibhūṣitaḥ // BndP_3,2.244 //",
    "GP12brndp3_u:993": " sphāṭikaiścandrasaṃkāśairvaiḍūryamaṇisaprabhaiḥ /",
    "GP12brndp3_u:994": " bālasuryamayaiścāpi sauvarṇaiścāgnisaprabhaiḥ // BndP_3,2.245 //",
    "GP12brndp3_u:995": " cukruśurmunayaḥ śrutvā naimiṣeyāstapasvinaḥ /",
    "GP12brndp3_u:996": " āpannasaṃśayāścemaṃ vākyamūcuḥ samīraṇam // BndP_3,2.246 //",
    "GP12brndp3_u:997": " ṛṣaya ūcuḥ",
    "GP12brndp3_u:998": " ke tu tatra mahātmāno ye bhavasyānusāriṇaḥ /",
    "GP12brndp3_u:999": " anugrāhyatamāḥ samyakpramodante purottame // BndP_3,2.247 //",
    "GP12brndp3_u:1000": " ṛṣīṇāṃ vacanaṃ śrutvā vāyurvākyamudairayat /",
    "GP12brndp3_u:1001": " vāyuruvāca",
    "GP12brndp3_u:1002": " śrūyatāṃ devadevasya bhaktiryairanukalpitā // BndP_3,2.248 //",
    "GP12brndp3_u:1003": " hrīmantasphūrjitā dāntāḥ śauryayuktā hyalolupāḥ /",
    "GP12brndp3_u:1004": " karmaṇā manasā vācā viśuddhenāntarātmanā // BndP_3,2.249 //",
    "GP12brndp3_u:1005": " ananyamanaso bhūtvā prapannā ye maheśvaram /",
    "GP12brndp3_u:1006": " tairlabdhaṃ rudrasālokyaṃ śāśvataṃ padamavyayam // BndP_3,2.250 //",
    "GP12brndp3_u:1007": " bhavasya rūpasādṛśyaṃ gatāścaiva hyanuttamam /",
    "GP12brndp3_u:1008": " vaiśvānāramukhāḥ sarve viśvarūpāḥ kapardinaḥ // BndP_3,2.251 //",
    "GP12brndp3_u:1009": " nīlakaṇṭhāḥ śitagrīvāstīkṣṇadaṃṣṭāstrilocanāḥ /",
    "GP12brndp3_u:1010": " arddhacandrakṛtoṣṇīṣā jaṭāmukuṭa dhāriṇaḥ // BndP_3,2.252 //",
    "GP12brndp3_u:1011": " sarve daśabhujā vīrāḥ padmāntarasugandhinaḥ /",
    "GP12brndp3_u:1012": " taruṇādityasaṃkāśāḥ sarve te pītavāsasaḥ // BndP_3,2.253 //",
    "GP12brndp3_u:1013": " pinākapāṇayaḥ sarveśveta govṛṣavāhanāḥ /",
    "GP12brndp3_u:1014": " śriyānvitāḥ kuṇḍalino muktāhāravibhūṣitāḥ // BndP_3,2.254 //",
    "GP12brndp3_u:1015": " tejasābhyadhikairdahaiḥ sarvajñāḥ sarvadarśinaḥ /",
    "GP12brndp3_u:1016": " vibhajya bahudhātmānaṃ jarāmṛtyuvivarjitāḥ // BndP_3,2.255 //",
    "GP12brndp3_u:1017": " krīḍante vividhairbhāvairbhogānprāpya sudurlabhān /",
    "GP12brndp3_u:1018": " svacchandagatayaḥ siddhāḥ siddhaiścanyairvibodhitāḥ // BndP_3,2.256 //",
    "GP12brndp3_u:1019": " ekādaśānāṃ rudrāṇāṃ koṭyo naikā mahātmanām /",
    "GP12brndp3_u:1020": " ebhiḥ saha mahātmā vai devadevo maheśvaraḥ // BndP_3,2.257 //",
    "GP12brndp3_u:1021": " bhaktānukaṃpī bhagavānmodate pārvatīpriyaḥ /",
    "GP12brndp3_u:1022": " nāhaṃ teṣāṃ tu rudrāṇāṃ bhavasya ca mahātmanaḥ // BndP_3,2.258 //",
    "GP12brndp3_u:1023": " nānātvamanupaśyāmi satyametadbravīmi vaḥ /",
    "GP12brndp3_u:1024": " mātāriśvābravītpuṇyamityetāmīśvarācchrutām // BndP_3,2.259 //",
    "GP12brndp3_u:1025": " atha te ṛṣayaḥ sarve divākarasamaprabhāḥ /",
    "GP12brndp3_u:1026": " śrutvemāṃ paramāṃ puṇyāṃ kathāṃ traiyaṃbakīntataḥ // BndP_3,2.260 //",
    "GP12brndp3_u:1027": " bhṛśaṃ cānugrahaṃ prāpya harṣaṃ caivāpyanuttamam /",
    "GP12brndp3_u:1028": " saṃbhājayitvā cāpyenaṃ vāyumūcurmahābalam // BndP_3,2.261 //",
    "GP12brndp3_u:1029": " ṛṣaya ūcuḥ",
    "GP12brndp3_u:1030": " samīraṇa mahābhāga tvasmākaṃ ca tvayā vibho /",
    "GP12brndp3_u:1031": " īśvarasyottamaṃ puṇyamaṣṭamaṃ tvaupasārgikam // BndP_3,2.262 //",
    "GP12brndp3_u:1032": " tasya sthānaṃ pramāṇaṃ ca cathāvatparikīrtitam /",
    "GP12brndp3_u:1033": " yogadharmasamṛddhaṃ vai paramaṃ paramātmanaḥ // BndP_3,2.263 //",
    "GP12brndp3_u:1034": " mahādevasya māhātmyaṃ durvijñeyaṃ surairapi /",
    "GP12brndp3_u:1035": " svena māhātmyayogena sahasrasyāmitaujasaḥ // BndP_3,2.264 //",
    "GP12brndp3_u:1036": " yasya bhaktaṃṣu saṃmoho hyanukaṃpārthameva ca /",
    "GP12brndp3_u:1037": " brāhmī lakṣmyā svayaṃ juṣṭā yā sāpratimaśālinī // BndP_3,2.265 //",
    "GP12brndp3_u:1038": " vyāpyajyotsneva candrasya vinyastā viśvarūpiṇaḥ /",
    "GP12brndp3_u:1039": " vibhūtirbhrājate 'tyarthaṃ devadevasya veśmani // BndP_3,2.266 //",
    "GP12brndp3_u:1040": " mahādevasya tulyānāṃ rudrāṇāṃ tu mahātmanām /",
    "GP12brndp3_u:1041": " tatsarvaṃ nikhilenedaṃ vaktrādamṛtanisravaḥ // BndP_3,2.267 //",
    "GP12brndp3_u:1042": " āpītaṃ khalu śarvasya bhaktyāsmābhistu suvrata /",
    "GP12brndp3_u:1043": " nāsti kiñcidavijñeya manyaccaivānugāminaḥ /",
    "GP12brndp3_u:1044": " praśnaṃ devavaraprāṇa yathāvadvaktumarhasi // BndP_3,2.268 //",
    "GP12brndp3_u:1045": " sūta uvāca",
    "GP12brndp3_u:1046": " sa khalūvāca bhagavānkiṃ bhūyo varttayāmyaham /",
    "GP12brndp3_u:1047": " yanmayā caiva vaktavyaṃ tadvadiṣyāmi suvratāḥ // BndP_3,2.269 //",
    "GP12brndp3_u:1048": " ṛṣaya ūcuḥ",
    "GP12brndp3_u:1049": " ādityāḥ paripārśve ye siṃhā vai krodhavikramāḥ /",
    "GP12brndp3_u:1050": " vaiśvānarā bhūtagaṇa vyāghrāscaivānugāminaḥ // BndP_3,2.270 //",
    "GP12brndp3_u:1051": " ābhutasaṃplave ghore sarvaprāṇibhṛtāṃ kṣaye /",
    "GP12brndp3_u:1052": " kimāvasthā bhavantyete tanno brūhi yathārthavat // BndP_3,2.271 //",
    "GP12brndp3_u:1053": " vijñāyeśvarasadbhāvamavyaktaṃ prabhavaṃ tathā /",
    "GP12brndp3_u:1054": " vāyuruvāca",
    "GP12brndp3_u:1055": " yatra pūrvaṃ gatāste tu kumārā brahmaṇaḥ sutāḥ // BndP_3,2.272 //",
    "GP12brndp3_u:1056": " sanandanaśca sanakastṛtīyaśca sanātanaḥ /",
    "GP12brndp3_u:1057": " voḍhuśca kapilasteṣāmāsuriśca mahāyaśāḥ // BndP_3,2.273 //",
    "GP12brndp3_u:1058": " muniḥ pañjaśikhaścaiva ye cānye 'pyevamādayaḥ /",
    "GP12brndp3_u:1059": " tataḥ kāle vyatikrānte kalpānāṃ paryaye gate // BndP_3,2.274 //",
    "GP12brndp3_u:1060": " mahābhūtavināśānte pralaye pratyupasthite /",
    "GP12brndp3_u:1061": " anekarudrakoṭyastu yā prasannā maheśvarīm // BndP_3,2.275 //",
    "GP12brndp3_u:1062": " śabdādīnviṣayānbhogānsaṃtyajyāṣṭavidhāśrayāt /",
    "GP12brndp3_u:1063": " praviśya sarvabhūtāni jñānayuktena tejasā // BndP_3,2.276 //",
    "GP12brndp3_u:1064": " vihāya padamavyagraṃ bhūtānāma nukaṃpayā /",
    "GP12brndp3_u:1065": " tatra yānti mahātmānaḥ paramāṇuṃ maheśvaram // BndP_3,2.277 //",
    "GP12brndp3_u:1066": " taranti sumahāvarttāṃ janmamṛtyūdakāṃ nadīm /",
    "GP12brndp3_u:1067": " tataḥ paśyantyaparvāṇaṃ paraṃ brahmāṇāmeva ca // BndP_3,2.278 //",
    "GP12brndp3_u:1068": " devyā vai sahitāḥ sapta yā devyaḥ parikīrttitāḥ /",
    "GP12brndp3_u:1069": " yattatsahasraṃ siṃhānāmādityānāṃ tathaiva ca // BndP_3,2.279 //",
    "GP12brndp3_u:1070": " vaiśvānarā bhūtagaṇā vyāghrāścaivānugāminaḥ /",
    "GP12brndp3_u:1071": " āveśyātmani tānsarvān saṃkhyāyogyabhavāṃstathā // BndP_3,2.280 //",
    "GP12brndp3_u:1072": " lokānsapta imānbhūyo mahābhūtāni pañca ca /",
    "GP12brndp3_u:1073": " viṣṇunā saha saṃyuktaḥ karoti vikaroti ca // BndP_3,2.281 //",
    "GP12brndp3_u:1074": " sa rudro yaḥ sāmamayastathaiva ca yajurmayaḥ /",
    "GP12brndp3_u:1075": " sa eṣa otaḥ protaśca bahirantaśca niścayāt // BndP_3,2.282 //",
    "GP12brndp3_u:1076": " eko hi bhagavānnāthaḥ prabhavaścāntakṛddvijāḥ /",
    "GP12brndp3_u:1077": " tataste ṛṣayaḥ sarve divākarasamaprabhāḥ // BndP_3,2.283 //",
    "GP12brndp3_u:1078": " susatyaṃ śravasaḥ samyagāropyāgniṃ tathātmani /",
    "GP12brndp3_u:1079": " karmaṇā manasā vācā viśuddhenāntarātmanā // BndP_3,2.284 //",
    "GP12brndp3_u:1080": " ananyamanaso bhūtvā prapadyante maheśvaram /",
    "GP12brndp3_u:1081": " vratopavāsaniratāḥ sarvabhūtadayāparāḥ // BndP_3,2.285 //",
    "GP12brndp3_u:1082": " yogaṃ tvanuyamaṃ divyaṃ prāptantaiśchinnasaṃśayaiḥ /",
    "GP12brndp3_u:1083": " prapadya parayā bhaktyājñānayuktena tejasā // BndP_3,2.286 //",
    "GP12brndp3_u:1084": " tairlabdhaṃ rudrasālokyaṃ śāśvataṃ padamavyayam /",
    "GP12brndp3_u:1085": " yaḥ paṭhettapasā yukto vāyuproktāmimāṃ śrutim // BndP_3,2.287 //",
    "GP12brndp3_u:1086": " brāhmaṇaḥ kṣatriyo vāpivaiśyo vā svakriyāparaḥ /",
    "GP12brndp3_u:1087": " labhate rudralokaṃ vai kāraṇaṃ lokakāraṇam // BndP_3,2.288 //",
    "GP12brndp3_u:1088": " vinivṛtte tadā sarge prakṛtyā vasthitena vai /",
    "GP12brndp3_u:1089": " tadātyantaparokṣatvādadṛṣṭatvācca kasyacit // BndP_3,2.289 //",
    "GP12brndp3_u:1090": " anākhyānādabodhyatvādajñānājjñānināmapi /",
    "GP12brndp3_u:1091": " āgatāgatikatvācca grahaṇaṃ tanna vidyate // BndP_3,2.290 //",
    "GP12brndp3_u:1092": " bhāvagrāhyānumānācca cintayitvedamucyate /",
    "GP12brndp3_u:1093": " sthite tu kāraṇe tasminnitye sadasadātmake // BndP_3,2.291 //",
    "GP12brndp3_u:1094": " anirdeśye pravṛttirvai svātmikākāraṇena tu /",
    "GP12brndp3_u:1095": " evaṃ saptadvirabhyastāḥ kramātprakṛtayastu vai // BndP_3,2.292 //",
    "GP12brndp3_u:1096": " pratyāhāre tadā sarge praviśanti parasparam /",
    "GP12brndp3_u:1097": " yenedamāvṛtaṃ sarvamaṇḍamapsu pralīyate // BndP_3,2.293 //",
    "GP12brndp3_u:1098": " saptadvīpasamudrāntaṃ saptalokaṃ saparvatam /",
    "GP12brndp3_u:1099": " udakāvaraṇaṃ yacca jyotiṣyālīyate tu yat // BndP_3,2.294 //",
    "GP12brndp3_u:1100": " yattejasaṃ cāvaraṇaṃ māruto grasate nu yat /",
    "GP12brndp3_u:1101": " yadvāyavyaṃ cāvaraṇamākāśagrasate tu tat // BndP_3,2.295 //",
    "GP12brndp3_u:1102": " ākāśāvaraṇaṃ yacca bhūtādirgrasate tu tat /",
    "GP12brndp3_u:1103": " bhūtādiṃ grasate cāpi mahānvai buddhilakṣamaḥ // BndP_3,2.296 //",
    "GP12brndp3_u:1104": " mahāntaṃ grasate 'vyaktaṃ guṇasāmyaṃ tataḥ param /",
    "GP12brndp3_u:1105": " etau saṃhāravistārau brahmā vyaktau tataḥ punaḥ // BndP_3,2.297 //",
    "GP12brndp3_u:1106": " sṛjate grasate caiva vikārātsargasaṃyame /",
    "GP12brndp3_u:1107": " saṃsiddhakāryakaraṇāḥ saṃsiddhā jñāninastu ye // BndP_3,2.298 //",
    "GP12brndp3_u:1108": " gatvā javaṃ javībhāve sthāne sveṣu prasaṃyamāt /",
    "GP12brndp3_u:1109": " pratyāhāre 'dhiyujyante kṣetrajñāḥ karaṇaiḥ punaḥ // BndP_3,2.299 //",
    "GP12brndp3_u:1110": " avyaktaṃ kṣetramityāhurbrahmā kṣetrajña ucyate /",
    "GP12brndp3_u:1111": " sādharmyavaidharmyakṛtaḥ saṃyogo nādimāstayoḥ // BndP_3,2.300 //",
    "GP12brndp3_u:1112": " evaṃ sargeṣu vijñeyaḥ kṣetrajñeṣviha brāhmaṇāḥ /",
    "GP12brndp3_u:1113": " brahmaviccaiva vijñeyaḥ kṣetrajñānātpṛthak // BndP_3,2.301 //",
    "GP12brndp3_u:1114": " viṣayāviṣayatvaṃ ca kṣetrakṣetrajñayoḥ smṛtam /",
    "GP12brndp3_u:1115": " brahmā tvaviṣayo jñeyo viṣayaḥ kṣetramucyate // BndP_3,2.302 //",
    "GP12brndp3_u:1116": " kṣetrajñādhiṣṭhitaṃ kṣetraṃ kṣetrajñārthaṃ pracakṣate /",
    "GP12brndp3_u:1117": " bahutvācca śarīrāṇāṃ śarīrī bahudhā smṛtaḥ // BndP_3,2.303 //",
    "GP12brndp3_u:1118": " avyūhāśaṅkarāccaiva jyotiryacca vyavasthitam /",
    "GP12brndp3_u:1119": " yasmātpratiśarīraṃ hi sukhaduḥkho palabdhitā // BndP_3,2.304 //",
    "GP12brndp3_u:1120": " tasmātpuruṣanānātvaṃ vijñeyaṃ tu vijānatā /",
    "GP12brndp3_u:1121": " yadā pravarttate caiṣāṃ bhedānāṃ caiva saṃyamaḥ // BndP_3,2.305 //",
    "GP12brndp3_u:1122": " svabhāvakāritāḥ sarve kālena mahatā tadā /",
    "GP12brndp3_u:1123": " nivarttante tadā tasminsthitarāgāḥ svayaṃbhuvaḥ // BndP_3,2.306 //",
    "GP12brndp3_u:1124": " saha sāyujyakaiḥ sarvairbrahmalokanivāsibhiḥ /",
    "GP12brndp3_u:1125": " vinivṛttestadā teṣāṃ sthiterātmanivāsinām // BndP_3,2.307 //",
    "GP12brndp3_u:1126": " tatkālavāsināṃ teṣāṃ tatra vai doṣadarśinām /",
    "GP12brndp3_u:1127": " utpadyate 'tha vairāgyamātmavāda praṇāśanam // BndP_3,2.308 //",
    "GP12brndp3_u:1128": " bhojyabhoktṛtvanānātvaisteṣāṃ tadbhāvadarśinām /",
    "GP12brndp3_u:1129": " pṛthagjñānena kṣetrajñāstataste brahmalaukikāḥ // BndP_3,2.309 //",
    "GP12brndp3_u:1130": " prakṛtau kāraṇātītāḥ sarve nānāpradarśinaḥ /",
    "GP12brndp3_u:1131": " svātmanyevāvatiṣṭhante praśāntādarśanātmakāḥ // BndP_3,2.310 //",
    "GP12brndp3_u:1132": " śuddhā nirañjanāḥ sarve cetanācetanāstathā /",
    "GP12brndp3_u:1133": " tatraiva parinirvāṇāḥ smṛtānāgāminastu te // BndP_3,2.311 //",
    "GP12brndp3_u:1134": " nirguṇatvāgnirātmānaḥ prakṛtyante vyatikramāt /",
    "GP12brndp3_u:1135": " ityevaṃ prākṛtaḥ proktaḥ pratisargaḥ svayaṃbhuvā // BndP_3,2.312 //",
    "GP12brndp3_u:1136": " varṇāśramācārayutaḥ pratisargaṃ śṛṇoti yaḥ /",
    "GP12brndp3_u:1137": " sa vrajecchivasālokyaṃ bhaktimānvigatajvaraḥ // BndP_3,2.313 //",
    "GP12brndp3_u:1138": " amadyapaśca ya śūdro bhavabhakto jitedriyaḥ /",
    "GP12brndp3_u:1139": " ābhūtasaṃplavasthāyī apratīghātalakṣaṇaḥ // BndP_3,2.314 //",
    "GP12brndp3_u:1140": " gāṇapatyaṃ sa labhate sthānaṃ vā sārvakālikam /",
    "GP12brndp3_u:1141": " madyapo madyapaiḥ sārddhaṃ bhūtasaṃghaiśca modate // BndP_3,2.315 //",
    "GP12brndp3_u:1142": " sevyamāno mahīpṛṣṭhe martyānāṃ varado bhavaḥ /",
    "GP12brndp3_u:1143": " iti hovāca bhagavānvāyurvākyamidavaram // BndP_3,2.316 //",
    "GP12brndp3_u:1144": " iti śrībrahmāṇḍe mahāpurāṇe vāyuprokte uttarabhāge caturtha upasaṃhārapāde śivapuravarṇanaṃ nāma dvitīyo 'dhyāyaḥ",
    "GP12brndp3_u:1145": " sūta uvāca",
    "GP12brndp3_u:1146": " pratyāhāraṃ pravakṣyāmi parasyānte svayaṃbhuvaḥ /",
    "GP12brndp3_u:1147": " brahmaṇaḥ sthitikāle tu kṣīṇe tasmiṃstadā prabhoḥ // BndP_3,3.1 //",
    "GP12brndp3_u:1148": " yathedaṃ kurute vyaktaṃ susūkṣmaṃ viśvamīśvaraḥ /",
    "GP12brndp3_u:1149": " avyaktaṃ grasate vyaktaṃ pratyāhāre ca kṛtsnaśaḥ // BndP_3,3.2 //",
    "GP12brndp3_u:1150": " purāntadvyaṇukādyānāṃ saṃpūrṇe kalpasaṃkṣaye /",
    "GP12brndp3_u:1151": " upasthite mahāghore hyapratyakṣe tu kasyacit // BndP_3,3.3 //",
    "GP12brndp3_u:1152": " ante drumasya saṃprāpte paścimāsya manostadā /",
    "GP12brndp3_u:1153": " ante kaliyuge tasminkṣīṇe saṃhāra ucyate // BndP_3,3.4 //",
    "GP12brndp3_u:1154": " saṃprakṣāle tadā vṛ-tte pratyāhāre hyupasthite /",
    "GP12brndp3_u:1155": " pratyāhāre tadā tasminbhūtatanmātrasaṃkṣaye // BndP_3,3.5 //",
    "GP12brndp3_u:1156": " mahadādivikārasya viśeṣāntasya saṃkṣaye /",
    "GP12brndp3_u:1157": " svabhāvakārite tasminpravṛtte pratisaṃcare // BndP_3,3.6 //",
    "GP12brndp3_u:1158": " āpo grasaṃti vai pūrvaṃ bhūmergandhātmakaṃ gumam /",
    "GP12brndp3_u:1159": " āttagandhā tato bhūmiḥ pralayatvāya kalpate // BndP_3,3.7 //",
    "GP12brndp3_u:1160": " praṇaṣṭe gandhatanmātre toyāvasthā dharā bhavet /",
    "GP12brndp3_u:1161": " āpastadā praviṣṭāstu vegavatyo mahāsvanāḥ // BndP_3,3.8 //",
    "GP12brndp3_u:1162": " sarvamāpūrayitvedaṃ tiṣṭhanti vicaranti ca /",
    "GP12brndp3_u:1163": " apāmapi gaṇo yastu jyotiḥṣvālīyate rasaḥ // BndP_3,3.9 //",
    "GP12brndp3_u:1164": " naśyantyāpastadā tatra rasatanmātrasaṃkṣayāt /",
    "GP12brndp3_u:1165": " tīvratejohṛtarasājyotiṣṭvaṃ prāpnuvantyuta // BndP_3,3.10 //",
    "GP12brndp3_u:1166": " graste ca salile tejaḥ sarvatomukhamīkṣate /",
    "GP12brndp3_u:1167": " athāgniḥ sarvato vyāpta ādatte tajjalaṃ tadā // BndP_3,3.11 //",
    "GP12brndp3_u:1168": " sarvamāpūryate 'rcirbhistadā jagadidaṃ śanaiḥ /",
    "GP12brndp3_u:1169": " arcirbhiḥ saṃtate tasmiṃstaryagūrdhvamadhastataḥ // BndP_3,3.12 //",
    "GP12brndp3_u:1170": " jyotiṣo 'pi guṇaṃ rūpaṃ vāyuratti prakāśakam /",
    "GP12brndp3_u:1171": " pralīyate tadā tasmindīpārciriva mārute // BndP_3,3.13 //",
    "GP12brndp3_u:1172": " pranaṣṭe rūpatanmātre hṛtarūpo vibhāvasuḥ /",
    "GP12brndp3_u:1173": " upaśāmyati tejo hivāyurādhūyate mahān // BndP_3,3.14 //",
    "GP12brndp3_u:1174": " nirāloke tadā loke vāyubhūte ca tejasi /",
    "GP12brndp3_u:1175": " tatastu mūlamāsādya vāyuḥ saṃbandhamātmanaḥ // BndP_3,3.15 //",
    "GP12brndp3_u:1176": " ūrdhvañcādhaśca tiryakca dodhavīti diśo daśa /",
    "GP12brndp3_u:1177": " vāyorapi guṇaṃ sparśamākāśaṃ grasate ca tat // BndP_3,3.16 //",
    "GP12brndp3_u:1178": " praśāmyati tadā vāyuḥ khantu tiṣṭhatyanāvṛtam /",
    "GP12brndp3_u:1179": " arūpamarasasparśamagandhaṃ na ca mūrtimat // BndP_3,3.17 //",
    "GP12brndp3_u:1180": " sarvamāpūrayacchabdaiḥ sumahattatprakāśate /",
    "GP12brndp3_u:1181": " tasmiṃllīne tadā śiṣṭamākāśaṃ śabdalakṣaṇam // BndP_3,3.18 //",
    "GP12brndp3_u:1182": " śabdamātraṃ tadākāśaṃ sarvamāvṛtya tiṣṭhati /",
    "GP12brndp3_u:1183": " tatra śabdaṃ gumaṃ tasya bhūtadirgrasate punaḥ // BndP_3,3.19 //",
    "GP12brndp3_u:1184": " bhūtendriyeṣu yugapadbhūtādau saṃsthiteṣu vai /",
    "GP12brndp3_u:1185": " abhimānātmako hyeṣa bhūtādistāmasaḥ smṛtaḥ // BndP_3,3.20 //",
    "GP12brndp3_u:1186": " bhūtādirgrasate cāpi mahānvai buddhilakṣaṇaḥ /",
    "GP12brndp3_u:1187": " mahānātmā tu vijñeyaḥ saṃkalpo vyavasāyakaḥ // BndP_3,3.21 //",
    "GP12brndp3_u:1188": " buddhirmanaśca liṅgaṃ ca mahānakṣara eva ca /",
    "GP12brndp3_u:1189": " paryāyavācakaiḥ śabdaistamāhustattva cintakāḥ // BndP_3,3.22 //",
    "GP12brndp3_u:1190": " saṃpralīneṣu bhūteṣu guṇasāmye tato mahān /",
    "GP12brndp3_u:1191": " līyante guṇasāmyaṃ tu svātmanyevāvatiṣṭhate // BndP_3,3.23 //",
    "GP12brndp3_u:1192": " līyante sarvabhūtānāṃ kāraṇāni prasaṃgame /",
    "GP12brndp3_u:1193": " ityeṣa saṃyamaścaiva tattvānāṃ kāraṇaiḥ saha // BndP_3,3.24 //",
    "GP12brndp3_u:1194": " tattvaprasaṃyamo hyeṣa smṛto hyāvartako dvijāḥ /",
    "GP12brndp3_u:1195": " dharmādharmauṃ tapo jñānaṃ śubhaṃ satyānṛte tathā // BndP_3,3.25 //",
    "GP12brndp3_u:1196": " ūrdhvabhāvo hyadhobhāvaḥ sukhaduḥkhe priyāpriye /",
    "GP12brndp3_u:1197": " sarvametatprapañcasthaṃ guṇamātrātmakaṃ smṛtam // BndP_3,3.26 //",
    "GP12brndp3_u:1198": " nirindriyāṇāṃ ca tadā jñānināṃ yacchubhāśubham /",
    "GP12brndp3_u:1199": " prakṛtyāṃ caiva tatsarvaṃ puṇyaṃ pāpaṃ pratiṣṭhati // BndP_3,3.27 //",
    "GP12brndp3_u:1200": " yātyavasthā tu sācaiva dehināṃ tu nirucyate /",
    "GP12brndp3_u:1201": " jantūnāṃ pāpapuṇyaṃ tu prakṛtau yatpratiṣṭhitam // BndP_3,3.28 //",
    "GP12brndp3_u:1202": " avasthāsthāni tānyeva puṇyapāpāni jantavaḥ /",
    "GP12brndp3_u:1203": " yojayante punardehānparatvena tathaiva ca // BndP_3,3.29 //",
    "GP12brndp3_u:1204": " dharmādharmauṃ tu jantūnāṃ guṇamātrātmakāvubhau /",
    "GP12brndp3_u:1205": " kāraṇaiḥ svaiḥ pracīyete kāyatveneha jantubhiḥ // BndP_3,3.30 //",
    "GP12brndp3_u:1206": " sacetanāḥ pralīyante kṣetrajñādhiṣṭhitā guṇāḥ /",
    "GP12brndp3_u:1207": " sarge ca pratisarge ca saṃsāre caiva jantavaḥ // BndP_3,3.31 //",
    "GP12brndp3_u:1208": " saṃyujyante viyujyante kāraṇaiḥ saṃcaranti ca /",
    "GP12brndp3_u:1209": " rājasī tāmasī caiva sāttvikī caiva vṛttayaḥ // BndP_3,3.32 //",
    "GP12brndp3_u:1210": " guṇamātrāḥ pravartante puruṣādhiṣṭhatā stridhā /",
    "GP12brndp3_u:1211": " urddhvadeśātmakaṃ sattvamadhobhāgātmakaṃ tamaḥ // BndP_3,3.33 //",
    "GP12brndp3_u:1212": " tayoḥ pravarttakaṃ madhye ihaivāvarttakaṃ rajaḥ /",
    "GP12brndp3_u:1213": " ityevaṃ parivartantetrayaścetoguṇātmakāḥ // BndP_3,3.34 //",
    "GP12brndp3_u:1214": " lokeṣu sarvabhūtānāṃ tanna kāryaṃ vijānatā /",
    "GP12brndp3_u:1215": " avidyāpratyayāraṃbhā ārabhyante hi mānavaiḥ // BndP_3,3.35 //",
    "GP12brndp3_u:1216": " etāstu gatayastisraḥ śubhātpāpātmikāḥ smṛtāḥ /",
    "GP12brndp3_u:1217": " tamaso 'bhibhavājjanturyāthātathyaṃ na vindati // BndP_3,3.36 //",
    "GP12brndp3_u:1218": " atattvadarśanātso 'tha vividhaṃ vadhyate tataḥ /",
    "GP12brndp3_u:1219": " prākṛtena ca bandhena tathyāvaikārikeṇa ca // BndP_3,3.37 //",
    "GP12brndp3_u:1220": " dakṣiṇābhistatīyena baddho 'tyantaṃ vivarttate /",
    "GP12brndp3_u:1221": " ityete vai trayaḥ proktā bandhā hyajñānahetukāḥ // BndP_3,3.38 //",
    "GP12brndp3_u:1222": " anitye nityasaṃjñā ca duḥkhe ca sukhadarśanam /",
    "GP12brndp3_u:1223": " asve svamiti ca jñānamaśucau śuciniścayaḥ // BndP_3,3.39 //",
    "GP12brndp3_u:1224": " yeṣāmete manodoṣā jñānadoṣā viparyayāt /",
    "GP12brndp3_u:1225": " rāgadveṣanivṛttiśca tajjñānaṃ samudāhṛtam // BndP_3,3.40 //",
    "GP12brndp3_u:1226": " ajñānaṃ tamaso mūraṃ karmadvayaphalaṃ rajaḥ /",
    "GP12brndp3_u:1227": " karma jastu punardeho mahāduḥkhaṃ pravarttate // BndP_3,3.41 //",
    "GP12brndp3_u:1228": " śrotrajā netrajā caiva tvagjihvāghrāṇajā tathā /",
    "GP12brndp3_u:1229": " punarbhavakarī duḥkhātkarmaṇā jāyate tṛṣā // BndP_3,3.42 //",
    "GP12brndp3_u:1230": " satṛṣṇo 'bhihito bālaḥ svakṛtaiḥ karmaṇaḥ phalaiḥ /",
    "GP12brndp3_u:1231": " tailavīḍakavajjīvastatraiva parivarttate // BndP_3,3.43 //",
    "GP12brndp3_u:1232": " tasmānmūlamanarthānāmajñāna mupadiśyate /",
    "GP12brndp3_u:1233": " taṃ śatrumavadhāryaikaṃ jñāne yatnaṃ samācaret // BndP_3,3.44 //",
    "GP12brndp3_u:1234": " jñānāddhi tyajate sarvaṃ tyāgādbuddhirvirajyate /",
    "GP12brndp3_u:1235": " vairāgyācchudhyate cāpi śuddhaḥ sattvena mucyate // BndP_3,3.45 //",
    "GP12brndp3_u:1236": " ata ūrddhvaṃ pravakṣyāmi rāgaṃ bhūtāpahāriṇam /",
    "GP12brndp3_u:1237": " abhiṣvaṅgāya yogaḥ syādviṣayeṣvavaśātmanaḥ // BndP_3,3.46 //",
    "GP12brndp3_u:1238": " aniṣṭamiṣṭamaprītiprītitāpaviṣādanam /",
    "GP12brndp3_u:1239": " duḥkhalābhe na tāpaśca sukhānusmaraṇaṃ tathā // BndP_3,3.47 //",
    "GP12brndp3_u:1240": " ityeṣa vaiṣayo rāgaḥ saṃbhūtyāḥ kāraṇaṃ smṛtaḥ /",
    "GP12brndp3_u:1241": " brahmādau sthāvarānte vai saṃsārehyādibhautike // BndP_3,3.48 //",
    "GP12brndp3_u:1242": " ajñānapūrvakaṃ tasmādajñānaṃ tu vivarjayet /",
    "GP12brndp3_u:1243": " yasya cārṣe na pramāṇaṃ śiṣṭācāraṃ tathaiva ca // BndP_3,3.49 //",
    "GP12brndp3_u:1244": " varṇāśramaviruddho yaḥ śiṣṭaśāstravirodhakaḥ /",
    "GP12brndp3_u:1245": " eṣa mārgo hi niraye tiryyagyonau ca kāraṇam // BndP_3,3.50 //",
    "GP12brndp3_u:1246": " tiryyagyo nigataṃ caiva kāraṇaṃ tattrarucyate /",
    "GP12brndp3_u:1247": " trividho yātanāsthāne tiryyagyonau ca ṣaḍvidhe // BndP_3,3.51 //",
    "GP12brndp3_u:1248": " kāraṇe viṣaye caiva pratighātastu sarvaśaḥ /",
    "GP12brndp3_u:1249": " anaiśvaryaṃ tu tatsarvaṃ pratighātātmakaṃ smṛtam // BndP_3,3.52 //",
    "GP12brndp3_u:1250": " ityeṣā tāmasī vṛttirbhūtādīnāṃ caturvidhā /",
    "GP12brndp3_u:1251": " sattvasthamātrakaṃ cittaṃ yathāsattvaṃ pradarśanāt // BndP_3,3.53 //",
    "GP12brndp3_u:1252": " tattvānāṃ ca yathātattvaṃ dṛṣṭvā vai tattvadarśanāt /",
    "GP12brndp3_u:1253": " sattvakṣetrajñanānātvametannānārthadarśanam // BndP_3,3.54 //",
    "GP12brndp3_u:1254": " nānātvadarśanaṃ jñānaṃ jñānādvai yoga ucyate /",
    "GP12brndp3_u:1255": " tena baddhasya vai bandho mokṣo muktasya tena ca // BndP_3,3.55 //",
    "GP12brndp3_u:1256": " saṃsāre vinivṛtte tu mukto liṅgena mucyate /",
    "GP12brndp3_u:1257": " niḥsaṃbandho hyacaitanyaḥ svātmanyevāvatiṣṭhate // BndP_3,3.56 //",
    "GP12brndp3_u:1258": " svātmanyavasthitaścāpi virūpākhyena likhyate /",
    "GP12brndp3_u:1259": " ityetallakṣaṇaṃ proktaṃ samāsājjñāna mokṣayoḥ // BndP_3,3.57 //",
    "GP12brndp3_u:1260": " sa cāpi trividhaḥ prokto mokṣo vai tattvadarśibhiḥ /",
    "GP12brndp3_u:1261": " pūrvaṃ viyogo jñānena dvitīye rāgasaṃkṣayāt // BndP_3,3.58 //",
    "GP12brndp3_u:1262": " tṛṣṇākṣa yāttṛtīyastu vyākhyātaṃ mokṣakāraṇam /",
    "GP12brndp3_u:1263": " liṅgābhāvāttu kaivalyaṃ kaivalyāttu nirañjanam // BndP_3,3.59 //",
    "GP12brndp3_u:1264": " nirañjanatvācchuddhastu nitānyo naiva vidyate /",
    "GP12brndp3_u:1265": " ata ūrddhvaṃ pravakṣyāmi vairāgyaṃ doṣadarśanāt // BndP_3,3.60 //",
    "GP12brndp3_u:1266": " divye ca mānuṣe caiva viṣaye pañcalakṣaṇe /",
    "GP12brndp3_u:1267": " apradveṣo 'nabhiṣvaṅgaḥ karttavyo doṣadarśanāt // BndP_3,3.61 //",
    "GP12brndp3_u:1268": " tapaprītiviṣādānāṃ kāryaṃ tu parivarjanam /",
    "GP12brndp3_u:1269": " evaṃ vairāgyamāsthāya śarīrī nirmamo bhavet // BndP_3,3.62 //",
    "GP12brndp3_u:1270": " anityamaśivaṃ duḥkhamiti vuddhyānucintya ca /",
    "GP12brndp3_u:1271": " viśuddhaṃ kāryakaraṇaṃ sattvasyātiniṣaivayā // BndP_3,3.63 //",
    "GP12brndp3_u:1272": " paripakvakaṣāyo hi kṛtsnāndoṣānprapaśyati /",
    "GP12brndp3_u:1273": " tataḥ prayāṇakāle hi doṣairnaimittikaistathā // BndP_3,3.64 //",
    "GP12brndp3_u:1274": " ūṣmā prakupitaḥ kāye tīvravāyusamīritaḥ /",
    "GP12brndp3_u:1275": " sa śarīramupāśritya kṛtsnāndoṣānruṇaddhi vai // BndP_3,3.65 //",
    "GP12brndp3_u:1276": " prāṇakthānāni bhindanhi chindanmarmāṇyatītya ca /",
    "GP12brndp3_u:1277": " śaityātprakupito vāyurūrddhvaṃ tūtkramate tataḥ // BndP_3,3.66 //",
    "GP12brndp3_u:1278": " sa cāyaṃ sarvabhūtānāṃ prāṇasthāneṣvavasthitaḥ /",
    "GP12brndp3_u:1279": " samāsātsaṃvṛte jñāne saṃcṛtteṣu ca karmasu // BndP_3,3.67 //",
    "GP12brndp3_u:1280": " sa jīvo nābhyadhiṣṭhānaḥ karmabhiḥ svaiḥ purākṛtaiḥ /",
    "GP12brndp3_u:1281": " aṣṭāṅgapraṇavṛttiṃ vai sa vicyāvayate punaḥ // BndP_3,3.68 //",
    "GP12brndp3_u:1282": " śarīraṃ prajahansoṃ'te nirucchvāsastato bhavet /",
    "GP12brndp3_u:1283": " evaṃ prāṇaiḥ parityakto mṛta ityabhidhīyate // BndP_3,3.69 //",
    "GP12brndp3_u:1284": " yatheha loke svapne taṃ nīyamānamitastataḥ /",
    "GP12brndp3_u:1285": " rañjanaṃ tadvidheyasya te tānyo na ca vidyate // BndP_3,3.70 //",
    "GP12brndp3_u:1286": " nṛṣṇākṣayastṛtīyastu vyākhyātaṃ mokṣalakṣaṇam /",
    "GP12brndp3_u:1287": " śabdādye viṣaye doṣadṛṣṭirvai pañcalakṣaṇe // BndP_3,3.71 //",
    "GP12brndp3_u:1288": " apradveṣo 'nabhiṣvaṅgaḥ prītitāpavivarjanam /",
    "GP12brndp3_u:1289": " vairāgyakāraṇaṃ hyete prakṛtīnāṃ layasya ca // BndP_3,3.72 //",
    "GP12brndp3_u:1290": " aṣṭau prakṛtayo jñeyāḥ pūrvoktā vai yathākramam /",
    "GP12brndp3_u:1291": " avyaktādyāstu vijñeyā bhūtāntāḥ prakṛterbhavāḥ // BndP_3,3.73 //",
    "GP12brndp3_u:1292": " varṇāśramācārayuktaḥ śiṣṭaḥ śāstrāvirodhanaḥ /",
    "GP12brndp3_u:1293": " varṇāśramāṇāṃ dharmo 'yaṃ devasthāneṣu kāraṇam // BndP_3,3.74 //",
    "GP12brndp3_u:1294": " brahmādīni piśācāntānyaṣṭau sthānāni devatā /",
    "GP12brndp3_u:1295": " aiśvaryamāṇimādyaṃ hi kāraṇaṃ hyaṣṭalakṣaṇam // BndP_3,3.75 //",
    "GP12brndp3_u:1296": " nimittamapratīghāte dṛṣṭe śabdādilakṣaṇe /",
    "GP12brndp3_u:1297": " aṣṭāvetāni rūpāṇi prākṛtāni yathākramam // BndP_3,3.76 //",
    "GP12brndp3_u:1298": " kṣetrajñeṣvanusajjante guṇamātratmakāni tu /",
    "GP12brndp3_u:1299": " prāvṛṭkāle pṛthagmeghaṃ paśyantīva sacakṣuṣaḥ // BndP_3,3.77 //",
    "GP12brndp3_u:1300": " paśyantyevaṃ vidhāḥ siddhā jīvaṃ divyena cakṣuṣā /",
    "GP12brndp3_u:1301": " khādataścānnapānāni yonīḥ praviśatastathā // BndP_3,3.78 //",
    "GP12brndp3_u:1302": " tiryagūrdhvamadhastācca dhāvato 'pi yathākramam /",
    "GP12brndp3_u:1303": " jīvaḥ prāṇastathā liṅgaṃ karaṇaṃ ca catuṣṭayam // BndP_3,3.79 //",
    "GP12brndp3_u:1304": " paryāyavācakaiḥ śabdairekārthaiḥ so 'bhilaṣyate /",
    "GP12brndp3_u:1305": " vyaktāvyaktapramāṇo 'yaṃ sa vai bhuṅkte tu kṛtsnaśaḥ // BndP_3,3.80 //",
    "GP12brndp3_u:1306": " avyaktānugrahāntaṃ ca kṣetrajñādhiṣṭhitaṃ ca yat /",
    "GP12brndp3_u:1307": " evaṃ jñātvā śucirbhūtvā jñānādvai vipramucyate // BndP_3,3.81 //",
    "GP12brndp3_u:1308": " naṣṭaṃ caiva yathā tattvaṃ tattvānāṃ tattvadarśane /",
    "GP12brndp3_u:1309": " yatheṣṭaṃ pariniryāti bhinne dehe sunirvṛte // BndP_3,3.82 //",
    "GP12brndp3_u:1310": " bhidyate karaṇaṃ cāpi hyavyaktajñāninastataḥ /",
    "GP12brndp3_u:1311": " mukto guṇaśarīreṇa praṇādyena tu sarvaśaḥ // BndP_3,3.83 //",
    "GP12brndp3_u:1312": " nānyaccharīramādatte dagdhe vīje yathāṅkuraḥ /",
    "GP12brndp3_u:1313": " jñānī ca sarvasaṃsārāvijñaśārīramānasaḥ // BndP_3,3.84 //",
    "GP12brndp3_u:1314": " jñānāccaturddaśābuddhaḥ prakṛtistho nivartate /",
    "GP12brndp3_u:1315": " prakṛtiṃ satyamityāhurvikāro 'nṛtamucyate // BndP_3,3.85 //",
    "GP12brndp3_u:1316": " asadbhāvo 'nṛtaṃ jñeyaṃ sadbhāvaḥ satya mucyate /",
    "GP12brndp3_u:1317": " anāmarūpaṃ kṣetrajñanāmarūpaṃ pracakṣate // BndP_3,3.86 //",
    "GP12brndp3_u:1318": " yasmātkṣetraṃ vijānāti tatmātkṣetrajña ucyate /",
    "GP12brndp3_u:1319": " kṣetraṃ pratyayate yasmātkṣetrajñaḥ śubha ucyate // BndP_3,3.87 //",
    "GP12brndp3_u:1320": " kṣetrajñaḥ smaryate tasmātkṣetraṃ tajjñairvibhāṣyate /",
    "GP12brndp3_u:1321": " kṣetraṃ tvatpratyayaṃ dṛṣṭaṃ kṣetrajñaḥ pratyayaḥ sadā // BndP_3,3.88 //",
    "GP12brndp3_u:1322": " kṣapaṇātkāraṇāccaiva kṣatatrāṇāttathaiva ca /",
    "GP12brndp3_u:1323": " bhojyatvaviṣayatvācca kṣetraṃ kṣetravido viduḥ // BndP_3,3.89 //",
    "GP12brndp3_u:1324": " mahadādyaṃ viśeṣāntaṃ sarvairūpyaṃ vilakṣaṇam /",
    "GP12brndp3_u:1325": " vikāralakṣaṇaṃ tadvai so 'kṣaraḥ kṣarameti ca // BndP_3,3.90 //",
    "GP12brndp3_u:1326": " tamevānuvikāraṃ tu yasmādvai kṣarate punaḥ /",
    "GP12brndp3_u:1327": " tasmācca kāraṇāccaiva jñaramityabhidhīyate // BndP_3,3.91 //",
    "GP12brndp3_u:1328": " saṃsāre narakebhyaśca trāyate puruṣaṃ ca yat /",
    "GP12brndp3_u:1329": " duḥkhatrāṇātpunaścāpi kṣetramityabhidhīyate // BndP_3,3.92 //",
    "GP12brndp3_u:1330": " sukhaduḥkhamahaṃbhāvādbhojyamityabhidhīyate /",
    "GP12brndp3_u:1331": " acetanatvādviṣayastadvidharmā vibhuḥ smṛtaḥ // BndP_3,3.93 //",
    "GP12brndp3_u:1332": " na kṣīyate na kṣarati vikāraprasṛtaṃ tu tat /",
    "GP12brndp3_u:1333": " akṣaraṃ tena vāpyuktama kṣīṇatvāttathaiva ca // BndP_3,3.94 //",
    "GP12brndp3_u:1334": " yasmātpūryanuśete ca tasmātpuruṣa ucyate /",
    "GP12brndp3_u:1335": " purapratyayiko yasmātpuruṣetyabhidhīyate // BndP_3,3.95 //",
    "GP12brndp3_u:1336": " puruṣaṃ kathayasvātha kathito 'jñairvibhāṣyate /",
    "GP12brndp3_u:1337": " śuddho nirañjanābhāso jñātā jñānavivarjitaḥ // BndP_3,3.96 //",
    "GP12brndp3_u:1338": " astināstīti so 'nyo vā baddho mukto gataḥsthitaḥ /",
    "GP12brndp3_u:1339": " nairhetukāttvanirdeśyādahastasminna vidyate // BndP_3,3.97 //",
    "GP12brndp3_u:1340": " śuddhatvānna tu dṛśyo vai draṣṭṛtvātsamadarśanaḥ /",
    "GP12brndp3_u:1341": " ātmapratyayakāritvādanyūnaṃ vāpyahetukam // BndP_3,3.98 //",
    "GP12brndp3_u:1342": " bhāvagrāhyamanumānāccintayanna pramuhyate /",
    "GP12brndp3_u:1343": " yadā paśyati jñātāraṃ śāntārthaṃ darśanātmakam // BndP_3,3.99 //",
    "GP12brndp3_u:1344": " dṛśyādṛśyeṣu nirdeśyaṃ tadā taddurddharaṃ varam /",
    "GP12brndp3_u:1345": " vijñātā na ca dṛśyeta vṛthaktveneha sarvaśaḥ // BndP_3,3.100 //",
    "GP12brndp3_u:1346": " svenātmanā tathātmānaṃ kāraṇātmā niyacchati /",
    "GP12brndp3_u:1347": " prakṛtau kāraṇe tatra svātmanyevopatiṣṭhati // BndP_3,3.101 //",
    "GP12brndp3_u:1348": " astināstīti so 'nyo vā ihāmutreti vā punaḥ /",
    "GP12brndp3_u:1349": " ekatvaṃ vā pṛthakvaṃ vā kṣetrajñaḥ puruṣo 'pi vā // BndP_3,3.102 //",
    "GP12brndp3_u:1350": " ātmā vā sa nirātmā vā cetano 'cetano 'pi vā /",
    "GP12brndp3_u:1351": " karttā vā so 'pyakarttā vā bhoktā vā bhojyameva ca // BndP_3,3.103 //",
    "GP12brndp3_u:1352": " yadgatvā na nivarttante kṣetrajñaṃ tu nirañjanam /",
    "GP12brndp3_u:1353": " avācyaṃ tadanākhyānādagrāhyaṃ vādahetubhiḥ // BndP_3,3.104 //",
    "GP12brndp3_u:1354": " apratarkyamacintyatvādavā yetvācca sarvaśaḥ /",
    "GP12brndp3_u:1355": " nālapya vacasā tattvamaprāpya manasā saha // BndP_3,3.105 //",
    "GP12brndp3_u:1356": " kṣetrajñe nirguṇe śuddhe śānte kṣīṇe nirañjane /",
    "GP12brndp3_u:1357": " vyapetasukhaduḥkhe ca niruddhe śāntimāgate // BndP_3,3.106 //",
    "GP12brndp3_u:1358": " nirātmake punastasminvācyāvācyaṃ na vidyate /",
    "GP12brndp3_u:1359": " etau saṃhāravistārau vyaktāvyaktau tataḥ punaḥ // BndP_3,3.107 //",
    "GP12brndp3_u:1360": " sṛjyate grasate caiva vyaktau paryavatiṣṭhate /",
    "GP12brndp3_u:1361": " kṣetrajñādhiṣṭhitaṃ sarvaṃ punaḥ sarge pravarttate // BndP_3,3.108 //",
    "GP12brndp3_u:1362": " adhiṣṭhānaṃ prapadyeta tasyānte buddhipūrvakam /",
    "GP12brndp3_u:1363": " sādharmyavaidharmyakṛtaḥ saṃyogo viditastayoḥ /",
    "GP12brndp3_u:1364": " anādimāṃśca saṃyogo mahāpuruṣajaḥ smṛtaḥ // BndP_3,3.109 //",
    "GP12brndp3_u:1365": " yāvacca sargaprati sargakālastāvajjagattiṣṭhati saṃnirudhya /",
    "GP12brndp3_u:1366": " pūrvaṃ hi tasyaiva ca buddhipūrvaṃ pravarttate tatpuruṣārthaṃmeva // BndP_3,3.110 //",
    "GP12brndp3_u:1367": " eṣā nisargapratisargapūrvā prādhānikī ceśvarakāritā vā /",
    "GP12brndp3_u:1368": " anādyanantā hyabhimānapūrvakaṃ vitrāsayantī jagadabhyupaiti // BndP_3,3.111 //",
    "GP12brndp3_u:1369": " ityeṣa prākṛtaḥ sargastṛtīyo hetulakṣaṇaḥ /",
    "GP12brndp3_u:1370": " ukto hyasmiṃstadātyantaṃ kālaṃ jñātvā pramucyate // BndP_3,3.112 //",
    "GP12brndp3_u:1371": " ityeṣa pratisargo vastrividaḥ kīrttito mayā /",
    "GP12brndp3_u:1372": " vistareṇānupūrvyāca bhūyaḥ kiṃ varttayāmyaham // BndP_3,3.113 //",
    "GP12brndp3_u:1373": " iti śrī brahmāṇḍe mahāpurāṇe vāyuprokte uttarabhāge caturtha upasaṃhārapāde pratisargo nāma tṛtīyo 'dhyāyaḥ",
    "GP12brndp3_u:1374": " ṛṣaya ūcuḥ",
    "GP12brndp3_u:1375": " śrutaṃ sumahadākhyānaṃ bhavatā parikīrttitam /",
    "GP12brndp3_u:1376": " prajānāṃ manubhiḥ sārddhaṃ devānāmṛṣibhiḥ saha // BndP_3,4.1 //",
    "GP12brndp3_u:1377": " pitṛgandharvabhūtānāṃ piśācoragarakṣasām /",
    "GP12brndp3_u:1378": " daityānāṃ dānavānāṃ ca yakṣāṇāmeva pakṣiṇām // BndP_3,4.2 //",
    "GP12brndp3_u:1379": " atyadbhutāni karmāṇi vividhā dharmaniścayāḥ /",
    "GP12brndp3_u:1380": " vicitrāśca kathāyogā janma cāgryamanuttamam // BndP_3,4.3 //",
    "GP12brndp3_u:1381": " tatkathyamānamasmākaṃ bhavatā ślakṣṇayā girā /",
    "GP12brndp3_u:1382": " manaḥ karṇasukhaṃ saute prīṇātyamṛtasannibham // BndP_3,4.4 //",
    "GP12brndp3_u:1383": " evamārādhya te sūtaṃ satkṛtya ca maharṣayaḥ /",
    "GP12brndp3_u:1384": " papracchuḥ sattriṇaḥ sarve punaḥ sargapravarttanam // BndP_3,4.5 //",
    "GP12brndp3_u:1385": " kathaṃ suta mahāprājña punaḥ sargaḥ prapatsyate /",
    "GP12brndp3_u:1386": " bandheṣu saṃpralīneṣu guṇasāmye tamomaye // BndP_3,4.6 //",
    "GP12brndp3_u:1387": " vikāreṣvavisṛṣṭeṣu hyavyakte cātmani sthite /",
    "GP12brndp3_u:1388": " apravṛtte brahmaṇā tu sahasā yojyagaistadā // BndP_3,4.7 //",
    "GP12brndp3_u:1389": " kathaṃ prapatsyate sargastannaḥ prabrūhi pṛcchatām /",
    "GP12brndp3_u:1390": " evamuktastataḥ sūtastadāsau lomaharṣaṇaḥ // BndP_3,4.8 //",
    "GP12brndp3_u:1391": " vyākhyātumupacakrāma punaḥ sargapravarttanam /",
    "GP12brndp3_u:1392": " atra vo varttayiṣyāmi yathā sargaḥ prapatsyate // BndP_3,4.9 //",
    "GP12brndp3_u:1393": " pūrvavatsa tu vijñeyaḥ samāsāttannibodhata /",
    "GP12brndp3_u:1394": " dṛṣṭenaivānumeyaṃ ca tarkaṃ vakṣyāmi yuktitaḥ // BndP_3,4.10 //",
    "GP12brndp3_u:1395": " yasmādvāco nivarttante tvaprāpya manasā saha /",
    "GP12brndp3_u:1396": " avyakta vatparokṣatvādgahanaṃ taddurāsadam // BndP_3,4.11 //",
    "GP12brndp3_u:1397": " vikāraiḥ pratisaṃsṛṣṭo guṇaḥ sāmyena varttate /",
    "GP12brndp3_u:1398": " pradhānaṃ puruṣāṇāṃ ca sādharmyeṇaiva tiṣṭhati // BndP_3,4.12 //",
    "GP12brndp3_u:1399": " dharmādharmauṃ pralīyete hyavyakte prāṇināṃ sadā /",
    "GP12brndp3_u:1400": " sattvamātrātmako dharmo guṇe sattve pratiṣṭhitaḥ // BndP_3,4.13 //",
    "GP12brndp3_u:1401": " tamomātrātmako dharmo guṇe tamasi tiṣṭhati /",
    "GP12brndp3_u:1402": " avibhāgena tāvetau guṇasāmye sthitāvubhau // BndP_3,4.14 //",
    "GP12brndp3_u:1403": " sarvaṃ kāryaṃ buddhipūrvaṃ pradhānasya prapatsyate /",
    "GP12brndp3_u:1404": " buddhipūrvaṃ kṣetrajña adhiṣṭhāsyati tānguṇān // BndP_3,4.15 //",
    "GP12brndp3_u:1405": " evaṃ tānabhimānena prapatsyati punastadā /",
    "GP12brndp3_u:1406": " yadā pravarttitavyaṃ tu kṣetrakṣetrajñayor dvayoḥ // BndP_3,4.16 //",
    "GP12brndp3_u:1407": " bhojyabhoktṛtvasaṃbandhāḥ prapatsyante ca tāvubhau /",
    "GP12brndp3_u:1408": " tasmādakṣaramavyaktaṃ sāmye sthitvā guṇātmakam // BndP_3,4.17 //",
    "GP12brndp3_u:1409": " kṣetrajñādhiṣṭhitaṃ tatra vaipamyaṃ bhajate tu tat /",
    "GP12brndp3_u:1410": " tataḥ prapatsyate vyaktaṃ kṣetrakṣetrajñayordvayoḥ // BndP_3,4.18 //",
    "GP12brndp3_u:1411": " kṣetrajñādhiṣṭhitaṃ sattvaṃ vikāraṃ janayiṣyati /",
    "GP12brndp3_u:1412": " mahadādyaṃ viśeṣāntaṃ caturviṃśaguṇātmakam // BndP_3,4.19 //",
    "GP12brndp3_u:1413": " kṣetrajñasya pradhānasya puruṣasya pravartsyataḥ /",
    "GP12brndp3_u:1414": " ādidevaḥ pradhānasyānugrahāya prajakṣate // BndP_3,4.20 //",
    "GP12brndp3_u:1415": " anādyau varamutpādau ubhau sūkṣmau tu tau smṛtau /",
    "GP12brndp3_u:1416": " anādisaṃyogayutau sarvaṃ kṣetrajñameva ca // BndP_3,4.21 //",
    "GP12brndp3_u:1417": " abuddhipūrvakaṃ yuktamāśaktau tu varau tadā /",
    "GP12brndp3_u:1418": " apratyayamamoghaṃ ca sthitāvudakamatsyavat // BndP_3,4.22 //",
    "GP12brndp3_u:1419": " pravṛttapūrvauṃ tau pūrvaṃ punaḥ sarvaṃ prapatsyate /",
    "GP12brndp3_u:1420": " ajñā guṇaiḥ pravarttante rajaḥsattvatamo 'bhidhaiḥ // BndP_3,4.23 //",
    "GP12brndp3_u:1421": " pravṛttikāle rajasābhipanno mahattvabhūtādiviśeṣatāṃ ca /",
    "GP12brndp3_u:1422": " viśeṣatāṃ cendriyatāṃ ca yāti guṇāvasānauṣadhibhirmanuṣyaḥ // BndP_3,4.24 //",
    "GP12brndp3_u:1423": " satyābhidhyāyinastasya dhyāyinaḥ sannimittakam /",
    "GP12brndp3_u:1424": " rajaḥ sattvatamovyaktā vidharmāṇaḥ parasparam // BndP_3,4.25 //",
    "GP12brndp3_u:1425": " ādyantaṃ vai pravatsyante kṣetramajñāmvu sarvaśaḥ /",
    "GP12brndp3_u:1426": " saṃsiddhakāryakaraṇā utpadyante 'bhimāninaḥ // BndP_3,4.26 //",
    "GP12brndp3_u:1427": " sarve sattvāḥ prapadyante hyavyaktātpūrvameva ca /",
    "GP12brndp3_u:1428": " prāksṛtau ye tvasuvahāḥ sādhakāścāpyasādhakāḥ // BndP_3,4.27 //",
    "GP12brndp3_u:1429": " asaṃśāntāstu te sarve sthānaprakaraṇaiḥ saha /",
    "GP12brndp3_u:1430": " kāryāṇi pratipatsyante utpatsyante punaḥ punaḥ // BndP_3,4.28 //",
    "GP12brndp3_u:1431": " guṇamātrātmakāveva dharmādharmauṃ parasparam /",
    "GP12brndp3_u:1432": " ārapsaṃte hi cānyonyaṃ vareṇānugraheṇa vā // BndP_3,4.29 //",
    "GP12brndp3_u:1433": " śarvastulyaprasṛṣṭyartha sargādau yāti vikriyām /",
    "GP12brndp3_u:1434": " guṇāstaṃ pratidhīyante tasmāttattasya rocate // BndP_3,4.30 //",
    "GP12brndp3_u:1435": " guṇāste yāni karmāṇi prāksṛṣṭyāṃ pratipedire /",
    "GP12brndp3_u:1436": " tānyeva pratipadyante sṛjyamānāḥ punaḥ punaḥ // BndP_3,4.31 //",
    "GP12brndp3_u:1437": " hiṃsrāhiṃsre mṛdukūre dharmādharmāvṛtānṛte /",
    "GP12brndp3_u:1438": " tadbhāvitāḥ prapadyante tasmāttattasya rocate // BndP_3,4.32 //",
    "GP12brndp3_u:1439": " mahābhūteṣu nānātvamindriyārtheṣu mūrttiṣu /",
    "GP12brndp3_u:1440": " viprayogaśca bhūtānāṃ guṇebhyaḥ saṃpravarttate // BndP_3,4.33 //",
    "GP12brndp3_u:1441": " ityeṣa vo mayā khyātaḥ punaḥ sargaḥ samāsataḥ /",
    "GP12brndp3_u:1442": " samāsādeva vakṣyāmi brahmaṇo 'tha samudbhavam // BndP_3,4.34 //",
    "GP12brndp3_u:1443": " avyaktātkāraṇāttasmānnityātsadasadātmakāt /",
    "GP12brndp3_u:1444": " pradhānapuruṣābhyāṃ tu jāyate ca maheśvaraḥ // BndP_3,4.35 //",
    "GP12brndp3_u:1445": " sa punaḥ saṃbhāvayitā jāyate brahmasaṃjñitaḥ /",
    "GP12brndp3_u:1446": " sṛjate sa punarlokānabhimāna guṇātmakān // BndP_3,4.36 //",
    "GP12brndp3_u:1447": " ahaṅkārastu mahatastasmādbhūtāni cātmanaḥ /",
    "GP12brndp3_u:1448": " yugapatsaṃpravarttante bhūtānyevendriyāṇi ca // BndP_3,4.37 //",
    "GP12brndp3_u:1449": " bhūtabhedāśca bhūtebhya iti sargaḥ pravarttate /",
    "GP12brndp3_u:1450": " vistarāvayavasteṣāṃ yathāprajñaṃ yathāśrutam /",
    "GP12brndp3_u:1451": " kīrttyato vo yathāpūrvaṃ tathaivāpyupadhāryatām // BndP_3,4.38 //",
    "GP12brndp3_u:1452": " etacchrutvā naimiṣeyā stadānīṃ lokotpattiṃ susthitiṃ cāpyayaṃ ca /",
    "GP12brndp3_u:1453": " tasminsatre 'vabhṛthaṃ prāpya śuddhāḥ puṇyaṃ lokamṛṣayaḥ prāpnuvanti // BndP_3,4.39 //",
    "GP12brndp3_u:1454": " yathā yūyaṃ vidhinā devātādīniṣṭvā caivāvabhṛthaṃ prāpya śuddhāḥ /",
    "GP12brndp3_u:1455": " tyaktvā dehānāyuṣoṃ'te kṛtārthāḥ puṇyaṃ lokaṃ prāpya modadhvamevam // BndP_3,4.40 //",
    "GP12brndp3_u:1456": " ete te naimiṣeyā vai dṛṣṭvā spṛṣṭvā ca vai tadā /",
    "GP12brndp3_u:1457": " jagmuścāvabhṛthasnātāḥ svargaṃ sarve tu satriṇaḥ // BndP_3,4.41 //",
    "GP12brndp3_u:1458": " viprāstathā yūyamapi iṣṭā bahuvidhairmakhaiḥ /",
    "GP12brndp3_u:1459": " āyuṣoṃ'te tataḥ svargaṃ gantāraḥ stha dvijottamāḥ // BndP_3,4.42 //",
    "GP12brndp3_u:1460": " prakriyā prathamaḥ pādaḥ kathāyāstu parigrahaḥ /",
    "GP12brndp3_u:1461": " anuṣaṅga upoddhāta upasaṃhāra eva ca // BndP_3,4.43 //",
    "GP12brndp3_u:1462": " evameva catuḥpādaṃ purāṇaṃ lokasammatam /",
    "GP12brndp3_u:1463": " uvāca bhāgavānsakṣādvāyulokahite rataḥ // BndP_3,4.44 //",
    "GP12brndp3_u:1464": " naimiṣe satramā sādya munibhyo munisattama /",
    "GP12brndp3_u:1465": " tatprasādaṃ ca saṃsiddhaṃ bhūtotpattilayānvitam // BndP_3,4.45 //",
    "GP12brndp3_u:1466": " prādhānikīmimāṃ sṛṣṭiṃ tathaiveśvarakāritām /",
    "GP12brndp3_u:1467": " samyagviditvā medhāvī na mohamadhigacchati // BndP_3,4.46 //",
    "GP12brndp3_u:1468": " idaṃ yo brāhmaṇo vidvānitihāsaṃ purātanam /",
    "GP12brndp3_u:1469": " śṛṇuyācchrāvayedvāpi tathādhyāpayate 'pi ca // BndP_3,4.47 //",
    "GP12brndp3_u:1470": " sthāneṣu sa mahendrasya modate śāśvatīḥ samāḥ /",
    "GP12brndp3_u:1471": " brahmasāyujyago bhūtvā brahmaṇā saha modate // BndP_3,4.48 //",
    "GP12brndp3_u:1472": " teṣāṃ kīrtimatāṃ kīrtiṃ prajeśānāṃ mahātmanām /",
    "GP12brndp3_u:1473": " prathayanpṛthivīśānāṃ brahmabhūyāya gacchati // BndP_3,4.49 //",
    "GP12brndp3_u:1474": " dhanyaṃ yaśasyamāyuṣyaṃ puṇyaṃ vedaiśca saṃmitam /",
    "GP12brndp3_u:1475": " kṛṣṇadvaipāyanenoktaṃ purāṇa brahmavādinā // BndP_3,4.50 //",
    "GP12brndp3_u:1476": " manvantareśvarāṇāṃ ca yaḥ kīrtiṃ prathayedimām /",
    "GP12brndp3_u:1477": " devatānāmṛṣīṇāṃ ca bhūridravimatejasām // BndP_3,4.51 //",
    "GP12brndp3_u:1478": " sa sarvairmucyate pāpaiḥ puṇyaṃ ca mahadāpnuyāt /",
    "GP12brndp3_u:1479": " yaścedaṃ śrāvayedvidvānsadā parvaṇi parvaṇi // BndP_3,4.52 //",
    "GP12brndp3_u:1480": " dhūtapāpmā jitasvargo brahmabhūyāya kalpate /",
    "GP12brndp3_u:1481": " yaścedaṃ śrāvayecchrāddhe brāhmaṇān pādamantataḥ // BndP_3,4.53 //",
    "GP12brndp3_u:1482": " akṣeyaṃ sarvakāmīyaṃ pitṝṃstacchopatiṣṭhate /",
    "GP12brndp3_u:1483": " yasmātpurā hyaṇantīdaṃ purāṇaṃ tena cocyate // BndP_3,4.54 //",
    "GP12brndp3_u:1484": " niruktamasya yo veda sarvapāpaiḥ pramucyate /",
    "GP12brndp3_u:1485": " tathaiva triṣu varṇeṣu ye manuṣyā adhīyate // BndP_3,4.55 //",
    "GP12brndp3_u:1486": " itihāsamimaṃ śrutvā dharmāya vidadhe matim /",
    "GP12brndp3_u:1487": " yāvantyasya śarīreṣu romakūpāni sarvaśaḥ // BndP_3,4.56 //",
    "GP12brndp3_u:1488": " tāvatkoṭisahasrāṇi varṣāṇi divi modate /",
    "GP12brndp3_u:1489": " brahmasāyujyago bhūtvā daivataiḥ saha modate // BndP_3,4.57 //",
    "GP12brndp3_u:1490": " sarvapāpaharaṃ puṇyaṃ pavitraṃ ca yaśasvi ca /",
    "GP12brndp3_u:1491": " brahmā dadau śāstramidaṃ purāṇaṃ mātariśvane // BndP_3,4.58 //",
    "GP12brndp3_u:1492": " tasmāccośanasā prāptaṃ tasmāccāpi bṛhaspatiḥ /",
    "GP12brndp3_u:1493": " bṛhaspatistu provāca savitre tadanantaram // BndP_3,4.59 //",
    "GP12brndp3_u:1494": " savitā mṛtyave prāha mṛtyuścendrāya vai punaḥ /",
    "GP12brndp3_u:1495": " indraścāpi vasiṣṭhāya so 'pi sārasvatāya ca // BndP_3,4.60 //",
    "GP12brndp3_u:1496": " sārasvatastridhāmne 'tha tridhāmā ca śaradvate /",
    "GP12brndp3_u:1497": " śaradvāṃstu triviṣṭāya soṃ'tarikṣāya dattavān // BndP_3,4.61 //",
    "GP12brndp3_u:1498": " carṣiṇe cāntarikṣo vai so 'pi trayyāruṇāya ca /",
    "GP12brndp3_u:1499": " trayyāruṇāddhanañjayaḥ sa vai prādātkṛtañjaye // BndP_3,4.62 //",
    "GP12brndp3_u:1500": " kṛtañjayāttṛṇañjayo bharadvājāya so 'pyatha /",
    "GP12brndp3_u:1501": " gautamāya bharadvājaḥ so 'pi niryyantare punaḥ // BndP_3,4.63 //",
    "GP12brndp3_u:1502": " niryyantarastu provāca tathā vājaśravāya vai /",
    "GP12brndp3_u:1503": " sa dadau somaśuṣmāya sa cādāttṛṇabindave // BndP_3,4.64 //",
    "GP12brndp3_u:1504": " tṛṇabindustu dakṣāya dakṣaḥ provāca śaktaye /",
    "GP12brndp3_u:1505": " śakteḥ parāśaraścāpi garbhasthaḥ śrutavānidam // BndP_3,4.65 //",
    "GP12brndp3_u:1506": " parāśarājjātukarṇyastasmāddvaipāyanaḥ prabhuḥ /",
    "GP12brndp3_u:1507": " dvaipāyanā tpunaścāpi mayā prāptaṃ dvijottama // BndP_3,4.66 //",
    "GP12brndp3_u:1508": " mayā caitatpunaḥ proktaṃ putrāyāmitabuddhaye /",
    "GP12brndp3_u:1509": " ityeva vākyaṃ brahmādiguruṇāṃ samudātdṛtam // BndP_3,4.67 //",
    "GP12brndp3_u:1510": " namaskāryāśca guravaḥ prayatnena manīṣibhiḥ /",
    "GP12brndp3_u:1511": " dhanyaṃ yaśasyamāyuṣyaṃ puṇyaṃ sarvārthasādhakam // BndP_3,4.68 //",
    "GP12brndp3_u:1512": " pāpaghnaṃ niyamenedaṃ śrotavyaṃ brāhmaṇaiḥ sadā /",
    "GP12brndp3_u:1513": " nāśucau nāpi pāpāya nāpyasaṃvatsaroṣite // BndP_3,4.69 //",
    "GP12brndp3_u:1514": " nāśraddadhāne 'viduṣe nāputrāya kathañcana /",
    "GP12brndp3_u:1515": " nāhitāya pradātavyaṃ pavitramidamuttamam // BndP_3,4.70 //",
    "GP12brndp3_u:1516": " avyaktaṃ vai yasya yoniṃ vadanti vyaktaṃ dehaṃ kālametaṃ gatiṃ ca /",
    "GP12brndp3_u:1517": " vahnirvaktraṃ candrasūryauṃ ca netrediśaḥ śrotre ghrāṇamāhuśca vāyum // BndP_3,4.71 //",
    "GP12brndp3_u:1518": " vāco vedā antarikṣaṃ śarīraṃ kṣitiḥ pādāstārakā romakūpāḥ /",
    "GP12brndp3_u:1519": " sarvāṇi dyaurmastakāni tvatho vai vidyāścaivopaniṣadyasya puccham // BndP_3,4.72 //",
    "GP12brndp3_u:1520": " taṃ devadevaṃ jananaṃ janānāṃ yajñātmakaṃ satyalokapratiṣṭham /",
    "GP12brndp3_u:1521": " varaṃ varāṇāṃ varadaṃ maheśvaraṃ brahmāṇamādiṃ prayato namasye // BndP_3,4.73 //",
    "GP12brndp3_u:1522": " iti śrībrahmāṇḍe mahāpurāṇe vāyuprokte dvādaśasāharsyāṃ saṃhitāyāṃ uttarabhāge caturthaṃ upasaṃhārapāde brahmāṇḍāvarttaṃ nāma caturtho 'dhyāyaḥ",
    "GP12brndp3_u:1523": " śrīgaṇeśāya namaḥ /",
    "GP12brndp3_u:1524": " atha śrīlalitopākhyānaṃ prārabhyate /",
    "GP12brndp3_u:1525": " caturbhuje candrakalāvataṃse kuconnate kuṅkumarāgaśoṇe /",
    "GP12brndp3_u:1526": " puṇḍrekṣupāśāṅkuśapuṣpabāṇahaste namaste jagadekamātaḥ // BndP_3,5.1 //",
    "GP12brndp3_u:1527": " astu naḥ śreyase nityaṃ vastu vāmāṅgasundaram /",
    "GP12brndp3_u:1528": " yatastṛtīyo viduṣāṃ tṛtīyastu paraṃ mahaḥ // BndP_3,5.2 //",
    "GP12brndp3_u:1529": " agastyo nāma devarṣirvedavedāṅgapāragaḥ /",
    "GP12brndp3_u:1530": " sarvasiddhāntasārajño brahmānandarasātmakaḥ // BndP_3,5.3 //",
    "GP12brndp3_u:1531": " cacārādbhutahetūni tīrthānyāyatanāni ca /",
    "GP12brndp3_u:1532": " śailāraṇyāpagāmukhyānsarvāñjanapadānapi // BndP_3,5.4 //",
    "GP12brndp3_u:1533": " teṣu teṣvakhilāñjantūnajñānatimirāvṛtān /",
    "GP12brndp3_u:1534": " śiśnodaraparāndṛṣṭvā cintayāmāsa tānprati // BndP_3,5.5 //",
    "GP12brndp3_u:1535": " tasya cintayamānasya carato vasudhāmimām /",
    "GP12brndp3_u:1536": " prāptamāsīnmahāpuṇyaṃ kāñcīnagaramuttamam // BndP_3,5.6 //",
    "GP12brndp3_u:1537": " tatra vāraṇaśailenadramekāmranilayaṃ śivam /",
    "GP12brndp3_u:1538": " kāmākṣīṃ karidoṣadhnīmapūjayadathātmavān // BndP_3,5.7 //",
    "GP12brndp3_u:1539": " lokahetordayārdrasya dhīmataścintano muhuḥ /",
    "GP12brndp3_u:1540": " cirakālena tapasā toṣito 'bhūjjanārdanaḥ // BndP_3,5.8 //",
    "GP12brndp3_u:1541": " hayagrīvāṃ tanuṃ kṛtvā sākṣāccinmātravigrahām /",
    "GP12brndp3_u:1542": " śaṅkhacakrākṣavalayapustakojjvalabāhukām // BndP_3,5.9 //",
    "GP12brndp3_u:1543": " pūrayitrīṃ jagatkṛtsnaṃ prabhayā dehajātayā /",
    "GP12brndp3_u:1544": " prādurbabhūva purato muneramitatejasā // BndP_3,5.10 //",
    "GP12brndp3_u:1545": " taṃ dṛṣṭvānandabharitaḥ praṇamya ca muhurmuhuḥ /",
    "GP12brndp3_u:1546": " vinayāvanato bhūtvā santuṣṭāva jagatpatim // BndP_3,5.11 //",
    "GP12brndp3_u:1547": " athovāca jagannāthastuṣṭo 'smi tapasā tava /",
    "GP12brndp3_u:1548": " varaṃ varaya bhadraṃ te bhavitā bhūsurottamaḥ // BndP_3,5.12 //",
    "GP12brndp3_u:1549": " iti pṛṣṭo bhagavatā provāca munisattamaḥ /",
    "GP12brndp3_u:1550": " yadi tuṣṭo 'si bhagavannime pāmarajantavaḥ // BndP_3,5.13 //",
    "GP12brndp3_u:1551": " kenopāyena muktāḥ syuretanme vaktumarhasi /",
    "GP12brndp3_u:1552": " iti pṛṣṭo dvijenātha devadevo janārdanaḥ // BndP_3,5.14 //",
    "GP12brndp3_u:1553": " eṣa eva purā praśnaḥ śivena carito mama /",
    "GP12brndp3_u:1554": " ayameva kṛtaḥ praśno brahmaṇā tu tataḥ param // BndP_3,5.15 //",
    "GP12brndp3_u:1555": " kṛto durvāsasā paścādbhavatā tu tataḥ param // BndP_3,5.16 //",
    "GP12brndp3_u:1556": " bhavadbhiḥ sarvabhūtānāṃ gurubhūtairmahātmabhiḥ /",
    "GP12brndp3_u:1557": " mamopadeśo lokeṣu prathito 'stu varo mama // BndP_3,5.17 //",
    "GP12brndp3_u:1558": " ahamādirhi bhūtānāmādikartā svayaṃ prabhuḥ /",
    "GP12brndp3_u:1559": " sṛṣṭisthitilayānāṃ tu sarveṣāmapi kārakaḥ // BndP_3,5.18 //",
    "GP12brndp3_u:1560": " trimūrtistriguṇātīto guṇahīno guṇāśrayaḥ // BndP_3,5.19 //",
    "GP12brndp3_u:1561": " icchāvihāro bhūtātmā pradhānapuruṣātmakaḥ /",
    "GP12brndp3_u:1562": " evaṃ bhūtasya me brahmaṃstrijagadrūpadhāriṇaḥ // BndP_3,5.20 //",
    "GP12brndp3_u:1563": " dvidhākṛtamabhūdrūpaṃ pradhāna puruṣātmakam /",
    "GP12brndp3_u:1564": " mama pradhānaṃ yadrūpaṃ sarvalokaguṇātmakam // BndP_3,5.21 //",
    "GP12brndp3_u:1565": " aparaṃ yadguṇātītaṃ parātparataraṃ mahat /",
    "GP12brndp3_u:1566": " evameva tayorjñātvā mucyate te ubhe kimu // BndP_3,5.22 //",
    "GP12brndp3_u:1567": " tapobhiścirakālotthairyamaiśca niyamairapi /",
    "GP12brndp3_u:1568": " tyāgairduṣkarmanāśānte muktirāśveva labhyate // BndP_3,5.23 //",
    "GP12brndp3_u:1569": " yadrūpaṃ yadguṇayutaṃ tadguṇyaikyena labhyate /",
    "GP12brndp3_u:1570": " anyatsarvajagadrūpaṃ karmabhogaparākramam // BndP_3,5.24 //",
    "GP12brndp3_u:1571": " karmabhirlabhyate tacca tattyāgenāpi labhyate /",
    "GP12brndp3_u:1572": " dustarastu tayostyāgaḥ sakalairapi tāpasa // BndP_3,5.25 //",
    "GP12brndp3_u:1573": " anapāyaṃ ca sugamaṃ sadasatkarmagocaram // BndP_3,5.26 //",
    "GP12brndp3_u:1574": " ātmasthena guṇenaiva satā cāpyasatāpivā /",
    "GP12brndp3_u:1575": " ātmaikyenaiva yajjñānaṃ sarvasiddhigradāyakam // BndP_3,5.27 //",
    "GP12brndp3_u:1576": " varṇatrayavihīnānāṃ pāpiṣṭhānāṃ nṛṇāmapi /",
    "GP12brndp3_u:1577": " yadrūpadhyānamātreṇa duṣkṛtaṃ sukṛtāyate // BndP_3,5.28 //",
    "GP12brndp3_u:1578": " yer'cayanti parāṃ śaktiṃ vidhināvidhināpi vā /",
    "GP12brndp3_u:1579": " na te saṃsāriṇo nūnaṃ muktā eva na saṃśayaḥ // BndP_3,5.29 //",
    "GP12brndp3_u:1580": " śivo vā yāṃ samārādhya dhyānayogabalena ca /",
    "GP12brndp3_u:1581": " īśvaraḥ sarvasiddhānāmarddhanārīśvaro 'bhavat // BndP_3,5.30 //",
    "GP12brndp3_u:1582": " anye 'bjapramukhā devāḥ siddhāstaddhyānavaibhavāt /",
    "GP12brndp3_u:1583": " tasmādaśeṣalokānāṃ tripurārādhanaṃ vinā // BndP_3,5.31 //",
    "GP12brndp3_u:1584": " na sto bhogāpavargauṃ tu yaugapadyena kutracit /",
    "GP12brndp3_u:1585": " tanmanāstadgataprāṇastadyājī tadgatehakaḥ // BndP_3,5.32 //",
    "GP12brndp3_u:1586": " tādātmyenaiva karmāṇi kurvanmuktimavāpsyasi /",
    "GP12brndp3_u:1587": " etadrahasyamākhyātaṃ sarveṣāṃ hitakāmyayā // BndP_3,5.33 //",
    "GP12brndp3_u:1588": " santuṣṭenaiva tapasā bhavato munisattama /",
    "GP12brndp3_u:1589": " devāśca munayaḥ siddhā mānuṣāśca tathāpare /",
    "GP12brndp3_u:1590": " tvanmukhāṃbhojato 'vāpyasiddhiṃ yāntu parātparām // BndP_3,5.34 //",
    "GP12brndp3_u:1591": " iti tasya vacaḥ śrutvā hayagrīvasya śārṅgiṇaḥ /",
    "GP12brndp3_u:1592": " praṇipatya punarvākyamuvāca madhusūdanam // BndP_3,5.35 //",
    "GP12brndp3_u:1593": " bhagavankīdṛśaṃ rūpaṃ bhavatā yatpuroditam /",
    "GP12brndp3_u:1594": " kiṃvihāraṃ kiṃprabhāvametanme vaktumarhasi // BndP_3,5.36 //",
    "GP12brndp3_u:1595": " hayagrīva uvāca",
    "GP12brndp3_u:1596": " eṣoṃ'śabhūto devarṣe hayagrīvo mamāparaḥ /",
    "GP12brndp3_u:1597": " śrotumicchasiyadyattvaṃ tatsarvaṃ vaktumarhati // BndP_3,5.37 //",
    "GP12brndp3_u:1598": " ityādiśya jagannātho hayagrīvaṃ tapodhanam /",
    "GP12brndp3_u:1599": " purataḥ kumbhajātasya munerantaradhāddhariḥ // BndP_3,5.38 //",
    "GP12brndp3_u:1600": " tatastu vismayāviṣṭo hṛṣṭaromā tapodhanaḥ /",
    "GP12brndp3_u:1601": " hayagrīveṇa muninā svāśramaṃ pratyapadyata // BndP_3,5.39 //",
    "GP12brndp3_u:1602": " iti śrībrahmāṇḍe mahāpurāṇe uttarabhāge hayagrīvāgastyasaṃvāde lalitopākhyāne agastyayātrājanārdanāvirbhāvo nāma pañcamo 'dhyāyaḥ",
    "GP12brndp3_u:1603": " athopaveśya caivainamāsane paramādbhute /",
    "GP12brndp3_u:1604": " hayānanamupāgatyāgastyo vākyaṃ samabravīt // BndP_3,6.1 //",
    "GP12brndp3_u:1605": " bhagavansarvadharmajña sarvasiddhāntavittam /",
    "GP12brndp3_u:1606": " lokābhyudayaheturhi darśanaṃ hi bhavādṛśām // BndP_3,6.2 //",
    "GP12brndp3_u:1607": " āvirbhāvaṃ mahādevyāstasyā rūpāntarāṇi ca /",
    "GP12brndp3_u:1608": " vihāraścaiva mukhyā ye tānno vistarato vada // BndP_3,6.3 //",
    "GP12brndp3_u:1609": " hayagrīva uvāca",
    "GP12brndp3_u:1610": " anādirakhilādhārā sadasatkarmarūpiṇī /",
    "GP12brndp3_u:1611": " dhyānaikadṛśyā dhyānāṅgī vidyāṅgī hṛdayāspadā // BndP_3,6.4 //",
    "GP12brndp3_u:1612": " ātmaikyādvyaktimāyāti cirānuṣṭhānagauravāt // BndP_3,6.5 //",
    "GP12brndp3_u:1613": " ādau prādurabhūcchaktirbrahmaṇo dhyānayogataḥ /",
    "GP12brndp3_u:1614": " prakṛtirnāma sā khyātā devānāmiṣṭasiddhidā // BndP_3,6.6 //",
    "GP12brndp3_u:1615": " dvitīyamudabhūdrūpaṃ pravṛtte 'mṛtamanthane /",
    "GP12brndp3_u:1616": " śarvasaṃmohajanakamavāṅmanasagojaram // BndP_3,6.7 //",
    "GP12brndp3_u:1617": " yaddarśanādabhūdīśaḥ sarvajño 'pi vimohitaḥ /",
    "GP12brndp3_u:1618": " visṛjya pārvatīṃ śīghrantayā ruddho 'tanodratam // BndP_3,6.8 //",
    "GP12brndp3_u:1619": " tasyāṃ vai janayāmāsa śāstāramasurārdanam // BndP_3,6.9 //",
    "GP12brndp3_u:1620": " agastya uvāca",
    "GP12brndp3_u:1621": " kathaṃ vai sarvabhūteśo vaśī manmatha śāsanaḥ /",
    "GP12brndp3_u:1622": " aho vimohito devyā janayāmāsa cātmajam // BndP_3,6.10 //",
    "GP12brndp3_u:1623": " hayagrīva uvāca",
    "GP12brndp3_u:1624": " purāmarapurādhīśo vijayaśrīsamṛddhimān /",
    "GP12brndp3_u:1625": " trailokyaṃ pālayāmāsa sadevāsuramānuṣam // BndP_3,6.11 //",
    "GP12brndp3_u:1626": " kailāsaśikharākāraṃ gajendramadhiruhya saḥ /",
    "GP12brndp3_u:1627": " cacārākhilalokeṣu pūjyamāno 'khilairapi /",
    "GP12brndp3_u:1628": " taṃ pramattaṃ viditvātha bhavānīpatikhyayaḥ // BndP_3,6.12 //",
    "GP12brndp3_u:1629": " durvāsasamathāhūya prajighāya tadantikam /",
    "GP12brndp3_u:1630": " khaṇḍājinadharo daṇḍīdhūridhūsaravigrahaḥ /",
    "GP12brndp3_u:1631": " unmattarūpadhārī ca yayau vidyādharādhvanā // BndP_3,6.13 //",
    "GP12brndp3_u:1632": " etasminnantare kāle kācidvidyādharāṅganā /",
    "GP12brndp3_u:1633": " yadṛcchayāgatā tasya puraścārutarākṛtiḥ // BndP_3,6.14 //",
    "GP12brndp3_u:1634": " cirakālena tapasā toṣayitvā parāṃbikām /",
    "GP12brndp3_u:1635": " tatsamarpitamālyaṃ ca labdhvā saṃtuṣṭamānasā // BndP_3,6.15 //",
    "GP12brndp3_u:1636": " tāṃ dṛṣṭvā mṛguśāvākṣīmuvāca munipuṅgavaḥ /",
    "GP12brndp3_u:1637": " kutra vā gamyate bhīru kuto labdhamidaṃ tvayā // BndP_3,6.16 //",
    "GP12brndp3_u:1638": " praṇamya sā mahātmānamuvāca vinayānvitā /",
    "GP12brndp3_u:1639": " cireṇa tapasā brahmandevyā dattaṃ prasannayā // BndP_3,6.17 //",
    "GP12brndp3_u:1640": " tachrutvā vacanaṃ tasyāḥ so 'pṛcchanmālyamuttamam /",
    "GP12brndp3_u:1641": " pṛṣṭamātreṇa sā tuṣṭā dadau tasmai mahātmane // BndP_3,6.18 //",
    "GP12brndp3_u:1642": " karābhyāṃ tatsamādāya kṛtārtho 'smīti satvaram /",
    "GP12brndp3_u:1643": " dadhau svaśirasā bhaktyā tāmuvācātirṣitaḥ // BndP_3,6.19 //",
    "GP12brndp3_u:1644": " brahmādīnāmalabhyaṃ yattallabdhaṃ bhāgyato mayā /",
    "GP12brndp3_u:1645": " bhaktirastu padāṃbhoje devyāstava samujjvalā // BndP_3,6.20 //",
    "GP12brndp3_u:1646": " bhaviṣyacchobhanākāre gaccha saumye yathāsukham /",
    "GP12brndp3_u:1647": " sā taṃ praṇamya śirasā yayau tuṣṭā yathāgatam // BndP_3,6.21 //",
    "GP12brndp3_u:1648": " preṣayitvā sa tāṃ bhūyo yayau vidyādharādhvanā /",
    "GP12brndp3_u:1649": " vidyādharavadhūhastātpratijagrāha vallakīm // BndP_3,6.22 //",
    "GP12brndp3_u:1650": " divyasraganulepāṃśca divyānyābharaṇāni ca /",
    "GP12brndp3_u:1651": " kvacidgṛhṇankvacidgā yankvaciddhasan // BndP_3,6.23 //",
    "GP12brndp3_u:1652": " svecchāvihārī sa muniryayau yatra purandaraḥ /",
    "GP12brndp3_u:1653": " svakarasthāṃ tato mālāṃ śakrāya pradadau muniḥ // BndP_3,6.24 //",
    "GP12brndp3_u:1654": " tāṃ gṛhītvā gajaskandhe sthāpayāmāsa devarāṭ /",
    "GP12brndp3_u:1655": " gajastu tāṃ gṛhītvātha preṣayāmāsa bhūtale // BndP_3,6.25 //",
    "GP12brndp3_u:1656": " tāṃ dṛṣṭvā preṣitāṃ mālāṃ tadā krodhena tāpasaḥ /",
    "GP12brndp3_u:1657": " uvāca na dhṛtā mālā śirasā tu mayārpitā // BndP_3,6.26 //",
    "GP12brndp3_u:1658": " trailokyaiśvaryamattena bhavatā hyavamānitā /",
    "GP12brndp3_u:1659": " mahādevyā dhṛtā yā tu brahmādyaiḥ pūjyatehi sā // BndP_3,6.27 //",
    "GP12brndp3_u:1660": " tvayā yacchāsito lokaḥ sadevāsuramānuṣaḥ /",
    "GP12brndp3_u:1661": " aśobhano hyatejasko mama śāpādbhaviṣyati // BndP_3,6.28 //",
    "GP12brndp3_u:1662": " iti śaptvā vinītena tena saṃpūjito 'pi saḥ /",
    "GP12brndp3_u:1663": " tūṣṇīmeva yayau brahmanbhāvikāryamanusmaran // BndP_3,6.29 //",
    "GP12brndp3_u:1664": " vijayaśrīstatastasya daityaṃ tu balimanvagāt /",
    "GP12brndp3_u:1665": " nityaśrīrnityapuruṣaṃ vāsudevamathānvagāt // BndP_3,6.30 //",
    "GP12brndp3_u:1666": " indro 'pi svapuraṃ gatvā sarvadevasamanvitaḥ /",
    "GP12brndp3_u:1667": " viṣaṇṇacetā niḥśrīkaścintayāmāsa devarāṭ // BndP_3,6.31 //",
    "GP12brndp3_u:1668": " athāmarapure dṛṣṭvā nimittānyaśubhāni ca /",
    "GP12brndp3_u:1669": " bṛhaspatiṃ samāhūya vākyametaduvāca ha // BndP_3,6.32 //",
    "GP12brndp3_u:1670": " bhagavansarvadharmajña trikālajñānakovida /",
    "GP12brndp3_u:1671": " dṛśyate 'dṛṣṭapūrvāṇi nimittānyaśubhāni ca // BndP_3,6.33 //",
    "GP12brndp3_u:1672": " kiṃphalāni ca tāni syurupāyo vātha kīdṛśaḥ /",
    "GP12brndp3_u:1673": " iti tadvacanaṃ śrutvā devendrasya bṛhaspatiḥ /",
    "GP12brndp3_u:1674": " pratyuvāca tato vākyaṃ dharmārthasahitaṃ śubham // BndP_3,6.34 //",
    "GP12brndp3_u:1675": " kṛtasya karmaṇo rājankalpakoṭiśatairapi /",
    "GP12brndp3_u:1676": " prāyaścittopabhogābhyāṃ vinā nāśo na jāyate // BndP_3,6.35 //",
    "GP12brndp3_u:1677": " indra uvāca",
    "GP12brndp3_u:1678": " karma vā kīdṛśaṃ brahmanprāyaścittaṃ ca kīdṛśam /",
    "GP12brndp3_u:1679": " tatsarvaṃ śrotumicchāmi tanme vistarato vada // BndP_3,6.36 //",
    "GP12brndp3_u:1680": " bṛhaspatiruvāca",
    "GP12brndp3_u:1681": " hananasteyahiṃsāśca pānamanyāṅganāratiḥ /",
    "GP12brndp3_u:1682": " karma pañcavidhaṃ prāhurduṣkṛtaṃ dharaṇīpateḥ // BndP_3,6.37 //",
    "GP12brndp3_u:1683": " brahmakṣatriyaviṭśūdragoturaṅgakharoṣṭrakāḥ /",
    "GP12brndp3_u:1684": " catuṣpado 'ṇḍajābjāśca tiryaco 'nasthikāstathā // BndP_3,6.38 //",
    "GP12brndp3_u:1685": " ayutaṃ ca sahasraṃ ca śataṃ daśa tathā daśa /",
    "GP12brndp3_u:1686": " daśapañcatrirekārdhamānupūrvyādidaṃ bhavet // BndP_3,6.39 //",
    "GP12brndp3_u:1687": " brahmakṣatraviśāṃ strīṇāmuktārthe pāpamādiśet /",
    "GP12brndp3_u:1688": " pitṛmātṛgurusvāmi putrāṇāṃ caiva niṣkṛtiḥ // BndP_3,6.40 //",
    "GP12brndp3_u:1689": " gurvājñayā kṛtaṃ pāpaṃ tadājñālaṅghaner'thakam /",
    "GP12brndp3_u:1690": " daśabrāhmaṇabhṛtyarthamekaṃ hanyāddvijaṃ nṛpaḥ // BndP_3,6.41 //",
    "GP12brndp3_u:1691": " śatabrāhmaṇabhṛtyarthaṃ brāhmaṇo brāhmaṇaṃ tu vā /",
    "GP12brndp3_u:1692": " pañcabrahmavidāmarthe traiśyamekaṃ tu daṇḍayet // BndP_3,6.42 //",
    "GP12brndp3_u:1693": " vaiśyaṃ daśaviśāmarthe viśāṃ vā daṇḍayettathā /",
    "GP12brndp3_u:1694": " tathā śataviśāmarthe dvijamekaṃ tu daṇḍayet // BndP_3,6.43 //",
    "GP12brndp3_u:1695": " śūdrāṇāṃ tu sahasrāṇāṃ daṇḍayedbrāhmaṇaṃ tu vā /",
    "GP12brndp3_u:1696": " tacchatārthaṃ tu vā vaiśyaṃ taddaśārddhaṃ tu śūdrakam // BndP_3,6.44 //",
    "GP12brndp3_u:1697": " bandhūnāṃ caiva mitrāṇāmiṣṭārthe tu tripādakam /",
    "GP12brndp3_u:1698": " arthaṃ kalatraputrārthe svātmārthe na tu kiñcana // BndP_3,6.45 //",
    "GP12brndp3_u:1699": " ātmānaṃ hantumārabdhaṃ brāhmaṇaṃ kṣatriyaṃ viśam /",
    "GP12brndp3_u:1700": " gāṃ vā turagamanyaṃ vā hatvā doṣairna lipyate // BndP_3,6.46 //",
    "GP12brndp3_u:1701": " ātmadārātmajabhrātṛbandhūnāṃ ca dvijottama /",
    "GP12brndp3_u:1702": " kramāddaśaguṇo doṣo rakṣaṇe ca tathā phalam // BndP_3,6.47 //",
    "GP12brndp3_u:1703": " bhūpadvijaśrotriyavedavidvratīvedāntavidvedavidāṃ vināśe /",
    "GP12brndp3_u:1704": " ekadvipañcāśadathāyutaṃ ca syānniṣkṛtiśceti vadanti saṃtaḥ // BndP_3,6.48 //",
    "GP12brndp3_u:1705": " teṣāṃ ca rakṣaṇavidhau hi kṛte ca dāne pūrvoditottaraguṇaṃ pravadanti puṇyam /",
    "GP12brndp3_u:1706": " teṣāṃ ca darśanavidhau namane cakārye śūśrūṣaṇe 'pi caratāṃ sadṛśāṃśca teṣām // BndP_3,6.49 //",
    "GP12brndp3_u:1707": " siṃhavyāghramṛgādīni lokahiṃsākarāṇi tu /",
    "GP12brndp3_u:1708": " nṛpo hanyācca satataṃ devārthe brāhmaṇārthake // BndP_3,6.50 //",
    "GP12brndp3_u:1709": " āpatsvātmārthake cāpi hatvā medhyāni bhakṣayet // BndP_3,6.51 //",
    "GP12brndp3_u:1710": " nātmārthe pācayedanna nātmārthe pācayetpaśūn /",
    "GP12brndp3_u:1711": " devārthe brāhmaṇārthe vā pacamāno na lipyate // BndP_3,6.52 //",
    "GP12brndp3_u:1712": " purā bhagavatī māyā jagadujjīvanonmukhī /",
    "GP12brndp3_u:1713": " sasarja sarvadevāṃśca tathaivāsuramānuṣān // BndP_3,6.53 //",
    "GP12brndp3_u:1714": " teṣāṃ saṃrakṣaṇārthāya paśūnapi caturdaśa /",
    "GP12brndp3_u:1715": " yajñāśca tadvidhānāni kṛtvā cainānuvāca ha // BndP_3,6.54 //",
    "GP12brndp3_u:1716": " yajadhvaṃ paśubhirdevānvidhinānena mānavāḥ /",
    "GP12brndp3_u:1717": " iṣṭāni ye pradāsyanti puṣṭāste yajñabhāvitāḥ // BndP_3,6.55 //",
    "GP12brndp3_u:1718": " evaṃ pravartitaṃ cakraṃ nānuvartayatīha yaḥ /",
    "GP12brndp3_u:1719": " daridro nārakaścaiva bhavejjanmani janmani // BndP_3,6.56 //",
    "GP12brndp3_u:1720": " devatārthe ca pitrarthe tathaivābhyāgate gurau /",
    "GP12brndp3_u:1721": " mahadāgamane caiva hanyānmedhyānpaśūndvijaḥ // BndP_3,6.57 //",
    "GP12brndp3_u:1722": " āpatsu brāhmaṇo māṃsaṃ medhyamaśnanna doṣabhāk /",
    "GP12brndp3_u:1723": " vihitāni tu kāryāṇi pratiṣiddhāni varjayet // BndP_3,6.58 //",
    "GP12brndp3_u:1724": " purābhūdyuvanāśvasya devatānāṃ mahākratuḥ /",
    "GP12brndp3_u:1725": " mamāyamiti devānāṃ kalahaḥ samajāyata // BndP_3,6.59 //",
    "GP12brndp3_u:1726": " tadā vibhajya devānāṃ mānuṣāṃśca paśūnapi /",
    "GP12brndp3_u:1727": " vibhajyaikaikaśaḥ pradādbrahmā lokapitāmahaḥ // BndP_3,6.60 //",
    "GP12brndp3_u:1728": " tatastu paramā śaktirbhūtasaṃdhasahāyinī /",
    "GP12brndp3_u:1729": " kupitābhūttato brahmā tāmuvāca nayānvitaḥ // BndP_3,6.61 //",
    "GP12brndp3_u:1730": " prādurbhūtā samudvīkṣya bhūtānandabhayānvitaḥ /",
    "GP12brndp3_u:1731": " prāñjaliḥ praṇatastutvā prasīdeti punaḥ punaḥ // BndP_3,6.62 //",
    "GP12brndp3_u:1732": " prādurbhūtā yato 'si tvaṃ kṛtartho 'smi puro mama /",
    "GP12brndp3_u:1733": " tvayaitadakhilaṃ karma nirmitaṃ suśubhāśubham // BndP_3,6.63 //",
    "GP12brndp3_u:1734": " śrutayaḥ smṛtayaścaiva tvayaiva pratipāditāḥ /",
    "GP12brndp3_u:1735": " tvayaiva kalpitā yāgā manmukhāttu mahākratau // BndP_3,6.64 //",
    "GP12brndp3_u:1736": " ye vibhaktāstu paśavo devānāṃ parameśvari /",
    "GP12brndp3_u:1737": " te sarve tāvakāḥ saṃtubhūtānāmapi tṛptaye // BndP_3,6.65 //",
    "GP12brndp3_u:1738": " ityuktvāntardadhe teṣāṃ pura eva pitāmahaḥ /",
    "GP12brndp3_u:1739": " taduktenaiva vidhinā cakāra ca mahākratūn // BndP_3,6.66 //",
    "GP12brndp3_u:1740": " iyāja ca parāṃ śaktiṃ hatvā medhyānpaśūnapi /",
    "GP12brndp3_u:1741": " tattadvibhāgo vedeṣu proktatvādiha noditaḥ // BndP_3,6.67 //",
    "GP12brndp3_u:1742": " striyaḥ śudrāstathā māṃsamādadyurbrāhmaṇaṃ vinā /",
    "GP12brndp3_u:1743": " āpatsu brāhmaṇo vāpi bhakṣayedgurvanujñayā // BndP_3,6.68 //",
    "GP12brndp3_u:1744": " śivodbhavamida piṇḍamatyatha śivatāṃ gatam /",
    "GP12brndp3_u:1745": " udbudhyasva paśo tvaṃ hi nāśivaḥ sañchivo hyasi // BndP_3,6.69 //",
    "GP12brndp3_u:1746": " īśaḥ sarvajagatkartā prabhavaḥ pralayastathā /",
    "GP12brndp3_u:1747": " yato viśvādhiko rudrastena rudro 'si vai paśo // BndP_3,6.70 //",
    "GP12brndp3_u:1748": " anena turagaṃ gā vā gajoṣṭramahiṣādikam /",
    "GP12brndp3_u:1749": " ātmārthaṃ vā parārthaṃ vā hatvā doṣairna lipyate // BndP_3,6.71 //",
    "GP12brndp3_u:1750": " gṛhāniṣṭakarānvāpi nāgākhubalivṛścikān /",
    "GP12brndp3_u:1751": " etadgṛhāśramasthānāṃ kriyāphalamabhīpsatām /",
    "GP12brndp3_u:1752": " manaḥsaṃkalpasiddhānāṃ mahatāṃ śivavarcasām // BndP_3,6.72 //",
    "GP12brndp3_u:1753": " paśuyajñena cānyeṣāmiṣṭā pūrtikaraṃ bhavet /",
    "GP12brndp3_u:1754": " japahomārcanādyaistu teṣāmiṣṭaṃ ca sidhyati // BndP_3,6.73 //",
    "GP12brndp3_u:1755": " iti śrībrahmāṇḍe mahāpurāṇe uttarabhāge hayagrīvāgastyasaṃvāde lalitopākhyāne hiṃsādyasvarūpakathanaṃ nāma ṣaṣṭho 'dhyāyaḥ",
    "GP12brndp3_u:1756": " indra uvāca",
    "GP12brndp3_u:1757": " bhagavansarvamākhyātaṃ hiṃsādyasya tu lakṣaṇam /",
    "GP12brndp3_u:1758": " steyasya lakṣaṇaṃ kiṃ vā tanme vistarato vada // BndP_3,7.1 //",
    "GP12brndp3_u:1759": " bṛhaspatiruvāca",
    "GP12brndp3_u:1760": " pāpānāmadhikaṃ pāpaṃ hananaṃ jīvajātinām /",
    "GP12brndp3_u:1761": " etasmādadhikaṃ pāpaṃ viśvaste śaraṇaṃ gate // BndP_3,7.2 //",
    "GP12brndp3_u:1762": " viśvasya hatvā pāpiṣṭhaṃ śūdraṃ vāpyantyajātijam /",
    "GP12brndp3_u:1763": " brahmahatyādhikaṃ pāpaṃ tasmānnāstyasya niṣkṛtiḥ // BndP_3,7.3 //",
    "GP12brndp3_u:1764": " brahmajñasya daridrasya kṛcchrārjitadhanasya ca /",
    "GP12brndp3_u:1765": " bahuputrakalatrasya tena jīvitumicchataḥ /",
    "GP12brndp3_u:1766": " taddravyasteyadoṣasya prāyaścittaṃ na vidyate // BndP_3,7.4 //",
    "GP12brndp3_u:1767": " viśvastadravyaharaṇaṃ tasyāpyadhikamucyate /",
    "GP12brndp3_u:1768": " viśvaste vāpyaviśvaste na daridradhanaṃ haret // BndP_3,7.5 //",
    "GP12brndp3_u:1769": " tato devadvijātīnāṃ hemaratnāpahārakam /",
    "GP12brndp3_u:1770": " yo hanyādavicāreṇa so 'śvamedhaphalaṃ labhet // BndP_3,7.6 //",
    "GP12brndp3_u:1771": " gurudevadvijasuhṛtputrasvātmasukheṣu ca /",
    "GP12brndp3_u:1772": " steyādadhaḥkrameṇaiva daśottaraguṇaṃ tvagham // BndP_3,7.7 //",
    "GP12brndp3_u:1773": " antyajātpādajādvaiśyātkṣatriyādbrāhmaṇādapi /",
    "GP12brndp3_u:1774": " daśottaraguṇaiḥ pāpairlipyate dhanahārakaḥ // BndP_3,7.8 //",
    "GP12brndp3_u:1775": " atraivodāharantīmamitihāsaṃ purātanam /",
    "GP12brndp3_u:1776": " rahasyātirahasyaṃ ca sarvapāpapraṇāśanam // BndP_3,7.9 //",
    "GP12brndp3_u:1777": " purā kāñcīpure jāto vajrākhyo nāma corakaḥ /",
    "GP12brndp3_u:1778": " tasminpuravare ramye sarvaiśvaryasamanvitāḥ /",
    "GP12brndp3_u:1779": " sarve nīrogiṇo dāntāḥ sukhino dayayāñcitāḥ // BndP_3,7.10 //",
    "GP12brndp3_u:1780": " sarvaiśvaryasamṛddhe 'sminnagare sa tu taskaraḥ /",
    "GP12brndp3_u:1781": " stokāstokakrameṇaiva bahudravyamapāharat // BndP_3,7.11 //",
    "GP12brndp3_u:1782": " tadaraṇye 'vaṭaṃ kṛtvā sthāpayāmāsa lobhataḥ /",
    "GP12brndp3_u:1783": " tadgopanaṃ niśārdhāyāṃ tasmindūraṃ gate sati // BndP_3,7.12 //",
    "GP12brndp3_u:1784": " kirātaḥ kaścidāgatya taṃ dṛṣṭvā tu daśāṃśataḥ /",
    "GP12brndp3_u:1785": " jahārāviditastena kāṣṭhabhāraṃ vahanyayau // BndP_3,7.13 //",
    "GP12brndp3_u:1786": " so 'pi tacchilayācchādya mṛdbhirāpūryayatnataḥ /",
    "GP12brndp3_u:1787": " punaśca tatpuraṃ prāyādvajro 'pi dhanatṛṣmayā // BndP_3,7.14 //",
    "GP12brndp3_u:1788": " evaṃ bahudhanaṃ tdṛtvā niścikṣepa mahītale /",
    "GP12brndp3_u:1789": " kirāto 'pi gṛhaṃ prāpya babhāṣe muditaḥ priyām // BndP_3,7.15 //",
    "GP12brndp3_u:1790": " mayā kāṣṭhaṃ samāhartuṃ gacchatā pathi nirjane /",
    "GP12brndp3_u:1791": " labdhaṃ dhanamidaṃ bhīru samādhatsva dhanārthini // BndP_3,7.16 //",
    "GP12brndp3_u:1792": " tacchrutvā tatsamādāya nidhāyābhyantare tataḥ /",
    "GP12brndp3_u:1793": " cintayantī tato vākyamidaṃ svapatimabravīt // BndP_3,7.17 //",
    "GP12brndp3_u:1794": " nityaṃ saṃcarate vipro māmakānāṃ gṛheṣu yaḥ /",
    "GP12brndp3_u:1795": " māṃ vilokyaivamacirādbahubhāgyavatī bhavet // BndP_3,7.18 //",
    "GP12brndp3_u:1796": " cāturvarṇyāsu narīṣu stheyaṃ cedrājavallabhā /",
    "GP12brndp3_u:1797": " kiṃ tu bhille kirāte ca śailūṣe cāntyajātije /",
    "GP12brndp3_u:1798": " lakṣmīrna tiṣṭhati ciraṃ śāpādvalmīkajanmanaḥ // BndP_3,7.19 //",
    "GP12brndp3_u:1799": " tathāpi bahubhāgyānāṃ puṇyānāmapi pātriṇe /",
    "GP12brndp3_u:1800": " dṛṣṭapūrvaṃ tu tadvākyaṃ na kadācidvṛthā bhavet // BndP_3,7.20 //",
    "GP12brndp3_u:1801": " atha vātmaprayāsena kṛcchrādyallabhyate dhanam /",
    "GP12brndp3_u:1802": " tadeva tiṣṭhati cirādanyadgacchati kālataḥ // BndP_3,7.21 //",
    "GP12brndp3_u:1803": " svayamāgatavittaṃ tu dharmārthairviniyojayet /",
    "GP12brndp3_u:1804": " kuruṣvaitena tasmāttvaṃ vāpīkūpādikāñchubhān // BndP_3,7.22 //",
    "GP12brndp3_u:1805": " iti tadvacanaṃ śrutvā bhāvibhāgyaprabodhitam /",
    "GP12brndp3_u:1806": " bahūdakasamaṃ deśaṃ tatra tatra vyalokayat // BndP_3,7.23 //",
    "GP12brndp3_u:1807": " nirmame 'tha mahendrasya digbhāge vimalodakam /",
    "GP12brndp3_u:1808": " subahudravyasaṃ sādhyaṃ taṭākaṃ cākṣayodakam // BndP_3,7.24 //",
    "GP12brndp3_u:1809": " datteṣu karmakāribhyo nikhileṣu dhaneṣu ca /",
    "GP12brndp3_u:1810": " asaṃbūrṇaṃ tu tatkarma dṛṣṭvā cintākulo 'bhavat // BndP_3,7.25 //",
    "GP12brndp3_u:1811": " taṃ cora vajranāmānamajñāto 'nucarāmyaham /",
    "GP12brndp3_u:1812": " tenaiva bahudhā kṣiptaṃ dhanaṃ bhūri mahītale // BndP_3,7.26 //",
    "GP12brndp3_u:1813": " stokaṃstokaṃ hariṣyāmi tatratatra dhanaṃ bahu /",
    "GP12brndp3_u:1814": " iti niścitya manasā tenājñātastamanvagāt // BndP_3,7.27 //",
    "GP12brndp3_u:1815": " tathaivātdṛtya taddravyaṃ tena setumapūrayat /",
    "GP12brndp3_u:1816": " madhye jalāvṛtastena prāsādaścāpi śārṅgiṇaḥ // BndP_3,7.28 //",
    "GP12brndp3_u:1817": " tattaṭākamabhūddivyamaśoṣitajalaṃ mahat /",
    "GP12brndp3_u:1818": " setumadhye cakārāsau śaṅkarāyatanaṃ mahat // BndP_3,7.29 //",
    "GP12brndp3_u:1819": " kānanaṃ ca kṣayaṃ nītaṃ bahusattvasamākulam /",
    "GP12brndp3_u:1820": " tenāgryāṇi mahārhāṇi kṣetrāṇyapi cakāra saḥ // BndP_3,7.30 //",
    "GP12brndp3_u:1821": " devatābhyo dvijebhyaśca padattāni vibhajya vai /",
    "GP12brndp3_u:1822": " brāhmaṇāṃśca samāmantrya devavrātamukhānbahūn // BndP_3,7.31 //",
    "GP12brndp3_u:1823": " saṃtoṣya hemavastrādyairidaṃ vacanamabravīt /",
    "GP12brndp3_u:1824": " kva cāhaṃ vīradattākhyaḥ kirātaḥ kāṣṭhavikrayī // BndP_3,7.32 //",
    "GP12brndp3_u:1825": " kva vā mahāsetubandhaḥ kva devālayakalpanā /",
    "GP12brndp3_u:1826": " kva vā kṣetrāṇi kḷptāni brāhmaṇāyatanāni ca // BndP_3,7.33 //",
    "GP12brndp3_u:1827": " kṛpayaiva kṛtaṃ sarvaṃ bhavatāṃ bhūsurottamāḥ /",
    "GP12brndp3_u:1828": " pratigṛhya tathaivaitaddevavrātamukhā dvijāḥ // BndP_3,7.34 //",
    "GP12brndp3_u:1829": " dvijavarmeti nāmāsmai tasyai śīlavatīti ca /",
    "GP12brndp3_u:1830": " cakruḥ saṃtuṣṭamanaso mahātmāno mahaujasaḥ // BndP_3,7.35 //",
    "GP12brndp3_u:1831": " teṣāṃ saṃrakṣaṇārthāya bandhumiḥ sahito vaśī /",
    "GP12brndp3_u:1832": " tatraiva vasatiṃ cakre mudito bhāryayā saha // BndP_3,7.36 //",
    "GP12brndp3_u:1833": " purohitābhidhānena devarātapurantviti /",
    "GP12brndp3_u:1834": " nāma cakre purasyāsya toṣa yannakhilāndvijān // BndP_3,7.37 //",
    "GP12brndp3_u:1835": " tataḥ kālavaśaṃ prāpto dvijavarmā mṛtastadā /",
    "GP12brndp3_u:1836": " yamasya brahmaṇo viṣṇordūtā rudrasya cāgatāḥ // BndP_3,7.38 //",
    "GP12brndp3_u:1837": " anyo 'nyamabhavatteṣāṃ yuddhaṃ devāsuropamam /",
    "GP12brndp3_u:1838": " atrāntare samāgatya nārado munirabravīt // BndP_3,7.39 //",
    "GP12brndp3_u:1839": " mā kurvantu mitho yuddhaṃ śṛṇvantu vacanaṃ mama /",
    "GP12brndp3_u:1840": " ayaṃ kirātaścairyeṇa setubandhaṃ purākarot // BndP_3,7.40 //",
    "GP12brndp3_u:1841": " vāyubhūtascaredeko yāvaddravyavato mṛtiḥ /",
    "GP12brndp3_u:1842": " sa bahubhyo hareddravyaṃ teṣāṃ yāvattathā mṛtiḥ // BndP_3,7.41 //",
    "GP12brndp3_u:1843": " gateṣvakhiladūteṣu śrutvā nāradabhāṣitam /",
    "GP12brndp3_u:1844": " cacāra dvādaśābdaṃ tu vāyubhūtoṃ'tarikṣagaḥ // BndP_3,7.42 //",
    "GP12brndp3_u:1845": " bhāryāṃ tasyāha sa munistava doṣo na kiñcana /",
    "GP12brndp3_u:1846": " tvayā kṛtena puṇyena brahmalokamito vraja // BndP_3,7.43 //",
    "GP12brndp3_u:1847": " vāyubhūtaṃ patiṃ dṛṣṭvā necchati brahmamandiram /",
    "GP12brndp3_u:1848": " nirvedaṃ paramāpannā munimevamabhāṣata // BndP_3,7.44 //",
    "GP12brndp3_u:1849": " vinā patimahaṃ tena na gaccheyaṃ pitāmaham /",
    "GP12brndp3_u:1850": " hahaivāste patiryāvatsvadehaṃ labhate tathā // BndP_3,7.45 //",
    "GP12brndp3_u:1851": " tatastu yā gatistasya tāmevānucarāmyaham /",
    "GP12brndp3_u:1852": " parihāro 'thavā kiṃ tu mayā kāryastu tena vā // BndP_3,7.46 //",
    "GP12brndp3_u:1853": " iti tasyā vacaḥ śrutvā prītaḥ prāha tapodhanaḥ /",
    "GP12brndp3_u:1854": " bhogātmakaṃ śarīraṃ tu karma kāryakaraṃ tava // BndP_3,7.47 //",
    "GP12brndp3_u:1855": " mama prabhāvādbhavitā parihāraṃ vadāmi te /",
    "GP12brndp3_u:1856": " nirāhāro mahātīrthesnātvā nityaṃ hi sāṃbikam // BndP_3,7.48 //",
    "GP12brndp3_u:1857": " pūjayitvā śivaṃ bhaktyā kandamūlaphalāśanaḥ /",
    "GP12brndp3_u:1858": " dhyātvā hṛdi maheśānaṃ śatarudramanuṃ japet // BndP_3,7.49 //",
    "GP12brndp3_u:1859": " brahmahā mucyate pāpairaṣṭottarasahasrataḥ /",
    "GP12brndp3_u:1860": " pāpairanyaiśca sakalairmucyate nātra saṃśayaḥ // BndP_3,7.50 //",
    "GP12brndp3_u:1861": " ityādiśya dadau tasyai rudrādhyāyaṃ tapodhanaḥ /",
    "GP12brndp3_u:1862": " anugṛhyeti tāṃ nārīṃ tatraivāntarddhimāgamat // BndP_3,7.51 //",
    "GP12brndp3_u:1863": " bhartuḥ priyārthe saṃkalpya jajāpa paramaṃ japam /",
    "GP12brndp3_u:1864": " vimuktasteyadoṣeṇa svaśarīramavāpa saḥ // BndP_3,7.52 //",
    "GP12brndp3_u:1865": " tato vajrābhidhaścauraḥ kāladharmamupāgataḥ /",
    "GP12brndp3_u:1866": " anye taddravyavanto 'pi kāladharmamupāgatāḥ // BndP_3,7.53 //",
    "GP12brndp3_u:1867": " yamastu tānsamāhūya vākyaṃ caitaduvāca ha // BndP_3,7.54 //",
    "GP12brndp3_u:1868": " bhavadbhistu kṛtaṃ pāpaṃ daivātsukṛtamapyuta /",
    "GP12brndp3_u:1869": " kimicchatha phalaṃ bhoktuṃ duṣkṛtasya śubhasya vā // BndP_3,7.55 //",
    "GP12brndp3_u:1870": " iti tasya vacaḥ śrutvā procurvajrādikāstataḥ /",
    "GP12brndp3_u:1871": " sukṛtasya phalaṃ tvādau paścātpāpasya bhujyate // BndP_3,7.56 //",
    "GP12brndp3_u:1872": " punarāha yamo yūyaṃ putramitra kalatrakaiḥ /",
    "GP12brndp3_u:1873": " etasyaiva balātsarve tridivaṃ gacchata drutam // BndP_3,7.57 //",
    "GP12brndp3_u:1874": " te 'dhiruhya vimānāgryaṃ dvijavarmāṇamāśritāḥ /",
    "GP12brndp3_u:1875": " yathocitaphalopetāstridivaṃ jagmurañjasā // BndP_3,7.58 //",
    "GP12brndp3_u:1876": " dvijavarmākhilāṃllokānatītya pramadāsakhaḥ /",
    "GP12brndp3_u:1877": " gāṇapatyamanuprāpya kailāse 'dyāpi modate // BndP_3,7.59 //",
    "GP12brndp3_u:1878": " indra uvāca",
    "GP12brndp3_u:1879": " tāratamyavibhāgaṃ ca kathaya tvaṃ mahāmate /",
    "GP12brndp3_u:1880": " setubandhādikānāṃ ca puṇyānāṃ puṇyavardhanam // BndP_3,7.60 //",
    "GP12brndp3_u:1881": " bṛhaspatiruvāca",
    "GP12brndp3_u:1882": " puṇyasyārddhaphalaṃ prāpya dvijavarmā mahāyaśāḥ /",
    "GP12brndp3_u:1883": " vajraḥ prāpya tadardhaṃ tu tadardhena yutāḥ pare // BndP_3,7.61 //",
    "GP12brndp3_u:1884": " manovākkāyaceṣṭābhiścaturdhākriyate kṛtiḥ /",
    "GP12brndp3_u:1885": " vinaśyettena tenaiva kṛtaistatparihārakaiḥ // BndP_3,7.62 //",
    "GP12brndp3_u:1886": " indra uvāca",
    "GP12brndp3_u:1887": " āsavasya tu kiṃ rūpaṃ ko doṣaḥ kaścavā guṇaḥ /",
    "GP12brndp3_u:1888": " annaṃ doṣakaraṃ kiṃ tu tanme vistarato vada // BndP_3,7.63 //",
    "GP12brndp3_u:1889": " bṛhaspatiruvāca",
    "GP12brndp3_u:1890": " paiṣṭikaṃ tālajaṃ kairaṃ mādhūkaṃ guḍasaṃbhavam /",
    "GP12brndp3_u:1891": " kramānnyūnataraṃ pāpaṃ tadarddhārddhārddhatastathā // BndP_3,7.64 //",
    "GP12brndp3_u:1892": " kṣatriyāditrivarṇānāmāsavaṃ peyamucyate /",
    "GP12brndp3_u:1893": " strīṇāmapi tṛtīyādi peyaṃ syādbrāhmaṇīṃ vinā // BndP_3,7.65 //",
    "GP12brndp3_u:1894": " patihīnā ca kanyā ca tyajedṛtumatī tathā /",
    "GP12brndp3_u:1895": " abhartṛsannidhau nārī madyaṃ pibati lolupā // BndP_3,7.66 //",
    "GP12brndp3_u:1896": " unmādinīti sākhyātā tāṃ tyajedantyajāmiva // BndP_3,7.67 //",
    "GP12brndp3_u:1897": " daśāṣṭaṣaṭcatasrastu dvijātīnāmayaṃ bhavet /",
    "GP12brndp3_u:1898": " strīṇāṃ madyaṃ tadarddhaṃ syātpādaṃ syādbhartṛsaṅgame // BndP_3,7.68 //",
    "GP12brndp3_u:1899": " madyaṃ pītvā dvijo mohātkṛcchracāndrāyamaṃ caret /",
    "GP12brndp3_u:1900": " japeccāyutagāyatrīṃ jātavedasameva vā // BndP_3,7.69 //",
    "GP12brndp3_u:1901": " ambikā hṛdayaṃ vāpi japecchuddho bhavennaraḥ /",
    "GP12brndp3_u:1902": " kṣatriyo 'pi trivarṇānāṃ dvijādardhor'dhataḥ kramāt // BndP_3,7.70 //",
    "GP12brndp3_u:1903": " strīṇāmardhārdhakḷptiḥ syātkārayedvā dvijairapi /",
    "GP12brndp3_u:1904": " antarjale sahasraṃ vā japecchuddhimavāpnuyāt // BndP_3,7.71 //",
    "GP12brndp3_u:1905": " lakṣmīḥ sarasvatī gaurī caṇḍikā tripurāṃbikā /",
    "GP12brndp3_u:1906": " bhairavo bhairavī kālī mahāśāstrī ca mātaraḥ // BndP_3,7.72 //",
    "GP12brndp3_u:1907": " anyāśca śaktayastāsāṃ pūjane madhu śasyate /",
    "GP12brndp3_u:1908": " brāhmaṇastu vinā tena yajedvedāṅgapāragaḥ // BndP_3,7.73 //",
    "GP12brndp3_u:1909": " tanniveditamaśnantastadananyāstadātmakāḥ /",
    "GP12brndp3_u:1910": " tāsāṃ pravāhā gacchanti nirlepāste parāṃ gatim // BndP_3,7.74 //",
    "GP12brndp3_u:1911": " kṛtasyākhilapāpasya jñānato 'jñānato 'pi vā /",
    "GP12brndp3_u:1912": " prāyaścittamidaṃ proktaṃ parāśakteḥ padasmṛtiḥ // BndP_3,7.75 //",
    "GP12brndp3_u:1913": " anabhyarcya parāṃ śaktiṃ pibenmadyaṃ tu yo 'dhamaḥ /",
    "GP12brndp3_u:1914": " raurave narake 'bdaṃ tu nivasedbrindusaṃkhyayā // BndP_3,7.76 //",
    "GP12brndp3_u:1915": " bhogecchayā tu yo madyaṃ pibetsa mānuṣādhamaḥ /",
    "GP12brndp3_u:1916": " prāyaścitaṃ na caivāsya śilāgnipatanādṛte // BndP_3,7.77 //",
    "GP12brndp3_u:1917": " dvijo mohānna tu pibetsnehādvā kāmato 'pi vā /",
    "GP12brndp3_u:1918": " anugrahācca mahatāmanutāpācca karmaṇaḥ // BndP_3,7.78 //",
    "GP12brndp3_u:1919": " arcanācca parāśakteryamaiśca niyamairapi /",
    "GP12brndp3_u:1920": " cāndrāyaṇena kṛcchreṇa dinasaṃkhyākṛtena ca /",
    "GP12brndp3_u:1921": " śuddhyecca brāhmaṇo doṣāddviguṇādbuddhipūrvataḥ // BndP_3,7.79 //",
    "GP12brndp3_u:1922": " iti brahmāṇḍamahāpurāṇe uttarabhāge hayagrīvāgastyasaṃvāde lalitopākhyāne steyapānakathanaṃ nāma saptamo 'dhyāyaḥ",
    "GP12brndp3_u:1923": " indra uvāca",
    "GP12brndp3_u:1924": " agamyāgamanaṃ kiṃ vā ko doṣaḥ kā ca niṣkṛtiḥ /",
    "GP12brndp3_u:1925": " etanme muniśārdūla vistarādvaktumarhasi // BndP_3,8.1 //",
    "GP12brndp3_u:1926": " bṛhaspatiruvāca",
    "GP12brndp3_u:1927": " agamyāgamanaṃ nāma mātṛsvasṛgurustriyaḥ /",
    "GP12brndp3_u:1928": " mātulasya priyā ceti gatvemā nāsti niṣkṛtiḥ // BndP_3,8.2 //",
    "GP12brndp3_u:1929": " mātṛsaṅge tu yadaghaṃ tadeva svasṛsaṅgame /",
    "GP12brndp3_u:1930": " gurustrīsaṃgame tadvadguravo bahavaḥ smṛtāḥ // BndP_3,8.3 //",
    "GP12brndp3_u:1931": " brahmopadeśamārabhya yāvadvedāntadarśanam /",
    "GP12brndp3_u:1932": " ekena vakṣyate yena sa mahāgururucyate // BndP_3,8.4 //",
    "GP12brndp3_u:1933": " brahmopadeśamekatra vedaśāstrāṇyathaikataḥ /",
    "GP12brndp3_u:1934": " ācāryaḥ sa tu vijñeyastadekaikāstu deśikāḥ // BndP_3,8.5 //",
    "GP12brndp3_u:1935": " gurorātmāntameva syādāyāryasya priyāgame /",
    "GP12brndp3_u:1936": " dvādaśābdaṃ caretkṛccha3mekaikaṃ tu ṣaḍabdataḥ // BndP_3,8.6 //",
    "GP12brndp3_u:1937": " mātulasya priyāṃ gatvā ṣaḍabdaṃ kṛcchramācaret /",
    "GP12brndp3_u:1938": " brāhmaṇastu sajātīyāṃ pramadāṃ yadi gacchati // BndP_3,8.7 //",
    "GP12brndp3_u:1939": " upoṣitastrirātraṃ tu prāṇāyāmaśataṃ caret /",
    "GP12brndp3_u:1940": " kulaṭāṃ tu sajātīyāṃ trirātreṇa viśudhyati // BndP_3,8.8 //",
    "GP12brndp3_u:1941": " pañcāhātkṣatriyāṅgatvā saptāhā dvaiśyajāmapi /",
    "GP12brndp3_u:1942": " cakrīkirātakaivartakarmakārādiyoṣitaḥ // BndP_3,8.9 //",
    "GP12brndp3_u:1943": " śuddhiḥ syāddvādaśāhena dharāśaktyarcanena ca /",
    "GP12brndp3_u:1944": " anantyajāṃ brāhmaṇo gatvā pramādādabdataḥ śuciḥ // BndP_3,8.10 //",
    "GP12brndp3_u:1945": " devadāsī brahmadāsī svatantrāśūdradāsikā /",
    "GP12brndp3_u:1946": " dāsī caturvidhā proktā dve cādye kṣatriyāsame // BndP_3,8.11 //",
    "GP12brndp3_u:1947": " anyāveśyāṅganātulyā tadanyā hīnajātivat /",
    "GP12brndp3_u:1948": " ātmadāsīṃ dvijo mohāduktārthe doṣamāpnuyāt // BndP_3,8.12 //",
    "GP12brndp3_u:1949": " svastrīmṛtumatīṃ gatvā prājāpatyaṃ caredvratam /",
    "GP12brndp3_u:1950": " dviguṇena parāṃ nārīṃ caturbhiḥ kṣatriyāṅganām // BndP_3,8.13 //",
    "GP12brndp3_u:1951": " aṣṭabhirvaiśyanārīṃ ca śūdrāṃ ṣauḍaśabhistathā /",
    "GP12brndp3_u:1952": " dvātriṃśatā saṃkarajāṃ veśyāṃ śūdrāmivācaret // BndP_3,8.14 //",
    "GP12brndp3_u:1953": " rajasvalāṃ tu yo bhāryāṃ mohato gantumicchati /",
    "GP12brndp3_u:1954": " snātvānyavastrasaṃyuktamuktārthenaiva śudhyati // BndP_3,8.15 //",
    "GP12brndp3_u:1955": " upoṣya taccheṣadinaṃ snātvā karma samācaret /",
    "GP12brndp3_u:1956": " tathaivānyāṅganāṃ gatvā taduktārthaṃ samācaret // BndP_3,8.16 //",
    "GP12brndp3_u:1957": " pitroranujñayā kanyāṃ yo gacchedvidhinā vinā /",
    "GP12brndp3_u:1958": " trirātropoṣaṇācchuddhistāmevodvāhayettadā // BndP_3,8.17 //",
    "GP12brndp3_u:1959": " kanyāṃ dattvā tu yo 'nyasmai dattā yaścānuyacchati /",
    "GP12brndp3_u:1960": " pitroranujñayā pādadinārdhena viśudhyati // BndP_3,8.18 //",
    "GP12brndp3_u:1961": " jñātaḥ pitṛbhyāṃ yo māsaṃ kanyābhāve tu gacchati /",
    "GP12brndp3_u:1962": " vṛṣalaḥ sa tu vijñeyaḥ sarvakarmabahiṣkṛtaḥ // BndP_3,8.19 //",
    "GP12brndp3_u:1963": " jñātaḥ pitṛbhyāṃ yo gatvā paroḍhāṃ tadvināśane /",
    "GP12brndp3_u:1964": " vidhavā jāyate neyaṃ pūrvagantāramāpnuyāt // BndP_3,8.20 //",
    "GP12brndp3_u:1965": " anugrahāddvijātīnāmudvāhavidhinā tathā /",
    "GP12brndp3_u:1966": " tyāgakarmāṇi kurvīta śrautasmārtādikāni ca // BndP_3,8.21 //",
    "GP12brndp3_u:1967": " ādāvudvāhitā vāpi tadvināśe 'nyadaḥ pitā /",
    "GP12brndp3_u:1968": " bhogecchoḥ sādhanaṃ sā tu na yegyākhilakarmasu // BndP_3,8.22 //",
    "GP12brndp3_u:1969": " brahmādipipīlakāntaṃ jagatsthāvarajaṅgamam /",
    "GP12brndp3_u:1970": " pañcabhūtātmakaṃ proktaṃ caturvāsanayānvitam // BndP_3,8.23 //",
    "GP12brndp3_u:1971": " janmādyāhāramathananidrābhītyaśca sarvadā /",
    "GP12brndp3_u:1972": " āhāreṇa vinā janturnāhāro madanātsmṛtaḥ // BndP_3,8.24 //",
    "GP12brndp3_u:1973": " dustaro madanastasmātsarveṣāṃ prāṇināmapi /",
    "GP12brndp3_u:1974": " punnārīrūpavatkṛtvā madananenaiva viśvasṛk // BndP_3,8.25 //",
    "GP12brndp3_u:1975": " pravṛttimakarodādau sṛṣṭisthitilayātmikām /",
    "GP12brndp3_u:1976": " tatpravṛttyā pravartante tannivṛttyākṣayāṃ gatim // BndP_3,8.26 //",
    "GP12brndp3_u:1977": " pravṛttyaiva yathā muktiṃ prāpnuyurye na dhīyutāḥ /",
    "GP12brndp3_u:1978": " tadrahasyaṃ tadopāyaṃ śṛṇu vakṣyāmi sāṃpratam // BndP_3,8.27 //",
    "GP12brndp3_u:1979": " sarvātmako vāsudevaḥ puruṣastu purātanaḥ /",
    "GP12brndp3_u:1980": " iyaṃ hi mūlaprakṛtirlakṣmīḥ sarvajagatprasūḥ // BndP_3,8.28 //",
    "GP12brndp3_u:1981": " pañcāpañcātmatṛptyarthaṃ mathanaṃ kriyatetarām /",
    "GP12brndp3_u:1982": " evaṃ mantrānubhāvātsyānmathanaṃ kriyate yadi // BndP_3,8.29 //",
    "GP12brndp3_u:1983": " tāvubhau mantrakarmāṇau na doṣo vidyate tayoḥ // BndP_3,8.30 //",
    "GP12brndp3_u:1984": " tapobalavatāmetatkevalānāmadhogatiḥ /",
    "GP12brndp3_u:1985": " svastrīviṣaya evedaṃ tayorapi vidherbalāt // BndP_3,8.31 //",
    "GP12brndp3_u:1986": " parasparātmyaikyahṛdordevyā bhaktyārdracetasoḥ /",
    "GP12brndp3_u:1987": " tayorapi manākcenna niṣiddhadivaseṣvagham // BndP_3,8.32 //",
    "GP12brndp3_u:1988": " iyamaṃbā jagaddhātrī puruṣo 'yaṃ sadāśivaḥ /",
    "GP12brndp3_u:1989": " pañcaviṃśatitattvānāṃ prītaye mathyate 'dhunā // BndP_3,8.33 //",
    "GP12brndp3_u:1990": " etanmantrānubhāvācca mathanaṃ kriyate yadi /",
    "GP12brndp3_u:1991": " tāvubhau puṇyakarmāṇau na doṣo vidyate tayoḥ // BndP_3,8.34 //",
    "GP12brndp3_u:1992": " idaṃ ca śṛṇu devendra rahasyaṃ paramaṃ mahat /",
    "GP12brndp3_u:1993": " sarveṣāmeva pāpānāṃ yaugapadyena nāśanam // BndP_3,8.35 //",
    "GP12brndp3_u:1994": " bhaktiśraddhāsamāyuktaḥ snātvāntarjalasaṃsthitaḥ /",
    "GP12brndp3_u:1995": " aṣṭottarasahasraṃ tu japetpañcadaśākṣarīm // BndP_3,8.36 //",
    "GP12brndp3_u:1996": " ārādhya ca parāṃ śaktiṃ mucyate sarvakilbiṣaiḥ /",
    "GP12brndp3_u:1997": " tena naśyanti pāpāni kalpakoṭikṛtānyapi /",
    "GP12brndp3_u:1998": " sarvāpadbhyo vimucyeta sarvābhīṣṭaṃ ca vindati // BndP_3,8.37 //",
    "GP12brndp3_u:1999": " indra uvāca",
    "GP12brndp3_u:2000": " bhagavansarvadharmajña sarvabhūtahite rata /",
    "GP12brndp3_u:2001": " saṃyogajasya pāpasya viśeṣaṃ vaktumarhasi // BndP_3,8.38 //",
    "GP12brndp3_u:2002": " bṛhaspatiruvāca",
    "GP12brndp3_u:2003": " saṃyogajaṃ tu yatpāpaṃ taccaturdhā nigadyate /",
    "GP12brndp3_u:2004": " kartā pradhānaḥ sahakṛnnimitto 'numataḥ kramāt // BndP_3,8.39 //",
    "GP12brndp3_u:2005": " kramāddaśāṃśato 'ghaṃ syācchuddhiḥ pūrvoktamārgataḥ // BndP_3,8.40 //",
    "GP12brndp3_u:2006": " madyaṃ kalañjaṃ niryāsaṃ chatrākaṃ gṛñjanaṃ tathā /",
    "GP12brndp3_u:2007": " laśunaṃ ca kaliṅgaṃ ca mahākośātakīṃ tathā // BndP_3,8.41 //",
    "GP12brndp3_u:2008": " biṃbīṃ ca kavakaṃ caiva hastinīṃ śiśulaṃbikām /",
    "GP12brndp3_u:2009": " auduṃbaraṃ ca vārtākaṃ katakaṃ bilvamallikā // BndP_3,8.42 //",
    "GP12brndp3_u:2010": " kramāddaśaguṇaṃ nyūnamaghameṣāṃ vinirdiśet /",
    "GP12brndp3_u:2011": " puragrāmāṅgavaiśyāṅgaveśyopāyanavikrayī // BndP_3,8.43 //",
    "GP12brndp3_u:2012": " sevakaḥ purasaṃsthaśca kugrāmastho 'bhiśastakaḥ /",
    "GP12brndp3_u:2013": " vaidyo vaikhānasaḥ śaivo nārījīvo 'nnavikrayī // BndP_3,8.44 //",
    "GP12brndp3_u:2014": " śastrajīvī parivrāṭ ca vaidikācāranindakaḥ /",
    "GP12brndp3_u:2015": " kramāddaśaguṇānnyūnameṣāmannādane bhavet // BndP_3,8.45 //",
    "GP12brndp3_u:2016": " svatantraṃ tailakḷptaṃ tu hyuktārthaṃ pāpamādiśet /",
    "GP12brndp3_u:2017": " taireva dṛṣṭaṃ tadbhuktamuktapāpaṃ vinirdiśet // BndP_3,8.46 //",
    "GP12brndp3_u:2018": " brahmakṣatraviśāṃ caiva saśūdrāṇāṃ yathaudanam /",
    "GP12brndp3_u:2019": " tailapakvamadṛṣṭaṃ ca bhuñjanpādamaghaṃ bhavet // BndP_3,8.47 //",
    "GP12brndp3_u:2020": " dvijātmadāsīkḷptaṃ ca tayā dṛṣṭe tadardhake /",
    "GP12brndp3_u:2021": " veśyāyāstu tripādaṃ syāttathā dṛṣṭe tadodane // BndP_3,8.48 //",
    "GP12brndp3_u:2022": " śūdrāvatsyāttu gopānnaṃ vinā gavyacatuṣṭayam /",
    "GP12brndp3_u:2023": " tailājyaguḍasaṃyuktaṃ pakvaṃ vaiśyānna duṣyati // BndP_3,8.49 //",
    "GP12brndp3_u:2024": " vaiśyāvadbrāhmaṇī bhraṣṭā tayā dṛṣṭena kiñcana // BndP_3,8.50 //",
    "GP12brndp3_u:2025": " bruvasyānnaṃ dvijo bhuktvā prāṇāyāmaśataṃ caret /",
    "GP12brndp3_u:2026": " athavāntarjale japtvādrupadāṃ vā trivārakam // BndP_3,8.51 //",
    "GP12brndp3_u:2027": " idaṃ viṣṇustryaṃbakaṃ vā tthaivāntarjale japet /",
    "GP12brndp3_u:2028": " upoṣya rajanīmekāṃ tataḥ pāpādviśudhyati // BndP_3,8.52 //",
    "GP12brndp3_u:2029": " athavā prokṣayedannamabliṅgaiḥ pāvamānikaiḥ /",
    "GP12brndp3_u:2030": " annasūktaṃ japitvā tu bhṛgurvai vāruṇīti ca // BndP_3,8.53 //",
    "GP12brndp3_u:2031": " brahmārpaṇamiti ślokaṃ japtvā niyamamāśritaḥ /",
    "GP12brndp3_u:2032": " upoṣya rajanīmekāṃ tataḥ śuddho bhaviṣyati // BndP_3,8.54 //",
    "GP12brndp3_u:2033": " strī bhuktvā tu bruvādyannamekādyānbhojaye ddvijān /",
    "GP12brndp3_u:2034": " āpadi brāhmaṇo hyeṣāmannaṃ bhuktvā na doṣabhāk // BndP_3,8.55 //",
    "GP12brndp3_u:2035": " idaṃ viṣṇuriti mantreṇa saptavārābhimantritam /",
    "GP12brndp3_u:2036": " so 'haṃbhāvena taddhyātvā bhuktvā doṣairna lipyate // BndP_3,8.56 //",
    "GP12brndp3_u:2037": " athavā śaṅkaraṃ dhyāyañjaptvā traiyyaṃbakaṃ manum /",
    "GP12brndp3_u:2038": " so 'haṃbhāvena tajjñānānna doṣaiḥ pravilipyate // BndP_3,8.57 //",
    "GP12brndp3_u:2039": " idaṃ rahasyaṃ devendra śṛṇuṣva vacanaṃ mama /",
    "GP12brndp3_u:2040": " dhyātvā devīṃ parāṃ śaktiṃ japtvā pañcadaśākṣarīm // BndP_3,8.58 //",
    "GP12brndp3_u:2041": " tanniveditabuddhyādau yo 'śnāti pratyahaṃ dvijaḥ /",
    "GP12brndp3_u:2042": " nāsyānnadoṣajaṃ kiñcinna dāridrayabhayaṃ tathā // BndP_3,8.59 //",
    "GP12brndp3_u:2043": " na vyādhijaṃ bhayaṃ tasya na ca śatrubhayaṃ tathā /",
    "GP12brndp3_u:2044": " japato muktirevāsya sadā sarvatra maṅgalam // BndP_3,8.60 //",
    "GP12brndp3_u:2045": " eṣa te kathitaḥ śakra pāpānāmapi vistaraḥ /",
    "GP12brndp3_u:2046": " prāyaścittaṃ tathā teṣāṃ kimanyacchrotumicchasi // BndP_3,8.61 //",
    "GP12brndp3_u:2047": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne 'ṣṭamo 'dhyāyaḥ",
    "GP12brndp3_u:2048": " indra uvāca",
    "GP12brndp3_u:2049": " bhagavansarva dharmajña trikālajñānavittama /",
    "GP12brndp3_u:2050": " duṣkṛtaṃ tatpratīkāro bhavatā samyagīritaḥ // BndP_3,9.1 //",
    "GP12brndp3_u:2051": " kena karmavipākena mamāpadi yamāgatā /",
    "GP12brndp3_u:2052": " prāyaścittaṃ ca kiṃ tasya gadasva vadatāṃ vara // BndP_3,9.2 //",
    "GP12brndp3_u:2053": " bṛhaspatiruvāca",
    "GP12brndp3_u:2054": " kāśyapasya tato jajñe dityāṃ danuriti smṛtaḥ /",
    "GP12brndp3_u:2055": " kanyā rūpavatī nāma dhātre tāṃ pradadau pitā // BndP_3,9.3 //",
    "GP12brndp3_u:2056": " tasyāḥ putrastato jāto viśvarūpo mahādyutiḥ /",
    "GP12brndp3_u:2057": " nārāyaṇaparo nityaṃ vedavedāṅgapāragaḥ // BndP_3,9.4 //",
    "GP12brndp3_u:2058": " tato daityeśvaro vavre bhṛguputraṃ purohitam /",
    "GP12brndp3_u:2059": " bhavānadhikṛto rājye devānāmiva vāsavaḥ // BndP_3,9.5 //",
    "GP12brndp3_u:2060": " tataḥ pūrve ca kāle tu sudharmāyāṃ tvayi sthite /",
    "GP12brndp3_u:2061": " tvayā kaścitkṛtaḥ praśna ṛṣīṇāṃ sannidhau tadā // BndP_3,9.6 //",
    "GP12brndp3_u:2062": " saṃsārastīrthayātrā vā ko 'dhiko 'sti tayorgumaḥ /",
    "GP12brndp3_u:2063": " vadantu tadviniścitya bhavanto madanugrahāt // BndP_3,9.7 //",
    "GP12brndp3_u:2064": " tatpraśnasyottaraṃ vaktuṃ te sarva upacakrire /",
    "GP12brndp3_u:2065": " tatpūrvameva kathitaṃ mayā vidhibalena vai // BndP_3,9.8 //",
    "GP12brndp3_u:2066": " tīrtha yātrā samadhikā saṃsārāditi ca drutam /",
    "GP12brndp3_u:2067": " tacchrutvā te prakupitāḥ śepurmāmṛṣayo 'khilāḥ // BndP_3,9.9 //",
    "GP12brndp3_u:2068": " karmabhūmiṃ vrajeḥ śīghraṃ dārirdyeṇa mitaiḥ sutaiḥ /",
    "GP12brndp3_u:2069": " evaṃ prakupitaiḥ śaptaḥ khinnaḥ kāñcīṃ samāviśam // BndP_3,9.10 //",
    "GP12brndp3_u:2070": " purīṃ purodhasā hīnāṃ vīkṣya cintākulātmanā /",
    "GP12brndp3_u:2071": " bhavatā saha devaistu paurohityārthamādarāt // BndP_3,9.11 //",
    "GP12brndp3_u:2072": " prārthito viśvarūpastu babhūva tapatāṃ varaḥ /",
    "GP12brndp3_u:2073": " svasrīyo dānavānāṃ tu devānāṃ ca purohitaḥ // BndP_3,9.12 //",
    "GP12brndp3_u:2074": " nātyarthama karodvairaṃ daityeṣvapi mahātapāḥ /",
    "GP12brndp3_u:2075": " babhūvatustulyabalau tadā detyendravāsavau // BndP_3,9.13 //",
    "GP12brndp3_u:2076": " tatastvaṃ kupito rājansvaklīyaṃ dānaveśituḥ /",
    "GP12brndp3_u:2077": " hantumicchannagāścāśu tapasaḥ sādhanaṃ vanam // BndP_3,9.14 //",
    "GP12brndp3_u:2078": " tamāsanasthaṃ munibhistriśṛṅgamiva parvatam /",
    "GP12brndp3_u:2079": " trayī mukharadigbhāgaṃ brahmānadaikaniṣṭhitam // BndP_3,9.15 //",
    "GP12brndp3_u:2080": " sarvabhūtahitaṃ taṃ tu matvā ceśānukūlitaḥ /",
    "GP12brndp3_u:2081": " śirāṃsi yaugapadyena chinnātyāsaṃstvayaiva tu // BndP_3,9.16 //",
    "GP12brndp3_u:2082": " tena pāpena saṃyuktaḥ pīḍitaśca muhurmuhuḥ /",
    "GP12brndp3_u:2083": " tato meruguhāṃ nītvā bahūnabdānhi saṃsthitaḥ // BndP_3,9.17 //",
    "GP12brndp3_u:2084": " tatastasya vacaḥ śrutvā jñātvā tu munivākyataḥ /",
    "GP12brndp3_u:2085": " putra śokena saṃtaptastvāṃ śaśāpa ruṣānvitaḥ // BndP_3,9.18 //",
    "GP12brndp3_u:2086": " niḥśrīko bhavatu kṣipraṃ mama śāpena vāsavaḥ /",
    "GP12brndp3_u:2087": " anāthakāstato devā viṣaṇṇā daityapīḍitāḥ // BndP_3,9.19 //",
    "GP12brndp3_u:2088": " tvayā mayā ca rahitāḥ sarve devāḥ palāyitāḥ /",
    "GP12brndp3_u:2089": " gatvā tu brahmasadanaṃ natvā tadvṛttamūcire // BndP_3,9.20 //",
    "GP12brndp3_u:2090": " tatastu cintayā māsa tadaghasya pratikriyām /",
    "GP12brndp3_u:2091": " tasya pratikriyāṃ vettuṃ na śaśākātmabhūstadā // BndP_3,9.21 //",
    "GP12brndp3_u:2092": " tato devaiḥ parivṛto nārāyaṇamupāgamat // BndP_3,9.22 //",
    "GP12brndp3_u:2093": " natvā stutvā caturvakrastadvṛttāntaṃ vyajijñapat /",
    "GP12brndp3_u:2094": " vicintya so 'pi bahudhā kṛpayā lokanāyakaḥ // BndP_3,9.23 //",
    "GP12brndp3_u:2095": " tadaghaṃ tu tridhā bhittvā triṣu sthāneṣvathārpayat /",
    "GP12brndp3_u:2096": " strīṣu bhūmyāṃ ca vṛkṣeṣu teṣāmapi varaṃ dadau // BndP_3,9.24 //",
    "GP12brndp3_u:2097": " tadā bharttṛsamāyogaṃ putrāvāptimṛtuṣvapi /",
    "GP12brndp3_u:2098": " chede punarbhavatvaṃ tu sarveṣāmapi śākhinām // BndP_3,9.25 //",
    "GP12brndp3_u:2099": " khātapūrtiṃ dharaṇyaśca pradadau madhusūdanaḥ /",
    "GP12brndp3_u:2100": " teṣvaghaṃ prababhūvāśu rajoniryāsamūṣaram // BndP_3,9.26 //",
    "GP12brndp3_u:2101": " nirgato gahvarāttasmāttvamindro devanāyakaḥ /",
    "GP12brndp3_u:2102": " rājyaśriyaṃ ca saṃprāptaḥ prasādātparameṣṭhinaḥ // BndP_3,9.27 //",
    "GP12brndp3_u:2103": " tenaiva sāṃtvito dhātā jagāda ca janārdanam /",
    "GP12brndp3_u:2104": " mama śāpo vṛthā na syādastu kālāntare mune // BndP_3,9.28 //",
    "GP12brndp3_u:2105": " bhagavāṃstadvacaḥ śrutvā muneramitatejasaḥ /",
    "GP12brndp3_u:2106": " prahṛṣṭo bhāvikāryajñastūṣṇīmeva tadā yayau // BndP_3,9.29 //",
    "GP12brndp3_u:2107": " etāvantamimaṃ kālaṃ trilokīṃ pālayanbhavān /",
    "GP12brndp3_u:2108": " eśvaryamadamattatvātkailāsādrimapīḍayata // BndP_3,9.30 //",
    "GP12brndp3_u:2109": " sarvajñena śivenātha preṣito bhagavānmuniḥ /",
    "GP12brndp3_u:2110": " durvāsāstvanmadabhraṃśaṃ karttukāmaḥ śaśāpa ha // BndP_3,9.31 //",
    "GP12brndp3_u:2111": " ekameva phalaṃ jātamubhayoḥ śāpayorapi /",
    "GP12brndp3_u:2112": " adhunā paśyaniḥ śrīkantrailokyaṃ samajāyata // BndP_3,9.32 //",
    "GP12brndp3_u:2113": " na yajñāḥ saṃpravarttante na dānāni ca vāsava /",
    "GP12brndp3_u:2114": " na yamā nāpi niyamā na tapāsi ca kutracit // BndP_3,9.33 //",
    "GP12brndp3_u:2115": " viprāḥ sarve 'pi niḥśrīkā lobhopahatacetasaḥ /",
    "GP12brndp3_u:2116": " niḥsttvā dhairyahīnāśca nāstikāḥ prāyaśo 'bhavan // BndP_3,9.34 //",
    "GP12brndp3_u:2117": " nirauṣadhirasā bhūmirnivīrya jāyatetarām /",
    "GP12brndp3_u:2118": " bhāskaro dhūsarākāraścandramāḥ kāntivarjitaḥ // BndP_3,9.35 //",
    "GP12brndp3_u:2119": " nistejasko havirbhoktā manuddhūlikṛtākṛtiḥ /",
    "GP12brndp3_u:2120": " na prasannā diśāṃ bhāgā nabho naiva ca nirmalam // BndP_3,9.36 //",
    "GP12brndp3_u:2121": " durbalā devatāḥ sarvā vibhāntyanyādṛśā iva /",
    "GP12brndp3_u:2122": " vinaṣṭaprayamevāsti trailokyaṃ sacarācaram // BndP_3,9.37 //",
    "GP12brndp3_u:2123": " hayagrīva uvāca",
    "GP12brndp3_u:2124": " itthaṃ kathayatoreva bṛhaspatipahendrayoḥ /",
    "GP12brndp3_u:2125": " malakādyā mahādaityāḥ svargalokaṃ babādhire // BndP_3,9.38 //",
    "GP12brndp3_u:2126": " nandanodyāna makhilaṃ cicchidurbalagarvitāḥ /",
    "GP12brndp3_u:2127": " udyānapālakānsarvānāyudhaiḥ samatāḍayan // BndP_3,9.39 //",
    "GP12brndp3_u:2128": " prākāramavabhidyaiva praviśya nagarāntaram /",
    "GP12brndp3_u:2129": " mandirasthānsurānsarvānatyantaṃ paryapīḍayan // BndP_3,9.40 //",
    "GP12brndp3_u:2130": " ājahurapsaroratnānyaśeṣāṇi viśeṣataḥ /",
    "GP12brndp3_u:2131": " tato devāḥ samastāśca cakrurbhṛśamabādhitāḥ // BndP_3,9.41 //",
    "GP12brndp3_u:2132": " tādṛśaṃ ghoṣamākarmya vāsavaḥ projjhitāsanaḥ /",
    "GP12brndp3_u:2133": " sarvairanugato devaiḥ palāyanaparo 'bhavat // BndP_3,9.42 //",
    "GP12brndp3_u:2134": " brāhmaṃ dhāma samabhyetya viṣaṇmavadano vṛṣā /",
    "GP12brndp3_u:2135": " yathāvatkathayāmāsa nikhilaṃ daityaceṣṭitam // BndP_3,9.43 //",
    "GP12brndp3_u:2136": " vidhātāpi tadākarṇya sarvadevasamanvitam /",
    "GP12brndp3_u:2137": " hataśrīkaṃ harihayamālokyedamuvāca ha // BndP_3,9.44 //",
    "GP12brndp3_u:2138": " indratvamakhilairddevairmukundaṃ śaraṇaṃ vraja /",
    "GP12brndp3_u:2139": " daityārātirjagatkartā sa te śreyo vidhāsyati // BndP_3,9.45 //",
    "GP12brndp3_u:2140": " ityuktvā tena sahitaḥ svayaṃ brahmā pitāmahaḥ /",
    "GP12brndp3_u:2141": " samastadevasahitaḥ kṣīrodadhimupāyayau // BndP_3,9.46 //",
    "GP12brndp3_u:2142": " atha brahmādayo devā bhagavantaṃ janārdanam /",
    "GP12brndp3_u:2143": " tuṣṭuvurvāgvariṣṭhābhiḥ sarvalokamaheśvaram // BndP_3,9.47 //",
    "GP12brndp3_u:2144": " atha prasanno bhagavānvāsudevaḥ sanātanaḥ /",
    "GP12brndp3_u:2145": " jagāda sa kalāndevāñjagadrakṣaṇalaṃpaṭaḥ // BndP_3,9.48 //",
    "GP12brndp3_u:2146": " śrībhagavānuvāca",
    "GP12brndp3_u:2147": " bhavatāṃ suvidhāsyāmi tejasaivopabṛṃhamam /",
    "GP12brndp3_u:2148": " yaducyate mayedānīṃ yuṣmābhista dvidhīyatām // BndP_3,9.49 //",
    "GP12brndp3_u:2149": " oṣadhipravarāḥ sarvāḥ kṣipata kṣīrasāgare /",
    "GP12brndp3_u:2150": " asurairapi saṃdhāya samameva ca tairiha // BndP_3,9.50 //",
    "GP12brndp3_u:2151": " manthānaṃ mandaraṃ kṛtvā kṛtvā yoktraṃ ca vāsukim /",
    "GP12brndp3_u:2152": " mayi sthite sahāye tu mathyatāmamṛtaṃ surāḥ // BndP_3,9.51 //",
    "GP12brndp3_u:2153": " samastadānavāścāpi vaktavyāḥ sāṃtvapūrvakam /",
    "GP12brndp3_u:2154": " sāmānyameva yuṣmākamasmākaṃ ca phalaṃ tviti // BndP_3,9.52 //",
    "GP12brndp3_u:2155": " mathyamāne tu dugdhābdhau yā samutpadyate sudhā /",
    "GP12brndp3_u:2156": " tatpānādbalino yūyamamartyāśca bhaviṣyatha // BndP_3,9.53 //",
    "GP12brndp3_u:2157": " yathā daityāśca pīyūṣaṃ naitatprāpsyanti kiñcana /",
    "GP12brndp3_u:2158": " kevalaṃ kleśavantaśca kariṣyāmi tathā hyaham // BndP_3,9.54 //",
    "GP12brndp3_u:2159": " iti śrīvāsudevena kathitā nikhilāḥ surāḥ /",
    "GP12brndp3_u:2160": " saṃdhānaṃ tvatulairdaityaiḥ kṛtavantastadā surāḥ /",
    "GP12brndp3_u:2161": " nānāvidhauṣadhigaṇaṃ samānīya surāsurāḥ // BndP_3,9.55 //",
    "GP12brndp3_u:2162": " śrīrābdhipayasi kṣiptvā candramo 'dhikanirmalam /",
    "GP12brndp3_u:2163": " manthānaṃ mandaraṃ kṛtvā kṛtvā yoktraṃ tu vāsukim /",
    "GP12brndp3_u:2164": " prārebhire prayatnena manthituṃ yādasāṃ patim // BndP_3,9.56 //",
    "GP12brndp3_u:2165": " vāsukeḥ pucchabhāge tu sahitāḥ sarvadevatāḥ /",
    "GP12brndp3_u:2166": " śirobhāge tu daiteyā niyuktāstatra śauriṇā // BndP_3,9.57 //",
    "GP12brndp3_u:2167": " balavanto 'pi te daityāstanmukhocchvāsapāvakaiḥ /",
    "GP12brndp3_u:2168": " nirdagdhavapuṣaḥ sarve nistejaskāstadābhavan // BndP_3,9.58 //",
    "GP12brndp3_u:2169": " pucchadeśe tu karṣanto muhurāpyāyitāḥ surāḥ /",
    "GP12brndp3_u:2170": " anukūlena vātena viṣṇunā preritena tu // BndP_3,9.59 //",
    "GP12brndp3_u:2171": " ādikūrmākṛtiḥ śrīmānmadhye kṣīrapayonidheḥ /",
    "GP12brndp3_u:2172": " bhramato mandarādrestu tasyā dhiṣṭānatāmagāt // BndP_3,9.60 //",
    "GP12brndp3_u:2173": " madhye ca sarvadevānāṃ rūpeṇānyena mādhavaḥ /",
    "GP12brndp3_u:2174": " cakarṣa vāsukiṃ vegāddaityamadhye pareṇa ca // BndP_3,9.61 //",
    "GP12brndp3_u:2175": " brahmarūpeṇa taṃ śailaṃ vidhāryākrāntavāridhim /",
    "GP12brndp3_u:2176": " apareṇa ca devarṣirmahatā tejasā muhuḥ // BndP_3,9.62 //",
    "GP12brndp3_u:2177": " upavṛṃhitavāndevānyena te balaśālinaḥ /",
    "GP12brndp3_u:2178": " tejasā punaranyena balātkārasahena saḥ // BndP_3,9.63 //",
    "GP12brndp3_u:2179": " upabṛṃhitavānnāgaṃ sarvaśaktijanārdanaḥ /",
    "GP12brndp3_u:2180": " mathyamāne tatastasminkṣīrabdhau devadānavaiḥ // BndP_3,9.64 //",
    "GP12brndp3_u:2181": " āvirbabhūva purataḥ surabhiḥ surapūjitā /",
    "GP12brndp3_u:2182": " mudaṃ jagmustadā devā daiteyāśca tapodhana // BndP_3,9.65 //",
    "GP12brndp3_u:2183": " mathyamāne punastasminkṣīrābdau devadānavaiḥ /",
    "GP12brndp3_u:2184": " kimetaditi siddhānāṃ divi cintayatāṃ tadā // BndP_3,9.66 //",
    "GP12brndp3_u:2185": " utthitā vāruṇī devī madāllolavilocanā /",
    "GP12brndp3_u:2186": " asurāṇāṃ purastātsā smayamānā vyatiṣṭhata // BndP_3,9.67 //",
    "GP12brndp3_u:2187": " jagṛhurnaiva tāṃ daityā asurāścābhavaṃstataḥ /",
    "GP12brndp3_u:2188": " surā na vidyate yeṣāṃ tenaivāsuraśabditāḥ // BndP_3,9.68 //",
    "GP12brndp3_u:2189": " athasā sarvadevānāmagrataḥ samatiṣṭhata /",
    "GP12brndp3_u:2190": " jagṛhustāṃ mudā devāḥ sūcitāḥ parameṣṭhinā /",
    "GP12brndp3_u:2191": " surāgrahaṇato 'pyete suraśabdena kīrtitāḥ // BndP_3,9.69 //",
    "GP12brndp3_u:2192": " mathyamāne tato bhūyaḥ pārijāto mahādrumaḥ /",
    "GP12brndp3_u:2193": " āvirāsītsuṃgadhena parito vāsayañjagat // BndP_3,9.70 //",
    "GP12brndp3_u:2194": " atyarthasuṃdarākārā dhīrāścāpsarasāṃ gaṇāḥ /",
    "GP12brndp3_u:2195": " āvirbhūtāśca devarṣe sarvalokamanoharāḥ // BndP_3,9.71 //",
    "GP12brndp3_u:2196": " tataḥ śītāṃśurudabhūttaṃ jagrāha maheśvaraḥ /",
    "GP12brndp3_u:2197": " viṣajātaṃ tadutpannaṃ jagṛhurnāgajātayaḥ // BndP_3,9.72 //",
    "GP12brndp3_u:2198": " kaustubhākhyaṃ tato ratnamādade tajjanārdanaḥ /",
    "GP12brndp3_u:2199": " tataḥ svapatragandhena madayantī mahauṣadhīḥ /",
    "GP12brndp3_u:2200": " vijayā nāma saṃjajñe bhairavastāmupādade // BndP_3,9.73 //",
    "GP12brndp3_u:2201": " tato divyāṃbaradharo devo dhanvantariḥ svayam /",
    "GP12brndp3_u:2202": " upasthitaḥ kare bibhradamṛtāḍhyaṃ kamaṇḍalum // BndP_3,9.74 //",
    "GP12brndp3_u:2203": " tataḥ prahṛṣṭamanaso devā daityāśca sarvataḥ /",
    "GP12brndp3_u:2204": " munayaścābhavaṃstuṣṭāstadānīṃ tapasāṃ nidhe // BndP_3,9.75 //",
    "GP12brndp3_u:2205": " tato vikasitāṃbhojavāsinī varadāyinī /",
    "GP12brndp3_u:2206": " utthitā padmahastā śrīstasmātkṣīramahārmavāt // BndP_3,9.76 //",
    "GP12brndp3_u:2207": " atha tāṃ munayaḥ sarve śrīsuktena śriyaṃ parām /",
    "GP12brndp3_u:2208": " tuṣṭuvustuṣṭa hṛdayā gandharvāśca jaguḥ param // BndP_3,9.77 //",
    "GP12brndp3_u:2209": " viśvājīpramukhāḥ sarve nanṛtuścāpsarogaṇāḥ /",
    "GP12brndp3_u:2210": " gaṅgādyāḥ puṇyanadyaśca snānārthamupatasthire // BndP_3,9.78 //",
    "GP12brndp3_u:2211": " aṣṭau digdantinaścaiva medhyapātrasthitaṃ jalam /",
    "GP12brndp3_u:2212": " ādāya snāpayāñcakrustāṃ śriyaṃ padmavāsinīm // BndP_3,9.79 //",
    "GP12brndp3_u:2213": " tulasīṃ ca samutpannāṃ parārdhyā maikyajāṃ hareḥ /",
    "GP12brndp3_u:2214": " padmamālāṃ dadau tasyai mūrtimānkṣīrasāgaraḥ // BndP_3,9.80 //",
    "GP12brndp3_u:2215": " bhūṣaṇāni ca divyāni viśvakarmā samarpayat /",
    "GP12brndp3_u:2216": " divyamālyāṃ baradharā divyabhūṣaṇabhūṣitā /",
    "GP12brndp3_u:2217": " yayau vakṣasthalaṃ viṣṇoḥ sarveṣāṃ paśyatāṃ ramā // BndP_3,9.81 //",
    "GP12brndp3_u:2218": " tulasī tu dhṛtā tena viṣṇunā prabhaviṣṇunā /",
    "GP12brndp3_u:2219": " paśyati sma ca sā devī viṣṇuvakṣathalālayā /",
    "GP12brndp3_u:2220": " devāndayārdrayā dṛṣṭyā sarvalokamaheśvarī // BndP_3,9.82 //",
    "GP12brndp3_u:2221": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne amṛtamanthanaṃ nāma navamo 'dhyāyaḥ",
    "GP12brndp3_u:2222": " hayagrīva uvāca",
    "GP12brndp3_u:2223": " atha devā mahendrādyā viṣṇunā prabhaviṣmunā /",
    "GP12brndp3_u:2224": " aṅgīkṛtā mahādhīrāḥ pramodaṃ paramaṃ yayuḥ // BndP_3,10.1 //",
    "GP12brndp3_u:2225": " malakādyāstu te sarve daityā viṣṇuparāṅmukhāḥ /",
    "GP12brndp3_u:2226": " saṃtyaktāśca śriyā devyā bhṛśamudvegamāgatāḥ // BndP_3,10.2 //",
    "GP12brndp3_u:2227": " tato jagṛhire daityā dhanvantarikarasthitam /",
    "GP12brndp3_u:2228": " paramāmṛtasārāḍhyaṃ kalaśaṃ kanakodbhavam /",
    "GP12brndp3_u:2229": " athāsurāṇāṃ devānāmanyonyaṃ kalaho 'bhavat // BndP_3,10.3 //",
    "GP12brndp3_u:2230": " etasminnantare viṣṇuḥ sarvalokaikarakṣakaḥ /",
    "GP12brndp3_u:2231": " samyagārādhayāmāsalalitāṃ svaikyarūpiṇīm // BndP_3,10.4 //",
    "GP12brndp3_u:2232": " surāṇāmasurāṇāṃ ca raṇaṃ vīkṣya sudāruṇam /",
    "GP12brndp3_u:2233": " brahmā nijapadaṃ prāpa śaṃbhuḥ kailāsamāsthitaḥ // BndP_3,10.5 //",
    "GP12brndp3_u:2234": " malakaṃ yodhayāmāsa daityānāmadhipaṃ vṛṣā /",
    "GP12brndp3_u:2235": " asuraiśca surāḥ sarve sāṃparāyamakurvata // BndP_3,10.6 //",
    "GP12brndp3_u:2236": " bhagavānapi yogīndraḥ samārādhya maheśvarīm /",
    "GP12brndp3_u:2237": " tadekadhyānayogena tadrūpaḥ samajāyata // BndP_3,10.7 //",
    "GP12brndp3_u:2238": " sarvasaṃmohinī sā tu sākṣācchṛṅgāranāyikā /",
    "GP12brndp3_u:2239": " sarvaśṛṅgāraveṣāḍhyā sarvābharaṇabhūṣitā // BndP_3,10.8 //",
    "GP12brndp3_u:2240": " surāṇāmasurāṇāṃ ca nivārya raṇamulvaṇam /",
    "GP12brndp3_u:2241": " mandasmitena daiteyānmohayantī jagada ha // BndP_3,10.9 //",
    "GP12brndp3_u:2242": " alaṃ yuddhena kiṃ śastrermarmasthānavibhedibhiḥ /",
    "GP12brndp3_u:2243": " niṣṭhuraiḥ kiṃ vṛthālāpaiḥ kaṇṭhaśoṣaṇahetubhiḥ // BndP_3,10.10 //",
    "GP12brndp3_u:2244": " ahamevātra madhyasthā yuṣmākaṃ ca divaukasām /",
    "GP12brndp3_u:2245": " yūyaṃ tathāmī nitarāmatra hi kleśabhāginaḥ // BndP_3,10.11 //",
    "GP12brndp3_u:2246": " sarveṣāṃ samamevādya dāsyāmyamṛtamadbhutam /",
    "GP12brndp3_u:2247": " mama haste pradātavyaṃ sudhāpātramanuttamam // BndP_3,10.12 //",
    "GP12brndp3_u:2248": " iti tasyā vacaḥ śrutvā daityāstadvākyamohitāḥ /",
    "GP12brndp3_u:2249": " pīyūṣakalaśaṃ tasyai daduste mugdhacetasaḥ // BndP_3,10.13 //",
    "GP12brndp3_u:2250": " sā tatpātraṃ samādāya jaganmohanarūpiṇī /",
    "GP12brndp3_u:2251": " surāṇāmasurāṇāṃ ca vṛthakpaṅktiṃ cakāra ha // BndP_3,10.14 //",
    "GP12brndp3_u:2252": " dvayoḥ paṅktyośca madhyasthāstānuvāca surāsurān /",
    "GP12brndp3_u:2253": " tūṣṇīṃ bhavantu sarve 'pi kramaśo dīyate mayā // BndP_3,10.15 //",
    "GP12brndp3_u:2254": " tadvākyamurarīcakruste sarve samavāyinaḥ /",
    "GP12brndp3_u:2255": " sā tu saṃmohitāśleṣalokā dātuṃ pracakrame // BndP_3,10.16 //",
    "GP12brndp3_u:2256": " kvaṇatkanakadarvīkā kvaṇanmaṅgalakaṅkaṇā /",
    "GP12brndp3_u:2257": " kamanīyavibhūṣāḍhyā kalā sā paramā babhau // BndP_3,10.17 //",
    "GP12brndp3_u:2258": " vāme vāme karāṃbhoje sudhākalaśamujjvalam /",
    "GP12brndp3_u:2259": " sudhāṃ tāṃ devatāpaṅktau pūrvaṃ darvyā tadādiśat // BndP_3,10.18 //",
    "GP12brndp3_u:2260": " diśantī kramaśāstatra candrabhāskarasūcitam /",
    "GP12brndp3_u:2261": " darvīkareṇa ciccheda saiṃhikeyaṃ tu madhyagam /",
    "GP12brndp3_u:2262": " pītāmṛtaśiromātraṃ tasya vyoma jagāma ca // BndP_3,10.19 //",
    "GP12brndp3_u:2263": " taṃ dṛṣṭvāpyasurāstatra tūṣṇīmāsanvimohitāḥ /",
    "GP12brndp3_u:2264": " evaṃ krameṇa tatsarvaṃ vibudhebhyo vitīrya sā /",
    "GP12brndp3_u:2265": " asurāṇāṃ puraḥ pātraṃ sānināya tirodadhe // BndP_3,10.20 //",
    "GP12brndp3_u:2266": " riktapātraṃ tu taṃ dṛṣṭvā sarve daiteyadānavāḥ /",
    "GP12brndp3_u:2267": " udvelaṃ kevalaṃ krodhaṃ prāptā yuddhacikīrṣayā // BndP_3,10.21 //",
    "GP12brndp3_u:2268": " indrādayaḥ surāḥ sarve sudhāpānādbalottarāḥ /",
    "GP12brndp3_u:2269": " durvalairasuraiḥ sārdhaṃ samayuddhyanta sāyudhāḥ // BndP_3,10.22 //",
    "GP12brndp3_u:2270": " te vidhyamānāḥ śataśo dānavendrāḥ surottamaiḥ /",
    "GP12brndp3_u:2271": " digantānkaticijjagmuḥ pātālaṃ katicidyayuḥ // BndP_3,10.23 //",
    "GP12brndp3_u:2272": " daityaṃ malakanāmānaṃ vijitya vibudheśvaraḥ /",
    "GP12brndp3_u:2273": " ātmīyāṃ śriyamājahre śrīkaṭākṣa samīkṣitaḥ // BndP_3,10.24 //",
    "GP12brndp3_u:2274": " punaḥ siṃhāsanaṃ prāpya mahendraḥ surasevitaḥ /",
    "GP12brndp3_u:2275": " trailokyaṃ pālayāmāsa pūrvavatpūrvadevajit // BndP_3,10.25 //",
    "GP12brndp3_u:2276": " nirbhayā nikhilā devāstrailokye sacarācare /",
    "GP12brndp3_u:2277": " yathākāmaṃ caranti sma sarvadā hṛṣṭacetasaḥ // BndP_3,10.26 //",
    "GP12brndp3_u:2278": " tadā tadakhilaṃ dṛṣṭvā mohinīcaritaṃ muniḥ /",
    "GP12brndp3_u:2279": " vismitaḥ kāmacārī tu kailāsaṃ nārado gataḥ // BndP_3,10.27 //",
    "GP12brndp3_u:2280": " nandinā ca kṛtānujñaḥ praṇamya parameśvaram /",
    "GP12brndp3_u:2281": " tena saṃbhāvyamāno 'sau tuṣṭo viṣṭaramāsta saḥ // BndP_3,10.28 //",
    "GP12brndp3_u:2282": " āsanasthaṃ mahādevo muniṃ svecchāvihāriṇam /",
    "GP12brndp3_u:2283": " papraccha pārvatījāniḥ svacchasphaṭikasannibhaḥ // BndP_3,10.29 //",
    "GP12brndp3_u:2284": " bhagavansarvavṛttajña pavitrīkṛtaviṣṭara /",
    "GP12brndp3_u:2285": " kalahapriya devarṣe kiṃ vṛttaṃ tatra nākinām // BndP_3,10.30 //",
    "GP12brndp3_u:2286": " surāṇāmasurāṇāṃ vā vijayaḥ samajāyata /",
    "GP12brndp3_u:2287": " kiṃ vāpyamṛtavṛttāntaṃ viṣṇunā vāpi kiṃ kṛtam // BndP_3,10.31 //",
    "GP12brndp3_u:2288": " iti pṛṣṭo maheśena nārado munisattamaḥ /",
    "GP12brndp3_u:2289": " uvāca vismayāviṣṭaḥ prasannavadanekṣaṇaḥ // BndP_3,10.32 //",
    "GP12brndp3_u:2290": " sarvaṃ jānāsi bhagavansarvajño 'si yatastataḥ /",
    "GP12brndp3_u:2291": " tathāpi paripṛṣṭena mayā tadvakṣyate 'dhunā // BndP_3,10.33 //",
    "GP12brndp3_u:2292": " tādṛśe samare ghore sati daityadivaukasām /",
    "GP12brndp3_u:2293": " ādinārāyamaḥ śrīmānmohinīrūpamādadhe // BndP_3,10.34 //",
    "GP12brndp3_u:2294": " tāmudāravibhūṣāḍhyāṃ mūrtāṃ śṛṅgāradevatām /",
    "GP12brndp3_u:2295": " surāsurāḥ samālokya viratāḥ samarodhyamāt // BndP_3,10.35 //",
    "GP12brndp3_u:2296": " tanmāyāmohitā daityāḥ sudhāpātraṃ ca yācitāḥ /",
    "GP12brndp3_u:2297": " kṛtvā tāmeva madhyasthāmarpayāmāsurañjasā // BndP_3,10.36 //",
    "GP12brndp3_u:2298": " tadā devī tadādāya mandasmitamanoharā /",
    "GP12brndp3_u:2299": " devebhya eva pīyūṣamaśeṣaṃ vitatāra sā // BndP_3,10.37 //",
    "GP12brndp3_u:2300": " tirohitāmadṛṣṭvā tāṃ dṛṣṭvā śūnyaṃ ca pātrakam /",
    "GP12brndp3_u:2301": " jvalanmanyumukhā daityā yuddhāya punarutthitāḥ // BndP_3,10.38 //",
    "GP12brndp3_u:2302": " amarairamṛtāsvādādatyulvaṇaparākramaiḥ /",
    "GP12brndp3_u:2303": " parājitā mahādaityā naṣṭāḥ pātālamabhyayuḥ // BndP_3,10.39 //",
    "GP12brndp3_u:2304": " imaṃ vṛttāntamākarṇya bhavānīpatikhyayaḥ /",
    "GP12brndp3_u:2305": " nāradaṃ preṣayitvāśu taduktaṃ satataṃ smaran // BndP_3,10.40 //",
    "GP12brndp3_u:2306": " ajñātaḥ pramathaiḥ sarvaiḥ skandanandivināyakaiḥ /",
    "GP12brndp3_u:2307": " pārvatīsahito viṣṇumājagāma savismayaḥ // BndP_3,10.41 //",
    "GP12brndp3_u:2308": " kṣīrodatīragaṃ dṛṣṭvā sastrīkaṃ vṛṣavāhanam /",
    "GP12brndp3_u:2309": " bhogibhogāsanādviṣṇuḥ samutthāya samāgataḥ // BndP_3,10.42 //",
    "GP12brndp3_u:2310": " vāhanādavaruhyeśaḥ pārvatyā sahitaḥ sthitam /",
    "GP12brndp3_u:2311": " taṃ dṛṣṭvā śīghramāgatya saṃpūjyārghyādito mudā // BndP_3,10.43 //",
    "GP12brndp3_u:2312": " sasnehaṃ gāḍhamāliṅgya bhavānīpatimacyutaḥ /",
    "GP12brndp3_u:2313": " tadāgamanakāryaṃ ca pṛṣṭavānviṣṭaraśravāḥ // BndP_3,10.44 //",
    "GP12brndp3_u:2314": " tamuvāca mahādevo bhagavanpuruṣottama /",
    "GP12brndp3_u:2315": " mahāyogeśvara śrīmansarvasaubhāgyasundaram // BndP_3,10.45 //",
    "GP12brndp3_u:2316": " sarvasaṃmohajanakamavāṅmanasagocaram /",
    "GP12brndp3_u:2317": " yadrūpaṃ bhavatopāttaṃ tanmahyaṃ saṃpradarśaya // BndP_3,10.46 //",
    "GP12brndp3_u:2318": " draṣṭumicchāmi te rūpaṃ śṛṅgārasyādhidaivatam /",
    "GP12brndp3_u:2319": " avaśyaṃ darśanīyaṃ me tvaṃ hi prārthitakāmadhṛk // BndP_3,10.47 //",
    "GP12brndp3_u:2320": " iti saṃprārthitaḥ śaśvanmahādevena tena saḥ /",
    "GP12brndp3_u:2321": " yaddhyānavaibhavāllabdhaṃ rūpamadvaitamadbhutam // BndP_3,10.48 //",
    "GP12brndp3_u:2322": " tadevānanyamanasā dhyātvā kiñcidvihasya saḥ /",
    "GP12brndp3_u:2323": " tathāstviti tiro 'dhatta mahāyogeśvaro hariḥ // BndP_3,10.49 //",
    "GP12brndp3_u:2324": " śarvo 'pi sarvataścakṣurmuhurvyāpārayankvacit /",
    "GP12brndp3_u:2325": " adṛṣṭapūrvamārāmamabhirāmaṃ vyalokayat // BndP_3,10.50 //",
    "GP12brndp3_u:2326": " vikasatkusumaśreṇīvinodimadhupālikam /",
    "GP12brndp3_u:2327": " caṃpakastabakāmodasurabhīkṛtadiktaṭam // BndP_3,10.51 //",
    "GP12brndp3_u:2328": " mākandavṛndamādhvīkamādyadullolakokilam /",
    "GP12brndp3_u:2329": " aśokamaṇḍalīkāṇḍasatāṇḍavaśikhaṇḍikam // BndP_3,10.52 //",
    "GP12brndp3_u:2330": " bhṛṅgālinavajhaṅkārajitavallakinisvanam /",
    "GP12brndp3_u:2331": " pāṭalodārasaurabhyapāṭalīkusumojjvalam // BndP_3,10.53 //",
    "GP12brndp3_u:2332": " tamālatālahintālakṛtamālāvilāsitam /",
    "GP12brndp3_u:2333": " paryantadīrghikādīrghapaṅkajaśrīpariṣkṛtam // BndP_3,10.54 //",
    "GP12brndp3_u:2334": " vātapātacalaccārupallavotphullapuṣpakam /",
    "GP12brndp3_u:2335": " santānaprasavāmodasantānādhikavāsitam // BndP_3,10.55 //",
    "GP12brndp3_u:2336": " tatra sarvatra puṣpāḍhye sarvalokamanohare /",
    "GP12brndp3_u:2337": " pārijātatarormūle kāntā kācidadṛśyata // BndP_3,10.56 //",
    "GP12brndp3_u:2338": " bālārkapāṭalākārā navayauvanadarpitā /",
    "GP12brndp3_u:2339": " ākṛṣṭapadmarāgābhā caraṇābjanakhacchadā // BndP_3,10.57 //",
    "GP12brndp3_u:2340": " yāvakaśrīvinikṣepapādalauhityavāhinī /",
    "GP12brndp3_u:2341": " kalaniḥsvanamañjīrapadapadmamanoharā // BndP_3,10.58 //",
    "GP12brndp3_u:2342": " anaṅgavīratūṇīradarponmadanajaṅghikā /",
    "GP12brndp3_u:2343": " kariśuṇḍākadalikākāntitulyoruśobhinī // BndP_3,10.59 //",
    "GP12brndp3_u:2344": " aruṇena dukūlena susparśena tanīyasā /",
    "GP12brndp3_u:2345": " alaṅkṛtanitaṃbāḍhyā jaghanābhogabhāsurā // BndP_3,10.60 //",
    "GP12brndp3_u:2346": " navamāṇikyasannaddhahemakāñjīvirājitā /",
    "GP12brndp3_u:2347": " natanābhimahāvarttatrivalyūrmiprabhājharā // BndP_3,10.61 //",
    "GP12brndp3_u:2348": " stanakuḍmalahindolamuktādāmaśatāvṛtā /",
    "GP12brndp3_u:2349": " atipīvaravakṣojabhārabhaṅguramadhyabhūḥ // BndP_3,10.62 //",
    "GP12brndp3_u:2350": " śirīṣakomalabhujā kaṅkaṇāṅgadaśālinī /",
    "GP12brndp3_u:2351": " sormikāṃ gulimanmṛṣṭaśaṅkhasundarakandharā // BndP_3,10.63 //",
    "GP12brndp3_u:2352": " mukhadarpaṇavṛttābhacubukāpāṭalāgharā /",
    "GP12brndp3_u:2353": " śucibhiḥ paṅktibhiḥ śuddhairvidyārūpairvibhāsvaraiḥ // BndP_3,10.64 //",
    "GP12brndp3_u:2354": " kundakuḍmalasacchāyairdantairdarśitacandrikā /",
    "GP12brndp3_u:2355": " sthūlamauktikasannaddhanāsābharaṇabhāsurā // BndP_3,10.65 //",
    "GP12brndp3_u:2356": " ketakāntarddaladroṇidīrghadīrghavilocanā /",
    "GP12brndp3_u:2357": " ardhendutulitāphāle samyakkḷptālakacchaṭā // BndP_3,10.66 //",
    "GP12brndp3_u:2358": " pālīvataṃsamāṇikyakuṇḍalāmaṇḍitaśrutiḥ /",
    "GP12brndp3_u:2359": " navakarpūrakastūrīrasāmoditavīṭikā // BndP_3,10.67 //",
    "GP12brndp3_u:2360": " śaraccaruniśānāthamaṇḍalīmadhurānanā /",
    "GP12brndp3_u:2361": " sphuratkastūritilakā nīlakuntalasaṃhatiḥ // BndP_3,10.68 //",
    "GP12brndp3_u:2362": " sīmantarekhāvinyastasiṃdūraśreṇibhāsurā // BndP_3,10.69 //",
    "GP12brndp3_u:2363": " spharaccandrakalottaṃsamadalolavilocanā /",
    "GP12brndp3_u:2364": " sarvaśṛṅgāraveṣāḍhyā sarvābharaṇamaṇḍitā // BndP_3,10.70 //",
    "GP12brndp3_u:2365": " tāmimāṃ kandukakrīḍālolāmālolabhūṣaṇām /",
    "GP12brndp3_u:2366": " dṛṣṭvā kṣipramumāṃ tyaktvā so 'nvadhāvadatheśvaraḥ // BndP_3,10.71 //",
    "GP12brndp3_u:2367": " umāpi taṃ samovekṣya dhāvantaṃ cātmanaḥ priyam /",
    "GP12brndp3_u:2368": " svātmānaṃ svātmarsondaryaṃ nindantī cātivismitā /",
    "GP12brndp3_u:2369": " tasthāvavāṅmukhī tūṣṇīṃ lajjāsūyāsamanvitā // BndP_3,10.72 //",
    "GP12brndp3_u:2370": " gṛhītvā kathamapyenāmāliliga muhurmuhuḥ /",
    "GP12brndp3_u:2371": " uddhūyoddhūya sāpyevaṃ dhāvati sma sudūrataḥ // BndP_3,10.73 //",
    "GP12brndp3_u:2372": " punargṛhītvā tāmīśaḥ kāmaṃ kāmavaśīsṛtaḥ /",
    "GP12brndp3_u:2373": " āśrliṣṭaṃ cātivegena tadvīryaṃ pracyutaṃ tadā // BndP_3,10.74 //",
    "GP12brndp3_u:2374": " tataḥ samutthito devo mahāśāstā mahābalaḥ /",
    "GP12brndp3_u:2375": " anekakoṭidaityendragarvanirvāpaṇakṣamaḥ // BndP_3,10.75 //",
    "GP12brndp3_u:2376": " tadvīryabindusaṃsparśātsā bhūmistatratatra ca /",
    "GP12brndp3_u:2377": " rajatasvarmavarṇābhūllakṣaṇādvindhyamardana // BndP_3,10.76 //",
    "GP12brndp3_u:2378": " tathaivāntardadhe sāpi devatā viśvamohinī /",
    "GP12brndp3_u:2379": " nivṛttaḥ sa girīśo 'pi giriṃ gaurīsakho yayau // BndP_3,10.77 //",
    "GP12brndp3_u:2380": " athādbhutamidaṃ vakṣye lopāmudrāpate śṛṇu /",
    "GP12brndp3_u:2381": " yanna kasyacidākhyātaṃ mamaiva tdṛdayesthitam // BndP_3,10.78 //",
    "GP12brndp3_u:2382": " purā bhaṇḍāsuro nāma sarvadaityaśikhāmaṇiḥ /",
    "GP12brndp3_u:2383": " pūrvaṃ devānbahuvidhānyaḥ śāstā svecchayā paṭuḥ // BndP_3,10.79 //",
    "GP12brndp3_u:2384": " viśukraṃ nāma daiteyaṃ vargasaṃrakṣaṇakṣamam /",
    "GP12brndp3_u:2385": " śukratulyaṃ vicārajñaṃ dakṣāṃsena sasarja saḥ // BndP_3,10.80 //",
    "GP12brndp3_u:2386": " vāmāṃsena viṣāṅgaṃ ca sṛṣṭavānduṣṭaśekharam /",
    "GP12brndp3_u:2387": " dhūminīnāmadheyāṃ ca bhaginīṃ bhaṇḍadānavaḥ // BndP_3,10.81 //",
    "GP12brndp3_u:2388": " bhrātṛbhyāmugravīryābhyāṃ sahito nihatāhitaḥ /",
    "GP12brndp3_u:2389": " brahmāṇḍaṃ khaṇḍayāmāsa śauryavīryasamucchritaḥ // BndP_3,10.82 //",
    "GP12brndp3_u:2390": " brahmaviṣṇumaheśāśca taṃ dṛṣṭvā dīptatejasam /",
    "GP12brndp3_u:2391": " palāyanaparāḥ sadyaḥ sve sve dhāmni sadāvasan // BndP_3,10.83 //",
    "GP12brndp3_u:2392": " tadānīmeva tadbāhumaṃmarddana vimūrcchitāḥ /",
    "GP12brndp3_u:2393": " śvasituṃ cāpi paṭavo nābhavannākināṃ gaṇāḥ // BndP_3,10.84 //",
    "GP12brndp3_u:2394": " kecitpātālagarbheṣu kecidaṃbudhivāriṣu /",
    "GP12brndp3_u:2395": " keciddigantakoṇeṣu kecitkuñjeṣu bhūbhṛtām // BndP_3,10.85 //",
    "GP12brndp3_u:2396": " vilīnā bhṛśavitrastāstyaktadārasutastriyaḥ /",
    "GP12brndp3_u:2397": " bhraṣṭādhikārā ṛbhavo viceruśchannaveṣakāḥ // BndP_3,10.86 //",
    "GP12brndp3_u:2398": " yakṣānmahoragānsiddhānsādhyānsamaradurmadān /",
    "GP12brndp3_u:2399": " brahmāṇaṃ padmanābhaṃ ca rudraṃ vajriṇameva ca /",
    "GP12brndp3_u:2400": " matvā tṛṇāyitānsarvāṃllokānbhaṇḍaḥ śaśāsaha // BndP_3,10.87 //",
    "GP12brndp3_u:2401": " atha bhaṇḍāsuraṃ hantuṃ trailokyaṃ cāpi rakṣitum /",
    "GP12brndp3_u:2402": " tṛtīyamudabhūdrūpaṃ mahāyāgānalānmune // BndP_3,10.88 //",
    "GP12brndp3_u:2403": " yadrūpaśālinīmāhurlalitā paradevatām /",
    "GP12brndp3_u:2404": " pāśāṅkuśadhanurvāṇapariṣkṛtacaturbhujām // BndP_3,10.89 //",
    "GP12brndp3_u:2405": " sā devī parama śaktiḥ parabrahmasvarūpiṇī /",
    "GP12brndp3_u:2406": " jaghāna bhaṇḍadaityendraṃ yuddhe yuddhaviśāradā // BndP_3,10.90 //",
    "GP12brndp3_u:2407": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne mohinīprādurbhāvamalakāsuravadho nāma daśamo 'dhyāyaḥ",
    "GP12brndp3_u:2408": " samāptaścopoddhātakhaṇḍaḥ /",
    "GP12brndp3_u:2409": " agastya uvāca",
    "GP12brndp3_u:2410": " kathaṃ bhaṇḍāsuro jātaḥ kathaṃ vā tripurāṃbikā /",
    "GP12brndp3_u:2411": " kathaṃ babhañja taṃ saṃkhye tatsarvaṃ vada vistarāt // BndP_3,11.1 //",
    "GP12brndp3_u:2412": " hayagrīva uvāca",
    "GP12brndp3_u:2413": " purā dākṣāyaṇīṃ tyaktvā pituryajñavināśanam // BndP_3,11.2 //",
    "GP12brndp3_u:2414": " ātmānamātmanā paśyañjñānānandarasātmakaḥ /",
    "GP12brndp3_u:2415": " upāsyamāno munibhiradvandvaguṇalakṣaṇaḥ // BndP_3,11.3 //",
    "GP12brndp3_u:2416": " gaṅgākūle himavataḥ paryante praviveśa ha /",
    "GP12brndp3_u:2417": " sāpi śaṅkaramā rādhya cirakālaṃ manasvinī // BndP_3,11.4 //",
    "GP12brndp3_u:2418": " yogena svāṃ tanuṃ tyaktvā sutāsīddhimabhūbhṛtaḥ // BndP_3,11.5 //",
    "GP12brndp3_u:2419": " sa śailo nāradācchrutvā rudrāṇīti svakanyākām /",
    "GP12brndp3_u:2420": " tasya śuśrūṣaṇārthāya sthāpayāmāsa cāntike // BndP_3,11.6 //",
    "GP12brndp3_u:2421": " etasminnantare devāstārakeṇa hi pīḍitāḥ /",
    "GP12brndp3_u:2422": " brahmaṇoktāḥ samāhūya madanaṃ cedamabruvan // BndP_3,11.7 //",
    "GP12brndp3_u:2423": " sargādau bhagavānbrahma sṛjamāno 'khilāḥ prajāḥ /",
    "GP12brndp3_u:2424": " na nirvṛtirabhūttasya kadācidapi mānase /",
    "GP12brndp3_u:2425": " tapaścacāra suciraṃ manovākkāyakarmabhiḥ // BndP_3,11.8 //",
    "GP12brndp3_u:2426": " tataḥ prasanno bhagavānsalakṣmīko janārdanaḥ /",
    "GP12brndp3_u:2427": " vareṇa cchandayāmāsa varadaḥ sarvadehinām // BndP_3,11.9 //",
    "GP12brndp3_u:2428": " brahmovāca /",
    "GP12brndp3_u:2429": " yadi tuṣṭo 'si bhagavannanāyāsena vai jagat /",
    "GP12brndp3_u:2430": " carācarayutaṃ caitatsṛjāmi tvatprasādataḥ // BndP_3,11.10 //",
    "GP12brndp3_u:2431": " evamukto vidhātrā tu mahāla kṣmīmudaikṣata /",
    "GP12brndp3_u:2432": " tadā prādurabhūstvaṃ hi jaganmohanarūpadhṛk // BndP_3,11.11 //",
    "GP12brndp3_u:2433": " tavāyudhārthaṃ dattaṃ ca puṣpabāṇekṣukārmukam /",
    "GP12brndp3_u:2434": " vijayatvamajeyatvaṃ prādā tpramudito hariḥ // BndP_3,11.12 //",
    "GP12brndp3_u:2435": " asau sṛjati bhūtāni kāraṇena svakarmaṇā /",
    "GP12brndp3_u:2436": " sākṣibhūtaḥ svajanato bhavānbhajatu nirvṛntim // BndP_3,11.13 //",
    "GP12brndp3_u:2437": " eṣa dattavaro brahmā tvayi vinyasya tadbharam /",
    "GP12brndp3_u:2438": " manaso nirvṛtiṃ prāpya vartate 'dyāpi manmatha // BndP_3,11.14 //",
    "GP12brndp3_u:2439": " amoghaṃ balavīryaṃ te na te moghaḥ parākramaḥ // BndP_3,11.15 //",
    "GP12brndp3_u:2440": " sukumārāṇyamoghāni kusumāstrāṇi te sadā /",
    "GP12brndp3_u:2441": " brahmadattavaro 'yaṃ hi tārako nāma dānavaḥ // BndP_3,11.16 //",
    "GP12brndp3_u:2442": " bādhate sakalāṃllokānasmānapi viśeṣataḥ /",
    "GP12brndp3_u:2443": " śivaputrādṛte 'nyatra na bhayaṃ tasya vidyate // BndP_3,11.17 //",
    "GP12brndp3_u:2444": " tvāṃ vināsminmahākārye na kaścitpravadedapi /",
    "GP12brndp3_u:2445": " svakarācca bhavetkāryaṃ bhavato nānyataḥ kvacit // BndP_3,11.18 //",
    "GP12brndp3_u:2446": " ātmyaikyadhayānanirataḥ śivo gauryā samanvitaḥ /",
    "GP12brndp3_u:2447": " himācalatale ramye vartate munibhirvṛtaḥ // BndP_3,11.19 //",
    "GP12brndp3_u:2448": " taṃ niyojaya gauryāṃ tu janiṣyati ca tatsutaḥ /",
    "GP12brndp3_u:2449": " īṣatkāryamidaṃ kṛtvā trāyasvāsmānmahābala // BndP_3,11.20 //",
    "GP12brndp3_u:2450": " evamabhyarthito devaiḥ stūyamāno muhurmuhuḥ /",
    "GP12brndp3_u:2451": " jagāmātmavināśāya yato himavatastaṭam // BndP_3,11.21 //",
    "GP12brndp3_u:2452": " kimapyārādhayāntaṃ tu dhyānasaṃmīlitekṣaṇam /",
    "GP12brndp3_u:2453": " dadarśeśānamāsīnaṃ kusumaṣurudāyudhaḥ // BndP_3,11.22 //",
    "GP12brndp3_u:2454": " etasminnantare tatra himavattanayā śivam /",
    "GP12brndp3_u:2455": " ārirādhayiṣuścā gādbibhrāṇā rūpamadbhutam // BndP_3,11.23 //",
    "GP12brndp3_u:2456": " sametya śambhuṃ girijāṃ gandhapuṣpopahārakaiḥ /",
    "GP12brndp3_u:2457": " śuśrūṣaṇaparāṃ tatra dadarśātibalaḥ smaraḥ // BndP_3,11.24 //",
    "GP12brndp3_u:2458": " adṛśyaḥ sarvabhūtānānnātidūre 'sya saṃsthitaḥ /",
    "GP12brndp3_u:2459": " sumanomārgaṇairagryaissa vivyādha maheśvaram // BndP_3,11.25 //",
    "GP12brndp3_u:2460": " vismṛtya sa hi kāryāṇi bāṇaviddho 'ntike sthitām /",
    "GP12brndp3_u:2461": " gaurīṃ vilokayāmāsa manmathāviṣṭacetanaḥ // BndP_3,11.26 //",
    "GP12brndp3_u:2462": " dhṛtimālaṃbya tu punaḥ kimetaditi cintayan /",
    "GP12brndp3_u:2463": " dadarśāgre tu sannaddhaṃ manmathaṃ kusumāyudham // BndP_3,11.27 //",
    "GP12brndp3_u:2464": " taṃ dṛṣṭvā kupitaḥ śūlī trailokyadahanakṣamaḥ /",
    "GP12brndp3_u:2465": " tārtīyaṃ cakṣurunmīlya dadāha makaradhvajam // BndP_3,11.28 //",
    "GP12brndp3_u:2466": " śivenaivamavajñātā duḥkhitā śailakanyakā /",
    "GP12brndp3_u:2467": " anujñayā tataḥ pitrostapaḥ kartumagādvanam // BndP_3,11.29 //",
    "GP12brndp3_u:2468": " atha tadbhasma saṃvīkṣya citrakarmā gaṇeśvaraḥ /",
    "GP12brndp3_u:2469": " tadbhasmanā tu puruṣaṃ citrākāraṃ cakāra saḥ // BndP_3,11.30 //",
    "GP12brndp3_u:2470": " taṃ vicitratanuṃ rudro dadarśāgre tu pūruṣam /",
    "GP12brndp3_u:2471": " tatkṣaṇājjāta jīvo 'bhūnmūrtimāniva manmathaḥ /",
    "GP12brndp3_u:2472": " mahābalo 'titejasvī madhyāhnārkasamaprabhaḥ // BndP_3,11.31 //",
    "GP12brndp3_u:2473": " taṃ citrakarmā bāhubhyāṃ samāliṅgya mudānvitaḥ /",
    "GP12brndp3_u:2474": " stuhi vāla mahādevaṃ sa tu sarvārthasiddhidaḥ // BndP_3,11.32 //",
    "GP12brndp3_u:2475": " ityuktvā śatarudrīyamupādiśadameyadhīḥ /",
    "GP12brndp3_u:2476": " nanāma śataśo rudraṃ śatarudriyamājapan // BndP_3,11.33 //",
    "GP12brndp3_u:2477": " tataḥ prasanno bhagavānmahādevo vṛṣadhvajaḥ /",
    "GP12brndp3_u:2478": " vareṇa cchandayāmāsa varaṃ vavre sa bālakaḥ // BndP_3,11.34 //",
    "GP12brndp3_u:2479": " pratidvandvibalārthaṃ tu madbalenopayokṣyati /",
    "GP12brndp3_u:2480": " tadastraśastramukhyāni vṛthā kurvantu no mama // BndP_3,11.35 //",
    "GP12brndp3_u:2481": " tatheti tatpratiśrutya vicārya kimapi prabhuḥ /",
    "GP12brndp3_u:2482": " ṣaṣṭivarṣasahasrāṇi rājyamasmai dadau punaḥ // BndP_3,11.36 //",
    "GP12brndp3_u:2483": " etaddṛṣṭvā tu caritaṃ dhātā bhaṇḍiti bhaṇḍiti /",
    "GP12brndp3_u:2484": " yaduvāca tato nāmnā bhaṇḍo lokeṣu kathyate // BndP_3,11.37 //",
    "GP12brndp3_u:2485": " iti dattvā varaṃ tasmai sarvairmunigaṇairvṛtaḥ /",
    "GP12brndp3_u:2486": " dattvāstrāṇi ca śastrāṇi tatraivāntaradhācca saḥ // BndP_3,11.38 //",
    "GP12brndp3_u:2487": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne bhaṇḍāsuraprādurbhāvo nāmaikādaśo 'dhyāyaḥ",
    "GP12brndp3_u:2488": " rudrakopānalājjāto yato bhaṇḍo mahābalaḥ /",
    "GP12brndp3_u:2489": " tasmādraudrasvabhāvo hi dānavaścābhavattataḥ // BndP_3,12.1 //",
    "GP12brndp3_u:2490": " athāgacchanmahātejāḥ śukro daityapurohitaḥ /",
    "GP12brndp3_u:2491": " samāyātāśca śataśo daiteyāḥ sumahābalāḥ // BndP_3,12.2 //",
    "GP12brndp3_u:2492": " athāhūya mayaṃ bhaṇḍo daityavaṃśyādiśilpinam /",
    "GP12brndp3_u:2493": " niyukto bhṛguputreṇa nijagādārthavadvacaḥ // BndP_3,12.3 //",
    "GP12brndp3_u:2494": " yatra sthitvā tu daityendraistrailokyaṃ śāsitaṃ purā /",
    "GP12brndp3_u:2495": " tadgatvā śoṇitapuraṃ kuruṣva tvaṃ yathāpuram // BndP_3,12.4 //",
    "GP12brndp3_u:2496": " tacchrutvā vacanaṃ śilpī sa gatvātha puraṃ mahat /",
    "GP12brndp3_u:2497": " cakre 'marapuraprakhyaṃ manasaivekṣaṇena tu // BndP_3,12.5 //",
    "GP12brndp3_u:2498": " athābhiṣiktaḥ śukreṇa daiteyaiśca mahābalaiḥ /",
    "GP12brndp3_u:2499": " śuśabhe parayā lakṣmyā tejasā ca samanvitaḥ // BndP_3,12.6 //",
    "GP12brndp3_u:2500": " hiraṇyāya tu yaddattaṃ kirīṭaṃ brahmaṇā purā /",
    "GP12brndp3_u:2501": " sajīvamavināśyaṃ ca daityendrairapi bhūṣitam /",
    "GP12brndp3_u:2502": " dadhau bhṛgusutotsṛṣṭaṃ bhaṇḍo bālārkasannibham // BndP_3,12.7 //",
    "GP12brndp3_u:2503": " cāmare candrasaṃkāśe sajīve brahma nirmite /",
    "GP12brndp3_u:2504": " na rogo na ca duḥkhāni saṃdadhau yanniṣevaṇāt // BndP_3,12.8 //",
    "GP12brndp3_u:2505": " tasyātapatraṃ pradadau brahmaṇaiva purā kṛtam /",
    "GP12brndp3_u:2506": " yasya cchāyāniṣaṇṇāstu bādhyante nāstrakoṭibhiḥ // BndP_3,12.9 //",
    "GP12brndp3_u:2507": " dhanuśca vijayaṃ nāma śaṅkhaṃ ca ripughātinam /",
    "GP12brndp3_u:2508": " anyānyapi mahārhāṇi bhūṣaṇāni pradattavān // BndP_3,12.10 //",
    "GP12brndp3_u:2509": " tasya siṃhāsanaṃ prādādakṣayyaṃ sūryasannibham /",
    "GP12brndp3_u:2510": " tataḥ siṃhāsanāsīnaḥ sarvābharaṇabhūṣitaḥ /",
    "GP12brndp3_u:2511": " babhūvātīva tejasvī ratnamuttejitaṃ yathā // BndP_3,12.11 //",
    "GP12brndp3_u:2512": " babhūvuratha daiteyāstayāṣṭau tu mahābalāḥ /",
    "GP12brndp3_u:2513": " indraśatruramitraghno vidyunmālī vibhīṣaṇaḥ /",
    "GP12brndp3_u:2514": " ugrakarmogradhanvā ca vijayaśruti pāragaḥ // BndP_3,12.12 //",
    "GP12brndp3_u:2515": " sumohinī kumudinī citrāṅgī suṃdarī tathā /",
    "GP12brndp3_u:2516": " catasro vanitāstasya babhūvuḥ priyadarśanāḥ // BndP_3,12.13 //",
    "GP12brndp3_u:2517": " tamasevanta kālajñā devāḥ sarve savāsavāḥ /",
    "GP12brndp3_u:2518": " syandanāsturagā nāgāḥ pādātāśca sahasraśaḥ // BndP_3,12.14 //",
    "GP12brndp3_u:2519": " saṃbabhūvurmahākāyā mahānto jitakāśinaḥ /",
    "GP12brndp3_u:2520": " babhūvurdānavāḥ sarve bhṛguputramatānugāḥ // BndP_3,12.15 //",
    "GP12brndp3_u:2521": " arcayanto mahādevamāsthitāḥ śivaśāsane /",
    "GP12brndp3_u:2522": " babhūvurdānavāstatra putrapautradhanānvitāḥ /",
    "GP12brndp3_u:2523": " gṛhegṛhe ca yajñāśca saṃbabhūvuḥ samantataḥ // BndP_3,12.16 //",
    "GP12brndp3_u:2524": " ṛco yajūṃṣi sāmāni mīmāṃsānyāyakādayaḥ /",
    "GP12brndp3_u:2525": " pravartante sma daityānāṃ bhūyaḥ pratigṛhaṃ tadā // BndP_3,12.17 //",
    "GP12brndp3_u:2526": " yathāśrameṣu mukhyeṣu munīnāṃ ca dvijanmanām /",
    "GP12brndp3_u:2527": " tathā yajñeṣu daityānāṃ bubhujurhavyabhojinaḥ // BndP_3,12.18 //",
    "GP12brndp3_u:2528": " evaṃ kṛtavato 'pyasya bhaṇḍasya jitakāśinaḥ /",
    "GP12brndp3_u:2529": " ṣaṣṭivarṣasahasrāṇi vyatītāni kṣaṇārdhavat // BndP_3,12.19 //",
    "GP12brndp3_u:2530": " vardhamānamatho daityaṃ tapasā ca balena ca /",
    "GP12brndp3_u:2531": " hīyamānabalaṃ cendraṃ saṃprekṣya kamalāpatiḥ // BndP_3,12.20 //",
    "GP12brndp3_u:2532": " sasarja sahasā kāñcinmāyāṃ lokavimohinīm /",
    "GP12brndp3_u:2533": " tāmuvāca tato māyāṃ devadevo janārdanaḥ // BndP_3,12.21 //",
    "GP12brndp3_u:2534": " tvaṃ hi sarvāṇi bhūtāni mohayantī nijaujasā /",
    "GP12brndp3_u:2535": " vicarasva yathākāmaṃ tvāṃ na jñāsyati kaścana // BndP_3,12.22 //",
    "GP12brndp3_u:2536": " tvaṃ tu śīghramito gatvā bhaṇḍaṃ daiteyanāyakam /",
    "GP12brndp3_u:2537": " mohayitvācireṇaiva viṣayānupabhokṣyase // BndP_3,12.23 //",
    "GP12brndp3_u:2538": " evaṃ labdhvā varaṃ māyā taṃ praṇamya janārdanam /",
    "GP12brndp3_u:2539": " yayāce 'psaraso mukhyāḥ sahāyārthaṃ tu kāścana // BndP_3,12.24 //",
    "GP12brndp3_u:2540": " tayā saṃprārthito bhūyaḥ preṣayāmāsa kāścana /",
    "GP12brndp3_u:2541": " tābhirviśvācimukhyābhiḥ sahitā sā mṛgekṣaṇā /",
    "GP12brndp3_u:2542": " prayayau mānasasyāgyaṃ taṭamujjvalabhūruham // BndP_3,12.25 //",
    "GP12brndp3_u:2543": " yatra krīḍati daityendro nijanārībhiranvitaḥ /",
    "GP12brndp3_u:2544": " tatra sā mṛgaśāvākṣī mūle caṃpakaśākhinaḥ /",
    "GP12brndp3_u:2545": " nivāsamakarodramyaṃ gāyantī madhurasvaram // BndP_3,12.26 //",
    "GP12brndp3_u:2546": " athāgatastu daityendro balibhirbhantribhirvṛtaḥ /",
    "GP12brndp3_u:2547": " śrutvā tu vīṇāninadaṃ dadarśa ca varāṅganām // BndP_3,12.27 //",
    "GP12brndp3_u:2548": " tāṃ dṛṣṭvā cārusarvāṅgīṃ vidyullekhāmivāparām /",
    "GP12brndp3_u:2549": " māyāmaye mahāgarte patito madanābhidhe // BndP_3,12.28 //",
    "GP12brndp3_u:2550": " athāsya mantriṇo 'bhūvantdṛdaye smaratāpi tāḥ // BndP_3,12.29 //",
    "GP12brndp3_u:2551": " tena daiteyanāthena ciraṃ saṃprarthitā satī /",
    "GP12brndp3_u:2552": " taiśca saṃprarthitāstāśca pratiśūśruvurañjasā // BndP_3,12.30 //",
    "GP12brndp3_u:2553": " yāstvalabhyā mahāyajñairaśvamedhādikairapi /",
    "GP12brndp3_u:2554": " tā labdhvā mohinīmukhyā nirvṛtiṃ paramāṃ yayuḥ // BndP_3,12.31 //",
    "GP12brndp3_u:2555": " visasmarustadā vedāṃstathā devamumāpatim /",
    "GP12brndp3_u:2556": " vijahuste tathā yajñakriyāścānyāḥ śubhāvahāḥ // BndP_3,12.32 //",
    "GP12brndp3_u:2557": " avamānahataścāsītteṣāmapi purohitaḥ /",
    "GP12brndp3_u:2558": " muhūrttamiva teṣāṃ tu yayāvabdāyutaṃ tadā // BndP_3,12.33 //",
    "GP12brndp3_u:2559": " mohiteṣvatha daityeṣu sarve devāḥ savāsavāḥ /",
    "GP12brndp3_u:2560": " vimuktopadravā brahmannāmodaṃ paramaṃ yayuḥ // BndP_3,12.34 //",
    "GP12brndp3_u:2561": " kadācidatha devendraṃ vīkṣya siṃhāsane sthitam /",
    "GP12brndp3_u:2562": " sarvadevaiḥ parivṛtaṃ nārado munirāyayau // BndP_3,12.35 //",
    "GP12brndp3_u:2563": " praṇamya muniśārdūlaṃ jvalantamiva pāvakam /",
    "GP12brndp3_u:2564": " kṛtāñjalipuṭo bhūtvā deveśo vākyamabravīt // BndP_3,12.36 //",
    "GP12brndp3_u:2565": " bhagavansarvadharmajña parāparavidāṃ vara /",
    "GP12brndp3_u:2566": " tatraiva gamanaṃ te syādyaṃ dhanyaṃ kartumicchasi // BndP_3,12.37 //",
    "GP12brndp3_u:2567": " bhaviṣyacchobhanākāraṃ tavāgamanakāraṇam /",
    "GP12brndp3_u:2568": " tvadvākyāmṛtamākarṇya śravaṇānandanirbharam /",
    "GP12brndp3_u:2569": " aśeṣaduḥkhānyuttīrya kṛtārthaḥ syāṃ munīśvara // BndP_3,12.38 //",
    "GP12brndp3_u:2570": " nārada uvāca",
    "GP12brndp3_u:2571": " atha saṃmohito bhaṇḍo daityendro viṣṇumāyayā /",
    "GP12brndp3_u:2572": " tayā vimukto lokāṃstrīndahetāgnirivāparaḥ // BndP_3,12.39 //",
    "GP12brndp3_u:2573": " adhikastava tejobhirastrairmāyābalena ca /",
    "GP12brndp3_u:2574": " tasya tejo 'pahārastu kartavyo 'tibalasya tu // BndP_3,12.40 //",
    "GP12brndp3_u:2575": " vinārādhanato devyāḥ parāśaktestu vāsava /",
    "GP12brndp3_u:2576": " aśakyo 'nyena tapasā kalpakoṭiśatairapi // BndP_3,12.41 //",
    "GP12brndp3_u:2577": " puraivodayataḥ śatrorārādhayata bāliśāḥ /",
    "GP12brndp3_u:2578": " ārādhitā bhagavatī sā vaḥ śreyo vidhāsyati // BndP_3,12.42 //",
    "GP12brndp3_u:2579": " evaṃ saṃbodhitastena śakro devagaṇeśvaraḥ /",
    "GP12brndp3_u:2580": " taṃ muniṃ pūjayāmāsa sarvadevaiḥ samanvitaḥ /",
    "GP12brndp3_u:2581": " tapase kṛtasannāho yayau haimavataṃ taṭam // BndP_3,12.43 //",
    "GP12brndp3_u:2582": " tatra bhāgīrathītīre sarvartukusumojjvale /",
    "GP12brndp3_u:2583": " parāśaktermahāpūjāṃ cakre 'khilasuraiḥ samam /",
    "GP12brndp3_u:2584": " indraprasthamabhūnnāmrā tadādyakhilasiddhidam // BndP_3,12.44 //",
    "GP12brndp3_u:2585": " brahmātmajopadiṣṭena kurvatāṃ vidhinā parām /",
    "GP12brndp3_u:2586": " devyāstu mahatīṃ pūjāṃ japadhyānaratātmanām // BndP_3,12.45 //",
    "GP12brndp3_u:2587": " ugre tapasi saṃsthānāmananyā rpitacetasām /",
    "GP12brndp3_u:2588": " daśavarṣasahasrāṇi daśāhāni ca saṃyayuḥ // BndP_3,12.46 //",
    "GP12brndp3_u:2589": " mohitānatha tāndṛṣṭvā bhṛguputro mahāmatiḥ /",
    "GP12brndp3_u:2590": " bhaṇḍāsuraṃ samabhyetya nijagāda purohitaḥ // BndP_3,12.47 //",
    "GP12brndp3_u:2591": " tvāmevāśritya rācaindra sadā dānavasattamāḥ /",
    "GP12brndp3_u:2592": " nirbhayāstriṣu lokeṣu carantīcchavihāriṇaḥ // BndP_3,12.48 //",
    "GP12brndp3_u:2593": " jātimātraṃ hi bhavato hanti sarvānsadā hariḥ /",
    "GP12brndp3_u:2594": " tenaiva nirmitā māyā yayā saṃmohito bhavān // BndP_3,12.49 //",
    "GP12brndp3_u:2595": " bhavantaṃ mohitaṃ dṛṣṭvā randhrānveṣaṇa tatparaḥ /",
    "GP12brndp3_u:2596": " bhavatāṃ vijayārthāya karotīndro mahattapaḥ // BndP_3,12.50 //",
    "GP12brndp3_u:2597": " yadi tuṣṭā jagaddhātrī tasyaiva vijayo bhavet /",
    "GP12brndp3_u:2598": " imāṃ māyāmayīṃ tyaktvā mantribhiḥ sahito bhavān /",
    "GP12brndp3_u:2599": " gatvā haimavataṃ śailaṃ pareṣāṃ vighnamācara // BndP_3,12.51 //",
    "GP12brndp3_u:2600": " evamuktastu guruṇā hitvā paryaṅkamuttamam /",
    "GP12brndp3_u:2601": " mantrivṛddhānu pāhūya yathāvṛttāntamāha saḥ // BndP_3,12.52 //",
    "GP12brndp3_u:2602": " tacchrutvā nṛpatiṃ prāha śrutavarmā vimṛśya ca /",
    "GP12brndp3_u:2603": " ṣaṣṭivarṣasahasrāṇāṃ rājyaṃ tava śivārpitam // BndP_3,12.53 //",
    "GP12brndp3_u:2604": " tasmādapyadhikaṃ vīra gatamāsīdanekaśaḥ /",
    "GP12brndp3_u:2605": " aśakyapratikāryo 'yaṃ yaḥ kālaśivacoditaḥ // BndP_3,12.54 //",
    "GP12brndp3_u:2606": " aśakyapratikāryo 'yaṃ tadabhyarcanato vinā /",
    "GP12brndp3_u:2607": " kāle tu bhogaḥ karttavyo duḥkhasya ca sukhasya vā // BndP_3,12.55 //",
    "GP12brndp3_u:2608": " athāha bhīmakarmākhyo nopekṣyo 'riryathābalam /",
    "GP12brndp3_u:2609": " kriyāvighne kṛte 'smābhirvijayaste bhaviṣyati // BndP_3,12.56 //",
    "GP12brndp3_u:2610": " tava yuddhe mahārāja parārthaṃ balahāriṇī /",
    "GP12brndp3_u:2611": " dattā vidyā śivenaiva tasmātte vijayaḥ sadā // BndP_3,12.57 //",
    "GP12brndp3_u:2612": " anumene ca tadvākyaṃ bhaṇḍo dānavanāyakaḥ /",
    "GP12brndp3_u:2613": " nirgatya sahasenābhiryayau haimavataṃ taṭam // BndP_3,12.58 //",
    "GP12brndp3_u:2614": " tapovighnakarāndṛṣṭvā dānavāñjagadaṃbikā /",
    "GP12brndp3_u:2615": " alaṅghyamakarodagre mahāprākāramujjvalam // BndP_3,12.59 //",
    "GP12brndp3_u:2616": " taṃ dṛṣṭvā dānavendro 'pi kimetaditi vismitaḥ /",
    "GP12brndp3_u:2617": " saṃkruddho dānavāstreṇa babhañjātibalena tu // BndP_3,12.60 //",
    "GP12brndp3_u:2618": " punareva tadagre 'bhūdalaṅghyaḥ sarvadānavaiḥ /",
    "GP12brndp3_u:2619": " vāyavyāstreṇa taṃ dhīro babhañja ca nanāda ca // BndP_3,12.61 //",
    "GP12brndp3_u:2620": " paunaḥ punyena tadbhasma prābhūtpunarupasthitam /",
    "GP12brndp3_u:2621": " etaddṛṣṭvā tu daityendro viṣaṇmaḥ svapuraṃ yayau // BndP_3,12.62 //",
    "GP12brndp3_u:2622": " tāṃ ca dṛṣṭvā jagaddhātrīṃ dṛṣṭvā prākāramujjvalam /",
    "GP12brndp3_u:2623": " bhayādvivyathire devā vimuktasakalakriyāḥ // BndP_3,12.63 //",
    "GP12brndp3_u:2624": " tānuvāca tataḥ śakro daityendro 'yamihāgataḥ /",
    "GP12brndp3_u:2625": " aśakyaḥ samare yoddhumasmābhirakhilairapi // BndP_3,12.64 //",
    "GP12brndp3_u:2626": " palāyitānāmapi no gatiranyā na kutracit /",
    "GP12brndp3_u:2627": " kuṇḍaṃ yojanavistāraṃ samyakkṛtvā tu śobhanam // BndP_3,12.65 //",
    "GP12brndp3_u:2628": " mahāyāgavidhānena praṇidhāya hutāśanam /",
    "GP12brndp3_u:2629": " yajāmaḥ paramāṃ śāktiṃ mahāmāsairvayaṃ surāḥ // BndP_3,12.66 //",
    "GP12brndp3_u:2630": " brahmabhūtā bhaviṣyāmo bhokṣyāmo vā triviṣṭapam /",
    "GP12brndp3_u:2631": " evamuktāstu te sarvedevāḥ sendrapurogamāḥ // BndP_3,12.67 //",
    "GP12brndp3_u:2632": " vidhivajjuhuvurmāṃsānyutkṛtyotkṛtya mantrataḥ /",
    "GP12brndp3_u:2633": " huteṣu sarvamāṃseṣu pādeṣu ca kareṣu ca // BndP_3,12.68 //",
    "GP12brndp3_u:2634": " hotumicchatsu deveṣu kalevaramaśeṣataḥ /",
    "GP12brndp3_u:2635": " prādurbabhūva paramantejaḥ puñjo hyanuttamaḥ // BndP_3,12.69 //",
    "GP12brndp3_u:2636": " tanmadhyataḥ samudabhūccakrākāramanuttamam /",
    "GP12brndp3_u:2637": " tanmadhye tu mahādevīmudayārkasamaprabhām // BndP_3,12.70 //",
    "GP12brndp3_u:2638": " jagadujjīvanakarīṃ brahmaviṣṇuśivātmikām /",
    "GP12brndp3_u:2639": " saundaryasārasīmāṃ tāmānandarasasāgarām // BndP_3,12.71 //",
    "GP12brndp3_u:2640": " japākusumasaṃkāśāṃ dāḍimīkusumāṃbarām /",
    "GP12brndp3_u:2641": " sarvābharaṇasaṃyuktāṃ śṛṅgāraikarasālayām // BndP_3,12.72 //",
    "GP12brndp3_u:2642": " kṛpātaraṅgitāpāṅganayanālokakaumudīm /",
    "GP12brndp3_u:2643": " pāśāṅkuśekṣukodaṇḍapañcabāṇalasatkarām // BndP_3,12.73 //",
    "GP12brndp3_u:2644": " tāṃ vilokya mahādevīṃ devāḥ sarve savāsavāḥ /",
    "GP12brndp3_u:2645": " praṇemurmuditātmāno bhūyobhūyo 'khilātmikam // BndP_3,12.74 //",
    "GP12brndp3_u:2646": " tayā vilokitāḥ sadyaste sarve vigatajvarāḥ /",
    "GP12brndp3_u:2647": " saṃpūrṇāṅgā dṛḍhatarā vajradehā mahābalāḥ /",
    "GP12brndp3_u:2648": " tuṣṭuvuśca mahādevīmaṃbikāmakhilārthadām // BndP_3,12.75 //",
    "GP12brndp3_u:2649": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne lalitāprādurbhāvo nāma dvādaśo 'dhyāyaḥ",
    "GP12brndp3_u:2650": " devā ūcuḥ",
    "GP12brndp3_u:2651": " jaya devi jaganmātarjaya devi parātpare /",
    "GP12brndp3_u:2652": " jaya kalyāṇanilaye jaya kāmakalātmike // BndP_3,13.1 //",
    "GP12brndp3_u:2653": " jayakāri ca vāmākṣi jaya kāmākṣi sundari /",
    "GP12brndp3_u:2654": " jayākhilasurārādhye jaya kāmeśi mānade // BndP_3,13.2 //",
    "GP12brndp3_u:2655": " jaya brahmamaye devi brahmātmakarasātmike /",
    "GP12brndp3_u:2656": " jaya nārāyaṇi pare nanditāśeṣaviṣṭape // BndP_3,13.3 //",
    "GP12brndp3_u:2657": " jaya śrīkaṇṭhadayite jaya śrīlaliteṃbike /",
    "GP12brndp3_u:2658": " jaya śrīvijaye devi vijaya śrīsamṛddhide // BndP_3,13.4 //",
    "GP12brndp3_u:2659": " jātasya jāyamānasya iṣṭāpūrtasya hetave /",
    "GP12brndp3_u:2660": " namastasyai trijagatāṃ pālayitryai parātpare // BndP_3,13.5 //",
    "GP12brndp3_u:2661": " kalāmuhūrtakāṣṭhāhar māsartuśaradātmane /",
    "GP12brndp3_u:2662": " namaḥ sahasraśīrṣāyai sahasramukhalocane // BndP_3,13.6 //",
    "GP12brndp3_u:2663": " namaḥ sahasrahastābjapādapaṅkajaśobhite /",
    "GP12brndp3_u:2664": " aṇoraṇutare devi mahato 'pi mahīyasi // BndP_3,13.7 //",
    "GP12brndp3_u:2665": " parātparatare mātastejastejīyasāmapi /",
    "GP12brndp3_u:2666": " atalaṃ tu bhavetpādau vitalaṃ jānunī tava // BndP_3,13.8 //",
    "GP12brndp3_u:2667": " rasātalaṃ kaṭīdeśaḥ kukṣiste dharaṇī bhavet /",
    "GP12brndp3_u:2668": " hṛdayaṃ tu bhuvarlokaḥ svaste mukhamudāhṛtam // BndP_3,13.9 //",
    "GP12brndp3_u:2669": " dṛśaścandrārkadahanā diśaste bāhavoṃbike /",
    "GP12brndp3_u:2670": " marutastu tavocchvāsā vācaste śrutayo 'khilāḥ // BndP_3,13.10 //",
    "GP12brndp3_u:2671": " krīḍā te lokaracanā sakhā te cinmayaḥ śivaḥ /",
    "GP12brndp3_u:2672": " āhāraste sadānando vāsaste hṛdaye satām // BndP_3,13.11 //",
    "GP12brndp3_u:2673": " dṛśyādṛśya svarūpāṇi rūpāṇi bhuvanāni te /",
    "GP12brndp3_u:2674": " śiroruhā ghanāste tu tārakāḥ kusumāni te // BndP_3,13.12 //",
    "GP12brndp3_u:2675": " dharmādyā bāhavaste syuradharmādyāyudhāni te /",
    "GP12brndp3_u:2676": " yamāśca niyamāścaiva karapādaruhāstathā // BndP_3,13.13 //",
    "GP12brndp3_u:2677": " stanau svāhāsvadhākarau lokojjīvanakārakau /",
    "GP12brndp3_u:2678": " prāṇāyāmastu te nāsā rasanā te sarasvatī // BndP_3,13.14 //",
    "GP12brndp3_u:2679": " pratyāhārastvidriṃyāṇi dhyānaṃ te dhīstu sattamā /",
    "GP12brndp3_u:2680": " manaste dhāraṇāśaktirhṛdayaṃ te samādhikaḥ // BndP_3,13.15 //",
    "GP12brndp3_u:2681": " mahīruhāsteṅgaruhāḥ prabhātaṃ vasanaṃ tava /",
    "GP12brndp3_u:2682": " bhūtaṃ bhavyaṃ bhaviṣyacca nityaṃ ca tava vigrahaḥ // BndP_3,13.16 //",
    "GP12brndp3_u:2683": " yajñarūpā jagaddhātrī viśvarūpā ca pāvanī /",
    "GP12brndp3_u:2684": " ādau yā tu dayābhūtā sasarja nikhilāḥ prajāḥ // BndP_3,13.17 //",
    "GP12brndp3_u:2685": " hṛdayasthāpi lokānāmadṛśyā mohanātmikā // BndP_3,13.18 //",
    "GP12brndp3_u:2686": " nāmarūpavibhāgaṃ ca yā karoti svalīlayā /",
    "GP12brndp3_u:2687": " tānyadhiṣṭhāya tiṣṭhantī teṣvasaktārthakāmadā /",
    "GP12brndp3_u:2688": " namastasyai mahādevyai sarvaśaktyai namonamaḥ // BndP_3,13.19 //",
    "GP12brndp3_u:2689": " yadājñayā pravartante vahnisūryaidumārutāḥ /",
    "GP12brndp3_u:2690": " pṛthivyādīni bhūtāni tasyai devyai namonamaḥ // BndP_3,13.20 //",
    "GP12brndp3_u:2691": " yā sasarjādidhātāraṃ sargādāvādibhūridam /",
    "GP12brndp3_u:2692": " dadhāra svayamevaikā tasyai devyai namonamaḥ // BndP_3,13.21 //",
    "GP12brndp3_u:2693": " yathā dhṛtā tu dhariṇī yayākāśamameyayā /",
    "GP12brndp3_u:2694": " yasyāmudeti savitā tasyai devyai namonamaḥ // BndP_3,13.22 //",
    "GP12brndp3_u:2695": " yatrodeti jagatkṛtsnaṃ yatra tiṣṭhati nirbharam /",
    "GP12brndp3_u:2696": " yatrāntameti kāle tu tasyai devyai namonamaḥ // BndP_3,13.23 //",
    "GP12brndp3_u:2697": " namonamaste rajase bhavāyai namonamaḥ sāttvikasaṃsthitāyai /",
    "GP12brndp3_u:2698": " namonamaste tamase harāyai namonamo nirguṇataḥ śivāyai // BndP_3,13.24 //",
    "GP12brndp3_u:2699": " namonamaste jagadekamātre namonamaste jagadekapitre /",
    "GP12brndp3_u:2700": " namonamaste 'khilarūpatantre namonamaste 'khilayantrarūpe // BndP_3,13.25 //",
    "GP12brndp3_u:2701": " namonamo lokagurupradhāne namonamaste 'khilavāgvibhūtyai /",
    "GP12brndp3_u:2702": " namo 'stu lakṣmyai jagadekatuṣṭyai namonamaḥ śāṃbhavi sarvaśaktyai // BndP_3,13.26 //",
    "GP12brndp3_u:2703": " anādimadhyāntamapāñcabhautikaṃ hyavāṅmanogamyamatarkyavaibhavam /",
    "GP12brndp3_u:2704": " arūpamadvandvamadṛṣṭagocaraṃ prabhāvamagryaṃ kathamaṃba varṇaye // BndP_3,13.27 //",
    "GP12brndp3_u:2705": " prasīda viśveśvari viśvavandite prasīda vidyeśvari vedarūpiṇi /",
    "GP12brndp3_u:2706": " prasīda māyāmayi mantrāvigrahe prasīda sarveśvari sarvarūpiṇi // BndP_3,13.28 //",
    "GP12brndp3_u:2707": " iti statvā mahādevīṃ devāḥ sarve savāsavāḥ /",
    "GP12brndp3_u:2708": " bhūyobhūyo namaskṛtya śaraṇaṃ jagamurañjasā // BndP_3,13.29 //",
    "GP12brndp3_u:2709": " tataḥ prasannā sā devī praṇataṃ vīkṣya vāsavam /",
    "GP12brndp3_u:2710": " vareṇa cchandayāmāsa varadākhiladehinām // BndP_3,13.30 //",
    "GP12brndp3_u:2711": " indra uvāca",
    "GP12brndp3_u:2712": " yadi tuṣṭāsi karyāṇi varaṃ daityendra pīḍitaḥ /",
    "GP12brndp3_u:2713": " durdharaṃ jīvitaṃ dehi tvāṃ gatāḥ śaraṇārthinaḥ // BndP_3,13.31 //",
    "GP12brndp3_u:2714": " śrīdevyuvāca",
    "GP12brndp3_u:2715": " ahameva vinirjitya bhaṇḍaṃ daityakulodbhavam /",
    "GP12brndp3_u:2716": " acirāttava dāsyāmi trailokyaṃ sacarācaram // BndP_3,13.32 //",
    "GP12brndp3_u:2717": " nirbhayā muditāḥ santu sarve devagaṇāstathā /",
    "GP12brndp3_u:2718": " ye stoṣyanti ca māṃ bhaktyā stavenānena mānavāḥ // BndP_3,13.33 //",
    "GP12brndp3_u:2719": " bhājanaṃ te bhaviṣyanti dharmaśrīyaśasāṃ sadā /",
    "GP12brndp3_u:2720": " vidyāvinayasaṃpannā nīrogā dīrghajīvinaḥ // BndP_3,13.34 //",
    "GP12brndp3_u:2721": " putramitrakala trāḍhyā bhavantu madanugrahāt /",
    "GP12brndp3_u:2722": " iti labdhavarā devā devendro 'pi mahābalaḥ // BndP_3,13.35 //",
    "GP12brndp3_u:2723": " āmodaṃ paramaṃ jagmustāṃ vilokya muhurmuhuḥ // BndP_3,13.36 //",
    "GP12brndp3_u:2724": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne lalitāstavarājo nāma trayodaśo 'dhyāyaḥ",
    "GP12brndp3_u:2725": " hayagrīva uvāca",
    "GP12brndp3_u:2726": " etasminneva kāle tu brahmā lokapitāmahaḥ /",
    "GP12brndp3_u:2727": " ājagāmātha deveśīṃ draṣṭukāmo maharṣibhiḥ // BndP_3,14.1 //",
    "GP12brndp3_u:2728": " ājagāma tato viṣṇurārūḍho vinatāsutam /",
    "GP12brndp3_u:2729": " śivo 'pi vṛṣamārūḍhaḥ samāyāto 'khileśvarīm // BndP_3,14.2 //",
    "GP12brndp3_u:2730": " devarṣayo nāradādyāḥ samājagmurmaheśvarīm /",
    "GP12brndp3_u:2731": " āyayustāṃ mahādevīṃ sarve cāpsarasāṃ gaṇāḥ // BndP_3,14.3 //",
    "GP12brndp3_u:2732": " viśvāvasuprabhṛtayo gandharvāścaiva yakṣakāḥ /",
    "GP12brndp3_u:2733": " brahmaṇātha samādiṣṭo viśvakarmā viśāṃpatiḥ // BndP_3,14.4 //",
    "GP12brndp3_u:2734": " cakāra nagaraṃ divyaṃ yathāmarapuraṃ tathā /",
    "GP12brndp3_u:2735": " tato bhagavatī durgā sarvamantrādhidevatā // BndP_3,14.5 //",
    "GP12brndp3_u:2736": " vidyādhidevatā śyāmā samājagmaturaṃbikām /",
    "GP12brndp3_u:2737": " brāhayādyā mātaraścaiva svasvabhūtagaṇāvṛtāḥ // BndP_3,14.6 //",
    "GP12brndp3_u:2738": " siddhayo hyaṇimādyāśca yoginyaścaiva koṭiśaḥ /",
    "GP12brndp3_u:2739": " bhairavāḥ kṣetrapālāśca mahāśāstā gaṇāgraṇīḥ // BndP_3,14.7 //",
    "GP12brndp3_u:2740": " mahāgaṇeśvaraḥ skando baṭuko vīrabhadrakaḥ /",
    "GP12brndp3_u:2741": " āgatya te mahādevīṃ tuṣṭuvuḥ praṇatāstadā // BndP_3,14.8 //",
    "GP12brndp3_u:2742": " tatrātha nagarīṃ ramyāṃ sāṭṭaprākāratoraṇām /",
    "GP12brndp3_u:2743": " gajāśvarathaśālāḍhyāṃ rājavīthivirājitām // BndP_3,14.9 //",
    "GP12brndp3_u:2744": " sāmantānāmamātyānāṃ sainikānāṃ dvijanma nām /",
    "GP12brndp3_u:2745": " vetāladāsadāsīnāṃ gṛhāṇi rucirāṇi ca // BndP_3,14.10 //",
    "GP12brndp3_u:2746": " madhyaṃ rājagṛhaṃ divyaṃ dvāragopurabhūṣitam /",
    "GP12brndp3_u:2747": " śālābhirbahubhiryuktaṃ sabhā bhiruṣaśobhitam // BndP_3,14.11 //",
    "GP12brndp3_u:2748": " siṃhāsanasabhāṃ caiva navaratnamayīṃ śubhām /",
    "GP12brndp3_u:2749": " madhye siṃhāsanaṃ divyaṃ cintāmaṇivīnirmitam // BndP_3,14.12 //",
    "GP12brndp3_u:2750": " svayaṃ prakāśamadvandvamudayādityasaṃnibham /",
    "GP12brndp3_u:2751": " vilokya cintayāmāsa brahmā lokapitāmahaḥ // BndP_3,14.13 //",
    "GP12brndp3_u:2752": " yastvetatsamadhiṣṭhāya vartate bāliśo 'pivā /",
    "GP12brndp3_u:2753": " purasyāsya prabhāveṇa sarvalokādhiko bhavet // BndP_3,14.14 //",
    "GP12brndp3_u:2754": " na kevalā strī rājyārhā puruṣo 'pi tayā vinā /",
    "GP12brndp3_u:2755": " maṅgalācāryasaṃyuktaṃ mahāpuruṣalakṣaṇam /",
    "GP12brndp3_u:2756": " anukūlāṅganāyuktamabhiṣiñcediti śrutiḥ // BndP_3,14.15 //",
    "GP12brndp3_u:2757": " vibhātīyaṃ varārohā bhūrtā śṛṅgāradevatā /",
    "GP12brndp3_u:2758": " varo 'syāstriṣu lokeṣu na cānyaḥ śaṅkarādṛte // BndP_3,14.16 //",
    "GP12brndp3_u:2759": " jaḍilo muṇḍadhārī ca virūpākṣaḥ kapālabhṛt /",
    "GP12brndp3_u:2760": " kalmāṣī bhasmadigdhāṅgaḥ śmaśānāsthivibhūṣaṇaḥ // BndP_3,14.17 //",
    "GP12brndp3_u:2761": " amaṅgalāspadaṃ cainaṃ varayetsā sumaṅgalā /",
    "GP12brndp3_u:2762": " iti cintayamānasya brahmaṇo 'gre maheśvaraḥ // BndP_3,14.18 //",
    "GP12brndp3_u:2763": " koṭikandarpalāvaṇyayukto divya śarīravān /",
    "GP12brndp3_u:2764": " divyāṃbaradharaḥ sragvī divyagandhānulepanaḥ // BndP_3,14.19 //",
    "GP12brndp3_u:2765": " kirīṭahārakeyūrakuṇḍalādyairalaṅkṛtaḥ /",
    "GP12brndp3_u:2766": " prādurbabhūva purato jaganmohana rupadhṛk // BndP_3,14.20 //",
    "GP12brndp3_u:2767": " taṃ kumāramathāliṅgya brahmā lokapitāmahaḥ /",
    "GP12brndp3_u:2768": " cakre kāmeśvaraṃ nāmnā kamanīyavapurdharam // BndP_3,14.21 //",
    "GP12brndp3_u:2769": " tasyāstu paramāśakteranurūpo varastvayam /",
    "GP12brndp3_u:2770": " iti niścitya tenaiva sahitāstāmathāyayuḥ // BndP_3,14.22 //",
    "GP12brndp3_u:2771": " astuvaṃste parāṃ śaktiṃ brahmaviṣṇumaheśvarāḥ /",
    "GP12brndp3_u:2772": " tāṃ dṛṣṭvā mṛgaśāvākṣīṃ kumāro nīlalohitaḥ /",
    "GP12brndp3_u:2773": " abhavanmanmathāviṣṭo vismṛtya sakalāḥ kriyāḥ // BndP_3,14.23 //",
    "GP12brndp3_u:2774": " sāpi taṃ vīkṣya tanvaṅgo mūrtiṃmantamiva smaram /",
    "GP12brndp3_u:2775": " madanāviṣṭasarvāṅgī svātmarūpamamanyata /",
    "GP12brndp3_u:2776": " anyonyālokanāsaktau tāvṛbhau madanāturau // BndP_3,14.24 //",
    "GP12brndp3_u:2777": " sarvabhāvaviśeṣajñau dhṛtimantau manasvinau /",
    "GP12brndp3_u:2778": " parairajñātacāritrau muhūrtāsvasthacetanau // BndP_3,14.25 //",
    "GP12brndp3_u:2779": " athovāca mahādevīṃ brahmā lokaikanāyikām /",
    "GP12brndp3_u:2780": " ime devāśca ṛṣayo gandharvāpsarasāṃ gaṇāḥ /",
    "GP12brndp3_u:2781": " tvāmīśāṃ draṣṭumicchanti sapriyāṃ paramāhave // BndP_3,14.26 //",
    "GP12brndp3_u:2782": " ko vānurūpaste devi priyo dhanyatamaḥ pumān /",
    "GP12brndp3_u:2783": " lokasaṃrakṣaṇārthāya bhajasva puruṣaṃ param // BndP_3,14.27 //",
    "GP12brndp3_u:2784": " rājñī bhava purasyāsya sthitā bhava varāsane /",
    "GP12brndp3_u:2785": " abhiṣiktāṃ mahābhāgairdevārṣe bhirakalmaṣaiḥ // BndP_3,14.28 //",
    "GP12brndp3_u:2786": " sāmrājyacihnasaṃyuktāṃ sarvābharaṇasaṃyutām /",
    "GP12brndp3_u:2787": " sapriyāmāsanagatāṃ draṣṭumicchāmahe vayam // BndP_3,14.29 //",
    "GP12brndp3_u:2788": " iti śrībrahmāṇḍe mahāpurāṇe uttarabhāge hayagrīvāgastyasaṃvāde lalitopākhyāne madanakāmeśvaraprādurbhāvo nāma caturdaśo 'dhyāyaḥ",
    "GP12brndp3_u:2789": " tacchrutvā vacanaṃ devī mandasmitamukhāṃbujā /",
    "GP12brndp3_u:2790": " uvāca sa tato vākyaṃ brahmaviṣṇumukhānsurān // BndP_3,15.1 //",
    "GP12brndp3_u:2791": " svatantrāhaṃ sadā devāḥ svecchācāravihāriṇī /",
    "GP12brndp3_u:2792": " mamānurūpacarito bhavitā tu mama priyaḥ // BndP_3,15.2 //",
    "GP12brndp3_u:2793": " tatheti tatpratiśrutya sarverdevaiḥ pitāmahaḥ /",
    "GP12brndp3_u:2794": " uvāca ca mahādevīṃ dharmārthasahitaṃ vacaḥ // BndP_3,15.3 //",
    "GP12brndp3_u:2795": " kālakrītā krayakrītā pitṛdattā svayaṃyutā /",
    "GP12brndp3_u:2796": " nārīpuruṣayorevamudvāhastu caturvidhaḥ // BndP_3,15.4 //",
    "GP12brndp3_u:2797": " kālakrītā tu veśyā syātkrayakrītā tu dāsikā /",
    "GP12brndp3_u:2798": " gandharvodvāhitā yuktā bhāryā syātpitṛdattakā // BndP_3,15.5 //",
    "GP12brndp3_u:2799": " samānadharmiṇī yuktā bhāryā pitṛvaśaṃvadā /",
    "GP12brndp3_u:2800": " yadadvaitaṃ paraṃ brahma sadasadbhāvavarjitam // BndP_3,15.6 //",
    "GP12brndp3_u:2801": " cidānandātmakaṃ tasmātprakṛtiḥ samajāyata /",
    "GP12brndp3_u:2802": " tvamevāsīcca tadbrahma prakṛtiḥ sā tvameva hi // BndP_3,15.7 //",
    "GP12brndp3_u:2803": " tvamevānādirakhilā kāryakāraṇarūpiṇī /",
    "GP12brndp3_u:2804": " tvāmeva hi vicinvanti yoginaḥ sanakādayaḥ // BndP_3,15.8 //",
    "GP12brndp3_u:2805": " sadasatkarmarūpāṃ ca vyaktāvyakto dayātmikām /",
    "GP12brndp3_u:2806": " tvāmeva hi praśaṃsaṃti pañcabrahmasvarūpiṇīm // BndP_3,15.9 //",
    "GP12brndp3_u:2807": " tvāmeva hi sṛjasyādau tvameva hyavasi kṣaṇāt /",
    "GP12brndp3_u:2808": " bhajasva puruṣaṃ kañcillokānugrahakāmyayā // BndP_3,15.10 //",
    "GP12brndp3_u:2809": " iti vijñāpitā devī brahmaṇā sakalaiḥ suraiḥ /",
    "GP12brndp3_u:2810": " srajamudyamya hastena cakṣepa gaganāntare // BndP_3,15.11 //",
    "GP12brndp3_u:2811": " tayotsṛṣṭā hi sā mālā śobhayantī nabhasthalam /",
    "GP12brndp3_u:2812": " papāta kaṇṭhadeśe hi tadā kāmeśvarasya tu // BndP_3,15.12 //",
    "GP12brndp3_u:2813": " tato mumudire devā brahmaviṣṇupurogamāḥ /",
    "GP12brndp3_u:2814": " vavṛṣuḥ puṣpavarṣāṇi mandavāteritā ghanāḥ // BndP_3,15.13 //",
    "GP12brndp3_u:2815": " athovāca vidhātā tu bhagavantaṃ janārdanam /",
    "GP12brndp3_u:2816": " kartavyo vidhinodvāhastvanayoḥ śivayorhare // BndP_3,15.14 //",
    "GP12brndp3_u:2817": " muhurto devasamprāpto jaganmaṅgalakārakaḥ /",
    "GP12brndp3_u:2818": " tvadrūpā hi mahādevī sahajaśca bhavānapi // BndP_3,15.15 //",
    "GP12brndp3_u:2819": " dātumarhasi kalyāṇīmasmai kāmaśivāya tu /",
    "GP12brndp3_u:2820": " tacchrutvā vacanaṃ tasya devadevastrivikramaḥ // BndP_3,15.16 //",
    "GP12brndp3_u:2821": " dadau tasyai vidhānena prītyā tāṃ śaṅkarāya tu /",
    "GP12brndp3_u:2822": " devarṣipitṛmukhyānāṃ sarveṣāṃ devayoginām // BndP_3,15.17 //",
    "GP12brndp3_u:2823": " kalyāṇaṃ kārayāmāsa śivayorādikeśavaḥ /",
    "GP12brndp3_u:2824": " upāyanāni pradaduḥ sarve brahmādayaḥ surāḥ // BndP_3,15.18 //",
    "GP12brndp3_u:2825": " dadau brahmekṣucāpaṃ tu vajrasāramanaśvaram /",
    "GP12brndp3_u:2826": " tayoḥ puṣpāyudhaṃ prādādamlānaṃ hariravyayam // BndP_3,15.19 //",
    "GP12brndp3_u:2827": " nāgapāśaṃ dadau tābhyāṃ varuṇo yādasāṃpatiḥ /",
    "GP12brndp3_u:2828": " aṅkuśaṃ ca dadau tābhyāṃ viśvakarmā viśāṃpatiḥ // BndP_3,15.20 //",
    "GP12brndp3_u:2829": " kirīṭamagniḥ prāyacchattāṭaṅkau candrabhāskarau /",
    "GP12brndp3_u:2830": " navaratnamayīṃ bhūṣāṃ prādādratnākaraḥ svayam // BndP_3,15.21 //",
    "GP12brndp3_u:2831": " dadau surāṇāmadhipo madhupātramathākṣayam /",
    "GP12brndp3_u:2832": " cintāmaṇimayīṃ mālāṃ kuberaḥ pradadau tadā // BndP_3,15.22 //",
    "GP12brndp3_u:2833": " sāmrājyasūcakaṃ chatraṃ dadau lakṣmīpatiḥ svayam /",
    "GP12brndp3_u:2834": " gaṅgā ca yamunā tābhyāṃ cāmare candrabhāsvare // BndP_3,15.23 //",
    "GP12brndp3_u:2835": " aṣṭau ca vasavo rudrā ādityāścāśvinau tathā /",
    "GP12brndp3_u:2836": " dikpālā marutaḥ sādhyā gandharvāḥ pramatheśvarāḥ /",
    "GP12brndp3_u:2837": " svānisvānyāyudhānyasyai pradaduḥ paritoṣitāḥ // BndP_3,15.24 //",
    "GP12brndp3_u:2838": " rathāṃśca turagānnāgānmahāvegānmahābalān /",
    "GP12brndp3_u:2839": " uṣṭānarogānaśvāṃstānkṣuttṛṣṇāparivarjitān /",
    "GP12brndp3_u:2840": " dadurvajropamākārānsāyudhānsaparicchadān // BndP_3,15.25 //",
    "GP12brndp3_u:2841": " athābhiṣekamātenuḥ sāmrājye śivayoḥ śivam /",
    "GP12brndp3_u:2842": " athākarodvimānaṃ ca nāmnā tu kusumākaram // BndP_3,15.26 //",
    "GP12brndp3_u:2843": " vidhātāmlānamālaṃ vai nityaṃ cābhedyamāyudhaiḥ /",
    "GP12brndp3_u:2844": " divi bhuvyantarikṣe ca kāmagaṃ susamṛddhimat // BndP_3,15.27 //",
    "GP12brndp3_u:2845": " yadgandhaghrāṇamātreṇa bhrāntirogakṣurdhātayaḥ /",
    "GP12brndp3_u:2846": " tatkṣaṇādeva naśyanti manohlādakaraṃ śubham // BndP_3,15.28 //",
    "GP12brndp3_u:2847": " tadvimānamathāropya tāvubhau divyadaṃpatī /",
    "GP12brndp3_u:2848": " cāmakhyājanacchatradhvajayaṣṭimanoharam // BndP_3,15.29 //",
    "GP12brndp3_u:2849": " vīṇāveṇumṛdaṅgādivividhaistauryavādanaiḥ /",
    "GP12brndp3_u:2850": " sevyamānā suragaṇairnirgatya nṛpamandirāt // BndP_3,15.30 //",
    "GP12brndp3_u:2851": " yayau vīthīṃ vihāreśā śobhayantī nijaujasā /",
    "GP12brndp3_u:2852": " pratiharmyāgrasaṃsthābhirapsarobhiḥ sahasraśaḥ // BndP_3,15.31 //",
    "GP12brndp3_u:2853": " salājākṣatahastābhiḥ purandhrībhiśca varṣitā /",
    "GP12brndp3_u:2854": " gāthābhirmaṅgalārthābhirvīṇāveṇvādinisvanaiḥ /",
    "GP12brndp3_u:2855": " tuṣyantī vīvīthivīthīṣu mandamandamathāyayau // BndP_3,15.32 //",
    "GP12brndp3_u:2856": " pratigṛhyāpsa robhistu kṛtaṃ nīrājanāvidhim /",
    "GP12brndp3_u:2857": " avaruhya vimānagrātpraviveśa mahāsabhām // BndP_3,15.33 //",
    "GP12brndp3_u:2858": " siṃhāsanamadhiṣṭhāya saha devena śaṃbhunā /",
    "GP12brndp3_u:2859": " yadyadvāñchanti tatrasthā manasaiva mahājanāḥ /",
    "GP12brndp3_u:2860": " sarvajñā sākṣipātena tattatkāmānapūrayat // BndP_3,15.34 //",
    "GP12brndp3_u:2861": " taddṛṣṭvā caritaṃ devyā brahmā loka pitāmahaḥ /",
    "GP12brndp3_u:2862": " kāmākṣīti tadābhikhyāṃ dadau kāmeśvarīti ca // BndP_3,15.35 //",
    "GP12brndp3_u:2863": " vavarṣāścaryamegho 'pi pure tasmiṃstadājñayā /",
    "GP12brndp3_u:2864": " mahārhāṇi ca vastūni divyānyābharaṇāni ca // BndP_3,15.36 //",
    "GP12brndp3_u:2865": " cintāmaṇiḥ kalpavṛkṣaḥ kamalā kāmadhenavaḥ /",
    "GP12brndp3_u:2866": " prativeśma tatastasthuḥ puro devyājayāya te // BndP_3,15.37 //",
    "GP12brndp3_u:2867": " tāṃ sevaikarasākārāṃ vimuktānyakriyāguṇāḥ /",
    "GP12brndp3_u:2868": " sarvakāmārthasaṃyuktā hṛṣyantaḥ sārvakālikam // BndP_3,15.38 //",
    "GP12brndp3_u:2869": " pitāmaho hariścaiva mahādevaśca vāsavaḥ /",
    "GP12brndp3_u:2870": " anye diśāmadhīśāstu sakalā devatāgaṇāḥ // BndP_3,15.39 //",
    "GP12brndp3_u:2871": " devarṣayo nāradādyāḥ sanakādyāśca yoginaḥ /",
    "GP12brndp3_u:2872": " maharṣayaśca manvādyā vaśiṣṭhādyāstapodhanāḥ // BndP_3,15.40 //",
    "GP12brndp3_u:2873": " gandharvāpsaraso yakṣā yāścānyā devajātayaḥ /",
    "GP12brndp3_u:2874": " divi bhūmyantarikṣeṣu sasaṃbādhaṃ vasaṃti ye // BndP_3,15.41 //",
    "GP12brndp3_u:2875": " te sarve cāpyasaṃbādhaṃ nivasaṃti sma tatpure // BndP_3,15.42 //",
    "GP12brndp3_u:2876": " evaṃ tadvatsalā devī nānyatraityakhilājjanāt /",
    "GP12brndp3_u:2877": " toṣayāmāsa satatamanurāgeṇa bhūyasā // BndP_3,15.43 //",
    "GP12brndp3_u:2878": " rājño mahati bhūrloke viduṣaḥ sakalepsitām /",
    "GP12brndp3_u:2879": " rājñī dudohābhīṣṭāni sarvabhūtalavāsinām // BndP_3,15.44 //",
    "GP12brndp3_u:2880": " trilokaikamahīpāle sāṃbike kāmaśaṅkare /",
    "GP12brndp3_u:2881": " daśavarṣasahasrāṇi yayuḥ kṣaṇa ivāparaḥ // BndP_3,15.45 //",
    "GP12brndp3_u:2882": " tataḥ kadā cidāgatya nārado bhagavānṛṣiḥ /",
    "GP12brndp3_u:2883": " praṇamya paramāṃ śaktiṃ provāca vinayānvitaḥ // BndP_3,15.46 //",
    "GP12brndp3_u:2884": " para brahma paraṃ dhāma pavitraṃ paramaiśvari /",
    "GP12brndp3_u:2885": " madasadbhāvasaṃkalpavikalpakalanātmikā // BndP_3,15.47 //",
    "GP12brndp3_u:2886": " jagadabhyudayārthāya vyaktabhāvamupāgatā /",
    "GP12brndp3_u:2887": " asajjanavināśārthā sajjanābhyudayārthinī /",
    "GP12brndp3_u:2888": " pravṛttistava kalyāṇi sādhūnāṃ rakṣaṇāya hi // BndP_3,15.48 //",
    "GP12brndp3_u:2889": " ayaṃ bhaṇḍo 'suro devi bādhate jagatāṃ trayam /",
    "GP12brndp3_u:2890": " tvayaikayaiva jetavyo na śakyastvaparaiḥ suraiḥ // BndP_3,15.49 //",
    "GP12brndp3_u:2891": " tvatsevaikaparā devāścirakālamihoṣitāḥ /",
    "GP12brndp3_u:2892": " tvadājñayā gamiṣyanti svānisvāni purāṇi tu // BndP_3,15.50 //",
    "GP12brndp3_u:2893": " amaṅgalāni śūnyāni samṛddhārthāni saṃtvataḥ /",
    "GP12brndp3_u:2894": " evaṃ vijñāpitā devī nāradenākhileśvarī /",
    "GP12brndp3_u:2895": " svasvavāsanivāsāya preṣayāmāsa cāmarān // BndP_3,15.51 //",
    "GP12brndp3_u:2896": " brahmāṇaṃ ca hariṃ śaṃbhuṃ vāsavādīndiśāṃ patīn /",
    "GP12brndp3_u:2897": " yathārhaṃ pūjayitvā tu preṣayāmāsa cāṃbikā // BndP_3,15.52 //",
    "GP12brndp3_u:2898": " aparādhaṃ tatastyaktumapi saṃpreṣitāḥ surāḥ /",
    "GP12brndp3_u:2899": " svasvāṃśaiḥ śivayoḥ sevāmādipitrorakurvata // BndP_3,15.53 //",
    "GP12brndp3_u:2900": " etadākhyānamāyuṣyaṃ sarvamaṅgalakāraṇam /",
    "GP12brndp3_u:2901": " āvirbhāvaṃ mahādevyāstasyā rājyābhiṣecanam // BndP_3,15.54 //",
    "GP12brndp3_u:2902": " yaḥ prātarutthito vidvānbhaktiśraddhāsamanvitaḥ /",
    "GP12brndp3_u:2903": " japeddhanasamṛddhaḥ syātsudhāsaṃmitavāgbhavet // BndP_3,15.55 //",
    "GP12brndp3_u:2904": " nāśubhaṃ vidyate tasya paratreha ca dhīmataḥ /",
    "GP12brndp3_u:2905": " yaśaḥ prāpnoti vipulaṃ samānottamatāmapi // BndP_3,15.56 //",
    "GP12brndp3_u:2906": " acalā śrīrbhavetasya śreyaścaiva padepade /",
    "GP12brndp3_u:2907": " kadācinna bhayaṃ tasya tejasvī vīryavānbhavet // BndP_3,15.57 //",
    "GP12brndp3_u:2908": " tāpatrayavihīnaśca puruṣārthaiśca pūryate /",
    "GP12brndp3_u:2909": " trisaṃdhyaṃ yo japennityaṃ dhyātvā siṃhāsaneśvarīm // BndP_3,15.58 //",
    "GP12brndp3_u:2910": " ṣaṇmāsānmahatīṃ lakṣmīṃ prāpnuyājjāpakottamaḥ // BndP_3,15.59 //",
    "GP12brndp3_u:2911": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne vaivāhikotsavo nāma pañcadaśo 'dhyāyaḥ",
    "GP12brndp3_u:2912": " atha sā jagatāṃ mātā lalitā parameśvarī /",
    "GP12brndp3_u:2913": " trailokyakaṇṭakaṃ bhaṇḍaṃ daityaṃ jetuṃ viniryayau // BndP_3,16.1 //",
    "GP12brndp3_u:2914": " cakāra mardalākārānaṃbhorāśīṃstu sapta te /",
    "GP12brndp3_u:2915": " prabhūtamarddaladhvānaiḥ pūrayāmāsuraṃbaram // BndP_3,16.2 //",
    "GP12brndp3_u:2916": " mṛdaṅgamurajāścaiva paṭaho 'tukulīṅgaṇāḥ /",
    "GP12brndp3_u:2917": " selukājhallarīrāṅghāhuhukāhuṇḍukāghaṭāḥ // BndP_3,16.3 //",
    "GP12brndp3_u:2918": " ānakāḥ paṇavāścaiva gomukhāścārdhacandrikāḥ /",
    "GP12brndp3_u:2919": " yavamadhyā muṣṭimadhyā marddalāḍiṇḍimā api // BndP_3,16.4 //",
    "GP12brndp3_u:2920": " jharjharāśca barītāśca iṅgyāliṅgyaprabhedajāḥ /",
    "GP12brndp3_u:2921": " uddhakāścaituhuṇḍāśca niḥsāṇā barbarāḥ pare // BndP_3,16.5 //",
    "GP12brndp3_u:2922": " huṅkārā kākatuṇḍāśca vādyabhedāstathāpare /",
    "GP12brndp3_u:2923": " dadhvanuḥ śaktisenābhirāhatāḥ samarodyame // BndP_3,16.6 //",
    "GP12brndp3_u:2924": " lalitāparameśānyā aṅkuśāstrānsamudgatā /",
    "GP12brndp3_u:2925": " saṃpatkarī nāma devī cacāla saha śaktibhiḥ // BndP_3,16.7 //",
    "GP12brndp3_u:2926": " anekakoṭimātaṅgaturaṅgarathapaṅktibhiḥ /",
    "GP12brndp3_u:2927": " sevitā taruṇādityapāṭalā saṃpadīśvarī // BndP_3,16.8 //",
    "GP12brndp3_u:2928": " mattamuddaṇḍasaṃgrāmarasikaṃ śailasannibham /",
    "GP12brndp3_u:2929": " raṇakolāhalaṃ nāma sāruroha mataṅgajam // BndP_3,16.9 //",
    "GP12brndp3_u:2930": " tāmanvagā yayau senā mahatī dhorarāviṇī /",
    "GP12brndp3_u:2931": " lolābhiḥ ketumālābhirullikhantī dhanādhanāt // BndP_3,16.10 //",
    "GP12brndp3_u:2932": " tasyāśca saṃpannāthāyāḥ pīnastanasusaṃkaṭaḥ /",
    "GP12brndp3_u:2933": " kaṇṭako ghanasaṃnāho ruruce vakṣasisthitaḥ // BndP_3,16.11 //",
    "GP12brndp3_u:2934": " kaṃpamānā khaḍgalatā vyarucattatkare dhṛtā /",
    "GP12brndp3_u:2935": " kuṭilā kālanāthasya bhṛkuṭīva bhayaṅkarā // BndP_3,16.12 //",
    "GP12brndp3_u:2936": " utpātavātasaṃpātāccalitā iva parvatāḥ /",
    "GP12brndp3_u:2937": " tāmanvagā yayuḥ koṭisaṃkhyākāḥ kuñjarottamāḥ // BndP_3,16.13 //",
    "GP12brndp3_u:2938": " atha śrīlalitādevyā śrīpāśāyudhasaṃbhavā /",
    "GP12brndp3_u:2939": " atitvaritavikrāntiraśvārūḍhācalatpuraḥ // BndP_3,16.14 //",
    "GP12brndp3_u:2940": " tayā saha hayaprāyaṃ sainyaṃ heṣātaraṅgitam /",
    "GP12brndp3_u:2941": " vyacaratkhurakuddālavidāritamahītalam // BndP_3,16.15 //",
    "GP12brndp3_u:2942": " vanāyujāśca kāṃbojāḥ pāradāḥ siṃdhudeśajāḥ /",
    "GP12brndp3_u:2943": " ṭaṅkaṇāḥ parvatīyāśca pārasīkāstathā pare // BndP_3,16.16 //",
    "GP12brndp3_u:2944": " ajāneyā ghaṭṭadharā daradāḥ kāla vandijāḥ /",
    "GP12brndp3_u:2945": " vālmīkayāvanodbhūtā gāndharvāścātha ye hayāḥ // BndP_3,16.17 //",
    "GP12brndp3_u:2946": " prāgdeśajātāḥ kairātā prāntadeśodbhavāstathā /",
    "GP12brndp3_u:2947": " vinītāḥ sādhuvoḍhāro veginaḥ sthiracetasaḥ // BndP_3,16.18 //",
    "GP12brndp3_u:2948": " svāmicittaviśeṣajñā mahāyuddhasahiṣṇavaḥ /",
    "GP12brndp3_u:2949": " lakṣaṇairbahubhiryuktā jitakrodhā jitaśramāḥ // BndP_3,16.19 //",
    "GP12brndp3_u:2950": " pañcadhārāsu śakṣaḍhyā vinītāśca plavānvitāḥ // BndP_3,16.20 //",
    "GP12brndp3_u:2951": " phalaśuktiśriyā yuktāḥ śvetaśuktisamanvitāḥ /",
    "GP12brndp3_u:2952": " devapadmaṃ devamaṇiṃ devasvastikameva ca // BndP_3,16.21 //",
    "GP12brndp3_u:2953": " atha svastikaśuktiśca gaḍuraṃ puṣpagaṇḍikām /",
    "GP12brndp3_u:2954": " etāni śubhalakṣmāṇi jyarājyapradāni ca /",
    "GP12brndp3_u:2955": " vahanto vātajavanā vājinastāṃ samanvayuḥ // BndP_3,16.22 //",
    "GP12brndp3_u:2956": " aparājitanāmānamatitejasvinaṃ calam /",
    "GP12brndp3_u:2957": " atyantottuṅgavarṣmāṇaṃ kavikāvilasanmukham // BndP_3,16.23 //",
    "GP12brndp3_u:2958": " pārśvadvaye 'pi patitasphuratkesaramaṇḍalam /",
    "GP12brndp3_u:2959": " sthūlavāladhivikṣepakṣipyamāṇapayodharam // BndP_3,16.24 //",
    "GP12brndp3_u:2960": " jaṅghākāṇḍasamunnaddhamaṇikiṅkiṇibhāsuram /",
    "GP12brndp3_u:2961": " vādayantamivoccaṇḍaiḥ khuraniṣṭhurakuṭṭanaiḥ // BndP_3,16.25 //",
    "GP12brndp3_u:2962": " bhūmaṇḍalamahāvādyaṃ vijayasya samṛddhaye /",
    "GP12brndp3_u:2963": " ghoṣamāṇaṃ prati muhuḥ saṃdarśitagatikramam // BndP_3,16.26 //",
    "GP12brndp3_u:2964": " ālolacāmaravyājādvahantaṃ pakṣatī iva /",
    "GP12brndp3_u:2965": " bhāṇḍairmanoharairyuktaṃ ghargharījālamaṇḍitam // BndP_3,16.27 //",
    "GP12brndp3_u:2966": " eṣāṃ ghoṣasya kapaṭāddhuṅkurvatīmi vāsurān /",
    "GP12brndp3_u:2967": " aśvārūḍhā mahādevī samārūḍhā hayaṃ yayau // BndP_3,16.28 //",
    "GP12brndp3_u:2968": " caturbhirvāhubhiḥ pāśamaṅkuśaṃ vetrameva ca /",
    "GP12brndp3_u:2969": " hayavalgāṃ ca dadhatī bahuvikramaśobhinī // BndP_3,16.29 //",
    "GP12brndp3_u:2970": " taruṇādityasaṅkāśā jvalatkāñcītaraṅgiṇī /",
    "GP12brndp3_u:2971": " sañcacāla hayārūḍhā nartayantīva vājinam // BndP_3,16.30 //",
    "GP12brndp3_u:2972": " atha śrīdaṇḍanāthāyā niryāṇapaṭahadhvaniḥ /",
    "GP12brndp3_u:2973": " uddaṇḍasindhunisvānaścakāra badhiraṃ jagat // BndP_3,16.31 //",
    "GP12brndp3_u:2974": " vajrabāṇaiḥ kaṭhoraiścabhindantyaḥ kakubho daśa /",
    "GP12brndp3_u:2975": " anyuddhatabhujāśmānaḥ śaktayaḥ kāściducchritāḥ // BndP_3,16.32 //",
    "GP12brndp3_u:2976": " kāścicchrīdaṇḍanāthāyāḥ senānāsīrasaṅgatāḥ /",
    "GP12brndp3_u:2977": " khaḍgaṃ phalakamādāya pupluvuścaṇḍasaktayaḥ // BndP_3,16.33 //",
    "GP12brndp3_u:2978": " atyantasainyasambādhaṃ vetrasaṃtāḍanaiḥ śataiḥ /",
    "GP12brndp3_u:2979": " nivārayantyo vetriṇyo vyucchalanti smaśaktayaḥ // BndP_3,16.34 //",
    "GP12brndp3_u:2980": " atha tuṅgadhvajaśreṇīrmahiṣāṅkā mṛgāṅkikām /",
    "GP12brndp3_u:2981": " sihāṅkāścaiva bibhrāṇāḥ śaktayo vyacalanpurā // BndP_3,16.35 //",
    "GP12brndp3_u:2982": " tataḥ śrīdaṇḍanāthāyāḥ śvetacchatraṃ sahasraśaḥ /",
    "GP12brndp3_u:2983": " sphuratkarāḥ pracalitāḥ śaktayaḥ kāścidādaduḥ // BndP_3,16.36 //",
    "GP12brndp3_u:2984": " iti śrībrahmāṇḍe mahāpurāṇe uttarabhāge hayagrīvāgastyasaṃvāde lalitopākhyāne sasenavijayayātrā nāma ṣoḍaśo 'dhyāyaḥ",
    "GP12brndp3_u:2985": " daṇḍanāthāviniryāṇe saṃkhyātītaiḥ sitaprabhaiḥ /",
    "GP12brndp3_u:2986": " chatrairgaganamāreje niḥsaṃkhyāśaśimaṇḍitam // BndP_3,17.1 //",
    "GP12brndp3_u:2987": " anyonyasaktairthavalacchatrairantarghanībhavat /",
    "GP12brndp3_u:2988": " timiraṃ nunude bhūyastatkāṇḍamaṇirociṣā // BndP_3,17.2 //",
    "GP12brndp3_u:2989": " vajraprabhādhagadhagacchāyāpūritadiṅmukhāḥ /",
    "GP12brndp3_u:2990": " tālavṛntāḥ śatavidhāḥ kroḍamukhyā bale 'calan // BndP_3,17.3 //",
    "GP12brndp3_u:2991": " caṇḍo daṇḍādayastīvrābhairavāḥ śulapāṇayaḥ /",
    "GP12brndp3_u:2992": " jvalatkeśāpiśaṅgābhāstaḍidbhāsuradiṅmukhāḥ // BndP_3,17.4 //",
    "GP12brndp3_u:2993": " dahatya iva daityaughāṃstīkṣṇairmārgaṇavahnibhiḥ /",
    "GP12brndp3_u:2994": " pracelurdaṇḍanāthāyāssenā nāsīradhāvitāḥ // BndP_3,17.5 //",
    "GP12brndp3_u:2995": " atha potrīmukhīdevīsamānākṛtibhūṣaṇāḥ /",
    "GP12brndp3_u:2996": " tatsamānāyudhakarāstatsamānasvavāhanāḥ // BndP_3,17.6 //",
    "GP12brndp3_u:2997": " tamālaśyāmalākārāḥ kapilāḥ krūralocanāḥ // BndP_3,17.7 //",
    "GP12brndp3_u:2998": " sahasramahiṣārūḍhāḥ praceluḥ sūkarānanāḥ /",
    "GP12brndp3_u:2999": " atha śrīdaṇḍanāthā ca karicakrarathottamāt // BndP_3,17.8 //",
    "GP12brndp3_u:3000": " avaruhya mahāsiṃhamāruroha svavāhanam /",
    "GP12brndp3_u:3001": " vajraghoṣa iti khyātaṃ dhūtakesaramaṇḍalam // BndP_3,17.9 //",
    "GP12brndp3_u:3002": " vyaktāsyaṃ vikaṭākāraṃ viśaṅkaṭavilocanam /",
    "GP12brndp3_u:3003": " daṃṣṭrākaṭakaṭatkārabadhirīkṛtadiktaṭam // BndP_3,17.10 //",
    "GP12brndp3_u:3004": " ādikūrmakaṭhorāsthi kharparapratimairnakhaiḥ /",
    "GP12brndp3_u:3005": " vibantamiva bhūcakramāpātālaṃ nimajjibhiḥ // BndP_3,17.11 //",
    "GP12brndp3_u:3006": " yojanatrayamuttuṅgaṃ vagāduddhūtavāladhim /",
    "GP12brndp3_u:3007": " siṃhavāhanamāruhya vyacaladdaṇḍanāyikā // BndP_3,17.12 //",
    "GP12brndp3_u:3008": " tasyāmasurasaṃhāre pravṛttāyāṃ jvalatkrudhi /",
    "GP12brndp3_u:3009": " udvegaṃ bahulaṃ prāpa trailokyaṃ sacarācaram // BndP_3,17.13 //",
    "GP12brndp3_u:3010": " kimasau dhakṣyati ruṣā viśvamadyaiva potriṇī /",
    "GP12brndp3_u:3011": " kiṃ vā musalaghātena bhūmiṃ dvedhā kariṣyati // BndP_3,17.14 //",
    "GP12brndp3_u:3012": " atha vā halanirghātaiḥ kṣobhayiṣyati vāridhīn /",
    "GP12brndp3_u:3013": " iti trastahṛdaḥ sarve gagane nākināṃ gaṇāḥ // BndP_3,17.15 //",
    "GP12brndp3_u:3014": " dūrādrutaṃ vimānaiśca satrāsaṃ dadṛśurgatāḥ /",
    "GP12brndp3_u:3015": " vavandire ca tā devā baddhāñjalipuṭānvitāḥ /",
    "GP12brndp3_u:3016": " muhurdvādaśanāmāni kīrtayanto nabhastale // BndP_3,17.16 //",
    "GP12brndp3_u:3017": " agastya uvāca",
    "GP12brndp3_u:3018": " kāni dvādaśanāmāni tasyā devyā vada prabho /",
    "GP12brndp3_u:3019": " aśvānana mahāprājña yeṣu me kautukaṃ mahat // BndP_3,17.17 //",
    "GP12brndp3_u:3020": " hayagrīva uvāca",
    "GP12brndp3_u:3021": " śṛṇu dvādaśanāmāni tasyā devyā ghaṭodbhava /",
    "GP12brndp3_u:3022": " yadākarṇanamātreṇa prasannā sā bhaviṣyati /",
    "GP12brndp3_u:3023": " pañcamī daṇḍanāthā ca saṃketā samayeśvarī // BndP_3,17.18 //",
    "GP12brndp3_u:3024": " tathā samayasaṃketā vārāhī potriṇī tathā /",
    "GP12brndp3_u:3025": " vārtālī ca mahāsenāpyājñā cakreśvarī tathā // BndP_3,17.19 //",
    "GP12brndp3_u:3026": " arighnī ceti samproktaṃ nāmadvādaśakaṃ mune /",
    "GP12brndp3_u:3027": " nāmadvādaśakābhikhyavajrapañjaramadhyagaḥ /",
    "GP12brndp3_u:3028": " saṃkaṭe duḥkhamāpnoti na kadācana mānavaḥ // BndP_3,17.20 //",
    "GP12brndp3_u:3029": " etairnāmabhirabhrasthāḥ saṃketāṃ bahu tuṣṭuvuḥ /",
    "GP12brndp3_u:3030": " teṣāmanugrahārthāya pracacālaca sā punaḥ // BndP_3,17.21 //",
    "GP12brndp3_u:3031": " atha saṃketayoginyā mantranāthā padaspṛśaḥ /",
    "GP12brndp3_u:3032": " niryāṇasūcanakarī divi dadhvāna kāhalī // BndP_3,17.22 //",
    "GP12brndp3_u:3033": " śṛṅgāraprāyabhūṣāṇāṃ śārdūlaśyāmalatviṣām /",
    "GP12brndp3_u:3034": " vīṇāsaṃyatapāṇīnāṃ śaktīnāṃ niryayau balam // BndP_3,17.23 //",
    "GP12brndp3_u:3035": " kāścadgāyanti nṛtyanti mattakokilaniḥsvanāḥ /",
    "GP12brndp3_u:3036": " vīṇāveṇumṛdaṅgādyāḥ savilāsapadakramāḥ // BndP_3,17.24 //",
    "GP12brndp3_u:3037": " praceluḥ śaktayaḥ śyāmā harṣayantyo jagajjanān /",
    "GP12brndp3_u:3038": " mayūravāhanāḥ kāścitkaticiddhaṃsavāhanāḥ // BndP_3,17.25 //",
    "GP12brndp3_u:3039": " katicinnakulārūḍhāḥ katicitkokilāsanāḥ /",
    "GP12brndp3_u:3040": " sarvāśca śyāmalākārāḥ kāścitkarṇīrathasthitāḥ // BndP_3,17.26 //",
    "GP12brndp3_u:3041": " kādaṃbamadhumattāśca kāścidārūḍhasaindhavāḥ /",
    "GP12brndp3_u:3042": " mantranāthāṃ puraskṛtya saṃpraceluḥ puraḥ puraḥ // BndP_3,17.27 //",
    "GP12brndp3_u:3043": " athāruhya samuttuṅgadhvajacakraṃ mahāratham /",
    "GP12brndp3_u:3044": " bālārkavarṇakavacā madālolavilocanā // BndP_3,17.28 //",
    "GP12brndp3_u:3045": " īṣatprasvedakaṇikāmanoharamukhāṃbujā /",
    "GP12brndp3_u:3046": " prekṣayantī kaṭākṣaudhauḥ kiñcidbhrūvallitāṇḍavaiḥ // BndP_3,17.29 //",
    "GP12brndp3_u:3047": " samastamapi tatsainyaṃ śaktīnāmuddhatoddhatam /",
    "GP12brndp3_u:3048": " picchatrikoṇacchatreṇa birudena mahīyasā // BndP_3,17.30 //",
    "GP12brndp3_u:3049": " āsāṃ madhye na cānyāsāṃ śaktīnāmujjvalodayā /",
    "GP12brndp3_u:3050": " nirjagāma ghanaśyāmaśyāmalā mantranāyikā // BndP_3,17.31 //",
    "GP12brndp3_u:3051": " tāṃ tuṣṭuvuḥ ṣoḍaśabhirnāmabhirnākavāsinaḥ /",
    "GP12brndp3_u:3052": " tāni ṣoḍaśanāmāni śṛṇu kuṃbhasamudbhava // BndP_3,17.32 //",
    "GP12brndp3_u:3053": " saṃgītayoginī śyāmā śyāmalā mantranāyikā /",
    "GP12brndp3_u:3054": " mantriṇī saciveśī ca pradhāneśī śukapriyā // BndP_3,17.33 //",
    "GP12brndp3_u:3055": " vīṇāvatī vaiṇikī ca mudriṇī priyakapriyā /",
    "GP12brndp3_u:3056": " nipapriyā kadaṃbeśī kadaṃbavanavāsinī // BndP_3,17.34 //",
    "GP12brndp3_u:3057": " sadāmadā ca nāmāni ṣoḍaśaitāni kuṃbhaja /",
    "GP12brndp3_u:3058": " etairyaḥ saciveśānīṃ sakṛtstauti śarīravān /",
    "GP12brndp3_u:3059": " tasya trailokyamakhilaṃ haste tiṣṭhatyasaṃśayam // BndP_3,17.35 //",
    "GP12brndp3_u:3060": " mantrināthā yatrayatra kaṭākṣaṃ vikiratyasau /",
    "GP12brndp3_u:3061": " tatratatra gatāśaṅkaṃ śatrusainyaṃ patatyalam // BndP_3,17.36 //",
    "GP12brndp3_u:3062": " lalitāparameśānyā rājyacarcā tu yāvatī /",
    "GP12brndp3_u:3063": " śaktīnāmapi carcā yā sā sarvatra jayapradā // BndP_3,17.37 //",
    "GP12brndp3_u:3064": " atha saṃgītayoginyāḥ karasthācchukapotakāt /",
    "GP12brndp3_u:3065": " nirjagāma dhanurvedo vahansajjaṃśarāsanam // BndP_3,17.38 //",
    "GP12brndp3_u:3066": " caturbāhuyuto vīrastriśirāstrivilocanaḥ /",
    "GP12brndp3_u:3067": " namaskṛtya pradhāneśīmidamāha sa bhaktimān // BndP_3,17.39 //",
    "GP12brndp3_u:3068": " devi bhaṇḍāsuredrasya yuddhāya tvaṃ pravarttase /",
    "GP12brndp3_u:3069": " atastava mayā sāhyaṃ kartavyaṃ mantrināyike // BndP_3,17.40 //",
    "GP12brndp3_u:3070": " catrajīvamimaṃ nāma kodaṇḍaṃ sumahattaram /",
    "GP12brndp3_u:3071": " gṛhāṇa jagatāmaṃba dānavānāṃ nibarhaṇam // BndP_3,17.41 //",
    "GP12brndp3_u:3072": " imau cākṣayabāṇāḍhyau tūṇīrau svarṇacitritau /",
    "GP12brndp3_u:3073": " gṛhāṇa daityanāśāya mamānugrahahetave // BndP_3,17.42 //",
    "GP12brndp3_u:3074": " iti praṇamya śirasā dhanurvedena bhaktitaḥ /",
    "GP12brndp3_u:3075": " arpitāṃścāpatūṇīrāñjagrāha priyakapriyā // BndP_3,17.43 //",
    "GP12brndp3_u:3076": " citrajīvaṃ mahācāpamādāya ca śūkapriyā /",
    "GP12brndp3_u:3077": " visphāraṃ janayāmāsa maurvīmudvādya bhūriśaḥ // BndP_3,17.44 //",
    "GP12brndp3_u:3078": " saṃgītayoginī cāpadhvaninā pūritaṃ jagat /",
    "GP12brndp3_u:3079": " nākālayānāṃ ca manona yanānandasaṃpadā // BndP_3,17.45 //",
    "GP12brndp3_u:3080": " yantriṇī ceti dve tasyāḥ paricārike /",
    "GP12brndp3_u:3081": " śukaṃ vīṇāṃ ca sahasā vahantyau pariceratuḥ // BndP_3,17.46 //",
    "GP12brndp3_u:3082": " ālolavalayakvāṇavardhiṣṇuguṇanisvanam /",
    "GP12brndp3_u:3083": " dhārayantī ghanaśyāmā cakārātimanoharam // BndP_3,17.47 //",
    "GP12brndp3_u:3084": " citrajīvaśarāsena bhūṣitā gītayoginī /",
    "GP12brndp3_u:3085": " kadaṃbinīva ruruce kadambacchatrakārmukā // BndP_3,17.48 //",
    "GP12brndp3_u:3086": " kālīkaṭākṣavattīkṣṇo nṛtyadbhujagabhīṣaṇaḥ /",
    "GP12brndp3_u:3087": " ullasandakṣiṇe pāṇau vilalāsa śilīmukhaḥ // BndP_3,17.49 //",
    "GP12brndp3_u:3088": " geyacakrarathārūḍhāṃ tāṃ paścācca siṣevire /",
    "GP12brndp3_u:3089": " tadvacchyāmalaśobhāḍhyā devyo bāṇadhanurdharāḥ // BndP_3,17.50 //",
    "GP12brndp3_u:3090": " sahasrākṣauhiṇīsaṃkhyāstīvravegā madālasāḥ /",
    "GP12brndp3_u:3091": " āpūrayantyaḥ kakubhaṃ kalaiḥ kilikilāravaiḥ // BndP_3,17.51 //",
    "GP12brndp3_u:3092": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne daṇḍanāthāśyāmalāsenāyātrā nāma saptadaśo 'dhyāyaḥ",
    "GP12brndp3_u:3093": " atha rājanāyikā śritājvalitāṅkuśā phaṇisamānapāśabhṛt /",
    "GP12brndp3_u:3094": " kalanikvaṇadvalayamaikṣvaṃ dhanurdadhatī pradīptakusumeṣupañcakā // BndP_3,18.1 //",
    "GP12brndp3_u:3095": " udayatsahatsramahasā sahasrato 'pyatipāṭalaṃ nijavapuḥ prabhājharam /",
    "GP12brndp3_u:3096": " kiratī diśāsu vadanasya kāntibhiḥ sṛjatīva candramayamabhramaṇḍalam // BndP_3,18.2 //",
    "GP12brndp3_u:3097": " daśayojanāyatimātā jagattrayīmabhivṛṇvatā viśadamauktikātmanā /",
    "GP12brndp3_u:3098": " dhavalātapatravalayena bhāsurā śaśimaṇḍalasya sakhitāmupeyuṣā // BndP_3,18.3 //",
    "GP12brndp3_u:3099": " abhivījitā ca maṇikāntaśobhinā vijayādimukhyaparicārikāgaṇaiḥ /",
    "GP12brndp3_u:3100": " navacandrikālaharikāntikandalīcatureṇa cāmaracatuṣṭayena ca // BndP_3,18.4 //",
    "GP12brndp3_u:3101": " śaktyaikarājyapadavīmabhisūcayantī sāmrājyacihnaśatamaṇḍitasainyadeśā /",
    "GP12brndp3_u:3102": " saṃgītavādyaracanābhirathāmarīṇāṃ saṃstūyamānavibhavā viśadaprakāśā // BndP_3,18.5 //",
    "GP12brndp3_u:3103": " vācāmagocaramagocarameva buddherīdṛktayā na kalanīyamananyatulyam // BndP_3,18.6 //",
    "GP12brndp3_u:3104": " trailokyagarbhaparipūritaśakticakrasāmrājyasaṃpadabhimānamabhispṛśantī /",
    "GP12brndp3_u:3105": " ābaddhabhaktivipulāñjaliśekharāṇāmārādahaṃprathamikā kṛtasevanānām // BndP_3,18.7 //",
    "GP12brndp3_u:3106": " brahmeśaviṣṇuvṛṣamukhyasurottamānāṃ vaktrāṇivarṣitanutīni kaṭākṣayantī /",
    "GP12brndp3_u:3107": " uddīptapuṣpaśarapañcakataḥ samutthaijyotirmayaṃ tribhuvanaṃ sahasā dadhānā // BndP_3,18.8 //",
    "GP12brndp3_u:3108": " vidyutsamadyutibhirapsarasāṃ samūhairvikṣipyamāṇajayamaṅgalalājavarṣā /",
    "GP12brndp3_u:3109": " kāmeśvarīprabhṛtibhiḥ kamanīyabhābhiḥ saṃgrāmaveṣaracanāsumanoharābhiḥ // BndP_3,18.9 //",
    "GP12brndp3_u:3110": " dīptāyudhadyutitiraskṛta bhāskarābhirnityābhiraṅghrisavidhe samupākyamānā /",
    "GP12brndp3_u:3111": " śrīcakranāmatilakaṃ daśayojanātituṅgadhvajollikhitameghakadaṃbamuccaiḥ // BndP_3,18.10 //",
    "GP12brndp3_u:3112": " tīvrābhirāvaṇasuśaktiparaṃparabhiryuktaṃ rathaṃ samarakarmaṇi cālayantī /",
    "GP12brndp3_u:3113": " prodyatpiśaṅgarucibhāgamalāṃśukena vītāmanohararucissamare vyabhāsīt // BndP_3,18.11 //",
    "GP12brndp3_u:3114": " pañcādhikairviśatināmaratnaiḥ prapañcapāpapraśamātidakṣaiḥ /",
    "GP12brndp3_u:3115": " saṃstūyamānā lalitā marudbhiḥ saṃgrāmamuddiśya samuccacāla // BndP_3,18.12 //",
    "GP12brndp3_u:3116": " agastya uvāca",
    "GP12brndp3_u:3117": " vījivaktra mahābuddhe pañcaviṃśatināmabhiḥ /",
    "GP12brndp3_u:3118": " lalitāparameśānyā dehi karṇarasāyanam // BndP_3,18.13 //",
    "GP12brndp3_u:3119": " hayagrīva uvāca",
    "GP12brndp3_u:3120": " siṃhāsanā śrīlalitā mahārājñī parāṅkuśā /",
    "GP12brndp3_u:3121": " cāpinī tripurā caiva mahātripurasundarī // BndP_3,18.14 //",
    "GP12brndp3_u:3122": " sundarī cakranāthā ca sāmrājī cakriṇī tathā /",
    "GP12brndp3_u:3123": " cakreśvarī mahādevī kāmeśī parameśvarī // BndP_3,18.15 //",
    "GP12brndp3_u:3124": " kāmarājapriyā kāmakoṭigā cakravartinī /",
    "GP12brndp3_u:3125": " mahāvidyā śivānaṅgavallabhā sarvapāṭalā // BndP_3,18.16 //",
    "GP12brndp3_u:3126": " kulanāthāmnāyanāthā sarvāmnāyanivāsinī /",
    "GP12brndp3_u:3127": " śṛṅgāranāyikā ceti pañcaviṃśatināmabhiḥ // BndP_3,18.17 //",
    "GP12brndp3_u:3128": " stuvanti ye mahābhāgāṃ lalitāṃ parameśvarīm /",
    "GP12brndp3_u:3129": " te prāpnuvanti saubhāgyamaṣṭau siddhīrmahadyaśaḥ // BndP_3,18.18 //",
    "GP12brndp3_u:3130": " itthaṃ pracaṇḍasaṃraṃbhaṃ cālayantī mahadbalam /",
    "GP12brndp3_u:3131": " bhaṇḍāsuraṃ prati kruddhā cacāla lalitāṃbikā // BndP_3,18.19 //",
    "GP12brndp3_u:3132": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne lalitāparameśvarīsenājaya yātrā nāmāṣṭādaśo 'dhyāyaḥ",
    "GP12brndp3_u:3133": " agastya uvāca",
    "GP12brndp3_u:3134": " cakrarājarathendrasya yāḥparvaṇi samāśritāḥ /",
    "GP12brndp3_u:3135": " devatā prakaṭābhikhyāstāsāmākhyāṃ nivedaya // BndP_3,19.1 //",
    "GP12brndp3_u:3136": " saṃkhyāśca tāsāmakhilā varṇabhedāṃśca śobhanān /",
    "GP12brndp3_u:3137": " āyudhāni ca divyāni kathayasva hayānana // BndP_3,19.2 //",
    "GP12brndp3_u:3138": " hayagrīva uvāca",
    "GP12brndp3_u:3139": " navamaṃ parva dīptasya rathasya samupasthitāḥ /",
    "GP12brndp3_u:3140": " taśa proktā siddhidevyastāsāṃ nāmāni macchṛṇu // BndP_3,19.3 //",
    "GP12brndp3_u:3141": " aṇimā mahimācaiva laghimā garimā tathā /",
    "GP12brndp3_u:3142": " īśitā vaśitā caiva prāptiḥ siddhiśca saptamī // BndP_3,19.4 //",
    "GP12brndp3_u:3143": " prākāmyamuktisiddhiśca sarvakāmābhidhāparā /",
    "GP12brndp3_u:3144": " etādevyaścaturbāhvyo japākusumasaṃnibhāḥ // BndP_3,19.5 //",
    "GP12brndp3_u:3145": " cintāmaṇikapālaṃ ca triśūlaṃ siddhikajjalam /",
    "GP12brndp3_u:3146": " dadhānā dayayā pūrṇā yogibhiśca niṣevitāḥ // BndP_3,19.6 //",
    "GP12brndp3_u:3147": " tatra pūrvārddhabhāge ca brahmādyā aṣṭa śaktayaḥ /",
    "GP12brndp3_u:3148": " brāhmī māheśvarī caiva kaumārī vaiṣmavī tathā /",
    "GP12brndp3_u:3149": " vārāhī caiva māṃhendrī cāmuṇḍā caiva saptamī // BndP_3,19.7 //",
    "GP12brndp3_u:3150": " mahālakṣmīraṣṭamī ca dvibhujāḥ śoṇavigrahāḥ /",
    "GP12brndp3_u:3151": " kapālamutpalaṃ caiva bibhrāṇā raktavāsasaḥ // BndP_3,19.8 //",
    "GP12brndp3_u:3152": " atha vānya prakāreṇa keciddhyānaṃ pacakṣate /",
    "GP12brndp3_u:3153": " brahmādisadṛśākārā brahmādisadṛśāyudhāḥ // BndP_3,19.9 //",
    "GP12brndp3_u:3154": " brahmādīnāṃ paraṃ cihnaṃ dhārayantyaḥ prakīrtitāḥ /",
    "GP12brndp3_u:3155": " tāsāmūrdhvasthānagatāṃ mudrā devyo mahattarāḥ // BndP_3,19.10 //",
    "GP12brndp3_u:3156": " mudrāviracanāyuktairhastaiḥ kamalakāntibhiḥ /",
    "GP12brndp3_u:3157": " dāḍimīpuṣpasaṅkāśāḥ pītāṃbaramanoharāḥ // BndP_3,19.11 //",
    "GP12brndp3_u:3158": " caturbhujā bhujadvandvadhṛtacarmakṛpāṇakāḥ /",
    "GP12brndp3_u:3159": " madaraktavilolākṣyastāsāṃ nāmāni macchṛṇu // BndP_3,19.12 //",
    "GP12brndp3_u:3160": " sarvasaṃkṣobhiṇī caiva sarvavidrāviṇī tathā /",
    "GP12brndp3_u:3161": " sarvākarṣaṇakṛnmudrā tathā sarvavaśaṅkarī // BndP_3,19.13 //",
    "GP12brndp3_u:3162": " sarvonmādanamudrā ca yaṣṭiḥ sarvamahāṅkuśā /",
    "GP12brndp3_u:3163": " sarvakhecarikā mudrā sarvabījā tathāparā // BndP_3,19.14 //",
    "GP12brndp3_u:3164": " sarvayoniśca navamī tathā sarvatriśaṇḍikā /",
    "GP12brndp3_u:3165": " siddhibrāhayādimudrāstā etāḥ prakaṭaśaktayaḥ // BndP_3,19.15 //",
    "GP12brndp3_u:3166": " bhaṇḍāsurasya saṃhāraṃ kartuṃ raktarathe sthitāḥ /",
    "GP12brndp3_u:3167": " yā guptākhyāḥ pūrvamuktāstāsāṃ nāmāni macchṛṇu // BndP_3,19.16 //",
    "GP12brndp3_u:3168": " kāmākarṣaṇikā caiva buddhyākarṣaṇikā kalā /",
    "GP12brndp3_u:3169": " ahaṅkārākarṣiṇī ca śabdākarṣaṇikā kalā // BndP_3,19.17 //",
    "GP12brndp3_u:3170": " sparśākarṣaṇikā nityā rūpākarṣaṇikā kalā /",
    "GP12brndp3_u:3171": " rasākarṣaṇikā nityā gandhākarṣaṇikā kalā // BndP_3,19.18 //",
    "GP12brndp3_u:3172": " cittākarṣaṇikā nityā dhairyākarṣaṇikā kalā /",
    "GP12brndp3_u:3173": " smṛtyā karṣaṇikā nityā nāmākarṇaṇikā kalā // BndP_3,19.19 //",
    "GP12brndp3_u:3174": " bījākarṣaṇikā nityā cātmakarṣaṇikā kalā /",
    "GP12brndp3_u:3175": " amṛtākarṣaṇī nityā śarīrākarṣiṇī kalā // BndP_3,19.20 //",
    "GP12brndp3_u:3176": " etāḥ ṣoḍaśa śītāṃśukalārūpāśca śaktayaḥ /",
    "GP12brndp3_u:3177": " aṣṭamaṃ parva samprāptā guptā nāmnā prakīrtitāḥ // BndP_3,19.21 //",
    "GP12brndp3_u:3178": " vidrumadrumasaṅkāśā mandasmita manoharāḥ /",
    "GP12brndp3_u:3179": " caturbhujāstrinetrāśca candrārkamukujojjvalāḥ // BndP_3,19.22 //",
    "GP12brndp3_u:3180": " cāpabāṇau carmakhaḍgau dadhānā divyakāntayaḥ /",
    "GP12brndp3_u:3181": " bhaṇḍāsuravadhārthāya pravṛttāḥ kumbhasambhava // BndP_3,19.23 //",
    "GP12brndp3_u:3182": " sāyantanajvaladdīpaprakhyacakrarathasya tu /",
    "GP12brndp3_u:3183": " saptame parvaṇi kṛtāvāsā guptatarābhidhāḥ // BndP_3,19.24 //",
    "GP12brndp3_u:3184": " anaṅgamadanānaṅgamadanāturayā saha /",
    "GP12brndp3_u:3185": " anaṅgalekhā cānaṅgavegānaṅgāṅkuśāpi ca // BndP_3,19.25 //",
    "GP12brndp3_u:3186": " anaṅgamāligyaparā etā devyo japātviṣaḥ /",
    "GP12brndp3_u:3187": " ikṣucāpaṃ puṣpaśarānpuṣpakandukamutpalam // BndP_3,19.26 //",
    "GP12brndp3_u:3188": " bibhratyo 'dabhravikrāntiśālinyo lalitājñayā /",
    "GP12brndp3_u:3189": " bhaṇḍāsuramabhikruddhāḥ prajvalantya iva sthitāḥ // BndP_3,19.27 //",
    "GP12brndp3_u:3190": " atha cakrarathendrasya ṣaṣṭhaṃ parva samāśritāḥ /",
    "GP12brndp3_u:3191": " sarvasaṃkṣobhiṇīmukhyāḥ sampradāyākhyayā yutāḥ // BndP_3,19.28 //",
    "GP12brndp3_u:3192": " veṇīkṛtakacastomāḥ siṃdūratilakojjvalāḥ /",
    "GP12brndp3_u:3193": " atitīvrasvabhāvāśca kālānalasamatviṣaḥ // BndP_3,19.29 //",
    "GP12brndp3_u:3194": " vahnibāṇaṃ vahnicāpaṃ vahnirūpamasiṃ tathā /",
    "GP12brndp3_u:3195": " vahnicakrākhyāphalakaṃ dadhānā dīptavigrahāḥ // BndP_3,19.30 //",
    "GP12brndp3_u:3196": " asurendraṃ prati kruddhāḥ kāmabhasmasamudbhavāḥ /",
    "GP12brndp3_u:3197": " ājñāśaktaya evaitā lalitāyā mahaujasaḥ // BndP_3,19.31 //",
    "GP12brndp3_u:3198": " sarvasaṃkṣobhiṇī caiva sarvavidrāviṇī tathā /",
    "GP12brndp3_u:3199": " sarvākarṣaṇikā śaktiḥ sarvāhlādinikā tathā // BndP_3,19.32 //",
    "GP12brndp3_u:3200": " sarvasaṃmohinīśaktiḥ sarvastambhanaśaktikā /",
    "GP12brndp3_u:3201": " sarvajṛṃbhaṇaśaktiśca sarvonmādanaśaktikā // BndP_3,19.33 //",
    "GP12brndp3_u:3202": " sarvārthasādhikā śaktiḥ sarvasampattipūraṇī /",
    "GP12brndp3_u:3203": " sarvamantramayī śaktiḥ sarvadvandvakṣayaṅkarī // BndP_3,19.34 //",
    "GP12brndp3_u:3204": " evaṃ tu sampradāyānāṃ nāmāni kathitāni vai /",
    "GP12brndp3_u:3205": " atha pañcamaparvasthāḥ kulottīrṇā iti smṛtāḥ // BndP_3,19.35 //",
    "GP12brndp3_u:3206": " tāśca saptaṭikasaṅkāśāḥ paraśuṃ pāśameva ca /",
    "GP12brndp3_u:3207": " gadāṃ ghaṇṭāṃ maṇiṃ caiva dadhānā dīptavigrahāḥ // BndP_3,19.36 //",
    "GP12brndp3_u:3208": " devadviṣamati kruddhā bhrukuṭīkuṭilānanāḥ /",
    "GP12brndp3_u:3209": " etāsāmapi nāmāni samākarmaya kumbhaja // BndP_3,19.37 //",
    "GP12brndp3_u:3210": " sarvasiddhipradā devī sarvasampatpradā tathā /",
    "GP12brndp3_u:3211": " sarvapriyaṅkarī devī sarvamaṅgalakāriṇī // BndP_3,19.38 //",
    "GP12brndp3_u:3212": " sarvakāmapradā devī sarvaduḥkhavimocinī // BndP_3,19.39 //",
    "GP12brndp3_u:3213": " sarvamṛtyupraśaminī sarvavighnanivāriṇī /",
    "GP12brndp3_u:3214": " sarvāṅgasundarī devī sarvasaubhāgyadāyinī // BndP_3,19.40 //",
    "GP12brndp3_u:3215": " daśaintāḥ kathitā devyo dayayā pūritāśayāḥ /",
    "GP12brndp3_u:3216": " cakre turīyaparvasthā muktāhārasamatviṣaḥ // BndP_3,19.41 //",
    "GP12brndp3_u:3217": " nigarbhayoginīnāmnā prathitā daśa kīrtitāḥ /",
    "GP12brndp3_u:3218": " sarvajñā sarvaśaktiśca sarvaiśvaryapradā tathā // BndP_3,19.42 //",
    "GP12brndp3_u:3219": " sarvajñānamayī devī sarvavyādhivināśinī /",
    "GP12brndp3_u:3220": " sarvādhārasvarūpā ca sarvapāpaharā tathā // BndP_3,19.43 //",
    "GP12brndp3_u:3221": " sarvānandamayī devī sarvarakṣāsvarūpiṇī /",
    "GP12brndp3_u:3222": " daśamī devatājñeyā sarveṣsitaphalapradā // BndP_3,19.44 //",
    "GP12brndp3_u:3223": " etāścaturbhujā jñeyā vajraṃ śaktiṃ ca tomaram /",
    "GP12brndp3_u:3224": " cakraṃ caivābhibibhrāṇā bhaṇḍāsuravadhodyatāḥ // BndP_3,19.45 //",
    "GP12brndp3_u:3225": " atha cakrarathendrasya tṛtīyaṃ parvasaṃśritāḥ /",
    "GP12brndp3_u:3226": " rahasyayoginīnāmnā prakhyātā vāgadhīśvarāḥ // BndP_3,19.46 //",
    "GP12brndp3_u:3227": " raktāśokaprasūnābhābāṇakārmukapāṇayaḥ /",
    "GP12brndp3_u:3228": " kavacacchannasarvāṅgayo vīṇāpustakaśobhitāḥ // BndP_3,19.47 //",
    "GP12brndp3_u:3229": " vaśinī caiva kāmeśī bhoginī vimalā tathā /",
    "GP12brndp3_u:3230": " aruṇāca javinyākhyā sarveśī kaulinī tathā // BndP_3,19.48 //",
    "GP12brndp3_u:3231": " aṣṭāvetāḥ smṛtā devyo daityasaṃhārahetavaḥ /",
    "GP12brndp3_u:3232": " atha cakrarathendrasya dvitīyaṃ parvasaṃśritāḥ // BndP_3,19.49 //",
    "GP12brndp3_u:3233": " cāpabāṇau pānapātraṃ māturuṅgaṃ kṛpāṇikām /",
    "GP12brndp3_u:3234": " tisrastripīṭhanilayā aṣṭabāhusamanvitāḥ // BndP_3,19.50 //",
    "GP12brndp3_u:3235": " palakaṃ nāgapāśaṃ ca ghaṇṭāṃ caiva mahādhvanim /",
    "GP12brndp3_u:3236": " vibhrāṇā madirāmattā atiguptarahasyakāḥ // BndP_3,19.51 //",
    "GP12brndp3_u:3237": " kāmeśī caiva vajreśī bhagamālinyathāparā /",
    "GP12brndp3_u:3238": " tisra etāḥ smṛtā devyo bhaṇḍe kopasamanvitāḥ // BndP_3,19.52 //",
    "GP12brndp3_u:3239": " lalitāsamamāhātmyā lalitāsamatejasaḥ /",
    "GP12brndp3_u:3240": " etāstu nityaṃ śrīdevyā antaraṅgāḥ prakīrtitāḥ // BndP_3,19.53 //",
    "GP12brndp3_u:3241": " athānandamahāpīṭhe rathamadhyamaparvaṇi /",
    "GP12brndp3_u:3242": " parito racitāvāsāḥ proktāḥ pañcadaśākṣarāḥ // BndP_3,19.54 //",
    "GP12brndp3_u:3243": " tithinityāḥ kālarūpā viśvaṃ vyāpyaiva saṃsthitāḥ /",
    "GP12brndp3_u:3244": " bhaṇḍāsurādidaityeṣu prakṣubdhabhrukuṭītaṭāḥ // BndP_3,19.55 //",
    "GP12brndp3_u:3245": " devīsamanijākārā devīsamanijāyudhāḥ /",
    "GP12brndp3_u:3246": " jagatāmupakārāya vartamānā yugeyuge // BndP_3,19.56 //",
    "GP12brndp3_u:3247": " tāsāṃ nāmāni mattastvamavadhārayakumbhaja /",
    "GP12brndp3_u:3248": " kāmeśī bhagamālā ca nityaklinnā tathaiva ca // BndP_3,19.57 //",
    "GP12brndp3_u:3249": " bheruṇḍā vahnivāsinyo mahāvajreśvarī tathā /",
    "GP12brndp3_u:3250": " datī ca tvaritā devī navamī kulasundarī // BndP_3,19.58 //",
    "GP12brndp3_u:3251": " nityā nīlapatākā ca vijayā sarvamaṅgalā /",
    "GP12brndp3_u:3252": " jvālāmālinikācitre daśa pañca ca kīrtitāḥ // BndP_3,19.59 //",
    "GP12brndp3_u:3253": " etābhiḥ sahitā devī sadā sevaikabuddhibhiḥ /",
    "GP12brndp3_u:3254": " duṣṭaṃ bhaṇḍāsuraṃ jetuṃ niryayau parameśvarī // BndP_3,19.60 //",
    "GP12brndp3_u:3255": " mantrināthā mahācakre gītiṃ cakre rathottame /",
    "GP12brndp3_u:3256": " saptaparvāṇi coktāni tatra devyāśca tāḥ śṛṇu // BndP_3,19.61 //",
    "GP12brndp3_u:3257": " geyacakrarathe parvamadhyapīḍhaniketanā /",
    "GP12brndp3_u:3258": " saṃgītayoginī proktā śrīdevyā ativallabhā // BndP_3,19.62 //",
    "GP12brndp3_u:3259": " tadeva prathamaṃ parva mantriṇyāstu nivāsabhūḥ /",
    "GP12brndp3_u:3260": " atha dvitīyaparvasthā geyacakre rathottame // BndP_3,19.63 //",
    "GP12brndp3_u:3261": " ratiḥ prītirmanojā ca vīṇākārmukapāṇayaḥ /",
    "GP12brndp3_u:3262": " tamālaśyāmalākārā dānavonmūlanakṣamāḥ // BndP_3,19.64 //",
    "GP12brndp3_u:3263": " tṛtīyaparvasaṃrūḍhā manobhūbāṇadevatā /",
    "GP12brndp3_u:3264": " drāviṇī śoṣiṇī caiva bandhinī mohinī tathā // BndP_3,19.65 //",
    "GP12brndp3_u:3265": " unmādinīti pañcaitā dīptakārmukapāṇayaḥ /",
    "GP12brndp3_u:3266": " tatra parvaṇyadhastāttu vartamānā mahaujasaḥ // BndP_3,19.66 //",
    "GP12brndp3_u:3267": " kāmarājaśca kandarpauṃ manmatho makaradhvajaḥ /",
    "GP12brndp3_u:3268": " manobhavaḥ pañcamaḥ syādete trailokyamohanāḥ // BndP_3,19.67 //",
    "GP12brndp3_u:3269": " kastūrītilakollāsibhālāmuktāvirājitāḥ /",
    "GP12brndp3_u:3270": " kavacacchannasarvāṅgāḥ palāśaprasavatviṣaḥ // BndP_3,19.68 //",
    "GP12brndp3_u:3271": " pañcakāmā ime proktā bhaṇḍāsuravadhārthinaḥ /",
    "GP12brndp3_u:3272": " jeyacakrarathendrasya caturthaṃ parva saṃśritāḥ // BndP_3,19.69 //",
    "GP12brndp3_u:3273": " brahmīmukhyāstu pūrvoktāścaṇḍikā tvaṣṭamī parā /",
    "GP12brndp3_u:3274": " tatra parvaṇyadhastācca lakṣmīścaiva sarasvatī // BndP_3,19.70 //",
    "GP12brndp3_u:3275": " ratiḥ prītiḥ kīrtiśāntī puṣṭistuṣṭiśca śaktayaḥ /",
    "GP12brndp3_u:3276": " etāścakrodharaktākṣyo daityaṃ hantuṃ mahābalam // BndP_3,19.71 //",
    "GP12brndp3_u:3277": " kuntacakradharāḥ proktāḥ kumāryaḥ kuṃbhasaṃbhava /",
    "GP12brndp3_u:3278": " pañcamaṃ parva saṃprāptā vāmādyāḥ ṣoḍaśāparāḥ // BndP_3,19.72 //",
    "GP12brndp3_u:3279": " gītiṃ cakrū rathendrasya tāsāṃ nāmāni macchṛṇu /",
    "GP12brndp3_u:3280": " vāmā jyeṣṭā ca raudrī ca śāntiḥ śraddhā sarasvatī // BndP_3,19.73 //",
    "GP12brndp3_u:3281": " śrībhūśāktiśca lakṣmīśca sṛṣṭiścaiva tu mohinī /",
    "GP12brndp3_u:3282": " tathā pramāthinī cāśvasinī vīcistathaiva ca // BndP_3,19.74 //",
    "GP12brndp3_u:3283": " vidyunmālinyatha surānandātho nāgabuddhikā /",
    "GP12brndp3_u:3284": " etāstu kuravindābhā jagatkṣobhaṇalaṃpaṭāḥ // BndP_3,19.75 //",
    "GP12brndp3_u:3285": " mahāsarasamannāhamādadhānāḥ padepade /",
    "GP12brndp3_u:3286": " vajrakaṅkaṭasaṃchannā aṭṭahāsojjvalāḥ pare /",
    "GP12brndp3_u:3287": " vajradaṇḍau śataghnīṃ ca saṃbibhrāṇā bhuśuṇḍikāḥ // BndP_3,19.76 //",
    "GP12brndp3_u:3288": " atha gītirathendrasya ṣaṣṭhaṃ parva samāśritāḥ /",
    "GP12brndp3_u:3289": " asitāṅgaprabhṛtayo bhairavāḥ śastrabhīṣaṇāḥ // BndP_3,19.77 //",
    "GP12brndp3_u:3290": " triśikhaṃ pānapātraṃ ca bibhrāṇā nīlavarcasaḥ /",
    "GP12brndp3_u:3291": " asitāṅgo ruruścaṇḍaḥ krodha unmattabhairavaḥ // BndP_3,19.78 //",
    "GP12brndp3_u:3292": " kapālī bhīṣaṇaścaiva saṃhāraścāṣṭa bhairavāḥ /",
    "GP12brndp3_u:3293": " atha gītirathendrasya saptamaṃ parva saṃśritāḥ // BndP_3,19.79 //",
    "GP12brndp3_u:3294": " mātaṅgī siddhalakṣmīśca mahāmātaṅgikāpi ca /",
    "GP12brndp3_u:3295": " mahatī siddhalakṣmīśca śoṇā bāṇadhanurdharāḥ // BndP_3,19.80 //",
    "GP12brndp3_u:3296": " tasyaiva parvaṇo 'dhastādgaṇapaḥ kṣetrapastathā /",
    "GP12brndp3_u:3297": " durgāṃbā baṭukaśceṃva sarve te śastrapāṇayaḥ // BndP_3,19.81 //",
    "GP12brndp3_u:3298": " tatraiva parvaṇo 'dhastāllakṣmīścaiva sarasvatī /",
    "GP12brndp3_u:3299": " śaṅkhaḥ padmo nidhiścaiva te sarve śastrapāṇayaḥ // BndP_3,19.82 //",
    "GP12brndp3_u:3300": " lokadviṣaṃ prati kruddhā bhaṇḍaṃ caṇḍaparākramam /",
    "GP12brndp3_u:3301": " śakrādayaśca viṣmvantā daśa dikcakranāyakāḥ // BndP_3,19.83 //",
    "GP12brndp3_u:3302": " śaktirūpāstatra parvaṇyadhastātkṛtasaṃśrayāḥ /",
    "GP12brndp3_u:3303": " vajre śaktiṃ kāladaṇḍamakiṃ pāśaṃ dhvajaṃ tathā // BndP_3,19.84 //",
    "GP12brndp3_u:3304": " gadāṃ triśūlaṃ darbhāstraṃ vajraṃ ca dadhatastvamī /",
    "GP12brndp3_u:3305": " sevante mantrināthāṃ tāṃ nityaṃ bhaktisamanvitāḥ // BndP_3,19.85 //",
    "GP12brndp3_u:3306": " bhaṇḍāsurāndurdurūḍhānnihantuṃ viśvakaṇṭakān /",
    "GP12brndp3_u:3307": " mantrināthāśrayadvārā lalitājñāpanotsukāḥ // BndP_3,19.86 //",
    "GP12brndp3_u:3308": " gīticakrarathopānte dikpālāḥ saṃśrayaṃ daduḥ /",
    "GP12brndp3_u:3309": " sarveṣāṃ caiva devānāṃ mantriṇī dvārataḥ kṛtā // BndP_3,19.87 //",
    "GP12brndp3_u:3310": " vijñāpanā mahādevyāḥ kāryasiddhiṃ prayacchati /",
    "GP12brndp3_u:3311": " rākṣī vijñāpanā ceti pradhānadvārataḥ kṛtā // BndP_3,19.88 //",
    "GP12brndp3_u:3312": " yathā khalu phalaprāptiḥ sevakānāṃ hi jāyate /",
    "GP12brndp3_u:3313": " anyathā kathameteṣāṃ sāmarthyaṃ jvalitaujasaḥ // BndP_3,19.89 //",
    "GP12brndp3_u:3314": " apadhṛṣyaprabhāvāyāḥ śrīdevyā upasarpaṇe /",
    "GP12brndp3_u:3315": " sā hi saṃgītavidyeti śrīdevyā ativallabhā // BndP_3,19.90 //",
    "GP12brndp3_u:3316": " nātilaṅghati ca kvāpi taduktaṃ kāryasiddhiṣu /",
    "GP12brndp3_u:3317": " śrīdevyāḥśaktisāmrājye sarvakarmāṇi mantriṇī // BndP_3,19.91 //",
    "GP12brndp3_u:3318": " akarttumanyathā kartuṃ kartuṃ caiva pragalbhate /",
    "GP12brndp3_u:3319": " tasmātsarve 'pi dikpālāḥ śrīdevyā jayakāṅkṣiṇaḥ /",
    "GP12brndp3_u:3320": " tasyāḥ pradhānabhūtāyāḥ sevāmeva vitanvate // BndP_3,19.92 //",
    "GP12brndp3_u:3321": " iti śrīlalitādevyāścakrarājarathottame /",
    "GP12brndp3_u:3322": " parvasthitānāṃ devīnāṃ nāmāni kathitānyalam // BndP_3,19.93 //",
    "GP12brndp3_u:3323": " bhaṇḍāsurasya saṃhāre tasyā divyāyudhānyapi /",
    "GP12brndp3_u:3324": " proktāni geyacakrasya parvadevyāśca kīrtitāḥ // BndP_3,19.94 //",
    "GP12brndp3_u:3325": " imāni sarvadevīnāṃ nāmānyākarṇayanti ye /",
    "GP12brndp3_u:3326": " sarvapāpavinirmuktāste syurvijayino narāḥ // BndP_3,19.95 //",
    "GP12brndp3_u:3327": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopakhyāne śrīcakrarājarathajñeyacakrarathaparvasthadevatānāmaprakāśanaṃ nāmaikonaviṃśo",
    "GP12brndp3_u:3328": " hayagrīva uvāca",
    "GP12brndp3_u:3329": " kiricakrarathendrasya pañcaparvasamāśritāḥ /",
    "GP12brndp3_u:3330": " devatāśca śṛṇu prājña nāma yacchṛṇvatāṃ jayaḥ // BndP_3,20.1 //",
    "GP12brndp3_u:3331": " prathamaṃ parvabindvākhyaṃ saṃprāptā daṇḍanāyikā /",
    "GP12brndp3_u:3332": " sā tatra jagaduddaṇḍakaṇṭakavrātaghasmarī // BndP_3,20.2 //",
    "GP12brndp3_u:3333": " nānāvidhābhirjvālābhirnartayantī jayaśriyam // BndP_3,20.3 //",
    "GP12brndp3_u:3334": " uddaṇḍapotranirghātanirbhinnoddhatadānavāḥ /",
    "GP12brndp3_u:3335": " daṃṣṭrābālamṛgāṅkāṃśuvibhāvanavibhāvarī // BndP_3,20.4 //",
    "GP12brndp3_u:3336": " prāvṛṣeṇyapayovāhavyūhanīlavapurllatā /",
    "GP12brndp3_u:3337": " kiricakrarathendrasya sālaṅkārāyate sadā /",
    "GP12brndp3_u:3338": " potriṇī putritāśeṣaviśvāvartakadaṃbikā // BndP_3,20.5 //",
    "GP12brndp3_u:3339": " tasyaiva rathanābhasya dvitīyaṃ parva saṃśritāḥ /",
    "GP12brndp3_u:3340": " jṛṃbhinī mohinī caiva staṃbhinī tisra eva hi /",
    "GP12brndp3_u:3341": " utphulladāḍimīprakhyaṃ sarvadānavamardanāḥ // BndP_3,20.6 //",
    "GP12brndp3_u:3342": " musalaṃ ca halaṃ hālāpātraṃ maṇigaṇarpitam /",
    "GP12brndp3_u:3343": " jvalanmāṇikyavalayairbi bhrāṇāḥ pāṇipallavaiḥ // BndP_3,20.7 //",
    "GP12brndp3_u:3344": " atitīkṣṇakarālākṣyo jvālābhirdaityasainikān /",
    "GP12brndp3_u:3345": " dahantya iva niḥśaṅkaṃ sevante sūkarānanām // BndP_3,20.8 //",
    "GP12brndp3_u:3346": " kiricakrarathendrasya tṛtīyaṃ parva saṃśritāḥ /",
    "GP12brndp3_u:3347": " andhinyādyāḥ pañca devyo devīyantrakṛtāspadāḥ // BndP_3,20.9 //",
    "GP12brndp3_u:3348": " kaṭhoreṇāṭṭahāsena bhindantyo bhuvanatrayam /",
    "GP12brndp3_u:3349": " jvālā iva tu kalpagneraṅganāveṣamāśritāḥ // BndP_3,20.10 //",
    "GP12brndp3_u:3350": " bhaṇḍāsurasya sarveṣāṃ sainyānāṃ rudhiraplutim /",
    "GP12brndp3_u:3351": " lilikṣamāṇā jihvābhirlelihānābhirujjvalāḥ // BndP_3,20.11 //",
    "GP12brndp3_u:3352": " sevanteṃ satataṃ daṇḍanāthāmuddaṇḍavikramām /",
    "GP12brndp3_u:3353": " kiricakrarathendrasya caturthaṃ parva saṃśritāḥ // BndP_3,20.12 //",
    "GP12brndp3_u:3354": " brahmādyāḥ pañcamīvarjyā aṣṭamīravarjitā api /",
    "GP12brndp3_u:3355": " ṣaḍeva devyaḥ ṣaṭcakrajvalajjvālākalevarāḥ // BndP_3,20.13 //",
    "GP12brndp3_u:3356": " mahatā vikramaugheṇa vibantya iva dānavān /",
    "GP12brndp3_u:3357": " ājñayā daṇḍanāthāyāstaṃ pradeśamupāsate // BndP_3,20.14 //",
    "GP12brndp3_u:3358": " tasyaiva parvaṇo 'dhastāttvaritāḥ sthānamāśritāḥ /",
    "GP12brndp3_u:3359": " yakṣiṇī śaṅkhinī caiva lākinī hākinī tathā // BndP_3,20.15 //",
    "GP12brndp3_u:3360": " śākinī ḍākinī caiva tāsāmaikyasvarūpiṇī /",
    "GP12brndp3_u:3361": " hākinī saptamītyetāścaṇḍadordaṇḍavikramāḥ // BndP_3,20.16 //",
    "GP12brndp3_u:3362": " pibantya iva bhūtāni pibantya iva medinīm /",
    "GP12brndp3_u:3363": " tvacaṃ raktaṃ tathā māṃsaṃ medo 'sthi ca virodhinām // BndP_3,20.17 //",
    "GP12brndp3_u:3364": " majjānamatha śukraṃ ca pibantayo vikaṭānanāḥ /",
    "GP12brndp3_u:3365": " niṣṭhuraiḥ siṃhanādaiśca pūrayantyo diśo daśa // BndP_3,20.18 //",
    "GP12brndp3_u:3366": " dhātunāthā iti proktā aṇimādyaṣṭasiddhidāḥ /",
    "GP12brndp3_u:3367": " mohane māraṇe caiva staṃbhane tāḍane tathā // BndP_3,20.19 //",
    "GP12brndp3_u:3368": " bhakṣaṇe duṣṭadaityānāmāmūlaṃ ca nikṛntane /",
    "GP12brndp3_u:3369": " paṇḍitāḥ khaṇḍitāśeṣavipado bhaktiśāliṣu // BndP_3,20.20 //",
    "GP12brndp3_u:3370": " dhātunāthā itiproktāḥ sarvadhātuṣu saṃsthitāḥ /",
    "GP12brndp3_u:3371": " saptāpi vāridhīnūrmimālāsaṃcuṃbitāṃbarān // BndP_3,20.21 //",
    "GP12brndp3_u:3372": " kṣaṇardhenaiva niṣpātuṃ niṣpannabahusāhasāḥ /",
    "GP12brndp3_u:3373": " śakaṭā kāradantāśca bhayaṅkaravilocanāḥ // BndP_3,20.22 //",
    "GP12brndp3_u:3374": " svasvāminīdrohakṛtāṃ svakīyasamayadruhām /",
    "GP12brndp3_u:3375": " vaidikadrohaṇādeva drohiṇāṃ vīravairiṇām // BndP_3,20.23 //",
    "GP12brndp3_u:3376": " yajñadrohakṛtāṃ duṣṭadaityānāṃ bhakṣaṇe samāḥ /",
    "GP12brndp3_u:3377": " nityameva ca sevante potriṇīṃ daṇḍanāyikām // BndP_3,20.24 //",
    "GP12brndp3_u:3378": " tasyaiva parvaṇaḥ pārśve dvitīye divyamandire /",
    "GP12brndp3_u:3379": " krodhinī staṃbhinī khyāte vartete devate ubhe // BndP_3,20.25 //",
    "GP12brndp3_u:3380": " cāmare vījayantyau ca lolakaṅkaṇadorlate /",
    "GP12brndp3_u:3381": " devadviṣāṃ camūraktahālāpānamahoddhate // BndP_3,20.26 //",
    "GP12brndp3_u:3382": " sadā vighūrṇamānākṣyau sadā prahasitānane /",
    "GP12brndp3_u:3383": " atha tasya rathendrasya kiricakrāśritasya ca // BndP_3,20.27 //",
    "GP12brndp3_u:3384": " pārśvadvayakṛtāvāsamāyudhadvandvamuttamam /",
    "GP12brndp3_u:3385": " halaṃ ca musalaṃ caiva devatārūpamāsthitam // BndP_3,20.28 //",
    "GP12brndp3_u:3386": " svakīyamukuṭasthāne svakīyāyudhavigraham /",
    "GP12brndp3_u:3387": " ābibhrāṇaṃ jaga ṣighasmaraṃ vibudhaiḥ smṛtam // BndP_3,20.29 //",
    "GP12brndp3_u:3388": " etadāyudhayugmena lalitā daḍanāyikā /",
    "GP12brndp3_u:3389": " khaṇḍayiṣyati saṃgrāmaṃ viṣaṅgaṃ nāmadānaham // BndP_3,20.30 //",
    "GP12brndp3_u:3390": " tasyaiva parvaṇo daṇḍanāthāyā agrasīmani /",
    "GP12brndp3_u:3391": " varttamāno mahābhīmaḥ siṃho nādairdhvanannabhaḥ // BndP_3,20.31 //",
    "GP12brndp3_u:3392": " daṃṣṭrākaṭakaṭātkāra badhirīkṛtadiṅmukhaḥ /",
    "GP12brndp3_u:3393": " caṇḍoccaṇḍa iti khyātaścaturhastastrilocanaḥ // BndP_3,20.32 //",
    "GP12brndp3_u:3394": " śūlakhaḍgapretapāśāndadhāno dīptavigrahaḥ /",
    "GP12brndp3_u:3395": " sadā saṃsevate devīṃ paśyanneva hi potriṇīm // BndP_3,20.33 //",
    "GP12brndp3_u:3396": " kiricakrarathendrasya ṣaṣṭaṃ parva samāśritāḥ /",
    "GP12brndp3_u:3397": " vārttālyādyā aṣṭa devyo dikṣvaṣṭāsūpaviśrutāḥ // BndP_3,20.34 //",
    "GP12brndp3_u:3398": " aṣṭaparvataniṣpātaghoranirghātaniḥsvanāḥ /",
    "GP12brndp3_u:3399": " aṣṭanāgasphuradbhūṣā anaṣṭabalatejasaḥ // BndP_3,20.35 //",
    "GP12brndp3_u:3400": " prakṛṣṭadoṣprakāṇḍoṣmahutadānavakoṭayaḥ /",
    "GP12brndp3_u:3401": " sevante lalitāṃ devyo daṇḍanāthāmaharniśam // BndP_3,20.36 //",
    "GP12brndp3_u:3402": " tāsāmākhyāśca vikhyātāḥ samākarṇaya kuṃbhaja /",
    "GP12brndp3_u:3403": " vārtālī caiva vārāhīsā vārāhamukhī parā // BndP_3,20.37 //",
    "GP12brndp3_u:3404": " andhinī rodhinī caiva jṛṃbhiṇī caiva mohinī /",
    "GP12brndp3_u:3405": " staṃbhinīti ripukṣobhastaṃbhanoccāṭanakṣamāḥ // BndP_3,20.38 //",
    "GP12brndp3_u:3406": " tāsāṃ ca parvaṇo vāmabhāge satatasaṃsthitiḥ /",
    "GP12brndp3_u:3407": " daṇḍanāthopavāhyastu kāsaro dhūsarākṛtiḥ // BndP_3,20.39 //",
    "GP12brndp3_u:3408": " ardhakrośāyataḥ śṛṅgadvitaye krośavigrahaḥ /",
    "GP12brndp3_u:3409": " khaḍgavanniṣṭhurairlomajātaiḥ saṃvṛtavigrahaḥ // BndP_3,20.40 //",
    "GP12brndp3_u:3410": " kāladaṇḍavaduccaṇḍabālakāṇḍabhayaṅkaraḥ /",
    "GP12brndp3_u:3411": " nīlāñjanācalaprakhyo vikaṭonnataruṣṭabhūḥ // BndP_3,20.41 //",
    "GP12brndp3_u:3412": " mahānīlagiriśreṣṭhagariṣṭhaskandhamaṇḍalaḥ /",
    "GP12brndp3_u:3413": " prabhūtoṣmalaniśvāsaprasarākaṃpitāṃbudhiḥ // BndP_3,20.42 //",
    "GP12brndp3_u:3414": " ghargharadhvaninā kālamahiṣaṃ vihasanniva /",
    "GP12brndp3_u:3415": " varttate khuravikṣiptapuṣkalāvartavāridaḥ // BndP_3,20.43 //",
    "GP12brndp3_u:3416": " tasyaiva parvaṇo 'dhastāccitrasthānakṛtālayāḥ /",
    "GP12brndp3_u:3417": " indrādayo 'nekabhedā diśāmaṣṭakadevatāḥ // BndP_3,20.44 //",
    "GP12brndp3_u:3418": " lalitāyāṃ kāryasiddhiṃ vijñāpayitumāgatāḥ /",
    "GP12brndp3_u:3419": " indraścāpsarasaścaiva sa catuṣṣaṣṭikoṭayaḥ // BndP_3,20.45 //",
    "GP12brndp3_u:3420": " siddha agniśca sādhyāśca viśvedevāstathāpare /",
    "GP12brndp3_u:3421": " viśvakarmā mayaścaiva mātaraśca balonnatāḥ // BndP_3,20.46 //",
    "GP12brndp3_u:3422": " rudrāśca paricārāśca rudrāścaiva piśācakāḥ /",
    "GP12brndp3_u:3423": " krandañcirakṣasāṃ nāthā rākṣasā bahavastathā // BndP_3,20.47 //",
    "GP12brndp3_u:3424": " mitrāśca tatra gandharvāḥ sadā gānaviśāradāḥ /",
    "GP12brndp3_u:3425": " viśvāvasuprabhṛtayo vikhyātāstatpurogamāḥ // BndP_3,20.48 //",
    "GP12brndp3_u:3426": " tathā bhūtagaṇāścānye varuṇo vāsavaḥ pare /",
    "GP12brndp3_u:3427": " vidyādharāḥ kinnarāśca māruteśvara eva ca // BndP_3,20.49 //",
    "GP12brndp3_u:3428": " tathā citrarathaścaiva rathakāraka kārakāḥ /",
    "GP12brndp3_u:3429": " tuṃbururnārado yakṣaḥ somoyakṣeśvarastathā // BndP_3,20.50 //",
    "GP12brndp3_u:3430": " devaiśca bhagavāṃstatra govindaḥ kamalāpatiḥ /",
    "GP12brndp3_u:3431": " īśānaśca jagaccakrabhakṣakaḥ śūlabhīṣaṇaḥ // BndP_3,20.51 //",
    "GP12brndp3_u:3432": " brahmā caivāśvinīputro vaidyavidyāviśāradau /",
    "GP12brndp3_u:3433": " dhanvantariśca bhagavānathānye gaṇanāyakāḥ // BndP_3,20.52 //",
    "GP12brndp3_u:3434": " kaṭakāṇḍagaladdāna saṃtarpitamadhuvratāḥ /",
    "GP12brndp3_u:3435": " ananto vāsukistakṣaḥ karkeṭaḥ padma eva ca // BndP_3,20.53 //",
    "GP12brndp3_u:3436": " mahāpadmaḥ śaṅkhapālo gulikaḥ subalastathā /",
    "GP12brndp3_u:3437": " ete nāgeśvarāścaiva nāgakoṭibhirāvṛtāḥ // BndP_3,20.54 //",
    "GP12brndp3_u:3438": " evaṃprakārā bahavo devatāstatra jāgrati /",
    "GP12brndp3_u:3439": " pūrvādidiśamārabhya paritaḥ kṛtamandirāḥ // BndP_3,20.55 //",
    "GP12brndp3_u:3440": " tatraiva devatāścakre cakrākārā maruddiśaḥ /",
    "GP12brndp3_u:3441": " āśritya kila vartante tadadhiṣṭhātṛdevatāḥ // BndP_3,20.56 //",
    "GP12brndp3_u:3442": " jṛṃbhiṇī staṃbhinī caiva mohinī tisra eva ca /",
    "GP12brndp3_u:3443": " tasyaiva parvaṇaḥ prānte kiricakrasya bhāsvataḥ // BndP_3,20.57 //",
    "GP12brndp3_u:3444": " kapālaṃ ca gadāṃ bibhradūrdhvakeśo mahāvapuḥ /",
    "GP12brndp3_u:3445": " pātālatalajaṃbālabahulā kārakālimā // BndP_3,20.58 //",
    "GP12brndp3_u:3446": " aṭṭahāsamahāvajradīrṇabrahmāṇḍamaṇḍalaḥ /",
    "GP12brndp3_u:3447": " bhindanḍamarukadhvānai rodasīkandarodaram // BndP_3,20.59 //",
    "GP12brndp3_u:3448": " phūtkārītripurāyuktaṃ phaṇipāśaṃ kare vahan /",
    "GP12brndp3_u:3449": " kṣetrapālaḥ sadā bhāti sevamānaḥ kiṭīśvarīm // BndP_3,20.60 //",
    "GP12brndp3_u:3450": " tasyaiva ca samīpasthastasyā vāhanakesarī /",
    "GP12brndp3_u:3451": " yamā ruhya pravavṛte bhaṇṭāsurabadhaiṣiṇī // BndP_3,20.61 //",
    "GP12brndp3_u:3452": " prāguktameva deveśīvāhasiṃhasya lakṣaṇm /",
    "GP12brndp3_u:3453": " tasyaiva parvaṇo 'dhastāddaṇḍanāthāsamatviṣaḥ // BndP_3,20.62 //",
    "GP12brndp3_u:3454": " daṇḍinīsadṛśāśeṣabhūṣaṇāyudhamaṇḍitāḥ /",
    "GP12brndp3_u:3455": " śamyāḥ kroḍānanāścandrarekhottaṃsitakuntalāḥ // BndP_3,20.63 //",
    "GP12brndp3_u:3456": " halaṃ ca musalaṃ haste ghūrṇayantyo muhurmuhuḥ /",
    "GP12brndp3_u:3457": " lalitādrohiṇāṃ śyāmādrohiṇāṃ svāminīdruhām // BndP_3,20.64 //",
    "GP12brndp3_u:3458": " raktasrotobhirutkūlaiḥ pūrayantyaḥ kapālakam /",
    "GP12brndp3_u:3459": " nijabhaktadrohakṛtā mantramālāvibhūṣaṇāḥ // BndP_3,20.65 //",
    "GP12brndp3_u:3460": " svagoṣṭhīsamāyākṣepakāriṇāṃ muṇḍamaṇḍalaiḥ /",
    "GP12brndp3_u:3461": " akhaṇḍaraktavicchardairbibhratyo vakṣasi krajaḥ // BndP_3,20.66 //",
    "GP12brndp3_u:3462": " sahasraṃ devatāḥ proktāḥ sevamānāḥ kiṭīśvarīm // BndP_3,20.67 //",
    "GP12brndp3_u:3463": " tāsāṃ nāmāni sarvāsāṃ daṇḍinyāḥ kuṃbhasaṃbhava /",
    "GP12brndp3_u:3464": " sahasranāmādhyāye tu vakṣyante nādhunā punaḥ // BndP_3,20.68 //",
    "GP12brndp3_u:3465": " atha tāsāṃ devatānāṃ kolāsyānāṃ samīpataḥ /",
    "GP12brndp3_u:3466": " vāhanaṃ kṛṣṇasāraṅgo daṇḍinyāḥ samaye sthitaḥ // BndP_3,20.69 //",
    "GP12brndp3_u:3467": " krośārdhārddhāyataḥ śṛṅge tadardhārdhāyato mukhe /",
    "GP12brndp3_u:3468": " krośapramāṇāpādaśca sadā coddhṛtavāladhiḥ // BndP_3,20.70 //",
    "GP12brndp3_u:3469": " udare dhavalacchāyo huṅkāreṇa mahīyasā /",
    "GP12brndp3_u:3470": " hasanmārutavāhasya hariṇasya parākramam // BndP_3,20.71 //",
    "GP12brndp3_u:3471": " tasyaiva parvaṇo deśe varttate vāhanottamam /",
    "GP12brndp3_u:3472": " kiricakrarathendrasya sthitastatraiva parvaṇi // BndP_3,20.72 //",
    "GP12brndp3_u:3473": " varttate madirāsiṃdhurdevatārūpamāsthitā /",
    "GP12brndp3_u:3474": " māṇikyagirivacchoṇaṃ haste piśitapiṇḍakam // BndP_3,20.73 //",
    "GP12brndp3_u:3475": " dadhānā ghūrṇamā nākṣī hemāṃbhojasragāvṛtā /",
    "GP12brndp3_u:3476": " madaśaktyā samāśliṣṭā dhṛtaraktasarojayā // BndP_3,20.74 //",
    "GP12brndp3_u:3477": " yadāyadā bhaṇḍadaityaḥ saṃgrāme saṃpravartate /",
    "GP12brndp3_u:3478": " yuddhasveda manuprāptāḥ śaktayaḥ syuḥ pipāsitāḥ // BndP_3,20.75 //",
    "GP12brndp3_u:3479": " tadātadā surāsiṃdhurātmānaṃ bahudhā kṣipan /",
    "GP12brndp3_u:3480": " raṇe khedaṃ devatānāmañjasāpākariṣyati // BndP_3,20.76 //",
    "GP12brndp3_u:3481": " tadapyadbhutame varṣe bhaviṣyati na saṃśayaḥ /",
    "GP12brndp3_u:3482": " tadā śroṣyasi saṃgrāme kathyamānaṃ mayā mudā // BndP_3,20.77 //",
    "GP12brndp3_u:3483": " tasyaiva parvaṇo 'dhastādaṣṭadikṣvagha eva hi /",
    "GP12brndp3_u:3484": " uparyapi kṛtāvāsā hetukādyā daśa smṛtāḥ // BndP_3,20.78 //",
    "GP12brndp3_u:3485": " mahānto bhairavaśreṣṭhāḥ khyātā vipulavikramāḥ /",
    "GP12brndp3_u:3486": " uddīptāyuta tejobhirddivā dīpitabhānavaḥ // BndP_3,20.79 //",
    "GP12brndp3_u:3487": " kalpāntakāle daṇḍinyā ājñayā viśvaghasmarāḥ /",
    "GP12brndp3_u:3488": " atyudagraprakṛtayo radadaṣṭauṣṭhasaṃpuṭāḥ // BndP_3,20.80 //",
    "GP12brndp3_u:3489": " triśūlāgravinirbhinnamahāvāridamaṇḍalāḥ /",
    "GP12brndp3_u:3490": " hetukastripurāriśca tṛtīyaścāgnibhairavaḥ // BndP_3,20.81 //",
    "GP12brndp3_u:3491": " yamajihvaikapādau ca tathā kālakarālakau /",
    "GP12brndp3_u:3492": " bhīmarūpo hāṭakeśastathaivācalanāmavān // BndP_3,20.82 //",
    "GP12brndp3_u:3493": " ete daśaiva vikhyātā daśakoṭibhaṭānvitāḥ /",
    "GP12brndp3_u:3494": " tasyaiva kiricakrasya vartante parvasīmani // BndP_3,20.83 //",
    "GP12brndp3_u:3495": " evaṃ hi daṇḍanāthāyāḥ kiricakrasya devatāḥ /",
    "GP12brndp3_u:3496": " jṛṃbhiṇyādyacalendrāntāḥ proktāstrailokyapāvanāḥ // BndP_3,20.84 //",
    "GP12brndp3_u:3497": " tatratyairdevatāvṛndairbahavastatra saṃgare /",
    "GP12brndp3_u:3498": " dānavā mārayiṣyante pāsyante raktavṛṣṭayaḥ // BndP_3,20.85 //",
    "GP12brndp3_u:3499": " itthaṃ bahuvidhatrāṇaṃ parvasthairdevatāgaṇaiḥ /",
    "GP12brndp3_u:3500": " kiricakraṃ daṇḍanetryā ratharatnaṃ cacāla ha // BndP_3,20.86 //",
    "GP12brndp3_u:3501": " cakrarājaratho yatra tatra geyarathottamaḥ /",
    "GP12brndp3_u:3502": " yatra geyarathastatra kiricakrarathottamaḥ // BndP_3,20.87 //",
    "GP12brndp3_u:3503": " etadratha trayaṃ tatra trailokyamiva jaṅgamam /",
    "GP12brndp3_u:3504": " śaktisenāsahasrasyāntaścacāra tadā śubham // BndP_3,20.88 //",
    "GP12brndp3_u:3505": " merumandaravindhyānāṃ samavāya ivābhavat /",
    "GP12brndp3_u:3506": " mahāghoṣaḥ pravavṛte śaktīnāṃ sainyamaṇḍale /",
    "GP12brndp3_u:3507": " cacāla vasudhā sarvā taccakraravadāritā // BndP_3,20.89 //",
    "GP12brndp3_u:3508": " lalitā cakrarājākhyā rathanāthasya kīrtitāḥ /",
    "GP12brndp3_u:3509": " ṣaṭsārathaya uddaṇḍapāśagrahaṇakovidāḥ // BndP_3,20.90 //",
    "GP12brndp3_u:3510": " yatra geyarathastatra kiricakrarathottamam /",
    "GP12brndp3_u:3511": " iti devī prathamatastathā tripurabhairavī // BndP_3,20.91 //",
    "GP12brndp3_u:3512": " saṃhārabhairavaścānyo raktayoginivallabhaḥ /",
    "GP12brndp3_u:3513": " sārasaḥ pañcamaścaiva cāmuṇḍā ca tathā parā // BndP_3,20.92 //",
    "GP12brndp3_u:3514": " etāsu devatāstatra rathasārathayaḥ smṛtāḥ /",
    "GP12brndp3_u:3515": " geyaca krarathendrasya sārathistu hasaṃtikā // BndP_3,20.93 //",
    "GP12brndp3_u:3516": " kiricakrarathendrasya staṃbhinī sārathiḥ smṛtā /",
    "GP12brndp3_u:3517": " daśayojanamunnamro lalitārathapuṅgavaḥ // BndP_3,20.94 //",
    "GP12brndp3_u:3518": " saptayojanamucchrāyo gītasakrarathottamaḥ /",
    "GP12brndp3_u:3519": " ṣaḍyojanasamunnamro kiricakraratho mune // BndP_3,20.95 //",
    "GP12brndp3_u:3520": " mahāmuktātapatraṃ tu daśayojanavistṛtam /",
    "GP12brndp3_u:3521": " vartate laliteśānyā ratha eva na cānyataḥ // BndP_3,20.96 //",
    "GP12brndp3_u:3522": " tadeva śaktisāmrājyasūcakaṃ parikīrtitam /",
    "GP12brndp3_u:3523": " sāmānyamātapatraṃ tu tathadvandvepi vartate // BndP_3,20.97 //",
    "GP12brndp3_u:3524": " atha sā laliteśānī sarvaśaktimaheśvarī /",
    "GP12brndp3_u:3525": " mahāsāmrājyapadavīmārūḍhā parameśvarī // BndP_3,20.98 //",
    "GP12brndp3_u:3526": " cacāla bhaṇḍadetyasya kṣayasiddhyabhikāṅkṣiṇī /",
    "GP12brndp3_u:3527": " śabdāyante diśaḥ sarvāḥ kaṃpate ca vasuṃdharā // BndP_3,20.99 //",
    "GP12brndp3_u:3528": " kṣubhyanti sarvabhūtāni laliteśāvinirgame /",
    "GP12brndp3_u:3529": " devadundubhayo nedurnipetuḥ puṣpavṛṣṭayaḥ // BndP_3,20.100 //",
    "GP12brndp3_u:3530": " viśvāvasuprabhṛtayo gandharvāḥ suragāyakāḥ /",
    "GP12brndp3_u:3531": " tumbururnāradaścaiva sākṣādeva sarasvatī // BndP_3,20.101 //",
    "GP12brndp3_u:3532": " jayamaṅgala padyāni paṭhantaḥ paṭugītibhiḥ /",
    "GP12brndp3_u:3533": " harṣasaṃphullavadanāḥ sphuratpulakabhūṣaṇāḥ /",
    "GP12brndp3_u:3534": " muhurjayajayetyevaṃ stuvānā laliteśvarīm // BndP_3,20.102 //",
    "GP12brndp3_u:3535": " harṣeṇāḍhyā madonmattāḥ pranṛtyantaḥ padepade /",
    "GP12brndp3_u:3536": " saptarṣayo vaśiṣṭhādyā ṛgyajuḥ sāmarūpibhiḥ // BndP_3,20.103 //",
    "GP12brndp3_u:3537": " atharvarūpairmantraiśca vardhayanto jayaśriyam /",
    "GP12brndp3_u:3538": " haviṣeva mahāvahniśikhāmatyantapāvinīm // BndP_3,20.104 //",
    "GP12brndp3_u:3539": " āśīrvādena mahatā vardhayāmāsuruttamāḥ /",
    "GP12brndp3_u:3540": " taiḥ stūyamānā lalitā rājamānā rathottame // BndP_3,20.105 //",
    "GP12brndp3_u:3541": " bhaṇḍāsuraṃ vinirjetumuddaṇḍaiḥ saha sainikaiḥ // BndP_3,20.106 //",
    "GP12brndp3_u:3542": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne kiricakrarathadevatāprakāśanaṃ nāma viṃśo 'dhyāyaḥ",
    "GP12brndp3_u:3543": " ākarṇya lalitādevyā yātrānigamanisvanam /",
    "GP12brndp3_u:3544": " mahāntaṃ kṣobhamāyātā bhaṇḍāsurapurālayāḥ // BndP_3,21.1 //",
    "GP12brndp3_u:3545": " yatra cāsti durāśasya bhaṇḍadaityasya durdhiyaḥ /",
    "GP12brndp3_u:3546": " mahendraparvatopānte mahārṇavataṭe puram // BndP_3,21.2 //",
    "GP12brndp3_u:3547": " tattu śūnyakanāmnaiva vikhyātaṃ bhuvanatraye /",
    "GP12brndp3_u:3548": " viṣaṅgāgrajadaityasya sadāvāsaḥ kilābhavat // BndP_3,21.3 //",
    "GP12brndp3_u:3549": " tasminneva pure tasya śatayojanavistare /",
    "GP12brndp3_u:3550": " vitresura surāḥ sarve śrīdevyāgamasaṃbhramāt // BndP_3,21.4 //",
    "GP12brndp3_u:3551": " śatayojanavistīrṇaṃ tatsarvaṃ puramāsuram /",
    "GP12brndp3_u:3552": " dhūmairivāvṛtamabhūdutpātajanitairmuhuḥ // BndP_3,21.5 //",
    "GP12brndp3_u:3553": " akāla eva nirbhinnā bhittayo daityapattane /",
    "GP12brndp3_u:3554": " dhūrṇamānā patanti sma maholkā gaganasthalāt // BndP_3,21.6 //",
    "GP12brndp3_u:3555": " utpātānāṃ prāthamiko bhūkaṃpaḥ paryavartata /",
    "GP12brndp3_u:3556": " mahī jajvāla sakalā tatra śūnyakapattane // BndP_3,21.7 //",
    "GP12brndp3_u:3557": " akāla eva hṛtkaṃpaṃ bhejurdaityapuraukasaḥ /",
    "GP12brndp3_u:3558": " dhvajāgravartinaḥ kaṅkagṛdhrāścaiva bakāḥ khagāḥ // BndP_3,21.8 //",
    "GP12brndp3_u:3559": " ādityamaṇḍale dṛṣṭvādṛṣṭvā cakranduruccakaiḥ /",
    "GP12brndp3_u:3560": " kravyādā bahavastatra locanairnāvalokitāḥ // BndP_3,21.9 //",
    "GP12brndp3_u:3561": " muhurākāśavāṇībhiḥ paruṣābhirbabhāṣire /",
    "GP12brndp3_u:3562": " sarvato dikṣudṛśyante ketavastu malīmasāḥ // BndP_3,21.10 //",
    "GP12brndp3_u:3563": " dhūmāyamānāḥ prakṣobhajanakā daityarakṣasām /",
    "GP12brndp3_u:3564": " daityastrīṇāṃ ca vibhraṣṭā akāle bhūṣaṇasrajaḥ // BndP_3,21.11 //",
    "GP12brndp3_u:3565": " hāheti dūraṃ krandantyaḥ paryaśru samarodiṣuḥ /",
    "GP12brndp3_u:3566": " dapaṇānāṃ varmaṇāṃ ca dhvajānāṃ khaḍgasaṃpadām // BndP_3,21.12 //",
    "GP12brndp3_u:3567": " maṇīnāmaṃbarāṇāṃ ca mālinyamabhavanmuhuḥ /",
    "GP12brndp3_u:3568": " saudheṣu candraśālāsu keliveśmasu sarvataḥ // BndP_3,21.13 //",
    "GP12brndp3_u:3569": " aṭṭālakeṣu goṣṭheṣu vipaṇeṣu sabhāsu ca /",
    "GP12brndp3_u:3570": " catuṣkikāsvaliṅgeṣu pragrīveṣu valeṣu ca // BndP_3,21.14 //",
    "GP12brndp3_u:3571": " sarvatobhadravāseṣu nandyāvarteṣu veśmasu /",
    "GP12brndp3_u:3572": " vicchandakeṣu saṃkṣubdheṣvavarodhanapāliṣu /",
    "GP12brndp3_u:3573": " svastikeṣu ca sarveṣu garbhāgārapuṭeṣu ca // BndP_3,21.15 //",
    "GP12brndp3_u:3574": " gopureṣu kapāṭeṣu valabhīnāṃ ca sīmasu /",
    "GP12brndp3_u:3575": " vātāyaneṣu kakṣyāsu dhiṣṇyeṣu ca khaleṣu ca // BndP_3,21.16 //",
    "GP12brndp3_u:3576": " sarvatra daitya nagaravāsibhirjanamaṇḍalaiḥ /",
    "GP12brndp3_u:3577": " aśrūyanta mahāghoṣāḥ paruṣā bhūtabhāṣitāḥ // BndP_3,21.17 //",
    "GP12brndp3_u:3578": " śithilī savato jātā ghoraparṇā bhayānakā /",
    "GP12brndp3_u:3579": " karaṭaiḥ kaṭukālāpairvaloki divākaraḥ /",
    "GP12brndp3_u:3580": " ārāviṣu karoṭīnāṃ koṭayaścāpatanbhuvi // BndP_3,21.18 //",
    "GP12brndp3_u:3581": " apatanvedimadhyeṣu bindavaḥ śoṇitāṃbhasām /",
    "GP12brndp3_u:3582": " keśaughakāśca niṣpetuḥ sarvato dhūmadhūsarāḥ // BndP_3,21.19 //",
    "GP12brndp3_u:3583": " bhaumāntarikṣadivyānāmutpātānāmiti vrajam /",
    "GP12brndp3_u:3584": " avalokya bhṛśaṃ trastāḥ sarve nagaravāsinaḥ /",
    "GP12brndp3_u:3585": " nivedayāmāsuramī bhaṇḍāya prathitaujase // BndP_3,21.20 //",
    "GP12brndp3_u:3586": " sa ca bhaṇḍaḥ pracaṇḍotthaistairutpātakadaṃbakaiḥ /",
    "GP12brndp3_u:3587": " asaṃjātadhṛtibhraṃśo mantra sthānamupāgamat // BndP_3,21.21 //",
    "GP12brndp3_u:3588": " meroriva vapurbhedaṃ bahuratnavicitritam /",
    "GP12brndp3_u:3589": " adhyāsāmāsa daityendraḥ siṃhāsanamanuttamam // BndP_3,21.22 //",
    "GP12brndp3_u:3590": " sphuranmukuṭalagnānāṃ ratnānāṃ kiraṇairghanaiḥ /",
    "GP12brndp3_u:3591": " dīpayannakhilāśāntānadyutaddānaveśvaraḥ // BndP_3,21.23 //",
    "GP12brndp3_u:3592": " ekayojanavistāre mahatyāsthānamaṇḍape /",
    "GP12brndp3_u:3593": " tuṅgasiṃhāsanasthaṃ taṃ siṣevāte tadānujai // BndP_3,21.24 //",
    "GP12brndp3_u:3594": " viśukraśca viṣaṅgaśca mahābalaparākramau /",
    "GP12brndp3_u:3595": " trailokyakaṇṭakībhūtabhujadaṇḍabhayaṅkarau // BndP_3,21.25 //",
    "GP12brndp3_u:3596": " agrajasya sadaivājñāmavilaṅghya muhurmuhuḥ /",
    "GP12brndp3_u:3597": " trailokyavijaye labdhaṃ vardhayantau mahadyaśaḥ // BndP_3,21.26 //",
    "GP12brndp3_u:3598": " na tena śirasā tasya mṛdūnantau pādapīṭhikām /",
    "GP12brndp3_u:3599": " kṛtāṃ jaripraṇāmau ca samupāviśatā bhuvi // BndP_3,21.27 //",
    "GP12brndp3_u:3600": " athāsthāne sthite tasminnamaradveṣiṇāṃ vare /",
    "GP12brndp3_u:3601": " sarve sāmantadaityendrāstaṃ draṣṭuṃ samupāgatāḥ // BndP_3,21.28 //",
    "GP12brndp3_u:3602": " teṣāme kaikasainyānāṃ gaṇanā na hi vidyate /",
    "GP12brndp3_u:3603": " svaṃsvaṃ nāma samuccārya praṇemurbhaṇḍakeśvaram // BndP_3,21.29 //",
    "GP12brndp3_u:3604": " ma ca tānasurānsarvānatidhīrakanīnakaiḥ /",
    "GP12brndp3_u:3605": " saṃbhāvayansamālokaiḥ kiyantaṃ citkṣaṇaṃ sthitaḥ // BndP_3,21.30 //",
    "GP12brndp3_u:3606": " avocata viśukrastamagrajaṃ dānaveśvaram /",
    "GP12brndp3_u:3607": " mathyamānamahāsiṃdhusamānārgalanisvanaḥ // BndP_3,21.31 //",
    "GP12brndp3_u:3608": " devatvadīyadorddaṇḍavidhvastabalavikramāḥ /",
    "GP12brndp3_u:3609": " pāpinaḥ pāmarācārā durātmānaḥ surādhamāḥ // BndP_3,21.32 //",
    "GP12brndp3_u:3610": " śaraṇyamanyataḥ kvāpi nāpnuvanto viṣādinaḥ /",
    "GP12brndp3_u:3611": " jvalajjvālākule vahnau patitvā nāśamāgatāḥ // BndP_3,21.33 //",
    "GP12brndp3_u:3612": " tasmāddevātsamutpannā kācitstrī balagarvitā /",
    "GP12brndp3_u:3613": " svayameva kilāsrākṣustāṃ devā vāsavādayaḥ // BndP_3,21.34 //",
    "GP12brndp3_u:3614": " taiḥ punaḥ prabalotsāhaiḥ protsāhitaparākramāḥ /",
    "GP12brndp3_u:3615": " bahustrīparivārāśca vividhāyudhamaṇḍitāḥ // BndP_3,21.35 //",
    "GP12brndp3_u:3616": " asmāñjetuṃ kilāyānti hā kaṣṭaṃ vidhivaiśasam /",
    "GP12brndp3_u:3617": " abalānāṃ samūhaschedbalino 'smānvijeṣyate // BndP_3,21.36 //",
    "GP12brndp3_u:3618": " tarhi pallavabhaṅgena pāṣāṇasya vidāraṇam /",
    "GP12brndp3_u:3619": " ūhyamānamidaṃ hantuṃ parihāsāya kalpyate // BndP_3,21.37 //",
    "GP12brndp3_u:3620": " viḍaṃbanā na kimasau lajjākaramidaṃ na kim /",
    "GP12brndp3_u:3621": " asmatsainikanāsīrabhaṭebhyo 'pi bhavedbhayam // BndP_3,21.38 //",
    "GP12brndp3_u:3622": " kātaratvaṃ samāpannāḥ śakrādyāstridivaukasaḥ /",
    "GP12brndp3_u:3623": " brahmādayaśca nirviṇṇavigrahā madbalāyudhaiḥ // BndP_3,21.39 //",
    "GP12brndp3_u:3624": " viṣṇośca kā kathaivāste vitrastaḥ sa maheśvaraḥ /",
    "GP12brndp3_u:3625": " anyeṣāmiha kā vārtā dikpālāste palāyitāḥ // BndP_3,21.40 //",
    "GP12brndp3_u:3626": " asmākamiṣubhistīkṣṇairadṛśyairaṅgapātibhiḥ /",
    "GP12brndp3_u:3627": " sarvatra viddhavarmāṇo durmadā vibudhāḥ kṛtāḥ // BndP_3,21.41 //",
    "GP12brndp3_u:3628": " tādṛśānāmapi mahāparākramabhujoṣmaṇām /",
    "GP12brndp3_u:3629": " asmākaṃvijayāyādya strī kācidabhidhāvati // BndP_3,21.42 //",
    "GP12brndp3_u:3630": " yadyapi strī tathāpyeṣā nāvamānyā kadācana /",
    "GP12brndp3_u:3631": " alpo 'pi ripurātmajñairnāvamānyo jigīṣubhiḥ // BndP_3,21.43 //",
    "GP12brndp3_u:3632": " tasmāttadutsāraṇārthaṃ preṣaṇīyāstu kiṅkarāḥ /",
    "GP12brndp3_u:3633": " sakacagrahamākṛṣya sānetavyā madoddhatā // BndP_3,21.44 //",
    "GP12brndp3_u:3634": " deva tvadīya śuddhāntarvartinīnāṃ mṛgīdṛśām /",
    "GP12brndp3_u:3635": " cireṇa ceṭikābhāvaṃ sā duṣṭā saṃśrayiṣyati // BndP_3,21.45 //",
    "GP12brndp3_u:3636": " ekaikasmādbhaṭādasmātsainyeṣu paripanthinaḥ /",
    "GP12brndp3_u:3637": " śaṅkate khalu vitrastaṃ trailokyaṃ sacarācaram // BndP_3,21.46 //",
    "GP12brndp3_u:3638": " anyaddevasya cittaṃ tu pramāṇamiti dānava /",
    "GP12brndp3_u:3639": " nivedya bhaṇḍadaityasya krodhaṃ tasya vyavīvṛdhat // BndP_3,21.47 //",
    "GP12brndp3_u:3640": " viṣaṅgastu mahāsattvo vicārajño vicakṣaṇaḥ /",
    "GP12brndp3_u:3641": " idamāha mahādaityamagrajanmānamuddhatam // BndP_3,21.48 //",
    "GP12brndp3_u:3642": " deva tvameva jānāsi sarvaṃ kāryamarindama /",
    "GP12brndp3_u:3643": " na tu te kvāpi vaktavyaṃ nītivartmani vartate // BndP_3,21.49 //",
    "GP12brndp3_u:3644": " sarvaṃ vicārya kartavyaṃ vicāraḥ paramā gatiḥ /",
    "GP12brndp3_u:3645": " avicāreṇa cetkarma samūlamavakṛntati // BndP_3,21.50 //",
    "GP12brndp3_u:3646": " parasya kaṭake cārāḥ preṣaṇīyāḥ prayatnataḥ /",
    "GP12brndp3_u:3647": " teṣāṃ balābalaṃ jñeyaṃ jayasaṃsiddhimicchatā // BndP_3,21.51 //",
    "GP12brndp3_u:3648": " cāracakṣurdṛḍhaprajñaḥ sadāśaṅkitamānasaḥ /",
    "GP12brndp3_u:3649": " aśaṅkitākāravāṃśca guptamantraḥ svamantriṣu // BndP_3,21.52 //",
    "GP12brndp3_u:3650": " ṣaḍupāyānprayuñjānaḥ sarvatrā bhyarhite pade /",
    "GP12brndp3_u:3651": " vijayaṃ labhate rājā jālmo makṣu vinaśyati // BndP_3,21.53 //",
    "GP12brndp3_u:3652": " avimṛśyaiva yaḥ kaścidārambhaḥ sa vināśakṛt /",
    "GP12brndp3_u:3653": " vimṛśya tu kṛtaṃ karma viśeṣājjayadāyakam // BndP_3,21.54 //",
    "GP12brndp3_u:3654": " tiryagityapi nārīti kṣudrā cetyapi rājabhiḥ /",
    "GP12brndp3_u:3655": " nāvajñā vairiṇāṃ kāryā śakteḥ sarvatra sambhavaḥ // BndP_3,21.55 //",
    "GP12brndp3_u:3656": " staṃbhotpannena kenāpi naratiryagvapurbhṛtā /",
    "GP12brndp3_u:3657": " bhūtena sarvabhūtānāṃ hiraṇyakaśipurhataḥ // BndP_3,21.56 //",
    "GP12brndp3_u:3658": " purā hi caṇḍikā nāma nārī mayāvijṛṃbhiṇī /",
    "GP12brndp3_u:3659": " niśumbhaśuṃbhau mahiṣaṃ vyāpāditavatī raṇe // BndP_3,21.57 //",
    "GP12brndp3_u:3660": " tatprasaṃgena bahavastayā daityā vināśitāḥ /",
    "GP12brndp3_u:3661": " ato vadāmināvajñā strīmātre kriyatāṃ kvacit // BndP_3,21.58 //",
    "GP12brndp3_u:3662": " śaktireva hi sarvatra kāraṇaṃ vijayaśriyaḥ /",
    "GP12brndp3_u:3663": " śakterādhāratāṃ praptaiḥ strīpuṃliṅgairna no bhayam // BndP_3,21.59 //",
    "GP12brndp3_u:3664": " śaktistu sarvato bhāti saṃsārasya svabhāvataḥ /",
    "GP12brndp3_u:3665": " tarhi tasyā durāśāyāḥ pravṛttirjñāyatāṃ tvayā // BndP_3,21.60 //",
    "GP12brndp3_u:3666": " keyaṃ kasmātsamutpannā kimācārā kimāśrayā /",
    "GP12brndp3_u:3667": " kiṃbalā kiṃsahāyā vā deva tatpravicāryatām // BndP_3,21.61 //",
    "GP12brndp3_u:3668": " ityuktaḥ sa viṣaṅgeṇa ko vicāro mahaujasām /",
    "GP12brndp3_u:3669": " asmadbale mahāsattvā akṣauhiṇyadhipāḥ śatam // BndP_3,21.62 //",
    "GP12brndp3_u:3670": " pātuṃ kṣamāste jaladhīnalaṃ dagdhuṃ triviṣṭapam /",
    "GP12brndp3_u:3671": " are pāpasamācāra kiṃvṛthā śaṅkase striyaḥ // BndP_3,21.63 //",
    "GP12brndp3_u:3672": " tatsarvaṃ hi mayā pūrvaṃ cāradvārāvalokitam /",
    "GP12brndp3_u:3673": " agre samuditā kācillalitānāmadhāriṇī // BndP_3,21.64 //",
    "GP12brndp3_u:3674": " yathārthanāmavatyeṣā puṣpavatpeśalākṛtiḥ /",
    "GP12brndp3_u:3675": " na sttvaṃ na ca vīryaṃ vā na saṃgrāmeṣu vā gatiḥ // BndP_3,21.65 //",
    "GP12brndp3_u:3676": " sā cāvicāranivahā kintu māyāparāyaṇā /",
    "GP12brndp3_u:3677": " tatsattvenāvidyamānaṃ strīkadambakamātmanaḥ // BndP_3,21.66 //",
    "GP12brndp3_u:3678": " utpāditavatī kiṃ te na caivaṃ tu viceṣṭate /",
    "GP12brndp3_u:3679": " atha vā bhava duktena nyāyenāstu mahadbalam // BndP_3,21.67 //",
    "GP12brndp3_u:3680": " trailokyollaṅghimahimā bhaṇḍaḥ kena vijīyate // BndP_3,21.68 //",
    "GP12brndp3_u:3681": " idānīmapi madbāhubalasaṃmardamūrcchitāḥ /",
    "GP12brndp3_u:3682": " śvasituṃ cāpi paṭavo na kadācana nākinaḥ // BndP_3,21.69 //",
    "GP12brndp3_u:3683": " kecitpātālagarbheṣu kecidambudhivāriṣu /",
    "GP12brndp3_u:3684": " keciddigantakoṇeṣu kecitkuñjeṣubhūbhṛtām // BndP_3,21.70 //",
    "GP12brndp3_u:3685": " vilīnā bhṛśavitrastāstyaktadārasutaśriyaḥ /",
    "GP12brndp3_u:3686": " bhraṣṭādhikārāḥ paśavaśchannaveṣāścaranti te // BndP_3,21.71 //",
    "GP12brndp3_u:3687": " etādṛśaṃ na jānāti mama bāhuparākramam /",
    "GP12brndp3_u:3688": " abalā na cirotpannā tenaiṣā darpamaśnute // BndP_3,21.72 //",
    "GP12brndp3_u:3689": " na jānanti striyo mūḍhā vṛthā kalpitasāhasāḥ /",
    "GP12brndp3_u:3690": " vināśamanudhāvanti kāryākāryavimohitāḥ // BndP_3,21.73 //",
    "GP12brndp3_u:3691": " atha vā tāṃ puraskṛtya yadyāgacchanti nākinaḥ /",
    "GP12brndp3_u:3692": " yathā mahoragāḥ siddhāḥ sādhyā vā yuddhadurmadāḥ // BndP_3,21.74 //",
    "GP12brndp3_u:3693": " brahmā vā padmanābho vā rudro vāpi surādhipaḥ /",
    "GP12brndp3_u:3694": " anye vā haritāṃ nāthāstānsaṃpeṣṭumahaṃ paṭuḥ // BndP_3,21.75 //",
    "GP12brndp3_u:3695": " atha vā mama senāsu senānyo raṇadurmadāḥ /",
    "GP12brndp3_u:3696": " pakvakarkarikāpeṣamavapekṣyati vairiṇaḥ // BndP_3,21.76 //",
    "GP12brndp3_u:3697": " kuṭilākṣaḥ kuraṇḍaśca karaṅkaḥ kālavāśitaḥ /",
    "GP12brndp3_u:3698": " vajradanto vajramukho vajralomā balāhakaḥ // BndP_3,21.77 //",
    "GP12brndp3_u:3699": " sūcīmukhaḥ phalamukho vikaṭo vikaṭānanaḥ /",
    "GP12brndp3_u:3700": " karālākṣaḥ karkaṭako madano dīrghajihvakaḥ // BndP_3,21.78 //",
    "GP12brndp3_u:3701": " huṃbako halamulluñcaḥ karkaśaḥ kalkivāhanaḥ /",
    "GP12brndp3_u:3702": " pulkasaḥ puṇḍa3ketuśca caṇḍabāhuśca kukkuraḥ // BndP_3,21.79 //",
    "GP12brndp3_u:3703": " jaṃbukākṣo jṛṃbhaṇaśca tīkṣmaśṛṅgastrikaṇṭaka /",
    "GP12brndp3_u:3704": " caturguptaścaturbāhuścakārākṣaścatuḥśirāḥ // BndP_3,21.80 //",
    "GP12brndp3_u:3705": " vajraghoṣaścordhvakeśo mahāmāyāmahāhanuḥ /",
    "GP12brndp3_u:3706": " makhaśatrurmakhāskandī siṃhaghoṣaḥ śirālakaḥ // BndP_3,21.81 //",
    "GP12brndp3_u:3707": " andhakaḥ siṃdhunetraśca kūpakaḥ kūpalocanaḥ /",
    "GP12brndp3_u:3708": " guhākṣo gaṇḍagallaśca caṇḍadharmo yamāntakaḥ // BndP_3,21.82 //",
    "GP12brndp3_u:3709": " laḍunaḥ paṭṭasenaśca purajitpūrvamārakaḥ /",
    "GP12brndp3_u:3710": " svargaśatruḥ svargabalo durgākhyaḥ svargakaṇṭakaḥ // BndP_3,21.83 //",
    "GP12brndp3_u:3711": " atimāyo bṛhanmāya upamāya ulūkajit /",
    "GP12brndp3_u:3712": " puruṣeṇo viṣeṇaśca kuntiṣeṇaḥ parūṣakaḥ // BndP_3,21.84 //",
    "GP12brndp3_u:3713": " malakaśca kaśūraśca maṅgalo draghaṇastathā /",
    "GP12brndp3_u:3714": " kollāṭaḥ kujilāśvaśca dāsero babhruvāhanaḥ // BndP_3,21.85 //",
    "GP12brndp3_u:3715": " dṛṣṭahāso dṛṣṭaketuḥ parikṣeptāpakañcukaḥ /",
    "GP12brndp3_u:3716": " mahāmaho mahādaṃṣṭro durgatiḥ svargamejayaḥ // BndP_3,21.86 //",
    "GP12brndp3_u:3717": " ṣaṭketuḥ ṣaḍvasuścaiva ṣaḍdanta ṣaṭpriyastathā /",
    "GP12brndp3_u:3718": " duḥśaṭho durvinītaśca chinnakarṇaśca mūṣakaḥ // BndP_3,21.87 //",
    "GP12brndp3_u:3719": " adṛhāsī mahāśī ca mahāśīrṣo madotkaṭaḥ /",
    "GP12brndp3_u:3720": " kumbhotkacaḥ kumbhanāsaḥ kumbhagrīvo ghaṭodaraḥ // BndP_3,21.88 //",
    "GP12brndp3_u:3721": " aśvameḍhro mahāṇḍaśca kumbhāṇḍaḥ pūtināsikaḥ /",
    "GP12brndp3_u:3722": " pūtidantaḥ pūticakṣuḥ pūtyāsyaḥ pūtimehanaḥ // BndP_3,21.89 //",
    "GP12brndp3_u:3723": " ityevamādayaḥ śūrā hiraṇyakaśipoḥ samāḥ /",
    "GP12brndp3_u:3724": " hiraṇyākṣa samāścaiva mama putrā mahābalāḥ // BndP_3,21.90 //",
    "GP12brndp3_u:3725": " ekaikasya sutāsteṣu jātāḥ śurāḥ paraḥśatam /",
    "GP12brndp3_u:3726": " senānyo me madoduvṛttā mama putrairanudrutāḥ // BndP_3,21.91 //",
    "GP12brndp3_u:3727": " nāśayiṣyanti samare proddhatānamarādhamān /",
    "GP12brndp3_u:3728": " ye kecitkupitā yuddhe sahasrākṣauhiṇī varāḥ /",
    "GP12brndp3_u:3729": " bhasmaśeṣā bhaveyustai hā hanta kimutābalā // BndP_3,21.92 //",
    "GP12brndp3_u:3730": " māyāvilāsāḥ sarve 'pi tasyāḥ samarasīmani /",
    "GP12brndp3_u:3731": " mahāmāyāvinodāśca kupyuste bhasmasādbalam // BndP_3,21.93 //",
    "GP12brndp3_u:3732": " tadvṛthā śaṅkayā khinnaṃ mā te bhavatu mānasam /",
    "GP12brndp3_u:3733": " ityaktvā bhaṇḍadaityendraḥ samutthāya nṛpāsanāt // BndP_3,21.94 //",
    "GP12brndp3_u:3734": " uvāca nijasenānyaṃ kuṭilākṣaṃ mahābalam /",
    "GP12brndp3_u:3735": " uttiṣṭha re balaṃ sarvaṃ saṃnāhaya samantataḥ // BndP_3,21.95 //",
    "GP12brndp3_u:3736": " śūnyakasya samantācca dvāreṣu balamarpaya /",
    "GP12brndp3_u:3737": " durgāṇi saṃgṛhāṇa tvaṃ kurukṣepaṇikāśatam // BndP_3,21.96 //",
    "GP12brndp3_u:3738": " duṣṭābhicārāḥ kartavyā metribhiśca purohitaiḥ /",
    "GP12brndp3_u:3739": " sajjīkuru tvaṃ śastrāṇi yuddhametadupasthitam // BndP_3,21.97 //",
    "GP12brndp3_u:3740": " senāpatiṣu yaṃ kecidagre prasthāpayādhunā /",
    "GP12brndp3_u:3741": " anekabalasaṃghātasahitaṃ ghoradarśanam // BndP_3,21.98 //",
    "GP12brndp3_u:3742": " tena saṃgrāmasamaye sannipatya vinirjitam /",
    "GP12brndp3_u:3743": " keśeṣvākṛṣya tāṃ mūḍhāṃ devasattve na darpitām // BndP_3,21.99 //",
    "GP12brndp3_u:3744": " ityābhāṣya camūnāthaṃ sahasratritayādhipam /",
    "GP12brndp3_u:3745": " kuṭilākṣaṃ mahāsattvaṃ svayaṃ cāntaḥ puraṃ yayau // BndP_3,21.100 //",
    "GP12brndp3_u:3746": " athāpatantyāḥ śrīdevyā yātrāniḥ sāṇaniḥsvanāḥ /",
    "GP12brndp3_u:3747": " aśrūyanta ca daityendrairatikarṇajvarāvahāḥ // BndP_3,21.101 //",
    "GP12brndp3_u:3748": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne bhaṇḍāsurāhaṅkāro nāmaikaviṃśo 'dhyāyaḥ",
    "GP12brndp3_u:3749": " atha śrīlalitāsenānissāṇapratinisvanaḥ /",
    "GP12brndp3_u:3750": " uccacālasurendrāṇāṃ yoddhato dundubhidhvaniḥ // BndP_3,22.1 //",
    "GP12brndp3_u:3751": " tena marditadikkena kṣubhyadgarbhapayodhinā /",
    "GP12brndp3_u:3752": " badhirīkṛtalokena cakampe jagatāṃ trayī // BndP_3,22.2 //",
    "GP12brndp3_u:3753": " mardayankakubhāṃ vṛndaṃ bhindanbhūdharakandarāḥ /",
    "GP12brndp3_u:3754": " puprothe gaganābhoge daitya niḥsāṇanisvanaḥ // BndP_3,22.3 //",
    "GP12brndp3_u:3755": " mahānaraharikruddhahuṅkāroddhatimaddhvaniḥ /",
    "GP12brndp3_u:3756": " virasaṃ virarāsoccairvibudhadveṣijhallarī // BndP_3,22.4 //",
    "GP12brndp3_u:3757": " tataḥ kilakilārāvamukharā daityakoṭayaḥ /",
    "GP12brndp3_u:3758": " samanahyanta saṃkruddhāḥ prati tāṃ parameśvarīm // BndP_3,22.5 //",
    "GP12brndp3_u:3759": " kaścidratnavicitreṇa varmaṇācchannavigrahaḥ /",
    "GP12brndp3_u:3760": " cakāśe jaṅgama iva prottuṅgo rohaṇācalaḥ // BndP_3,22.6 //",
    "GP12brndp3_u:3761": " kālarātrimivodagrāṃ śastrakāreṇa gopitām /",
    "GP12brndp3_u:3762": " adhunīta bhaṭaḥ kaścidatidhautāṃ kṛpāṇikām // BndP_3,22.7 //",
    "GP12brndp3_u:3763": " ullā sayankarāgreṇa kuntapallavamekataḥ /",
    "GP12brndp3_u:3764": " ārūḍhaturago vīthyāṃ cāribhedaṃ cakāra ha // BndP_3,22.8 //",
    "GP12brndp3_u:3765": " kecidāruruhuryodhā mātaṅgāṃstuṅgavarṣmaṇaḥ /",
    "GP12brndp3_u:3766": " utpāta vātasaṃpātapreritāniva parvatān // BndP_3,22.9 //",
    "GP12brndp3_u:3767": " paṭṭiśairmudgaraiścaiva bhidurairbhiṇḍipālakaiḥ /",
    "GP12brndp3_u:3768": " druhaṇaiśca bhuśuṇḍībhiḥ kuṭhārairmusalairapi // BndP_3,22.10 //",
    "GP12brndp3_u:3769": " gadābhiśca śataghnībhistriśikhairviśikhairapi /",
    "GP12brndp3_u:3770": " ardhacakrairmahācakrairvakrāṅgairuragānanaiḥ // BndP_3,22.11 //",
    "GP12brndp3_u:3771": " phaṇiśīrṣaprabhedaiśca dhanurbhiḥ śārṅgadhanvibhiḥ /",
    "GP12brndp3_u:3772": " daṇḍaiḥ kṣepaṇikāśastrairvajrabāṇairdṛṣadvaraiḥ // BndP_3,22.12 //",
    "GP12brndp3_u:3773": " yavamadhyairmuṣṭimadhyairvalalaiḥ khaṇḍalairapi /",
    "GP12brndp3_u:3774": " kaṭāraiḥ koṇamadhyaiśca phaṇidantaiḥ paraḥśataiḥ // BndP_3,22.13 //",
    "GP12brndp3_u:3775": " pāśāyudhaiḥ pāśatuṇḍaiḥ kākatuṇḍaiḥ sahasraśaḥ /",
    "GP12brndp3_u:3776": " evamādibhiratyugrairāyudhairjīvahāribhiḥ // BndP_3,22.14 //",
    "GP12brndp3_u:3777": " parikalpitahastāgrā varmitā daityakoṭayaḥ /",
    "GP12brndp3_u:3778": " aśvārohā gajārohā gardabhārohiṇaḥ pare // BndP_3,22.15 //",
    "GP12brndp3_u:3779": " uṣṭrārohā vṛkārohā śunakārohiṇaḥ pare /",
    "GP12brndp3_u:3780": " kākādirohiṇo gṛdhrārohāḥ kaṅkādirohiṇaḥ // BndP_3,22.16 //",
    "GP12brndp3_u:3781": " vyāghrādirohiṇaścānye pare siṃhādirohiṇaḥ /",
    "GP12brndp3_u:3782": " śarabhārohiṇaścānye bheruṇḍārohiṇaḥ pare // BndP_3,22.17 //",
    "GP12brndp3_u:3783": " sūkarārohiṇo vyālārūḍhāḥ pretādirohiṇaḥ /",
    "GP12brndp3_u:3784": " evaṃ nānāvidhairvāhavāhino lalitāṃ prati // BndP_3,22.18 //",
    "GP12brndp3_u:3785": " praceluḥ prabalakrodhasaṃmūrcchitanijāśayāḥ /",
    "GP12brndp3_u:3786": " kuṭilaṃ sainyabharttāraṃ durmadaṃ nāma dānavam /",
    "GP12brndp3_u:3787": " daśākṣauhiṇikāyuktaṃ prāhiṇollalitāṃ prati // BndP_3,22.19 //",
    "GP12brndp3_u:3788": " didhakṣubhirivāśeṣaṃ viśvaṃ saha balotkaṭaiḥ /",
    "GP12brndp3_u:3789": " bhaṭairyuktaḥ sa senānī lalitābhimukhe yayau // BndP_3,22.20 //",
    "GP12brndp3_u:3790": " bhindanpaṭahasaṃrāvaiścaturdaśa jaganti saḥ /",
    "GP12brndp3_u:3791": " aṭṭahāsānvitanvāno durmadastanmukho yayau // BndP_3,22.21 //",
    "GP12brndp3_u:3792": " atha bhaṇḍāsurājñaptaḥ kuṭilākṣo mahābalaḥ /",
    "GP12brndp3_u:3793": " śūnyakasya puradvāre pracīne samakalpayat /",
    "GP12brndp3_u:3794": " rakṣaṇārthaṃ daśākṣau hiṇyupetaṃ tālajaṅghakam // BndP_3,22.22 //",
    "GP12brndp3_u:3795": " avācīne puradvāre daśākṣauhiṇikāyutam /",
    "GP12brndp3_u:3796": " nāmnā tālabhujaṃ daityaṃ rakṣaṇārthamakalpayat // BndP_3,22.23 //",
    "GP12brndp3_u:3797": " pratīcīne puradvāre daśākṣauhiṇikāyutam /",
    "GP12brndp3_u:3798": " tālagrīvaṃ nāma daityaṃ rakṣārthaṃ samakalpayat // BndP_3,22.24 //",
    "GP12brndp3_u:3799": " uttare tu puradvāre tālaketuṃ mahā balam /",
    "GP12brndp3_u:3800": " ādideśa sa rakṣārthaṃ daśākṣauhiṇikāyutam // BndP_3,22.25 //",
    "GP12brndp3_u:3801": " purasya sālavalaye kapiśīrṣakaveśmasu /",
    "GP12brndp3_u:3802": " maṇḍalākārato vastundaśākṣauhiṇimādiśat // BndP_3,22.26 //",
    "GP12brndp3_u:3803": " evaṃ pañcāśatā kṛtvākṣauhiṇyā purarakṣaṇam /",
    "GP12brndp3_u:3804": " śūnyakasya purasyaiva tadvṛttaṃ svāmine 'vadat // BndP_3,22.27 //",
    "GP12brndp3_u:3805": " kuṭilākṣa uvāca",
    "GP12brndp3_u:3806": " deva tvadājñayā dattaṃ sainyaṃ nagararakṣaṇe /",
    "GP12brndp3_u:3807": " durmadaḥ preṣitaḥ pūrvaṃ duṣṭāṃ tāṃ lalitāṃ prati // BndP_3,22.28 //",
    "GP12brndp3_u:3808": " asmatkiṅkara mātreṇa sunirāśā hi sābalā /",
    "GP12brndp3_u:3809": " tathāpi rājñāmācāraḥ karttavyaṃ purarakṣaṇam // BndP_3,22.29 //",
    "GP12brndp3_u:3810": " ityuktvā bhaṇḍadaityendraṃ kubilākṣo 'tigarvitaḥ /",
    "GP12brndp3_u:3811": " svasainyaṃ sajjayāmāsa senāpatibhiranvitaḥ // BndP_3,22.30 //",
    "GP12brndp3_u:3812": " dūtastu preṣitaḥ pūrvaṃ kuṭilākṣeṇa dānavaḥ /",
    "GP12brndp3_u:3813": " sa dhvanandhvajinīyukto lalitāsainya māvṛṇot // BndP_3,22.31 //",
    "GP12brndp3_u:3814": " kṛtvā kilakilārāvaṃ bhaṭāstatra sahasraśaḥ /",
    "GP12brndp3_u:3815": " dodhūyamānairasibhirnipetuḥ śaktisainikaiḥ // BndP_3,22.32 //",
    "GP12brndp3_u:3816": " tāśca śaktya uddaṇḍāḥ sphuritāṭṭahasasvanāḥ /",
    "GP12brndp3_u:3817": " dedīpyamānaśastrābhāḥ samayudhyanta dānavaiḥ // BndP_3,22.33 //",
    "GP12brndp3_u:3818": " śaktīnāṃ dānavānāṃ ca saṃśobhitajagattrayaḥ /",
    "GP12brndp3_u:3819": " samavartata saṃgrāmo dhūligrāmatatāmbaraḥ // BndP_3,22.34 //",
    "GP12brndp3_u:3820": " rathavaṃśeṣu mūrcchantyaḥ karikaṇṭhaiḥ prapañcitāḥ /",
    "GP12brndp3_u:3821": " aśvaniḥśvāsavikṣiptā dhūlayaḥ ravaṃ prapedire // BndP_3,22.35 //",
    "GP12brndp3_u:3822": " tamāpatantamālokya daśākṣauhiṇikāvṛtam /",
    "GP12brndp3_u:3823": " saṃpatsarasvatī krodhādabhidudrāva saṃgare // BndP_3,22.36 //",
    "GP12brndp3_u:3824": " sampatkarīsamānābhiḥ śaktibhiḥ samadhiṣṭhitāḥ /",
    "GP12brndp3_u:3825": " aśvāśca dantino mattā vyamardandānatrīṃ camum // BndP_3,22.37 //",
    "GP12brndp3_u:3826": " anyonyatumule yuddhe jāte kilikilārave /",
    "GP12brndp3_u:3827": " dhūlīṣu dhūyamānāsu tāḍyamānāsu bheriṣu // BndP_3,22.38 //",
    "GP12brndp3_u:3828": " itastataḥ pravavṛdhe raktasindhurmahīyasī /",
    "GP12brndp3_u:3829": " śaktibhiḥ pātyamānānāṃ dānavānāṃ sahasraśaḥ // BndP_3,22.39 //",
    "GP12brndp3_u:3830": " dhvajāni luṭhitānyāsanvilūnāni śilīmukhaiḥ /",
    "GP12brndp3_u:3831": " visrastatattacchihnāni samaṃ chatrakadambakaiḥ // BndP_3,22.40 //",
    "GP12brndp3_u:3832": " raktāruṇāyāṃ yuddhorvyāṃ patitaiśchatramaṇḍalaiḥ /",
    "GP12brndp3_u:3833": " ālaṃbi tulanā saṃdhyāraktābhrahimarociṣā // BndP_3,22.41 //",
    "GP12brndp3_u:3834": " jvālākapālaḥ kalpāgniriva cārupayonidhau /",
    "GP12brndp3_u:3835": " daityasainyāni nivahāḥ śaktīnāṃ paryavārayan // BndP_3,22.42 //",
    "GP12brndp3_u:3836": " śakticchandojjvalacchastradhārāniṣkṛttakandharāḥ /",
    "GP12brndp3_u:3837": " dānavānāṃ raṇatale nipeturmuṇḍarāśayaḥ // BndP_3,22.43 //",
    "GP12brndp3_u:3838": " daṣṭauṣṭhairbhrukuṭīkrūraiḥ krodhasaṃraktalocanaiḥ /",
    "GP12brndp3_u:3839": " muṇḍairakhaṇḍamabhavatsaṃgrāmadharaṇītalam // BndP_3,22.44 //",
    "GP12brndp3_u:3840": " evaṃ pravṛtte samaye jagaccakrabhayaṅkare /",
    "GP12brndp3_u:3841": " śaktayo bhṛśasaṃkruddhā daityasenāmamardayan // BndP_3,22.45 //",
    "GP12brndp3_u:3842": " itastataḥ śaktiśastraistāḍitā mūrcchitā iti /",
    "GP12brndp3_u:3843": " vineśurdānavāstatra saṃpaddevībalāhatāḥ // BndP_3,22.46 //",
    "GP12brndp3_u:3844": " atha bhagnaṃ samāśvāsya nijaṃ balamarindamaḥ /",
    "GP12brndp3_u:3845": " uṣṭramāruhya sahasā durmado 'bhyadravaccamum // BndP_3,22.47 //",
    "GP12brndp3_u:3846": " dīrghagrīvaḥ samunnaddhaḥ pṛṣṭhe niṣṭhuratodanaḥ /",
    "GP12brndp3_u:3847": " adhiṣṭhito durmadena vāhanoṣṭraścacāla ha // BndP_3,22.48 //",
    "GP12brndp3_u:3848": " tamuṣṭravāhanaṃ duṣṭamanvīyuḥ kruddhacetasaḥ /",
    "GP12brndp3_u:3849": " dānāvanaśvasatsarvānbhītāñchaktiyuyutsayā // BndP_3,22.49 //",
    "GP12brndp3_u:3850": " avākiraddiśo bhallairullasatphalaśālibhiḥ /",
    "GP12brndp3_u:3851": " saṃpatkarīcamūcakraṃ vanaṃ vārbhirivāṃbudaḥ // BndP_3,22.50 //",
    "GP12brndp3_u:3852": " tena duḥsahasattvena tāḍitā bahubhiḥ śaraiḥ /",
    "GP12brndp3_u:3853": " staṃbhitevābhavatsenā saṃpatkaryāḥ kṣaṇaṃ raṇe // BndP_3,22.51 //",
    "GP12brndp3_u:3854": " atha krodhāruṇaṃ cakṣurdadhānā saṃpadaṃbikā /",
    "GP12brndp3_u:3855": " raṇakolāhalagajamārūḍhāyudhyatāmunā // BndP_3,22.52 //",
    "GP12brndp3_u:3856": " ālolakaṅkaṇakvāṇaramaṇīyataraḥ karaḥ /",
    "GP12brndp3_u:3857": " tasyāścākṛṣya kodaṇḍamaurvīmākarṇamāhave // BndP_3,22.53 //",
    "GP12brndp3_u:3858": " laghuhastatayāpaśyannākṛṣṭanna ca mokṣaṇam /",
    "GP12brndp3_u:3859": " dadṛśe ghanuṣaścakraṃ kevalaṃ śaradhāraṇe // BndP_3,22.54 //",
    "GP12brndp3_u:3860": " āśvarkābarasaṃparkasphuṭapratiphalatphalāḥ /",
    "GP12brndp3_u:3861": " śarāḥ sampatkarīcāpacyutāḥ samadahannarīn // BndP_3,22.55 //",
    "GP12brndp3_u:3862": " durmadasyātha tasyāśca samabhūdyuddhamuddhatam /",
    "GP12brndp3_u:3863": " abhūdanyonyasaṃghaṭṭādvisphuliṅgaśilīmukhaiḥ // BndP_3,22.56 //",
    "GP12brndp3_u:3864": " prathamaṃ prasṛtairbāṇaiḥ sampaddevīsuradviṣoḥ /",
    "GP12brndp3_u:3865": " andhakāraḥ samabhavattiraskurvannahaskaram // BndP_3,22.57 //",
    "GP12brndp3_u:3866": " tadantare ca bāṇānāmatisaṃghaṭṭayonayaḥ /",
    "GP12brndp3_u:3867": " viṣphuliṅgā vidadhire dadhire bhramacāturīm // BndP_3,22.58 //",
    "GP12brndp3_u:3868": " tayādhirūḍhaḥ saṃśroṇyāraṇakolāhalaḥ karī /",
    "GP12brndp3_u:3869": " parākramaṃ bahuvidhaṃ darśayāmāsa saṃgare // BndP_3,22.59 //",
    "GP12brndp3_u:3870": " kareṇa katiciddaityānpādaghātena kāṃścana /",
    "GP12brndp3_u:3871": " udagradantamusalaghātairanyāṃśca dānavān // BndP_3,22.60 //",
    "GP12brndp3_u:3872": " vālakāṇḍahatairanyānphetkārairaparānripūn /",
    "GP12brndp3_u:3873": " gātravyāmarddanairanyānnakhaghātaistathāparān // BndP_3,22.61 //",
    "GP12brndp3_u:3874": " pṛthumānābhighātena kāṃściddaityanvyamardayat /",
    "GP12brndp3_u:3875": " caturaṃ caritaṃ cakre saṃpaddevīmataṅgajaḥ // BndP_3,22.62 //",
    "GP12brndp3_u:3876": " sudurmadaḥ krudhā rakto dṛḍhenaikena patriṇā /",
    "GP12brndp3_u:3877": " saṃpatkarīmukuṭagaṃ maṇimekamapāharat // BndP_3,22.63 //",
    "GP12brndp3_u:3878": " atha krodhāruṇadṛśā tayā muktaiḥ śilīmukhaiḥ /",
    "GP12brndp3_u:3879": " vikṣato vakṣasi kṣipraṃ durmado jīvitaṃ jahau // BndP_3,22.64 //",
    "GP12brndp3_u:3880": " tataḥ kilakilā rāvaṃ kṛtvā śakticamūvaraiḥ /",
    "GP12brndp3_u:3881": " tatsainikavarāstvanye nihatā dānavottamāḥ // BndP_3,22.65 //",
    "GP12brndp3_u:3882": " hatāvaśiṣṭā daityāstu śaktibāṇaiḥ khilīkṛtāḥ /",
    "GP12brndp3_u:3883": " palāyitā raṇakṣoṇyāḥ śūnyakaṃ puramāśrayan // BndP_3,22.66 //",
    "GP12brndp3_u:3884": " tadvṛttāntamathākarṇya saṃkruddho dānaveśvaraḥ // BndP_3,22.67 //",
    "GP12brndp3_u:3885": " pracaṇḍena prabhāveṇa dīpyamāna ivātmani /",
    "GP12brndp3_u:3886": " sa pasparśa niyuddhāya khaḍgamugravilocanaḥ /",
    "GP12brndp3_u:3887": " kuṭilākṣaṃ nikaṭagaṃ babhāṣe pṛtanāpatim // BndP_3,22.68 //",
    "GP12brndp3_u:3888": " kathaṃ sā duṣṭavanitā durmadaṃ balaśālinam /",
    "GP12brndp3_u:3889": " nipātitavatī yuddhe kaṣṭa eva vidheḥ kramaḥ // BndP_3,22.69 //",
    "GP12brndp3_u:3890": " na sureṣu na yakṣeṣu noragendreṣu yadbalam /",
    "GP12brndp3_u:3891": " abhūtpratihataṃ so 'pi durmado 'balayā hataḥ // BndP_3,22.70 //",
    "GP12brndp3_u:3892": " tāṃ duṣṭavanitāṃ jetumākraṣṭuṃ ca kacaṃ haṭhāt /",
    "GP12brndp3_u:3893": " senāpatiṃ kuraṇḍākhyaṃ preṣayāhavadurmadam // BndP_3,22.71 //",
    "GP12brndp3_u:3894": " eti saṃproṣitastena kuṭilākṣo mahāpalam /",
    "GP12brndp3_u:3895": " kuraṇḍaṃ caṇḍadorddaṇḍamājuhāva prabhoḥ puraḥ // BndP_3,22.72 //",
    "GP12brndp3_u:3896": " sa kuraṇḍaḥ samāgatya praṇāma svāmine 'diśat /",
    "GP12brndp3_u:3897": " uvāca kuṭilākṣastaṃ gaccha sajjaya sainikān // BndP_3,22.73 //",
    "GP12brndp3_u:3898": " māyāyāṃ caturo 'si tvaṃ citrayuddhaviśārada /",
    "GP12brndp3_u:3899": " kūṭayuddhe ca nipuṇastāṃ striyaṃ parimardaya // BndP_3,22.74 //",
    "GP12brndp3_u:3900": " iti svāmipurastena kuṭilākṣeṇa deśitaḥ /",
    "GP12brndp3_u:3901": " nirjagāma purāttūrṇaṃ kuraṇḍaścaṇḍavikramaḥ // BndP_3,22.75 //",
    "GP12brndp3_u:3902": " viṃśatyakṣauhiṇībhiśca samantātparivāritaḥ /",
    "GP12brndp3_u:3903": " mardayansa mahīgolaṃ hastivājipadātibhiḥ /",
    "GP12brndp3_u:3904": " durmadasyāgrajaścaṇḍaḥ kuraṇḍaḥ samaraṃ yayau // BndP_3,22.76 //",
    "GP12brndp3_u:3905": " dūlībhistumulīkurvandigantaṃ dhīramānasaḥ /",
    "GP12brndp3_u:3906": " śokaroṣagrahagrasto javanāśvagato yayau // BndP_3,22.77 //",
    "GP12brndp3_u:3907": " śārṅgaṃ dhanuḥ samādāya ghoraṭaṅkāramutsvanam /",
    "GP12brndp3_u:3908": " vavarṣa śaradhārabhiḥ saṃpatkaryā mahācamūm // BndP_3,22.78 //",
    "GP12brndp3_u:3909": " pāpe madanujaṃ hatvā durmadaṃ yuddhadurmadam /",
    "GP12brndp3_u:3910": " vṛthā vahasi vikrāntilavaleśaṃ mahāmadam // BndP_3,22.79 //",
    "GP12brndp3_u:3911": " idānīṃ caiva bhavatīmetairnārācamaṇḍalaiḥ /",
    "GP12brndp3_u:3912": " antakasya purīmatra prāpayiṣyāmi paśya mām // BndP_3,22.80 //",
    "GP12brndp3_u:3913": " atihṛdyamatisvādu tvadvapurbilanirgatam /",
    "GP12brndp3_u:3914": " apūrvamaṅganāraktaṃ pibantu raṇapūtanāḥ // BndP_3,22.81 //",
    "GP12brndp3_u:3915": " mamānujavadhotthasya pratyavāyasya tatphalam /",
    "GP12brndp3_u:3916": " adhunā bhokṣyase duṣṭe paśya me bhujayorbalam // BndP_3,22.82 //",
    "GP12brndp3_u:3917": " iti saṃtarjayansaṃpatkarīṃ karivarasthitām /",
    "GP12brndp3_u:3918": " sainyaṃ protsāhayāmāsa śaktisenāvimardane // BndP_3,22.83 //",
    "GP12brndp3_u:3919": " atha tāṃ pṛtanāṃ caṇḍī kuraṇḍasya mahaujasaḥ /",
    "GP12brndp3_u:3920": " vimardayitumudyuktā svasainyaṃ prodasīsahat // BndP_3,22.84 //",
    "GP12brndp3_u:3921": " apurvāhavasaṃjātakautukātha jagāda tām /",
    "GP12brndp3_u:3922": " aśvarūḍhā samāgatya sasnehārdramidaṃ vacaḥ // BndP_3,22.85 //",
    "GP12brndp3_u:3923": " sakhi saṃpatkari prītyā mama vāṇī niśamyatam /",
    "GP12brndp3_u:3924": " asya yuddhamidaṃ dehi mama kartuṃ guṇottaram // BndP_3,22.86 //",
    "GP12brndp3_u:3925": " kṣaṇaṃ sahasva samare mayaivaiṣa niyotsyate /",
    "GP12brndp3_u:3926": " yācitāsi sakhitvena nātra saṃśayamācara // BndP_3,22.87 //",
    "GP12brndp3_u:3927": " iti tasyā vacaḥ śrutvā saṃpaddevyā śucismitā /",
    "GP12brndp3_u:3928": " nivartayāmāsa camūṅkuruṇḍābhimukhotthitām // BndP_3,22.88 //",
    "GP12brndp3_u:3929": " atha bālārkavarṇābhiḥ śaktibhiḥ samadhiṣṭhitāḥ /",
    "GP12brndp3_u:3930": " taraṅgā iva sainyābdhesturaṅgā vātaraṃhasaḥ // BndP_3,22.89 //",
    "GP12brndp3_u:3931": " kharaiḥ khurapuṭaiḥ kṣoṇīmullikhanto muhurmuhuḥ /",
    "GP12brndp3_u:3932": " peturekapravāheṇa kuraṇḍasya camūmukhe // BndP_3,22.90 //",
    "GP12brndp3_u:3933": " valgāvibhāgakṛtyeṣu saṃvartanavivartane /",
    "GP12brndp3_u:3934": " ghatibhedeṣu cāreṣu pañcadhā khurapātane // BndP_3,22.91 //",
    "GP12brndp3_u:3935": " protsāhane ca saṃjñābhiḥ karapādāgrayonibhiḥ /",
    "GP12brndp3_u:3936": " caturābhisturaṅgasya hṛdayajñābhirāhave // BndP_3,22.92 //",
    "GP12brndp3_u:3937": " aśvārūḍhāṃbikāsainyaśaktibhiḥ saha dānavāḥ /",
    "GP12brndp3_u:3938": " protsāhitāḥ kuraṇḍena samayudhyanta durmadāḥ // BndP_3,22.93 //",
    "GP12brndp3_u:3939": " evaṃ pravṛtte samare śaktīnāṃ ca suradviṣām /",
    "GP12brndp3_u:3940": " aparājitanāmānaṃ hayamāruhya veginam /",
    "GP12brndp3_u:3941": " abhyadravaddurācāramaśvārūḍhāḥ kuraṇḍakam // BndP_3,22.94 //",
    "GP12brndp3_u:3942": " pracaladveṇisubhagā śaraccandrakalojjvalā /",
    "GP12brndp3_u:3943": " saṃdhyānuraktaśītāṃśumaṇḍalīsuṃdarānanā // BndP_3,22.95 //",
    "GP12brndp3_u:3944": " smayamāneva samare gṛhītamaṇikārmukā /",
    "GP12brndp3_u:3945": " avākiraccharāsāraiḥ kuraṇḍaṃ turagānanā // BndP_3,22.96 //",
    "GP12brndp3_u:3946": " turagārūḍhayotkṣiptāḥ samākrāmandigantarān /",
    "GP12brndp3_u:3947": " diśo daśa vyānaśire rukmapuṅkhāḥ śilīmukhāḥ // BndP_3,22.97 //",
    "GP12brndp3_u:3948": " durmadasyāgrajaḥ kruddhaḥ kuraṇḍaścaṇḍavikramaḥ /",
    "GP12brndp3_u:3949": " viśikhaiḥ śārṅganiṣṭhyūtairaśvārūḍhā mavākirat // BndP_3,22.98 //",
    "GP12brndp3_u:3950": " caṇḍaiḥ khurapuṭaiḥ sainyaṃ khaṇḍayannativegataḥ /",
    "GP12brndp3_u:3951": " aśvārūḍhāturaṅgo 'pi mardayāmāsa dānavān // BndP_3,22.99 //",
    "GP12brndp3_u:3952": " tasyā heṣāravāddūramutpātāṃbudhiniḥsvanaḥ /",
    "GP12brndp3_u:3953": " amūrcchayannanekāni tasyānītāni vairiṇaḥ // BndP_3,22.100 //",
    "GP12brndp3_u:3954": " itastataḥ pracalitairdaityacakre hayāsanā /",
    "GP12brndp3_u:3955": " nijaṃ pāśāyudhaṃ divyaṃ mumoca jvalitākṛti // BndP_3,22.101 //",
    "GP12brndp3_u:3956": " tasmātpāśātkoṭiśo 'nye pāśā bhujagabhīṣaṇāḥ /",
    "GP12brndp3_u:3957": " samastamapi tatsainyaṃ baddhvābaddhvā vyamūrchayan // BndP_3,22.102 //",
    "GP12brndp3_u:3958": " tha sainikabandhena kruddhaḥ sa ca kuraṇḍakaḥ /",
    "GP12brndp3_u:3959": " sareṇaikena ciccheda tasyā maṇidhanurguṇam // BndP_3,22.103 //",
    "GP12brndp3_u:3960": " chinnamaurvi dhanustyaktvā bhṛśaṅkruddhā hayāsanā /",
    "GP12brndp3_u:3961": " aṅkuśaṃ pātayāmāsa tasya vakṣasi durmateḥ // BndP_3,22.104 //",
    "GP12brndp3_u:3962": " tenāṅkuśena jvalatā pītajīvitaśoṇitaḥ /",
    "GP12brndp3_u:3963": " kuraṇḍo nyapatadbhūmau vajrarugṇa iva drumaḥ // BndP_3,22.105 //",
    "GP12brndp3_u:3964": " tadaṅkuśaviniṣṭhyūtāḥ putanāḥ kāścidudbhaṭāḥ /",
    "GP12brndp3_u:3965": " tatsainyaṃ pāśaniṣyandaṃ bhakṣayitvā kṣayaṃ gatāḥ // BndP_3,22.106 //",
    "GP12brndp3_u:3966": " itthaṃ kuruṇḍe nihate viṃśatyakṣauhiṇīpatau /",
    "GP12brndp3_u:3967": " hatāvaśiṣṭāste daityāḥ prapalāyanta vai drutam // BndP_3,22.107 //",
    "GP12brndp3_u:3968": " kuraṇḍaṃ sānujaṃ yuddhe śaktisainyairnipātitam /",
    "GP12brndp3_u:3969": " śrutvā śūnyakanātho 'pi niśaśvāsa bhujaṅgavat // BndP_3,22.108 //",
    "GP12brndp3_u:3970": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne durmadakuraṇḍavadho nāma dvāviṃśo 'dhyāyaḥ",
    "GP12brndp3_u:3971": " athāśvarūḍhayā kṣipte kuraṇḍe bhaṇḍadānavaḥ /",
    "GP12brndp3_u:3972": " kuṭilākṣamidaṃ proce punareva yuyutsayā // BndP_3,23.1 //",
    "GP12brndp3_u:3973": " svapne 'pi yanna saṃbhāvyaṃ yanna śrutamitaḥ purā /",
    "GP12brndp3_u:3974": " yacca no śaṅkitaṃ citte tadetatkaṣṭamāgatam // BndP_3,23.2 //",
    "GP12brndp3_u:3975": " kuraṇḍadurmadau sattvaśālinau bhrātarau hitau /",
    "GP12brndp3_u:3976": " duṣṭadāsyāḥ prabhāvo 'yaṃ māyāvinyā mahattaraḥ // BndP_3,23.3 //",
    "GP12brndp3_u:3977": " itaḥ paraṃ karaṅkādīnpañcasenādhināyakān /",
    "GP12brndp3_u:3978": " śatamakṣauhiṇīnāṃ ca prasthāpaya raṇāṅgaṇe // BndP_3,23.4 //",
    "GP12brndp3_u:3979": " te yuddhadurmadāḥ śūrāḥ saṃgrāmeṣu tanutyajaḥ /",
    "GP12brndp3_u:3980": " sarvathaiva vijeṣyante durvidagdhavilāsinīm // BndP_3,23.5 //",
    "GP12brndp3_u:3981": " iti bhaṇḍavacaḥ śrutvā bhṛśaṃ catvarayānvitaḥ /",
    "GP12brndp3_u:3982": " kuṭilākṣaḥ karaṅkādīnājuhāva camūpatīn // BndP_3,23.6 //",
    "GP12brndp3_u:3983": " te svāminaṃ namaskṛtya kuṭilākṣeṇa deśitāḥ /",
    "GP12brndp3_u:3984": " agnau praviṣṇava iva krodhāndhā niryayuḥ purāt // BndP_3,23.7 //",
    "GP12brndp3_u:3985": " teṣāṃ prayāṇaniḥsāṇaraṇitaṃ bhṛśaduḥsaham /",
    "GP12brndp3_u:3986": " ākarṇya diggajāstūrṇaṃ śīrṇakarṇā jughūrṇire // BndP_3,23.8 //",
    "GP12brndp3_u:3987": " śatamakṣauhiṇīnāṃ ca prācalatketumālakam /",
    "GP12brndp3_u:3988": " uttaraṅgaturaṅgādi babhau mattamataṅgajam // BndP_3,23.9 //",
    "GP12brndp3_u:3989": " hreṣamāṇahayākīrṇaṃ krandadbhaṭakulodbhavam /",
    "GP12brndp3_u:3990": " bṛṃhamāṇagajaṃ garjadrathayakraṃ cacāla tat // BndP_3,23.10 //",
    "GP12brndp3_u:3991": " cakranemihatakṣoṇīreṇukṣapitarociṣā /",
    "GP12brndp3_u:3992": " babhūve tuhināsāracchanneneva vivasvatā // BndP_3,23.11 //",
    "GP12brndp3_u:3993": " dhūlīmayamivāśeṣamabhavadviśvamaṇḍalam /",
    "GP12brndp3_u:3994": " kvacicchabdamayaṃ caiva niḥsāṇakaṭhinasvanaiḥ // BndP_3,23.12 //",
    "GP12brndp3_u:3995": " udbhūtairdhūlikājālairākrāntā daityasainikāḥ /",
    "GP12brndp3_u:3996": " iyattayātaḥ senāyāḥ saṃkhyāpi paribhāvitā // BndP_3,23.13 //",
    "GP12brndp3_u:3997": " dhvajā bahuvidhākārā mīnavyālādicitritāḥ /",
    "GP12brndp3_u:3998": " pracelurdhūlikājāle matsyā iva mahodadhau // BndP_3,23.14 //",
    "GP12brndp3_u:3999": " tānāpatata ālokya lalitāsainikaṃ prati /",
    "GP12brndp3_u:4000": " vitresuramarāḥ sarve śaktīnāṃ bhaṅgaśaṅkayā // BndP_3,23.15 //",
    "GP12brndp3_u:4001": " te karaṅkamukhāḥ pañca senāpataya uddhatāḥ /",
    "GP12brndp3_u:4002": " sarpiṇīṃ nāma samare māyāṃ cakrurmahīyasīm // BndP_3,23.16 //",
    "GP12brndp3_u:4003": " taiḥ samutpatitā duṣṭā sarpiṇī ramaśāṃbarī /",
    "GP12brndp3_u:4004": " dhūmravarṇā ca dhūmroṣṭhī dhūmravarmapayodharā // BndP_3,23.17 //",
    "GP12brndp3_u:4005": " mahodadhirivātyantaṃ gaṃbhīrakuharodarī /",
    "GP12brndp3_u:4006": " puraścacāla śaktīnāntrāsayantī mano raṇe // BndP_3,23.18 //",
    "GP12brndp3_u:4007": " kadrūrivāparā duṣṭā bahusarpavibhūṣaṇā /",
    "GP12brndp3_u:4008": " sarpāṇāmudbhavasthānaṃ māyāmayaśarīriṇām // BndP_3,23.19 //",
    "GP12brndp3_u:4009": " senāpatīnāṃ nāsīre vellayantīmahītale /",
    "GP12brndp3_u:4010": " vellitaṃ bahudhā cakre ghorārāvavirāviṇī // BndP_3,23.20 //",
    "GP12brndp3_u:4011": " tathaiva māyayā pūrvaṃ te 'suredrā vyajījayan /",
    "GP12brndp3_u:4012": " karaṅkādyā durātmānaḥ pañcapañcattvakāmukāḥ // BndP_3,23.21 //",
    "GP12brndp3_u:4013": " atha pravavṛte yuddhaṃ śaktīnāmamaradruhām /",
    "GP12brndp3_u:4014": " anyonyavīrabhāṣābhiḥ protsāhitaghanakrudhām // BndP_3,23.22 //",
    "GP12brndp3_u:4015": " atyantasaṃkulatayā na vijñātaparasparāḥ /",
    "GP12brndp3_u:4016": " śaktayo dānavaścaiva prajahuḥ śastrapāṇayaḥ // BndP_3,23.23 //",
    "GP12brndp3_u:4017": " anyonyaśastrasaṃghaṭṭasamutthitahutāśane /",
    "GP12brndp3_u:4018": " pravṛttaviśikhasrotaḥpracchannaharidantare // BndP_3,23.24 //",
    "GP12brndp3_u:4019": " bahuraktanadīpūrahriyamāṇamataṅgaje /",
    "GP12brndp3_u:4020": " māṃsakardamanirmagnaniṣpandarathamaṇḍale // BndP_3,23.25 //",
    "GP12brndp3_u:4021": " vikīrṇakeśaśaivālavilasadraktanirjhare /",
    "GP12brndp3_u:4022": " atiniṣṭhuravidhvaṃsi siṃhanādabhayaṅkare // BndP_3,23.26 //",
    "GP12brndp3_u:4023": " rajo 'ndhakāratu mule rākṣasītṛptidāyini /",
    "GP12brndp3_u:4024": " śastrīśaraṇivicchinnadaityakaṇṭhotthitāsṛji // BndP_3,23.27 //",
    "GP12brndp3_u:4025": " pravṛtte ghorasaṃgrāme śaktīnāṃ ca suradviṣām /",
    "GP12brndp3_u:4026": " athasvabalamādāya pañcabhiḥ preritā satī /",
    "GP12brndp3_u:4027": " sarpiṇī bahudhā sarpānvisasarja śarīrataḥ // BndP_3,23.28 //",
    "GP12brndp3_u:4028": " takṣakarkeṭakasamā vāsukipramukhatviṣaḥ /",
    "GP12brndp3_u:4029": " nānāvidhavapurvarṇā nānādṛṣṭibhayaṅkarāḥ // BndP_3,23.29 //",
    "GP12brndp3_u:4030": " nānāvidhaviṣajvālānirdagdhabhuvanatrayāḥ /",
    "GP12brndp3_u:4031": " dāradaṃ vatsanābhaṃ ca kālakūṭamathāparam // BndP_3,23.30 //",
    "GP12brndp3_u:4032": " saurāṣṭraṃ ca viṣaṃ ghoraṃ brahmaputramathāparam /",
    "GP12brndp3_u:4033": " pratipannaṃ śauklikeyamanyānyapi viṣāṇi ca // BndP_3,23.31 //",
    "GP12brndp3_u:4034": " vyālaiḥ svakīyavadanairvilolarasanādvayaiḥ /",
    "GP12brndp3_u:4035": " vikirantaḥ śaktisainye visamruḥ sarpiṇītanoḥ // BndP_3,23.32 //",
    "GP12brndp3_u:4036": " dhūmravarṇā dvivadanā sarpā atibhayaṅkarāḥ /",
    "GP12brndp3_u:4037": " sarpiṇyā nayanadvandvā dutthitāḥ krodhadīpitāḥ // BndP_3,23.33 //",
    "GP12brndp3_u:4038": " pītavarṇāstriphaṇakā daṃṣṭrābhirvikaṭānanāḥ /",
    "GP12brndp3_u:4039": " sarpiṇyāḥ karṇakuharādutthitāḥ sarpakoṭayaḥ // BndP_3,23.34 //",
    "GP12brndp3_u:4040": " agrepucche ca vadanaṃ dhārayantaḥ phaṇānvitam /",
    "GP12brndp3_u:4041": " āsyādā nīlavapuṣaḥ sarpiṇyāḥ phaṇino 'bhavan // BndP_3,23.35 //",
    "GP12brndp3_u:4042": " anyaiśca balavarṇāśca caturvaktrāścatuṣpadāḥ /",
    "GP12brndp3_u:4043": " nāsikāvivarāttasyā udgatā ugrarociṣaḥ // BndP_3,23.36 //",
    "GP12brndp3_u:4044": " laṃbamānamahācarmāvṛttasthūlapayodharāt /",
    "GP12brndp3_u:4045": " nābhikuṇḍācca bahavo raktavarṇā bhayānakāḥ // BndP_3,23.37 //",
    "GP12brndp3_u:4046": " halāhalaṃ vahantaśca protthitāḥ pannagādhipāḥ /",
    "GP12brndp3_u:4047": " vidaśantaḥ śaktisenāṃ dahanto viṣavahnibhiḥ // BndP_3,23.38 //",
    "GP12brndp3_u:4048": " badhnanto bhogapāśaiśca nighnantaḥ phaṇamaṇḍalaiḥ /",
    "GP12brndp3_u:4049": " atyantamākulāṃ cakrurlaliteśīcamūmamī // BndP_3,23.39 //",
    "GP12brndp3_u:4050": " khaṇḍyamānā api muhuḥ śaktīnāṃ śastrakoṭibhiḥ // BndP_3,23.40 //",
    "GP12brndp3_u:4051": " uparyupari vardhante sapiṇḍapravisarpiṇaḥ /",
    "GP12brndp3_u:4052": " naśyanti bahavaḥ sarpā jāyante cāpare punaḥ // BndP_3,23.41 //",
    "GP12brndp3_u:4053": " ekasya nāśasamaye bahavo 'nye samutthitāḥ /",
    "GP12brndp3_u:4054": " mūlabhūtā yato duṣṭā sarpiṇī na vinaśyati // BndP_3,23.42 //",
    "GP12brndp3_u:4055": " atastatkṛtasarpāṇāṃ nāśe sarpāntarodbhavaḥ /",
    "GP12brndp3_u:4056": " tataścaśaktisainyānāṃ śarīrāṇi viṣānalaiḥ // BndP_3,23.43 //",
    "GP12brndp3_u:4057": " dahyamānāni duḥkhena viplutānyabhavanraṇe /",
    "GP12brndp3_u:4058": " kiṅkartavyavimūḍheṣu śakticakreṣu bhogibhiḥ // BndP_3,23.44 //",
    "GP12brndp3_u:4059": " parākramaṃ bahuvidhaṃ cakruste pañca dānavāḥ /",
    "GP12brndp3_u:4060": " karīndrī gardabhaśatairyuktaṃ syandanamāsthitaḥ // BndP_3,23.45 //",
    "GP12brndp3_u:4061": " cakreṇa tīkṣṇadhāreṇa śaktisenāmamardayat /",
    "GP12brndp3_u:4062": " vajradantābhidhaścānyo bhaṇḍadaityacamūpatiḥ // BndP_3,23.46 //",
    "GP12brndp3_u:4063": " vajrabāṇābhighātena hoṣṭrato hi raṇaṃ vyadhāt /",
    "GP12brndp3_u:4064": " atha vajramukhaścaiva cakrivantaṃ mahattaram // BndP_3,23.47 //",
    "GP12brndp3_u:4065": " āruhya kuntadhārābhiḥ śakticakramamardayat /",
    "GP12brndp3_u:4066": " vajradantābhidhāno 'nyaścamūnāmadhipo balī // BndP_3,23.48 //",
    "GP12brndp3_u:4067": " gṛdhrayugmarathārūḍhaḥ prajahāra śilīmukhaiḥ /",
    "GP12brndp3_u:4068": " taiḥ senāpatibhirduṣṭaiḥ protsāhitamathāhave // BndP_3,23.49 //",
    "GP12brndp3_u:4069": " śatamakṣauhiṇīnāṃ ca nipapātaikahelayā /",
    "GP12brndp3_u:4070": " sarpiṇī ca durācārā bahumāyāparigrahā // BndP_3,23.50 //",
    "GP12brndp3_u:4071": " kṣaṇekṣaṇe koṭisaṃkhyānvisasarja phaṇādharān /",
    "GP12brndp3_u:4072": " tathā vikalitaṃ sainyamavalokya ruṣākulā // BndP_3,23.51 //",
    "GP12brndp3_u:4073": " nakulī garuḍārūḍhā sā papāta raṇājire /",
    "GP12brndp3_u:4074": " prataptakanakaprakhyā lalitātālusambhavā // BndP_3,23.52 //",
    "GP12brndp3_u:4075": " samastavāṅmayākārā dantairvajramayairyutā /",
    "GP12brndp3_u:4076": " sarpiṇyabhimukhaṃ tatra visasarja nijaṃ balam // BndP_3,23.53 //",
    "GP12brndp3_u:4077": " tayādhiṣṭhitatuṅgāṃsaḥ pakṣavikṣiptabhūdharaḥ /",
    "GP12brndp3_u:4078": " garuḍaḥ prācaladyuddhe sumeruriva jaṅgamaḥ // BndP_3,23.54 //",
    "GP12brndp3_u:4079": " sarpiṇīmāyayā jātānsarpāndṛṣṭvā bhayānakān /",
    "GP12brndp3_u:4080": " krodharaktekṣaṇaṃ vyāttaṃ nakulī vidadhe mukham // BndP_3,23.55 //",
    "GP12brndp3_u:4081": " atha śrīnakulīdevyā dvātriṃśaddantakoṭayaḥ /",
    "GP12brndp3_u:4082": " dvātriṃśatkoṭayo jātā nakulāḥ kanakaprabhāḥ // BndP_3,23.56 //",
    "GP12brndp3_u:4083": " itastataḥ khaṇḍayantaḥ sarpiṇīsarpamaṇḍalam /",
    "GP12brndp3_u:4084": " nijadaṃṣṭrāvimardena nāśayantaśca tadviṣam /",
    "GP12brndp3_u:4085": " vyabhramansamare ghore viṣaghnāḥ svarṇababhravaḥ // BndP_3,23.57 //",
    "GP12brndp3_u:4086": " utkarṇāḥ krodha samparkāddhūnitāśeṣalomakāḥ /",
    "GP12brndp3_u:4087": " utphullā nakulā vyāttavadanā vyadaśannahīn // BndP_3,23.58 //",
    "GP12brndp3_u:4088": " ekaikamāyāsarpasya babhrurekaika udgataḥ /",
    "GP12brndp3_u:4089": " tīkṣṇadantanipātena khaṇḍayāmāsa vigraham // BndP_3,23.59 //",
    "GP12brndp3_u:4090": " bhogibhogasṛtai raktaiḥ sṛkkiṇī śoṇatāṃ gate /",
    "GP12brndp3_u:4091": " lihanto nakulā jihvāpallavaiḥ pupluvurmṛdhe // BndP_3,23.60 //",
    "GP12brndp3_u:4092": " nakulairdaśyamānānāmatyantacaṭulaṃ vapuḥ /",
    "GP12brndp3_u:4093": " muhuḥ kuṇḍalitairbhogaiḥ pannagānāṃ vyaceṣṭata // BndP_3,23.61 //",
    "GP12brndp3_u:4094": " nakulāvalidaṣṭānāṃ naṣṭāsūnāṃ phaṇābhṛtām /",
    "GP12brndp3_u:4095": " phaṇābharasamutkīrṇā maṇayo vyarucanraṇe // BndP_3,23.62 //",
    "GP12brndp3_u:4096": " nakulāghātasaṃśīrṇaphaṇācakrairvinirgataiḥ /",
    "GP12brndp3_u:4097": " phaṇayastanmahādrohavahvijvālā ivābabhuḥ // BndP_3,23.63 //",
    "GP12brndp3_u:4098": " evaṃprakārato babhrumaṇḍalairavakhaṇḍite /",
    "GP12brndp3_u:4099": " māyāmaye sarpajāle sarpiṇī kopamādadhe // BndP_3,23.64 //",
    "GP12brndp3_u:4100": " tayā saha mahadyuddhaṃ kṛtvā sā nakuleśvarī /",
    "GP12brndp3_u:4101": " gāruḍāstramatikrūraṃ samādhatta śilīmukhe // BndP_3,23.65 //",
    "GP12brndp3_u:4102": " tadgāruḍāstramuddāmajvālādīpitadiṅmukham /",
    "GP12brndp3_u:4103": " praviśya sarpiṇīdehaṃ sarpamāyāṃ vyaśoṣayat // BndP_3,23.66 //",
    "GP12brndp3_u:4104": " māyāśaktorvināśena sarpiṇī vilayaṃ gatā /",
    "GP12brndp3_u:4105": " krodhaṃ ca tadvināśena prāptāḥ pañca camūvarāḥ // BndP_3,23.67 //",
    "GP12brndp3_u:4106": " yadbalena surānsarvānsenānyaste 'vamenire /",
    "GP12brndp3_u:4107": " sā sarpiṇī kathāśeṣaṃ nītā nakulavīryataḥ // BndP_3,23.68 //",
    "GP12brndp3_u:4108": " ataḥsvabalanāśena bhṛśaṃ kruddhāścamūcarāḥ /",
    "GP12brndp3_u:4109": " ekodyamena śastraughairnakulīṃ tāmavākiran // BndP_3,23.69 //",
    "GP12brndp3_u:4110": " ekaiva sā tārkṣyarathā pañcabhiḥ pṛtaneśvarī /",
    "GP12brndp3_u:4111": " laghuhastatayā yuddhe cakre vai śastravarṣiṇī // BndP_3,23.70 //",
    "GP12brndp3_u:4112": " paṭṭiśairmusalaiścaiva bhindipālaiḥ sahasraśaḥ /",
    "GP12brndp3_u:4113": " vajrasāramayairdantairvyadaśanmarma sīmasu // BndP_3,23.71 //",
    "GP12brndp3_u:4114": " tato hāhārutaṃ ghoraṃ kurvāṇā daityakiṅkarāḥ /",
    "GP12brndp3_u:4115": " udagradaṃśanakulairnakulairākulīkṛtāḥ // BndP_3,23.72 //",
    "GP12brndp3_u:4116": " utpatya gaganātkecidghoracītkāra kāriṇaḥ /",
    "GP12brndp3_u:4117": " deśantastaddviṣāṃ sainya sakulāḥ prajvalakrudhaḥ // BndP_3,23.73 //",
    "GP12brndp3_u:4118": " karṇeṣu daṣṭvā nāsāyāmanye daṣṭāḥ śirastaṭe /",
    "GP12brndp3_u:4119": " pṛṣṭhato pyadaśankecidā gatya vyākṛtakriyāḥ // BndP_3,23.74 //",
    "GP12brndp3_u:4120": " vikalāśchinnavarmāṇo bhayavisrastaśastrikāḥ /",
    "GP12brndp3_u:4121": " nakulairabhibhūtāste nyapatannamaradruhaḥ // BndP_3,23.75 //",
    "GP12brndp3_u:4122": " kecitpraviśyanakulā vyāttānyāsyāni vairiṇām /",
    "GP12brndp3_u:4123": " bhogibhogāni vākṛṣya vyadaśanrasanātalam // BndP_3,23.76 //",
    "GP12brndp3_u:4124": " anye karṇeṣu nakulāḥ prāviśandevavairiṇām /",
    "GP12brndp3_u:4125": " sūkṣmarūpā viśantisma nānārandhrāṇi babhravaḥ // BndP_3,23.77 //",
    "GP12brndp3_u:4126": " iti tairabhibhūtāni nakulairavalokayan /",
    "GP12brndp3_u:4127": " nijasainyāni dīnāni karaṅkaḥ kopamāsthitaḥ // BndP_3,23.78 //",
    "GP12brndp3_u:4128": " anye 'pi ca camūnāthā laghuhastā mahābalāḥ // BndP_3,23.79 //",
    "GP12brndp3_u:4129": " pratibabhru śarastomānvavṛṣurvāridā iva /",
    "GP12brndp3_u:4130": " daityasainyapatiprauḍha kodaḍotthāḥ śilīmukhāḥ /",
    "GP12brndp3_u:4131": " babhrūṇāṃ dantakoṭīṣu kaṭhoraghaṭṭanaṃ vyadhuḥ // BndP_3,23.80 //",
    "GP12brndp3_u:4132": " camūpatiśakhyūhairāhatebhyaḥ paraḥśataiḥ /",
    "GP12brndp3_u:4133": " babhrūṇāṃ vajradatebhyo niścakrāma hutāśanaḥ /",
    "GP12brndp3_u:4134": " pañcāpi te camūnāthavisṛṣṭairekahelayā // BndP_3,23.81 //",
    "GP12brndp3_u:4135": " sphuratphalaiḥ śarakulairbabhrusenāṃ vyamardayat /",
    "GP12brndp3_u:4136": " itastataścamūnāthavikṣiptaśarakoṭibhiḥ /",
    "GP12brndp3_u:4137": " viśīrṇagātrā nakulā nakulīṃ paryavārayan // BndP_3,23.82 //",
    "GP12brndp3_u:4138": " atha sā nakulī vāṇī vāṅmayasyaikanāyikā /",
    "GP12brndp3_u:4139": " nakulānāṃ parāvṛttyā mahāntaṃ roṣamāśritā // BndP_3,23.83 //",
    "GP12brndp3_u:4140": " akṣīṇanakulaṃ nāma mahāstraṃ sarvatomukham /",
    "GP12brndp3_u:4141": " vahnijvālāparītāgraṃ saṃdadhe śārṅgadhanvani // BndP_3,23.84 //",
    "GP12brndp3_u:4142": " tadastrato viniṣṭhyūtā nakulāḥ koṭisaṃkhyākāḥ /",
    "GP12brndp3_u:4143": " vajrāṅgā vajralomāno vajradaṃṣṭrā mahājavā // BndP_3,23.85 //",
    "GP12brndp3_u:4144": " vajrasārāśca nibiḍā vajrajāla bhayaṅkarā /",
    "GP12brndp3_u:4145": " vajrākārairnaśaistūrṇa dārayanto mahītalam // BndP_3,23.86 //",
    "GP12brndp3_u:4146": " vajraratnaprakāśena locanenāpi śobhitāḥ /",
    "GP12brndp3_u:4147": " vajrasaṃpātasadṛśā nāsācītkāra kāriṇaḥ // BndP_3,23.87 //",
    "GP12brndp3_u:4148": " mardayanti surārātisainyaṃ daśanakoṭibhiḥ /",
    "GP12brndp3_u:4149": " parākramaṃ bahuvidhaṃ tenire te nirenasaḥ // BndP_3,23.88 //",
    "GP12brndp3_u:4150": " evaṃ nakulakoṭībhir vajraghorairmahābalaiḥ /",
    "GP12brndp3_u:4151": " vinaṣṭāḥ pratyavayavaṃ vineśurdānavādhamāḥ // BndP_3,23.89 //",
    "GP12brndp3_u:4152": " evaṃ vajramayairbabhumaṇḍalaiḥ śaṇḍite bale // BndP_3,23.90 //",
    "GP12brndp3_u:4153": " śatākṣauhiṇike saṃkhye te svamātrāvaśeṣitāḥ /",
    "GP12brndp3_u:4154": " atitrāsena roṣeṇa gṛhītāśca camūvarāḥ /",
    "GP12brndp3_u:4155": " saṃgrāmamadhikaṃ tenuḥ samākṛṣṭaśarāsanāḥ // BndP_3,23.91 //",
    "GP12brndp3_u:4156": " taiḥ samaṃ bahudhā yuddhaṃ tanvānā nakuleśvarī /",
    "GP12brndp3_u:4157": " paṭṭiśena karaṅkasya ciccheda kaṭhinaṃ śiraḥ // BndP_3,23.92 //",
    "GP12brndp3_u:4158": " kākavāśitasukhyānāṃ caturṇāmapi vairiṇām /",
    "GP12brndp3_u:4159": " utpatyotpatya tārkṣyeṇa vyalunādasinā śiraḥ // BndP_3,23.93 //",
    "GP12brndp3_u:4160": " tādṛśaṃ lāghavaṃ dṛṣṭvā nakulyā śyāmalāṃbikā // BndP_3,23.94 //",
    "GP12brndp3_u:4161": " bahu mene mahāsattvāṃ duṣṭāsuravināśinīm /",
    "GP12brndp3_u:4162": " nijāṅgadevatattvaṃ ca tasyai śyāmāṃbikā dadau // BndP_3,23.95 //",
    "GP12brndp3_u:4163": " lokottare guṇe dṛṣṭe kasya na prītisaṃbhavaḥ /",
    "GP12brndp3_u:4164": " hataśiṣṭā bhītabhītā nakulīśaraṇaṃ gatāḥ // BndP_3,23.96 //",
    "GP12brndp3_u:4165": " sāpi tānvīkṣya kṛpayā mā bhaiṣṭeti vihasya ca /",
    "GP12brndp3_u:4166": " bhavadrājñe raṇodantamaśeṣaṃ ca nibodhata // BndP_3,23.97 //",
    "GP12brndp3_u:4167": " tayaivaṃ preṣitāḥ śīghraṃ tadālokya raṇakṣitim /",
    "GP12brndp3_u:4168": " muditāste punarbhītyā śūnyakāyāṃ palāyitāḥ // BndP_3,23.98 //",
    "GP12brndp3_u:4169": " tadudantaṃ tataḥ śrutvā bhaṇḍaścaṇḍo ruṣābhavat // BndP_3,23.99 //",
    "GP12brndp3_u:4170": " iti brahmāṇḍamahāpurāṇe uttarabhāge lalitopākhyāne karaṅkādipañcasenāpativadho nāma trayoviṃśo 'dhyāyaḥ",
    "GP12brndp3_u:4171": " hateṣu teṣu roṣāndho niśvasañchūnyakeśvaraḥ /",
    "GP12brndp3_u:4172": " kujalāśamiti proce yuyutsāvyākulāśayaḥ // BndP_3,24.1 //",
    "GP12brndp3_u:4173": " bhadra senāpate 'smākamabhadraṃ samupāgatam /",
    "GP12brndp3_u:4174": " karaṅkādyaścamūnāthāḥ kandaladbhujavikramāḥ // BndP_3,24.2 //",
    "GP12brndp3_u:4175": " sarpiṇīmāyayā sarvagīrvāṇamadabhañjanāḥ /",
    "GP12brndp3_u:4176": " pāpīyasyā tayā gūḍhamāyayā vinipātitāḥ // BndP_3,24.3 //",
    "GP12brndp3_u:4177": " balāhakaprabhṛtayaḥ sapta ye sainikādhipāḥ /",
    "GP12brndp3_u:4178": " tānudagrabhujāsattvānprāhiṇu pradhanaṃ prati // BndP_3,24.4 //",
    "GP12brndp3_u:4179": " triśataṃ cākṣauhiṇīnāṃ prasthāpaya sahaiva taiḥ /",
    "GP12brndp3_u:4180": " te mardayitvā lalitāsainyaṃ māyāparāyaṇāḥ // BndP_3,24.5 //",
    "GP12brndp3_u:4181": " aye vijayamāhārya saṃprāpsyanti mamāntikam /",
    "GP12brndp3_u:4182": " kīkasagarbhasaṃjātāste pracaṇḍaparākramāḥ // BndP_3,24.6 //",
    "GP12brndp3_u:4183": " balāhakamukhāḥ sapta bhrātaro jayinaḥ sadā /",
    "GP12brndp3_u:4184": " teṣāmavaśyaṃ vijayo bhaviṣyati raṇāṅgaṇe // BndP_3,24.7 //",
    "GP12brndp3_u:4185": " iti bhaṇḍāsureṇoktaḥ kuṭilākṣaḥ samāhvayat /",
    "GP12brndp3_u:4186": " balāhakamukhānsapta senānāthānmadotkaṭān // BndP_3,24.8 //",
    "GP12brndp3_u:4187": " balāhakaḥ prathamatastasmā tsūcīmukho 'paraḥ /",
    "GP12brndp3_u:4188": " anyaḥ phālamukhaścaiva vikarṇo vikaṭānanaḥ // BndP_3,24.9 //",
    "GP12brndp3_u:4189": " karālāyuḥ karaṭakaḥ saptaite vīryaśālinaḥ /",
    "GP12brndp3_u:4190": " bhaṇḍāsuraṃ namaskṛtya yuddhakautūhalolvaṇāḥ // BndP_3,24.10 //",
    "GP12brndp3_u:4191": " kīkasāsūnavaḥ sarve bhrātaro 'nyonyamāvṛtāḥ /",
    "GP12brndp3_u:4192": " anyonyasusahāyāśca nirjagamurnagarāntarāt // BndP_3,24.11 //",
    "GP12brndp3_u:4193": " triśātākṣauhiṇīsenāsenānyo 'nvagamaṃstadā /",
    "GP12brndp3_u:4194": " ullikhanti ketujālairaṃbare ghanamaṇḍalam // BndP_3,24.12 //",
    "GP12brndp3_u:4195": " ghorasaṃgrāmiṇīpādā ghātairmarditabhūtalā /",
    "GP12brndp3_u:4196": " pibanti dhūlikājālairaśeṣānapi sāgarān // BndP_3,24.13 //",
    "GP12brndp3_u:4197": " bherīniḥ sāṇataṃpoṭṭapaṇavānakanisvanaiḥ /",
    "GP12brndp3_u:4198": " nabhoguṇamayaṃ viśvamādadhānāḥ padepade // BndP_3,24.14 //",
    "GP12brndp3_u:4199": " triśatākṣauhiṇīsenāṃ tāṃ gṛhītvā madeddhatāḥ /",
    "GP12brndp3_u:4200": " praveṣṭumiva viśvasminkaikaseyāḥ pratasthire // BndP_3,24.15 //",
    "GP12brndp3_u:4201": " dhṛtaroṣāruṇāḥ sūryamaṇḍalo ddīptakaṅkaṭāḥ /",
    "GP12brndp3_u:4202": " uddīptaśastrabharaṇāścelurddīptordhvakeśinaḥ // BndP_3,24.16 //",
    "GP12brndp3_u:4203": " sapta lokānpramathituṃ proṣitāḥ pūrvamuddhatāḥ /",
    "GP12brndp3_u:4204": " bhaṇḍāsureṇa mahatā jagadvijayakāriṇā // BndP_3,24.17 //",
    "GP12brndp3_u:4205": " saptalokavimardena tena dṛṣṭvā mahābalāḥ /",
    "GP12brndp3_u:4206": " proṣitā lalitāsainyaṃ jetukāmena durdhiyā // BndP_3,24.18 //",
    "GP12brndp3_u:4207": " te patanto raṇatalamuccalacchatrapāṇayaḥ /",
    "GP12brndp3_u:4208": " śaktisenāmabhimukhaṃ sakrodhamabhidudruvuḥ // BndP_3,24.19 //",
    "GP12brndp3_u:4209": " muhuḥ kilakilārābairghoṣayanto diśo daśa /",
    "GP12brndp3_u:4210": " devyāstu sainikaṃ yatra tatra te jagamuruddhatāḥ // BndP_3,24.20 //",
    "GP12brndp3_u:4211": " sainyaṃ ca lalitādevyāḥ sannaddhaṃ śāstrabhīṣaṇam /",
    "GP12brndp3_u:4212": " abhyamitrīṇamabhavadbaddhabhrukuṭiniṣṭhuram // BndP_3,24.21 //",
    "GP12brndp3_u:4213": " pāśinyo musalinyaśca cakriṇyaścāparā mune /",
    "GP12brndp3_u:4214": " mudgariṇyaḥ paṭṭiśinyaḥ kodaṇḍinyastathāparāḥ // BndP_3,24.22 //",
    "GP12brndp3_u:4215": " anekāḥśaktayastīvrā lalitāsainyasaṃgatāḥ /",
    "GP12brndp3_u:4216": " pibantya iva daityābdhiṃ sānnipetuḥ sahasraśaḥ // BndP_3,24.23 //",
    "GP12brndp3_u:4217": " āyātāyāta he duṣṭāḥ pāpinyo vanitādhamāḥ /",
    "GP12brndp3_u:4218": " māyāparigrahairdūraṃ mohayantyo jaḍāśayān // BndP_3,24.24 //",
    "GP12brndp3_u:4219": " neṣyāmo bhavatīradya pretanāthaniketanam /",
    "GP12brndp3_u:4220": " śvasadbhujagasaṃkāśairbāṇaira tyantabhīṣaṇaiḥ /",
    "GP12brndp3_u:4221": " iti śaktīrbhartsayanto dānavāścakrurāhavam // BndP_3,24.25 //",
    "GP12brndp3_u:4222": " kācicciccheda daityendraṃ kaṇṭhe paṭṭiśapātanāt /",
    "GP12brndp3_u:4223": " tadgalodgalito raktapūra ūrdhvamukho 'bhavat // BndP_3,24.26 //",
    "GP12brndp3_u:4224": " tatra lagnā bahutarā gṛdhrā maṇḍalatāṃ gatāḥ /",
    "GP12brndp3_u:4225": " taireva pretanāthasya cchatracchavirudañcitā // BndP_3,24.27 //",
    "GP12brndp3_u:4226": " kācicchaktiḥ murārātiṃ muktaśaktyāyudhaṃ raṇe /",
    "GP12brndp3_u:4227": " lūnatacchaktinaikena bāṇena vyalunīta ca // BndP_3,24.28 //",
    "GP12brndp3_u:4228": " ekā tu gajamārūḍhā kasyaciddaityadurmateḥ /",
    "GP12brndp3_u:4229": " uraḥsthale svakariṇā vaprāghātamaśikṣayat // BndP_3,24.29 //",
    "GP12brndp3_u:4230": " kācitpratibhaṭārūḍhaṃ dantinaṃ kuṃbhasīmani /",
    "GP12brndp3_u:4231": " khaḍgena sahasā hatvā gajasya svapriyaṃ vyadhāt // BndP_3,24.30 //",
    "GP12brndp3_u:4232": " karamuktena cakreṇa kasyaciddevavairiṇaḥ /",
    "GP12brndp3_u:4233": " dhanurdaṇḍaṃ dvidhā kṛtvā svabhruvoḥ pratimāṃ tanet // BndP_3,24.31 //",
    "GP12brndp3_u:4234": " śaktiranyā śaraiḥ śātaiḥ śātayitvā virodhinaḥ /",
    "GP12brndp3_u:4235": " kṛpāṇapadmā romālyāṃ svakīyāyāṃ mudaṃ vyadhāt // BndP_3,24.32 //",
    "GP12brndp3_u:4236": " kācinmudgarapātena cūrṇayitvā virodhinaḥ /",
    "GP12brndp3_u:4237": " rathyakranitaṃbasya svasya tenātanonmudam // BndP_3,24.33 //",
    "GP12brndp3_u:4238": " rathakūbaramugreṇa kasyaciddānavaprabhoḥ /",
    "GP12brndp3_u:4239": " khaḍgena chindatī svasya priyamuvyāstatāna ha // BndP_3,24.34 //",
    "GP12brndp3_u:4240": " abhyantaraṃ śaktisenā daityānāṃ praviveśa ha /",
    "GP12brndp3_u:4241": " praviveśa ca daityānāṃ senā śaktibalāntaram // BndP_3,24.35 //",
    "GP12brndp3_u:4242": " nīrakṣīravadatyantāśleṣaṃ śaktisuradviṣām /",
    "GP12brndp3_u:4243": " saṃkulākāratāṃ prāpto yuddhakāle 'bhavattadā // BndP_3,24.36 //",
    "GP12brndp3_u:4244": " śaktīnāṃ khaḍgapātena lūnaśuṇḍāradadvayāḥ /",
    "GP12brndp3_u:4245": " daityānāṃ kariṇo mattā mahākroḍā ivābhavan // BndP_3,24.37 //",
    "GP12brndp3_u:4246": " evaṃ pravṛtte samare vīrāṇāṃ ca bhayaṅkare /",
    "GP12brndp3_u:4247": " aśakye smartumapyantaṃ kātaratvavatāṃ nṛṇām /",
    "GP12brndp3_u:4248": " bhīṣaṇānāṃ bhīṣaṇe ca śastravyāpāradurgame // BndP_3,24.38 //",
    "GP12brndp3_u:4249": " balāhako mahāgṛdhraṃ vajratīkṣṇamukhādikam /",
    "GP12brndp3_u:4250": " kāladaṇḍopamaṃ jaṅghākāṇḍe caṇḍaparākramam // BndP_3,24.39 //",
    "GP12brndp3_u:4251": " saṃhāraguptanāmānaṃ pūrvamagre samutthitam /",
    "GP12brndp3_u:4252": " dhūmavaddhūsarākāraṃ pakṣakṣepabhayaṅkaram // BndP_3,24.40 //",
    "GP12brndp3_u:4253": " āruhya vividhaṃyuddhaṃ kṛtavānyuddhadurmadaḥ /",
    "GP12brndp3_u:4254": " pakṣau vitatya krośārdhaṃ sa sthito bhīmaniḥsvanaiḥ /",
    "GP12brndp3_u:4255": " aṅgārakuṇḍavaccañcuṃ vidāryābhakṣayaccamūm // BndP_3,24.41 //",
    "GP12brndp3_u:4256": " saṃhāraguptaṃ sa mahāgṛdhraḥ krūravilocanaḥ /",
    "GP12brndp3_u:4257": " balāhakamuvāhoccairākṛṣṭadhanuṣaṃ raṇe // BndP_3,24.42 //",
    "GP12brndp3_u:4258": " balāhako vapurdhunvangṛdhrapṛṣṭhakṛtasthitiḥ /",
    "GP12brndp3_u:4259": " sapakṣakūṭaśailastho balāhaka ivābhavat // BndP_3,24.43 //",
    "GP12brndp3_u:4260": " sūcīmukhaśca daityendraḥ sūcīniṣṭhurapakṣatim /",
    "GP12brndp3_u:4261": " kākavāhanamāruhya kaṭhinaṃ samaraṃ vyadhāt // BndP_3,24.44 //",
    "GP12brndp3_u:4262": " mattaḥ parvataśṛṅgābhaścañcūdaṇḍaṃ samudvahan /",
    "GP12brndp3_u:4263": " kāladaṇḍapramāṇena jaṅghākāṇḍena bhīṣaṇaḥ // BndP_3,24.45 //",
    "GP12brndp3_u:4264": " puṣkalāvartakasamā jaṃbālasadṛśadyatiḥ /",
    "GP12brndp3_u:4265": " krośamātrāyatau pakṣāvubhāvapi samudvahan // BndP_3,24.46 //",
    "GP12brndp3_u:4266": " sūcīmukhādhiṣṭhito 'sau karaṭaḥ kaṭuvāsitaḥ /",
    "GP12brndp3_u:4267": " mardayañcañcughātena śaktīnāṃ maṇḍalaṃ mahat // BndP_3,24.47 //",
    "GP12brndp3_u:4268": " atho phalamukhaḥ phālaṃ gṛhītvā nijamāyudham /",
    "GP12brndp3_u:4269": " kaṅkamāruhya samare cakāśe girisannibham // BndP_3,24.48 //",
    "GP12brndp3_u:4270": " vikarṇākhyaśca daityendraścamūbhartā mahābalaḥ /",
    "GP12brndp3_u:4271": " bheruṇḍapatanārūḍhaḥ pracaṇḍayuddhamātanot // BndP_3,24.49 //",
    "GP12brndp3_u:4272": " vikaṭānananāmānaṃ vilasatpaṭṭiśāyudham /",
    "GP12brndp3_u:4273": " uvāha samare caṇḍaḥ kukkuṭo 'tibhayaṅkaraḥ // BndP_3,24.50 //",
    "GP12brndp3_u:4274": " garjankaṇṭhastharomāṇi harṣayañjvaladīkṣaṇaḥ /",
    "GP12brndp3_u:4275": " paśyanpuraḥ śaktisainyaṃ cacāla caraṇāyudhaḥ // BndP_3,24.51 //",
    "GP12brndp3_u:4276": " karālākṣaśca bhūbhartā ṣaṣṭho 'tyantagariṣṭhadaḥ /",
    "GP12brndp3_u:4277": " vajraniṣṭhuraghoṣaśca prācalatpretavāhanaḥ // BndP_3,24.52 //",
    "GP12brndp3_u:4278": " śmaśānamantraśūreṇatena saṃsādhitaḥ purā /",
    "GP12brndp3_u:4279": " preto bhūtasamāviṣṭastamuvāha raṇājire // BndP_3,24.53 //",
    "GP12brndp3_u:4280": " avāṅmukho dīrghabāhuḥ prasāritapadadvayaḥ /",
    "GP12brndp3_u:4281": " proto vāhanatāṃ prāptaḥkarālākṣamathāvahat // BndP_3,24.54 //",
    "GP12brndp3_u:4282": " anyaḥ karaṭako nāma daityasenāśikhāmaṇiḥ /",
    "GP12brndp3_u:4283": " sardayāmāsa śaktīnāṃ sainyaṃ vetālavāhanaḥ // BndP_3,24.55 //",
    "GP12brndp3_u:4284": " yojanāyatamūrtiḥ sanvetālaḥ krūralocanaḥ /",
    "GP12brndp3_u:4285": " śmaśānabhūmau vetālo mantreṇānena sādhitaḥ // BndP_3,24.56 //",
    "GP12brndp3_u:4286": " mardayāmāsa pṛtanāṃ śaktīnāṃ tena deśitaḥ /",
    "GP12brndp3_u:4287": " tasya vetālavaryasya vartamānoṃsasīmani /",
    "GP12brndp3_u:4288": " bahudhāyudhyata tadā śaktibhiḥ saha dānavaḥ // BndP_3,24.57 //",
    "GP12brndp3_u:4289": " evamete khalātmānaḥ sapta saptārṇavopamāḥ /",
    "GP12brndp3_u:4290": " śaktīnāṃ sainikaṃ tatra vyākulīcakruruddhatāḥ // BndP_3,24.58 //",
    "GP12brndp3_u:4291": " te sapta pūrvaṃ tapasā savitāramatoṣayan /",
    "GP12brndp3_u:4292": " tena datto varasteṣāṃ tapastuṣṭena bhāsvatā // BndP_3,24.59 //",
    "GP12brndp3_u:4293": " kaikaseyā mahābhāgā bhavatāṃ tapasādhunā /",
    "GP12brndp3_u:4294": " parituṣṭo 'smi bhadraṃ vo bhavanto vṛṇatāṃ varam // BndP_3,24.60 //",
    "GP12brndp3_u:4295": " ityukte dinanāthena kaikaseyāstapaḥ kṛśāḥ /",
    "GP12brndp3_u:4296": " prārthayāmāsuratyarthaṃ durdāntaṃ varamīdṛśam // BndP_3,24.61 //",
    "GP12brndp3_u:4297": " raṇeṣu sannidhātavyamasmākaṃ netrakukṣiṣu /",
    "GP12brndp3_u:4298": " bhavatā ghoratejobhirdahatā pratirodhinaḥ // BndP_3,24.62 //",
    "GP12brndp3_u:4299": " tvayā yadā sannihitaṃ tapanāsmākamakṣiṣu /",
    "GP12brndp3_u:4300": " tadākṣiviṣayaḥ sarvo niśceṣṭo bhavatātprabho // BndP_3,24.63 //",
    "GP12brndp3_u:4301": " tvatsānnidhyasamiddhena netreṇāsmākamīkṣitāḥ /",
    "GP12brndp3_u:4302": " stabdhaśastrā bhaviṣyanti pratirodhakasainikāḥ // BndP_3,24.64 //",
    "GP12brndp3_u:4303": " tataḥ stabdheṣu śastreṣu vīkṣaṇādeva naḥ prabho /",
    "GP12brndp3_u:4304": " niśceṣṭā ripavo 'smābhirhantavyāḥ sukaratvataḥ // BndP_3,24.65 //",
    "GP12brndp3_u:4305": " iti pūrvaṃ varaḥ prāptaḥ kaikaseyaurdivākarāt /",
    "GP12brndp3_u:4306": " varadānena te tatra yuddhe cerurmadhoddhatāḥ // BndP_3,24.66 //",
    "GP12brndp3_u:4307": " atha sūryasamāviṣṭanetraistestu nirīkṣitāḥ /",
    "GP12brndp3_u:4308": " śaktayaḥ stabdhaśastraughā viphalotsā hatāṃ gatāḥ // BndP_3,24.67 //",
    "GP12brndp3_u:4309": " kīkasātanayaistaistu saptabhiḥ sattvaśālibhiḥ /",
    "GP12brndp3_u:4310": " viṣṭaṃbhitāstraśastrāṇāṃ śaktīnāṃ nodyamo 'bhavat // BndP_3,24.68 //",
    "GP12brndp3_u:4311": " udyame kriyabhāṇe 'pi śastrastambhena bhūyasā /",
    "GP12brndp3_u:4312": " abhibhūtāḥ saniśvāsaṃ śaktayo joṣamāsata // BndP_3,24.69 //",
    "GP12brndp3_u:4313": " atha te vāsaraṃ prāpya nānāpraharaṇodyatāḥ /",
    "GP12brndp3_u:4314": " vyamardayañchaktisainyaṃ daityāḥ svasvāmideśitāḥ // BndP_3,24.70 //",
    "GP12brndp3_u:4315": " śaktayastāstu sainyena nirvyāpārā nirāyudhāḥ /",
    "GP12brndp3_u:4316": " akṣubhyanta śaraisteṣāṃ vajrakaṅkaṭabhodibhiḥ // BndP_3,24.71 //",
    "GP12brndp3_u:4317": " śaktayo daityaśastraudhairviddhagātrāḥ sṛtāmṛjaḥ /",
    "GP12brndp3_u:4318": " supallavā raṇe rejuḥ kaṅkolalatikā iva // BndP_3,24.72 //",
    "GP12brndp3_u:4319": " hāhākāraṃ vitanvatyaḥ prapannā laliteśvarīm /",
    "GP12brndp3_u:4320": " cukruśuḥ śaktayaḥ sarvāstaiḥ staṃbhitanijāyudhāḥ // BndP_3,24.73 //",
    "GP12brndp3_u:4321": " atha devyājñayā daṇḍanāthā pratyaṅgarakṣiṇī /",
    "GP12brndp3_u:4322": " tiraskaraṇikā devī samuttasthau raṇājire // BndP_3,24.74 //",
    "GP12brndp3_u:4323": " tamoliptāhvayaṃ nāma vimānaṃ sarvatomukham /",
    "GP12brndp3_u:4324": " mahāmāyā samāruhya śaktīnāmabhayaṃ vyadhāt // BndP_3,24.75 //",
    "GP12brndp3_u:4325": " tamālaśyāmalākārā śyāmakañcukadhāriṇī /",
    "GP12brndp3_u:4326": " śyāmacchāye tamolipte śyāmayuktaturaṅgame // BndP_3,24.76 //",
    "GP12brndp3_u:4327": " vāsantī mohanābhikhyaṃ dhanurādāya sasvanam /",
    "GP12brndp3_u:4328": " siṃhanādaṃ vinadyeṣūnavarṣatsarpasannibhān // BndP_3,24.77 //",
    "GP12brndp3_u:4329": " kṛṣṇarūpabhujaṅga bhānadhomusalasaṃnibhān /",
    "GP12brndp3_u:4330": " mohanāstraviniṣṭhyūtānbāṇāndaityā na sehire // BndP_3,24.78 //",
    "GP12brndp3_u:4331": " itastato mardyamānā mahāmāyāśilīmukhaiḥ /",
    "GP12brndp3_u:4332": " prakopaṃ paramaṃ prāptā balāhakamukhāḥ khalāḥ // BndP_3,24.79 //",
    "GP12brndp3_u:4333": " atho tiraskaraṇyaṃbā daṇḍanāthānideśataḥ /",
    "GP12brndp3_u:4334": " andhābhidhaṃ mahāstraṃ sā mumoca dviṣatāṃ gaṇe // BndP_3,24.80 //",
    "GP12brndp3_u:4335": " balāhakādyāste sapta dinanāthavaroddhatāḥ /",
    "GP12brndp3_u:4336": " andhāstreṇa nijaṃ netraṃ dadhire cchāditaṃ yathā // BndP_3,24.81 //",
    "GP12brndp3_u:4337": " tiraskaraṇikādevyā mahāmohanadhanvanaḥ /",
    "GP12brndp3_u:4338": " udgatenāndhabāṇena cakṣusteṣāṃ vyadhīyata // BndP_3,24.82 //",
    "GP12brndp3_u:4339": " andhīkṛtāśca te sapta na tu praikṣanta kiñcana /",
    "GP12brndp3_u:4340": " tadvīkṣaṇasya virahācchastrastambhaḥ kṣayaṃ gataḥ // BndP_3,24.83 //",
    "GP12brndp3_u:4341": " punaḥ sasiṃhanādaṃ tāḥ prodyatāyudhapāṇayaḥ /",
    "GP12brndp3_u:4342": " cakruḥ samarasannāhaṃ daityānāṃ prajighāṃsayā // BndP_3,24.84 //",
    "GP12brndp3_u:4343": " tiraskaraṇikāṃ devīmagre kṛtvā mahābalām /",
    "GP12brndp3_u:4344": " sadupāyaprasaṅgena bhṛśaṃ tuṣṭā raṇaṃ vyadhuḥ // BndP_3,24.85 //",
    "GP12brndp3_u:4345": " sādhusādhu mahābhāge tiraskaraṇikāṃbike /",
    "GP12brndp3_u:4346": " sthāne kṛtatiraskārā dvipāmeṣāṃ durātmanām // BndP_3,24.86 //",
    "GP12brndp3_u:4347": " tvaṃ hi durjananetrāṇāṃ tiraskāramahauṣadhī /",
    "GP12brndp3_u:4348": " tvayā baddhadṛśānena daityacakreṇa bhūyate // BndP_3,24.87 //",
    "GP12brndp3_u:4349": " devakāryamidaṃ devi tvayā samyaganuṣṭitam /",
    "GP12brndp3_u:4350": " asmādṛśāmajayyeṣu yadeṣu vyasanaṃ kṛtam // BndP_3,24.88 //",
    "GP12brndp3_u:4351": " tattvayaiva durācārānetānsapta mahāsurān /",
    "GP12brndp3_u:4352": " nihatāṃllalitā śrutvā santoṣaṃ paramāpsyati // BndP_3,24.89 //",
    "GP12brndp3_u:4353": " evaṃ tvayā viracite daṇḍinīprīti māpsyati /",
    "GP12brndp3_u:4354": " mantriṇyapi mahābhāgāyāsyatyeva parāṃ mudam // BndP_3,24.90 //",
    "GP12brndp3_u:4355": " tasmāttvameva saptaitānnigṛhaṇa raṇājire /",
    "GP12brndp3_u:4356": " eṣāṃ sainyaṃ tu nikhilaṃ nāśayāma udāyudhāḥ // BndP_3,24.91 //",
    "GP12brndp3_u:4357": " ityuktvā preritā tābhiḥ śaktibhiyurddhakautukān /",
    "GP12brndp3_u:4358": " tamoliptena yānena balāhakabalaṃ yayau // BndP_3,24.92 //",
    "GP12brndp3_u:4359": " tāmāyāntīṃ samāvekṣya te saptātha surādhamāḥ /",
    "GP12brndp3_u:4360": " punareva ca sāvitraṃ varaṃ sasmarurañjasā // BndP_3,24.93 //",
    "GP12brndp3_u:4361": " praviṣṭamapi sāvitraṃ nāśakaṃ tannirodhane /",
    "GP12brndp3_u:4362": " tiraskṛtaṃ tu netrasthaṃ tiraskaraṇitejasā // BndP_3,24.94 //",
    "GP12brndp3_u:4363": " varadānāstraroṣāndhaṃ mahābalaparākramam /",
    "GP12brndp3_u:4364": " astreṇa ca ruṣā cāndhaṃ balāhakamahāsuram /",
    "GP12brndp3_u:4365": " ākṛṣya keśeṣvasinā cakartāntardhidevatā // BndP_3,24.95 //",
    "GP12brndp3_u:4366": " tasya vāhanagṛdhrasya lunānā patriṇā śiraḥ /",
    "GP12brndp3_u:4367": " sūcīmukhasyābhimukhaṃ tiraskaraṇikā vrajat // BndP_3,24.96 //",
    "GP12brndp3_u:4368": " tasya paṭṭiśapātena vilūya kaṭhinaṃ śiraḥ /",
    "GP12brndp3_u:4369": " anyeṣāmapi pañcānāṃ pañcatvamakarocchanaiḥ // BndP_3,24.97 //",
    "GP12brndp3_u:4370": " taiḥ saptadaityamuṇḍaiścagrathitānyonyakeśakaiḥ /",
    "GP12brndp3_u:4371": " hāradāma gale kṛtvā nanādāntardhidevatā // BndP_3,24.98 //",
    "GP12brndp3_u:4372": " samastamapi tatsainyaṃ śaktayaḥ krodhasūrcchitāḥ /",
    "GP12brndp3_u:4373": " hatvā tadraktasalilairbahvīḥ prāvāhayannadīḥ // BndP_3,24.99 //",
    "GP12brndp3_u:4374": " tatrāścaryamabhūdbhūri māhāmāyāṃbikākṛtam /",
    "GP12brndp3_u:4375": " balāhakādisenānyāṃ dṛṣṭirodhanavaibhavāt // BndP_3,24.100 //",
    "GP12brndp3_u:4376": " hataśiṣṭāḥ katipayā bahuvitrāsasaṅkulāḥ /",
    "GP12brndp3_u:4377": " śaraṇaṃ jagmuratyārttāḥ krandantaṃ śūnyakeśvaram // BndP_3,24.101 //",
    "GP12brndp3_u:4378": " daṇḍinīṃ ca mahāmāyāṃ praśaṃsanti muhurmuhuḥ /",
    "GP12brndp3_u:4379": " prasādamaparaṃ cakṣustasyā ādāyapipriyuḥ // BndP_3,24.102 //",
    "GP12brndp3_u:4380": " sādhusādhviti tatrasthāḥ śaktayaḥ kampamaulayaḥ /",
    "GP12brndp3_u:4381": " tiraskaraṇikāṃ devīmaślāghanta padepade // BndP_3,24.103 //",
    "GP12brndp3_u:4382": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne balāhakādisaptasenāpativadho nāma caturviṃśo 'dhyāyaḥ",
    "GP12brndp3_u:4383": " tataḥ śrutvā vadhaṃ teṣāṃ tapobalavatāmapi /",
    "GP12brndp3_u:4384": " nyaśvasatkṛṣṇasarpendra iva bhaṇḍo mahāsuraḥ // BndP_3,25.1 //",
    "GP12brndp3_u:4385": " ekānte mantrayāmāsa sa āhūya mahodarau /",
    "GP12brndp3_u:4386": " bhaṇḍaḥ pracaṇḍaśaiṇḍīryaḥ kāṅkṣamāṇo raṇe jayam // BndP_3,25.2 //",
    "GP12brndp3_u:4387": " yuvarājo 'pi sakrodho viṣaṅgeṇa yavīyasā /",
    "GP12brndp3_u:4388": " bhaṇḍāsuraṃ namaskṛtya mantrasthānamupāgamat // BndP_3,25.3 //",
    "GP12brndp3_u:4389": " atyāptairmantribhiryuktaḥ kuṭilākṣapuraḥsaraiḥ /",
    "GP12brndp3_u:4390": " lalitāvijaye mantraṃ cakāra kvathitāśyaḥ // BndP_3,25.4 //",
    "GP12brndp3_u:4391": " bhaṇḍa uvāca",
    "GP12brndp3_u:4392": " aho bata kulabhraṃśaḥ samāyātaḥ suradviṣām /",
    "GP12brndp3_u:4393": " upekṣāmadhunā kartuṃ pravṛtto balavānvidhiḥ // BndP_3,25.5 //",
    "GP12brndp3_u:4394": " madbhṛtyanāmamātreṇa vidravanti divaukasaḥ /",
    "GP12brndp3_u:4395": " tādṛśānāmihāsmākamāgato 'yaṃ viparyayaḥ // BndP_3,25.6 //",
    "GP12brndp3_u:4396": " karoti balinaṃ klībaṃ dhaninaṃ dhanavarjitam /",
    "GP12brndp3_u:4397": " dīrghāyuṣamanāyuṣkaṃ durdhātā bhavitavyatā // BndP_3,25.7 //",
    "GP12brndp3_u:4398": " kva sattvamasmadbāhunāṃ kveyaṃ durllalitā vadhūḥ /",
    "GP12brndp3_u:4399": " akāṇḍa eva vidhinā kṛto 'yaṃ niṣṭhuro vidhiḥ // BndP_3,25.8 //",
    "GP12brndp3_u:4400": " sarpiṇīmāyayodagrāstaṃyā durghaṭaśauryayā /",
    "GP12brndp3_u:4401": " adhisaṃgrāmabhūcakre senānyo vinipātitāḥ // BndP_3,25.9 //",
    "GP12brndp3_u:4402": " evamuddāmadarpāḍhyā vanitā kāpi māyinī /",
    "GP12brndp3_u:4403": " yadi saṃpraharatyasmāndhigbalaṃ no bhujārjitam // BndP_3,25.10 //",
    "GP12brndp3_u:4404": " imaṃ prasaṃgaṃ vaktuṃ ca jihvā jihveti māmakī /",
    "GP12brndp3_u:4405": " vanitā kimu matsainyaṃ marda yiṣyati durmadā // BndP_3,25.11 //",
    "GP12brndp3_u:4406": " tadatra mūlacchedāya tasyā yatno vidhīyatām /",
    "GP12brndp3_u:4407": " mayā cāramukhājjñātā tasyā vṛttirmahābalā // BndP_3,25.12 //",
    "GP12brndp3_u:4408": " sarveṣāmapi sainyānāṃ paścādevāvatiṣṭhate /",
    "GP12brndp3_u:4409": " agrataścalitaṃ sainyaṃ hayahastirathādikam // BndP_3,25.13 //",
    "GP12brndp3_u:4410": " asminneva hyavasare pārṣṇigrāho vidhīyatām /",
    "GP12brndp3_u:4411": " pārṣṇigrahamimaṃ kartuṃ viṣaṅgaścaturo bhavet // BndP_3,25.14 //",
    "GP12brndp3_u:4412": " tena prauḍhamadonmatā bahusaṃgrāmadurmadāḥ /",
    "GP12brndp3_u:4413": " daśa pañca ca senānyaḥ saha yāntu yuyutsayā // BndP_3,25.15 //",
    "GP12brndp3_u:4414": " pṛṣṭhataḥ parivārāstu na tathā saṃti te punaḥ /",
    "GP12brndp3_u:4415": " alpaistu rakṣitā vai syāttenaivāsau sunigrahā // BndP_3,25.16 //",
    "GP12brndp3_u:4416": " atastvaṃ bahusannāhamāvidhāya madotkaṭaḥ /",
    "GP12brndp3_u:4417": " viṣaṅga guptarūpeṇa pārṣṇigrāhaṃ samācara // BndP_3,25.17 //",
    "GP12brndp3_u:4418": " alpīyasī tvayā sārddhaṃ senā gacchatu vikramāt /",
    "GP12brndp3_u:4419": " sajjāśca lantu senānyo dikpālavijayoddhatāḥ // BndP_3,25.18 //",
    "GP12brndp3_u:4420": " akṣauhiṇyaśca senānāṃ daśa pañca calantu te /",
    "GP12brndp3_u:4421": " tvaṃ guptaveṣastāṃ duṣṭāṃ sannipatya dṛḍhaṃ jahi // BndP_3,25.19 //",
    "GP12brndp3_u:4422": " saiva niḥśeṣaśaktīnāṃ mūlabhūtā mahīyasī /",
    "GP12brndp3_u:4423": " tasyāḥ samūlanāśena śaktivṛndaṃ vinaśyati // BndP_3,25.20 //",
    "GP12brndp3_u:4424": " kandacchede sarojinyā dalajālamivāṃbhasi /",
    "GP12brndp3_u:4425": " sarveṣāmeva paścādyo rathaścalati bhāsuraḥ // BndP_3,25.21 //",
    "GP12brndp3_u:4426": " daśayojanasaṃpannanijadehasamucchrayaḥ /",
    "GP12brndp3_u:4427": " mahāmuktātapatreṇa sarvoddhva pariśobhitaḥ // BndP_3,25.22 //",
    "GP12brndp3_u:4428": " vahanmuharvījyamānaṃ cāmarāṇāṃ catuṣṭayam /",
    "GP12brndp3_u:4429": " uttaṅgaketusaṃghātalikhitāṃbudamaṇḍalaḥ // BndP_3,25.23 //",
    "GP12brndp3_u:4430": " tasminrathe samāyāti sā dṛṣṭā hariṇekṣaṇā /",
    "GP12brndp3_u:4431": " nibṛtaṃ saṃnipatya tvaṃ cihnenānena lakṣitām // BndP_3,25.24 //",
    "GP12brndp3_u:4432": " tāṃ vijitya durācārāṃ keśeṣvā kṛṣya mardaya /",
    "GP12brndp3_u:4433": " purataścalite sainye sattvaśālini sā vadhūḥ // BndP_3,25.25 //",
    "GP12brndp3_u:4434": " strīmātrarakṣā bhavato vaśameṣyati sattvaram /",
    "GP12brndp3_u:4435": " bhavatsahāyabhūtāyāṃ senendrāṇāmihābhidhā // BndP_3,25.26 //",
    "GP12brndp3_u:4436": " śṛṇu yairbhavato yuddhe sāhyakāryamatandritaiḥ /",
    "GP12brndp3_u:4437": " ādyo madanako nāma dīrghajihvo dvitīyakaḥ // BndP_3,25.27 //",
    "GP12brndp3_u:4438": " hubako hulumuluśca kaklasaḥ kaklivāhanaḥ /",
    "GP12brndp3_u:4439": " thuklasaḥ puṇḍraketuśca caṇḍabāhuśca kukkuraḥ // BndP_3,25.28 //",
    "GP12brndp3_u:4440": " jaṃbukākṣo jaṃbhanaśca tīkṣṇaśṛṅgastrikaṇṭakaḥ /",
    "GP12brndp3_u:4441": " candraguptaśca pañcaite daśa coktāścamūvarāḥ // BndP_3,25.29 //",
    "GP12brndp3_u:4442": " ekaikākṣauhiṇīyuktāḥ pratyekaṃ bhavatā saha /",
    "GP12brndp3_u:4443": " āgamiṣyanti senānyo damanādyā mahābalāḥ // BndP_3,25.30 //",
    "GP12brndp3_u:4444": " parasya kaṭakaṃ naiva yathā jānāti te gatim /",
    "GP12brndp3_u:4445": " tathā guptasamācāraḥ pārṣṇigrāhaṃ samācara // BndP_3,25.31 //",
    "GP12brndp3_u:4446": " asminkārye sumahatāṃ prauḍhimānaṃ samudvahan /",
    "GP12brndp3_u:4447": " niṣaṅga tvaṃ hi tabhase jayasiddhimanuttamām // BndP_3,25.32 //",
    "GP12brndp3_u:4448": " iti mantritamantro 'yaṃ durmantrī bhaṇḍadānavaḥ /",
    "GP12brndp3_u:4449": " viṣaṅgaṃ preṣayāmāsa rakṣitaṃ sainyapālakaiḥ // BndP_3,25.33 //",
    "GP12brndp3_u:4450": " atha śrīlalitādevyāḥ pārṣṇigrāhakṛtodyame /",
    "GP12brndp3_u:4451": " yuvarājānuje daitye sūryo 'stagirimāyayau // BndP_3,25.34 //",
    "GP12brndp3_u:4452": " prathame yuddhadivase vyatīte lokabhīṣaṇe /",
    "GP12brndp3_u:4453": " andhakāraḥ samabhavattasya bāhyacikīrṣayā // BndP_3,25.35 //",
    "GP12brndp3_u:4454": " mahiṣaskandhadhūmrābhaṃ vanakroḍavapurdduti /",
    "GP12brndp3_u:4455": " nīlakaṇṭhanibhacchāyaṃ nibiḍaṃ paprathe tamaḥ // BndP_3,25.36 //",
    "GP12brndp3_u:4456": " kuñjeṣu piṇḍitamiva pradhāvadiva saṃdhiṣu /",
    "GP12brndp3_u:4457": " ujjihānamiva kṣoṇīvivarebhyaḥ sahasraśaḥ // BndP_3,25.37 //",
    "GP12brndp3_u:4458": " nirgacchadiva śailānāṃ bhūri kandaramandirāt /",
    "GP12brndp3_u:4459": " kvaciddīpaprabhājāle kṛtakātaraceṣṭitam // BndP_3,25.38 //",
    "GP12brndp3_u:4460": " dattāvalaṃbanamiva strīṇāṃ karṇotpalatviṣi /",
    "GP12brndp3_u:4461": " ekībhūtamiva prauḍhadiṅnāgamiva kajjale /",
    "GP12brndp3_u:4462": " ābaddhamaitrakamiva sphuracchādvalamaṇḍale // BndP_3,25.39 //",
    "GP12brndp3_u:4463": " kṛtapriyāśleṣamiva sphurantīṣvasiyaṣṭiṣu /",
    "GP12brndp3_u:4464": " guptapraviṣṭamiva ca śyāmāsu vanapaṅktiṣu // BndP_3,25.40 //",
    "GP12brndp3_u:4465": " krameṇa bahulībhūtaṃ prasasāra mahattamaḥ /",
    "GP12brndp3_u:4466": " triyāmāvāmanayanā nīlakañcukarociṣā // BndP_3,25.41 //",
    "GP12brndp3_u:4467": " timireṇāvṛtaṃ viśvaṃ na kiñcitpratyapadyata /",
    "GP12brndp3_u:4468": " asurāṇāṃ praduṣṭānāṃ rātrireva balāvahā // BndP_3,25.42 //",
    "GP12brndp3_u:4469": " teṣāṃ māyāvilāso 'yaṃ tasyāmeva hi vardhate /",
    "GP12brndp3_u:4470": " atha pracalitaṃ sainyaṃ viṣaṅgeṇa mahaujasā // BndP_3,25.43 //",
    "GP12brndp3_u:4471": " dhautakhaḍgalatācchāyāvardhiṣṇu timiracchaṭam /",
    "GP12brndp3_u:4472": " damanādyāśca senānyaḥ śmāmakaṅkaṭadhāriṇaḥ // BndP_3,25.44 //",
    "GP12brndp3_u:4473": " śyāmoṣṇīṣadharāḥ śyāmavarṇasarvaparicchadāḥ /",
    "GP12brndp3_u:4474": " ekatvamiva saṃprāptāstimireṇātibhūyasā // BndP_3,25.45 //",
    "GP12brndp3_u:4475": " viṣaṅgamanusaṃceluḥ kṛtāgrajanamaskṛtim /",
    "GP12brndp3_u:4476": " kūṭena yuddhakṛtyena vijigīṣurmaheśvarīm // BndP_3,25.46 //",
    "GP12brndp3_u:4477": " meghaḍaṃbarakaṃ nāma dadhe vakṣasi kaṅkaṭam /",
    "GP12brndp3_u:4478": " yathā tasya niśāyuddhānurūpo veṣasaṃgrahaḥ // BndP_3,25.47 //",
    "GP12brndp3_u:4479": " tathā kṛtavatī senā śyāmalaṃ kañcukādikam /",
    "GP12brndp3_u:4480": " na ca dundubhinisvāno na ca marddalagarjitam // BndP_3,25.48 //",
    "GP12brndp3_u:4481": " paṇavānakabherīṇāṃ na ca ghoṣavijṛṃbhaṇam /",
    "GP12brndp3_u:4482": " guptācārāḥ pracalitāstimireṇa samāvṛtāḥ // BndP_3,25.49 //",
    "GP12brndp3_u:4483": " parairadṛśyagatayo viṣkośīkṛtariṣṭayaḥ /",
    "GP12brndp3_u:4484": " paścimābhimukhaṃ yānti lalitāyāḥ patākinīm // BndP_3,25.50 //",
    "GP12brndp3_u:4485": " āvṛtottaramārgeṇa pūrvabhāgamaśiśriyan /",
    "GP12brndp3_u:4486": " niśvāsamapi sasvānamakurvantaḥ padepade // BndP_3,25.51 //",
    "GP12brndp3_u:4487": " sāvadhānāḥ pracalitāḥ pārṣṇigrāhāya dānavāḥ /",
    "GP12brndp3_u:4488": " bhūyaḥ purasya digbhāgaṃ gatvā mandaparākramāḥ // BndP_3,25.52 //",
    "GP12brndp3_u:4489": " lalitāsainyameva svānsūcayantaḥ prapṛcchataḥ /",
    "GP12brndp3_u:4490": " āgatya nibhṛtaṃ pṛṣṭhe kavacacchannavigrahāḥ // BndP_3,25.53 //",
    "GP12brndp3_u:4491": " cakrarājarathaṃ tuṅgaṃ merumandarasaṃnibham /",
    "GP12brndp3_u:4492": " apaśyannatidīptābhiḥ śaktibhiḥ parivāritam // BndP_3,25.54 //",
    "GP12brndp3_u:4493": " tatra muktātapatrasya varttamānāmadhaḥsthale /",
    "GP12brndp3_u:4494": " sahasrādityasaṃkāśāṃ paścimābhimukhīṃ sthitām // BndP_3,25.55 //",
    "GP12brndp3_u:4495": " kāmeśvaryādinityābhiḥ svasamānasamṛddhibhiḥ /",
    "GP12brndp3_u:4496": " narmālāpavinodena sevyamānāṃ rathottame // BndP_3,25.56 //",
    "GP12brndp3_u:4497": " tāṃ tathābhūtavṛttāntāma tādṛśaraṇodyamām /",
    "GP12brndp3_u:4498": " purogataṃ mahatsainyaṃ vīkṣamāṇa sakautukam // BndP_3,25.57 //",
    "GP12brndp3_u:4499": " manvānaśca hi tāmeva viṣaṅgaḥ sudurāśayaḥ /",
    "GP12brndp3_u:4500": " pṛṣṭhavaṃśe rathendrasya ghaṭṭayāmāsa sainikaiḥ // BndP_3,25.58 //",
    "GP12brndp3_u:4501": " tatrāṇi mādiśaktīnāṃ parivāravarūthinī /",
    "GP12brndp3_u:4502": " mahākalakalaṃ cakruraṇimādyāḥ paraḥśatam // BndP_3,25.59 //",
    "GP12brndp3_u:4503": " paṭṭiśairdrughaṇaiścaiva bhindipālairbhuśuṇḍibhiḥ /",
    "GP12brndp3_u:4504": " kaṭhoravajranirdhātaniṣṭhuraiḥ śaktimaṇḍalaiḥ // BndP_3,25.60 //",
    "GP12brndp3_u:4505": " mardayanto mahāsattvāḥ samaraṃ bahumenire /",
    "GP12brndp3_u:4506": " ākasmikaraṇotsāhaviparyāviṣṭavigraham // BndP_3,25.61 //",
    "GP12brndp3_u:4507": " akāṇḍakṣubhitaṃ cāsīdrathasthaṃ śaktimaṇḍalam /",
    "GP12brndp3_u:4508": " vipāṭaiḥ pāṭayāmāsuradṛśyairandhakāriṇaḥ // BndP_3,25.62 //",
    "GP12brndp3_u:4509": " tataścakrarathendrasya navame parvaṇi sthitāḥ /",
    "GP12brndp3_u:4510": " adṛśyamānaśastrāṇāmadṛśyanijavarmaṇām // BndP_3,25.63 //",
    "GP12brndp3_u:4511": " timiracchannarūpāṇāṃ dānavānāṃ śilīmukhaiḥ /",
    "GP12brndp3_u:4512": " itastato bahu kliṣṭaṃ channavarmitamarmavat // BndP_3,25.64 //",
    "GP12brndp3_u:4513": " śaktīnāṃ maṇḍalaṃ tene krandanaṃ lalitāṃ prati /",
    "GP12brndp3_u:4514": " pūrvānukrama tastatra saṃprāptaṃ sumahadbhayam // BndP_3,25.65 //",
    "GP12brndp3_u:4515": " karṇākarṇikayākarṇya lalitā kopamādadhe /",
    "GP12brndp3_u:4516": " etasminnantare bhaṇḍaścaṇḍadurmatripaṇḍitaḥ // BndP_3,25.66 //",
    "GP12brndp3_u:4517": " daśākṣauhiṇikāyuktaṃ kuṭilākṣaṃ mahaujasam /",
    "GP12brndp3_u:4518": " lalitāsainyanāśāya yuddhāya prajighāya saḥ // BndP_3,25.67 //",
    "GP12brndp3_u:4519": " yathā paścātkalakalaṃ śrutvāgrevartinī camūḥ /",
    "GP12brndp3_u:4520": " nāgacchati tathā cakre kuṭilākṣo mahāraṇam // BndP_3,25.68 //",
    "GP12brndp3_u:4521": " evaṃ cobhayato yuddhaṃ paścādagre tathābhavat /",
    "GP12brndp3_u:4522": " atyantatumulaṃ cāsīcchaktīnāṃ sainike mahat // BndP_3,25.69 //",
    "GP12brndp3_u:4523": " naktasattvāśca daityendrāstimireṇa samāvṛtāḥ /",
    "GP12brndp3_u:4524": " itastataḥ śithilatāṃ kaṇṭake ninyuruddhatāḥ // BndP_3,25.70 //",
    "GP12brndp3_u:4525": " niṣaṅgeṇa durāśena dhamanādyaiścamūvaraiḥ /",
    "GP12brndp3_u:4526": " camūbhiśca praṇahitā nyapatañchatrukoṭayaḥ // BndP_3,25.71 //",
    "GP12brndp3_u:4527": " tābhirdaityāstramālābhiścakrarājaratho vṛtaḥ /",
    "GP12brndp3_u:4528": " bakāvalīnibiḍataḥ śailarāja ivābabhau // BndP_3,25.72 //",
    "GP12brndp3_u:4529": " ākrāntaparvaṇādhastādviṣaṅgeṇa durātmanā /",
    "GP12brndp3_u:4530": " mukta ekaḥ śarodevyāstālavṛntamacūrṇayat // BndP_3,25.73 //",
    "GP12brndp3_u:4531": " atha tenāvyāhitena saṃbhrānte śaktimaṇḍale /",
    "GP12brndp3_u:4532": " kāmeśvarīmukhā nityā mahāntaṃ krodhamāyayuḥ // BndP_3,25.74 //",
    "GP12brndp3_u:4533": " īṣadbhṛkuṭisaṃsaktaṃ śrīdevyā vadanāṃbujam /",
    "GP12brndp3_u:4534": " avalokya bhṛśodvignā nityā dadhuratiśramam // BndP_3,25.75 //",
    "GP12brndp3_u:4535": " nityā kālasvarūpiṇyaḥ pratyekaṃ tithivigrahāḥ /",
    "GP12brndp3_u:4536": " krodhamudvīkṣya samnājñyā yuddhāya dadhurudyamam // BndP_3,25.76 //",
    "GP12brndp3_u:4537": " praṇipatya ca tāṃ devīṃ mahārājñīṃ mahodayām /",
    "GP12brndp3_u:4538": " ūcurvācamakāṇḍotthāṃ yuddhakautukagadgadām // BndP_3,25.77 //",
    "GP12brndp3_u:4539": " tithinityā ucuḥ /",
    "GP12brndp3_u:4540": " devadevī mahārājñī tavāgre brekṣitāṃ camūm /",
    "GP12brndp3_u:4541": " daṇḍinīmantranāthādimahāśaktyābhapālitām // BndP_3,25.78 //",
    "GP12brndp3_u:4542": " dharṣitu kātarā duṣṭā māyācchadmaparāyaṇāḥ /",
    "GP12brndp3_u:4543": " pārṣṇigrāheṇa yuddhena bādhante rathapuṅgavam // BndP_3,25.79 //",
    "GP12brndp3_u:4544": " tasmāttimirasaṃchannamūrtīnāṃ vibudhadruhām /",
    "GP12brndp3_u:4545": " śamayāmo vayaṃ darpaṃ kṣaṇamātraṃ vilokaya // BndP_3,25.80 //",
    "GP12brndp3_u:4546": " yā vahnivāsinī nityā yā jvālāmālinī parā /",
    "GP12brndp3_u:4547": " tābhyāṃ pradīpite yuddhe draṣṭuṃ śaktāḥ suradviṣaḥ // BndP_3,25.81 //",
    "GP12brndp3_u:4548": " praśamayya mahādarpaṃ pārṣṇigrāhapravartinām /",
    "GP12brndp3_u:4549": " sahasaivāgamiṣyāmaḥ sevituṃ śrīpadāṃbujam /",
    "GP12brndp3_u:4550": " ājñāṃ dehi mahārājñi mardanārthaṃ durātmanām // BndP_3,25.82 //",
    "GP12brndp3_u:4551": " ityukte sati nityābhistathāstviti jagāda sā /",
    "GP12brndp3_u:4552": " atha kāmeśvarī nityā praṇamya laliteśvarīm /",
    "GP12brndp3_u:4553": " tayā saṃpreṣitā tābhiḥ kuṇḍalīkṛta kārmukā // BndP_3,25.83 //",
    "GP12brndp3_u:4554": " sā hantuṃ tāndurācārānkūṭayuddhakṛtakṣaṇān /",
    "GP12brndp3_u:4555": " bālāruṇamiva krodhāruṇaṃ vaktraṃ vitanvatī // BndP_3,25.84 //",
    "GP12brndp3_u:4556": " re re tiṣṭhata pāpiṣṭhā māyāniṣṭhāśchinadmi vaḥ /",
    "GP12brndp3_u:4557": " andhakāramanuprāpya kūṭayuddhaparāyaṇāḥ // BndP_3,25.85 //",
    "GP12brndp3_u:4558": " iti tānbhartsayantī sā tūṇīrotkhātasāyakāt /",
    "GP12brndp3_u:4559": " parvāvarohaṇaṃ cakre krodhena praskhaladgatiḥ // BndP_3,25.86 //",
    "GP12brndp3_u:4560": " sajjakārmukahastāśca bhagamālāpuraḥsarāḥ /",
    "GP12brndp3_u:4561": " anyāśca caritā nityāḥ kṛta parvāvarohaṇāḥ // BndP_3,25.87 //",
    "GP12brndp3_u:4562": " jvālāmālini nityā ca yā nityā vahnivāsinī /",
    "GP12brndp3_u:4563": " sajje yuddhe svatejobhiḥ samadīpayatāṃ raṇe // BndP_3,25.88 //",
    "GP12brndp3_u:4564": " atha te duṣṭadanujāḥ pradīpte yuddhamaṇḍale /",
    "GP12brndp3_u:4565": " prakāśavapuṣastatra marāntaṃ krodhamāyayuḥ // BndP_3,25.89 //",
    "GP12brndp3_u:4566": " kāmeśvaryādikā nityāstāḥ pañcadaśa sāyudhāḥ /",
    "GP12brndp3_u:4567": " sasiṃhanādāstāndaityānamṛdnanneva helayā // BndP_3,25.90 //",
    "GP12brndp3_u:4568": " mahākalakalastatra samabhūdyuddhasīmani /",
    "GP12brndp3_u:4569": " mandarakṣobhitāṃbhodivellatkallolamaṇḍalaḥ // BndP_3,25.91 //",
    "GP12brndp3_u:4570": " tāśca nityāvalatkvāṇakaṅkaṇairyudhi pāṇibhiḥ /",
    "GP12brndp3_u:4571": " ākṛṣya prāmakodaṇḍāstenire yuddhamuddhatam // BndP_3,25.92 //",
    "GP12brndp3_u:4572": " yāmatritayaparyantamevaṃ yuddhamavarttata /",
    "GP12brndp3_u:4573": " nityānāṃ niśitairbāṇairakṣauhiṇyaśca saṃhṛtāḥ // BndP_3,25.93 //",
    "GP12brndp3_u:4574": " jaghāna damanaṃ duṣṭaṃ kāmeśī prathamaṃ śaraiḥ /",
    "GP12brndp3_u:4575": " dīrghajihvaṃ camūnāthaṃ bhagamālā vyadārat // BndP_3,25.94 //",
    "GP12brndp3_u:4576": " nityaklinnā ca bheruṇḍā humbekaṃ hulumallakam /",
    "GP12brndp3_u:4577": " kaklasaṃ vahnivāsā ca nijaghāna śaraiḥ śataiḥ // BndP_3,25.95 //",
    "GP12brndp3_u:4578": " mahāvajreśvarī bāṇairabhinatkekivāhanam /",
    "GP12brndp3_u:4579": " puklasaṃ śivadūtī ca prāhiṇodyamasādanam // BndP_3,25.96 //",
    "GP12brndp3_u:4580": " puṇḍraketuṃ bhujoddaṇḍaṃ tvaritā samadārayat /",
    "GP12brndp3_u:4581": " kulasundarikā nityā caṇḍabāhuṃ ca kukkuram // BndP_3,25.97 //",
    "GP12brndp3_u:4582": " atha nilapatākā ca vijayā ca jayoddhate /",
    "GP12brndp3_u:4583": " jaṃbukākṣaṃ jṛṃbhaṇaṃ ca vyatanvātāṃ raṇe balim /",
    "GP12brndp3_u:4584": " sarvamaṅgalikā nityā tīkṣṇaśṛṅgamakhaṇḍayat /",
    "GP12brndp3_u:4585": " jvālāmālinikā nityā jaghānograṃ trikarṇakam // BndP_3,25.98 //",
    "GP12brndp3_u:4586": " candraguptaṃ ca duḥśīlaṃ citraṃ citrā vyadārat /",
    "GP12brndp3_u:4587": " senānātheṣu sarveṣu nihateṣu durātmasu // BndP_3,25.99 //",
    "GP12brndp3_u:4588": " viṣaṅgaḥ paramaḥ kuddhaścacāla purato balī /",
    "GP12brndp3_u:4589": " atha yāmāvaśeṣāyāṃ yāminyāṃ ghaṭikādvayam // BndP_3,25.100 //",
    "GP12brndp3_u:4590": " nityābhiḥ saha saṃgrāmaṃ vidhāya sa durāśayaḥ /",
    "GP12brndp3_u:4591": " aśakyatvaṃ samuddiśya cakrāma prapalāyitum // BndP_3,25.101 //",
    "GP12brndp3_u:4592": " kāmeśvarīkarākṛṣṭacāpotthaurniśitaiḥ śaraiḥ /",
    "GP12brndp3_u:4593": " bhinnavarmā dṛḍhataraṃ viṣaṅgo vihvalāśayaḥ /",
    "GP12brndp3_u:4594": " hatāvaśiṣṭairyodhaiśca sārdhameva palāyitaḥ // BndP_3,25.102 //",
    "GP12brndp3_u:4595": " tābhirna nihato duṣṭo yasmādvadhyaḥ sa dānavaḥ /",
    "GP12brndp3_u:4596": " daṇḍanāthāśareṇaiva kāladaṇḍasamatviṣā // BndP_3,25.103 //",
    "GP12brndp3_u:4597": " tasminpalāyite duṣṭe viṣaṅge bhaṇḍasodare /",
    "GP12brndp3_u:4598": " sā vibhātā ca rajanī prasannāścābhavandiśaḥ // BndP_3,25.104 //",
    "GP12brndp3_u:4599": " palāyitaṃ raṇevīramanusarttumanaucitī /",
    "GP12brndp3_u:4600": " iti tāḥ samarānnityāstasminkāle vyaraṃsiṣuḥ // BndP_3,25.105 //",
    "GP12brndp3_u:4601": " daityaśastravraṇasyandiśoṇitaplutavigrahāḥ /",
    "GP12brndp3_u:4602": " nityāḥ śrīlalitāṃ devīṃ praṇipeturjayoddhatāḥ // BndP_3,25.106 //",
    "GP12brndp3_u:4603": " itthaṃ rātrau mahadyuddhaṃ tatra jātaṃ bhayaṅkaram /",
    "GP12brndp3_u:4604": " nityānāṃ rūpajālaṃ ca śastrakṣatamalokayat // BndP_3,25.107 //",
    "GP12brndp3_u:4605": " śrutvodantaṃ mahārājñī kṛpāpāṅgena saikṣata /",
    "GP12brndp3_u:4606": " tadālokanamātreṇa vraṇo nirvraṇatāmagāt // BndP_3,25.108 //",
    "GP12brndp3_u:4607": " nityānāṃ vikramaiścāpi lalitā prītimāsadat // BndP_3,25.109 //",
    "GP12brndp3_u:4608": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne viṣaṅgapalāyanaṃ nāma pañcaviṃśo 'dhyāya",
    "GP12brndp3_u:4609": " prathamayuddhadivasaḥ /",
    "GP12brndp3_u:4610": " daśākṣauhiṇikāyuktaḥ kuṭilākṣo 'pi vīryavān /",
    "GP12brndp3_u:4611": " daṇḍanāthāśaraistīkṣṇai raṇe bhagnaḥ palāyitaḥ /",
    "GP12brndp3_u:4612": " daśākṣauhiṇikaṃ sainyaṃ tayā rātrau vināśitam // BndP_3,26.1 //",
    "GP12brndp3_u:4613": " imaṃ vṛttāntamākarṇya bhaṇḍaḥ kṣobhamathāyayau /",
    "GP12brndp3_u:4614": " rātrau kapaṭasaṃgrāmaṃ duṣṭānāṃ nirjaradruhām /",
    "GP12brndp3_u:4615": " mantriṇī daṇḍanāthā ca śrutvā nirvedamāpatuḥ // BndP_3,26.2 //",
    "GP12brndp3_u:4616": " aho bata mahatkaṣṭaṃ daityairdevyāḥ samāgatam /",
    "GP12brndp3_u:4617": " uttānabuddhibhirdūramasmābhiścalitaṃ puraḥ // BndP_3,26.3 //",
    "GP12brndp3_u:4618": " mahācakrarathendrasya na jātaṃ rakṣaṇaṃ balaiḥ /",
    "GP12brndp3_u:4619": " etaṃ tvavasaraṃ prāpya rātrau duṣṭaiḥ parākṛtam // BndP_3,26.4 //",
    "GP12brndp3_u:4620": " ko vṛttānto 'bhavattatra svāminyā kiṃ raṇaḥ kṛtaḥ /",
    "GP12brndp3_u:4621": " anyā vā śaktayastatra cakruryuddhaṃ mahāsuraiḥ // BndP_3,26.5 //",
    "GP12brndp3_u:4622": " vimraṣṭavyamidaṃ kāryaṃ pravṛttistatra kīdṛśī /",
    "GP12brndp3_u:4623": " mahādevyāśca hṛdaye kaḥ prasaṃgaḥ pravartate // BndP_3,26.6 //",
    "GP12brndp3_u:4624": " iti śaṅkākulāstatra daṇḍanāthāpurogamāḥ /",
    "GP12brndp3_u:4625": " mantriṇīṃ purataḥ kṛtvā pracelurlalitāṃ prati // BndP_3,26.7 //",
    "GP12brndp3_u:4626": " śakticakracamūnāthāḥ sarvāstāḥ pūjitā drutam /",
    "GP12brndp3_u:4627": " vyatītāyāṃ vibhāvaryāṃ rathendraṃ paryavārayan // BndP_3,26.8 //",
    "GP12brndp3_u:4628": " avaruhya svayānābhyāṃ mantriṇīdaṇḍanāyike /",
    "GP12brndp3_u:4629": " adhastātsainyamāveśya tadāruruhatū ratham // BndP_3,26.9 //",
    "GP12brndp3_u:4630": " krameṇa nava parvāṇi vyatītya tvaritakramaiḥ /",
    "GP12brndp3_u:4631": " tattatsarvagataiḥ śakticakraiḥ samyaṅ niveditaiḥ // BndP_3,26.10 //",
    "GP12brndp3_u:4632": " abhajetāṃ mahārājñīṃ mantriṇīdaṇḍanāyike /",
    "GP12brndp3_u:4633": " te vyajijñapatāṃ devyā aṣṭāṅgaspṛṣṭabhūtale // BndP_3,26.11 //",
    "GP12brndp3_u:4634": " mahāpramādaḥ samabhūditi naḥ śrutamaṃbike /",
    "GP12brndp3_u:4635": " kūṭayuddhaprakāreṇa daityairapakṛtaṃ khalaiḥ // BndP_3,26.12 //",
    "GP12brndp3_u:4636": " sa durātmā durācāraḥ prakāśasamārāttrasan /",
    "GP12brndp3_u:4637": " kuhakavyavahāreṇa jayasiddhiṃ tu kākṣati // BndP_3,26.13 //",
    "GP12brndp3_u:4638": " daivānnaḥ svāminīgātre duṣṭānāmamaradruhām /",
    "GP12brndp3_u:4639": " śarādikaparāmarśo na jātastena jīvati // BndP_3,26.14 //",
    "GP12brndp3_u:4640": " ekāvalaṃbanaṃ kṛtvā mahārājñi bhavatpadam /",
    "GP12brndp3_u:4641": " vayaṃ sarvā hi jīvāmaḥ sādhayāmaḥ samīhitam // BndP_3,26.15 //",
    "GP12brndp3_u:4642": " ato 'smābhiḥ prakartavyaṃ śrīmatyaṅgasya rakṣaṇam /",
    "GP12brndp3_u:4643": " māyāvinaśca daityendrāstatra mantro vidhīyatām // BndP_3,26.16 //",
    "GP12brndp3_u:4644": " āpatkāleṣu jetavyā bhaṇḍādyā dānavādhamāḥ /",
    "GP12brndp3_u:4645": " kūṭayuddhaṃ na kurvanti na viśanti camūmimām // BndP_3,26.17 //",
    "GP12brndp3_u:4646": " tathā mahendraśailasya kāryaṃ dakṣiṇadeśataḥ /",
    "GP12brndp3_u:4647": " śibiraṃ bahuvistāraṃ yojanānāṃ śatāvadhi // BndP_3,26.18 //",
    "GP12brndp3_u:4648": " vahliprākāravalayaṃ rakṣaṇārthaṃ vidhīyatām /",
    "GP12brndp3_u:4649": " asmatsenāniveśasya dviṣāṃ darpaśamāya ca // BndP_3,26.19 //",
    "GP12brndp3_u:4650": " śatayojanamātrastu madhyateśaḥ prakalpyatām /",
    "GP12brndp3_u:4651": " vahniprākārācakrasya dvārandakṣiṇato bhavet // BndP_3,26.20 //",
    "GP12brndp3_u:4652": " yato dakṣiṇadeśasthaṃ śūnyakaṃ vidviṣāṃ puram /",
    "GP12brndp3_u:4653": " dvāre ca bahavaḥ kalpyāḥ parivārā udāyudhāḥ // BndP_3,26.21 //",
    "GP12brndp3_u:4654": " nirgacchatāṃ praviśatāṃ janānāmuparodhakāḥ /",
    "GP12brndp3_u:4655": " anālasyā anidrāśca vidheyāḥ satatodyatāḥ // BndP_3,26.22 //",
    "GP12brndp3_u:4656": " evaṃ ca sati duṣṭānāṃ kūṭayuddhaṃ cikīrṣitam /",
    "GP12brndp3_u:4657": " avelāsu ca saṃdhyāsu madhyarātriṣu ca dviṣām /",
    "GP12brndp3_u:4658": " aśakyameva bhavati prauḍhamākramaṇaṃ haṭhāt // BndP_3,26.23 //",
    "GP12brndp3_u:4659": " no ceddurāśayā daityā bahumāyāparigrahāḥ /",
    "GP12brndp3_u:4660": " paśyatoharavatsarvaṃ viluṭhanti mahadbalam // BndP_3,26.24 //",
    "GP12brndp3_u:4661": " mantriṇyā daṇḍanāthāyā iti śrutvā vacastadā /",
    "GP12brndp3_u:4662": " śucidantarucā muktā vahantī lalitābravīt // BndP_3,26.25 //",
    "GP12brndp3_u:4663": " bhavatīnāmayaṃ mantraścārubuddhyā vicāritaḥ /",
    "GP12brndp3_u:4664": " ayaṃ kuśaladhīmārgonītireṣā sanātanī // BndP_3,26.26 //",
    "GP12brndp3_u:4665": " svacakrasya puro rakṣāṃ vidhāya dṛḍhasādhanaiḥ /",
    "GP12brndp3_u:4666": " paracakrākramaḥ kāryo jigīṣadbhirmahājanaiḥ // BndP_3,26.27 //",
    "GP12brndp3_u:4667": " ityuktvā mantriṇīdaṇḍanāthe sā laliteśvarī /",
    "GP12brndp3_u:4668": " jvālāmālinikāṃ nityāmāhūyedamuvāca ha // BndP_3,26.28 //",
    "GP12brndp3_u:4669": " vatse tvaṃ vahnirūpāsi jvālāmālāmayākṛtiḥ /",
    "GP12brndp3_u:4670": " tvayā vidhīyatāṃ rakṣā balasyāsya mahīyasaḥ // BndP_3,26.29 //",
    "GP12brndp3_u:4671": " śatayojanavistāraṃ parivṛtya mahītalam /",
    "GP12brndp3_u:4672": " triṃśadyojanamunnaddhaṃ jvālākāratvamāvraja // BndP_3,26.30 //",
    "GP12brndp3_u:4673": " dvārayojanamātraṃ tu muktvānyatra jvalattanuḥ /",
    "GP12brndp3_u:4674": " vahnijvālātvamāpannā saṃrakṣa sakalaṃ balam // BndP_3,26.31 //",
    "GP12brndp3_u:4675": " ityuktvā mantriṇīdaṇḍanāthe sā laliteśvarī /",
    "GP12brndp3_u:4676": " mahendrottarabhūbhāgaṃ calituṃ cakra udyamam // BndP_3,26.32 //",
    "GP12brndp3_u:4677": " sā ca nityānityamayī jvalajjvā lāmayākṛtiḥ /",
    "GP12brndp3_u:4678": " caturdaśītithimayī tatheti praṇanāma tām // BndP_3,26.33 //",
    "GP12brndp3_u:4679": " tayaiva pūrvanirdiṣṭaṃ mahendrottarabhūtalam /",
    "GP12brndp3_u:4680": " kuṇḍalīkṛtya jajvālaśālarūpeṇa sā punaḥ // BndP_3,26.34 //",
    "GP12brndp3_u:4681": " nabhovalayajaṃbālajvālāmālāmayākṛtiḥ /",
    "GP12brndp3_u:4682": " babhāse daṇḍanāthāyā mantrināthacamūrapi // BndP_3,26.35 //",
    "GP12brndp3_u:4683": " anyā sāmapi śaktīnāṃ mahatīnāṃ mahadbalam /",
    "GP12brndp3_u:4684": " viśaṅkaṭodaraṃ sālaṃ praviveśa gataklamā // BndP_3,26.36 //",
    "GP12brndp3_u:4685": " rājacakrarathendraṃ tu madhye saṃsthāpya daṇḍinī /",
    "GP12brndp3_u:4686": " vāmapakṣe rathaṃ svīyaṃ dakṣiṇe śyāmalāratham // BndP_3,26.37 //",
    "GP12brndp3_u:4687": " paścādbhāge sampadeśīṃ purastāśca hayāsanām /",
    "GP12brndp3_u:4688": " evaṃ saṃveśya paritaścakrarājarathasya ca // BndP_3,26.38 //",
    "GP12brndp3_u:4689": " dvāre niveśayāmāsa viṃśatyakṣauhiṇīyutām /",
    "GP12brndp3_u:4690": " jvaladdaṇḍāyudhodagrāṃ stambhinīṃ nāma devatām // BndP_3,26.39 //",
    "GP12brndp3_u:4691": " yā devī daṇḍanāthāyā vighnadevīti viśrutā /",
    "GP12brndp3_u:4692": " evaṃ surakṣitaṃ kṛtvā śibiraṃ yotriṇī tathā /",
    "GP12brndp3_u:4693": " pūṣaṇyuditabhūyiṣṭhe punaryuddhamupāśrayat // BndP_3,26.40 //",
    "GP12brndp3_u:4694": " kṛtvā kilakilārāvaṃ tataḥ śaktimahācamūḥ /",
    "GP12brndp3_u:4695": " agniprākārakadvārānnirjagām mahāravā // BndP_3,26.41 //",
    "GP12brndp3_u:4696": " itthaṃ surakṣitaṃ śrutvā lalitāśibirodaram /",
    "GP12brndp3_u:4697": " bhūyaḥ saṃjvaramāpannaḥ pracaṇḍo bhaṇḍadānavaḥ // BndP_3,26.42 //",
    "GP12brndp3_u:4698": " mantrayitvā punastatra kuṭilākṣapurogamaiḥ /",
    "GP12brndp3_u:4699": " viṣaṅgeṇa viśukreṇāsamamātmasutairapi // BndP_3,26.43 //",
    "GP12brndp3_u:4700": " ekaughasya prasāreṇa yuddhaṃ kartuṃ mahābalaḥ /",
    "GP12brndp3_u:4701": " caturbāhumukhānputrāṃścaturjaladhisannibhān // BndP_3,26.44 //",
    "GP12brndp3_u:4702": " caturānyuddhakṛtyeṣu samāhūya sa dānavaḥ /",
    "GP12brndp3_u:4703": " preṣayāmāsa yuddhāya bhaṇḍaścaṇḍakrudhā jvalan // BndP_3,26.45 //",
    "GP12brndp3_u:4704": " triṃśatsaṃkhyāśca tatputrā mahākāyā mahābalāḥ /",
    "GP12brndp3_u:4705": " teṣāṃ nāmāni vakṣyāmi samākarṇaya kumbhaja // BndP_3,26.46 //",
    "GP12brndp3_u:4706": " caturbāhuścakorākṣastṛtīyastu catuḥ śirāḥ /",
    "GP12brndp3_u:4707": " vajraghoṣaścordhvakeśo mahākāyo mahāhanuḥ // BndP_3,26.47 //",
    "GP12brndp3_u:4708": " makhaśatrurmakhaskandīsiṃhaghoṣaḥ sirālakaḥ /",
    "GP12brndp3_u:4709": " laḍunaḥ paṭṭasenaśca purājitpūrvamārakaḥ // BndP_3,26.48 //",
    "GP12brndp3_u:4710": " svargaśatruḥ svargabalo durgākhyaḥ svargakaṇṭakaḥ /",
    "GP12brndp3_u:4711": " atimāyo bṛhanmāya upamāyaśca vīryavān // BndP_3,26.49 //",
    "GP12brndp3_u:4712": " ityete durmadāḥ putrā bhaṇḍadaityasya durddhiyaḥ /",
    "GP12brndp3_u:4713": " pituḥ sadṛśadorvīryāḥ pituḥ sadṛśavigrahāḥ // BndP_3,26.50 //",
    "GP12brndp3_u:4714": " āgatya bhaṇḍacaraṇāvabhyavandata bhaktitaḥ /",
    "GP12brndp3_u:4715": " tānudvīkṣya prasannābhyāṃ locanābhyāṃ sa dānavaḥ /",
    "GP12brndp3_u:4716": " sagauravamidaṃ vākyaṃ babhāṣe kulaghātakaḥ // BndP_3,26.51 //",
    "GP12brndp3_u:4717": " bho bho madīyāstanayā bhavatāṃ kaḥ samo bhuvi /",
    "GP12brndp3_u:4718": " bhavatāmeva satyena jitaṃ viśvaṃ mayā purā // BndP_3,26.52 //",
    "GP12brndp3_u:4719": " śakrasyā gneryamasyāpi nirṛteḥ pāśinastathā /",
    "GP12brndp3_u:4720": " kaceṣu karṣaṇaṃ kopātkṛtaṃ yuṣmābhirāhave // BndP_3,26.53 //",
    "GP12brndp3_u:4721": " astrāṇyapi ca śastrāṇi jānītha nikhilānyapi /",
    "GP12brndp3_u:4722": " jāgratsveva hī yuṣmāsu kulabhraṃśo 'yamāgataḥ // BndP_3,26.54 //",
    "GP12brndp3_u:4723": " māyāvinī dulalitā kācitstrī yuddhadurmadā /",
    "GP12brndp3_u:4724": " bahubhiḥ svasamānābhiḥ strībhiryuktā hinasti naḥ // BndP_3,26.55 //",
    "GP12brndp3_u:4725": " tadenāṃ samare 'vaśyamātmavaśyāṃ vidhāsyatha /",
    "GP12brndp3_u:4726": " jīvagrāhaṃ ca sā grāhyā bhavadbhirjvaladāyudhaiḥ // BndP_3,26.56 //",
    "GP12brndp3_u:4727": " aprameyaprakopāndhānyuṣmānekāṃ striyaṃ prati /",
    "GP12brndp3_u:4728": " sampreṣaṇamanaucityaṃ tathāpyeṣa vidheḥ kramaḥ // BndP_3,26.57 //",
    "GP12brndp3_u:4729": " imamekaṃ sahadhvaṃ ca śauryakītiviparyayam /",
    "GP12brndp3_u:4730": " ityuktvā bhaṇḍadaityendrastānprahaiṣīdraṇaṃ prati /",
    "GP12brndp3_u:4731": " dviśataṃ cākṣauhiṇīnāṃ tatsahāyatayāhinot // BndP_3,26.58 //",
    "GP12brndp3_u:4732": " dviśatyakṣauhiṇīsenā mukhyasya tilakāyitā /",
    "GP12brndp3_u:4733": " baddhabhrukuṭayaḥ śastrapāṇayo niryayurgṛhāt // BndP_3,26.59 //",
    "GP12brndp3_u:4734": " nirgame bhaṇḍaputrāṇāṃ bhūḥ prakampamalambata /",
    "GP12brndp3_u:4735": " utpātā vividhā jātā vitrastaṃ cābhavajjagat // BndP_3,26.60 //",
    "GP12brndp3_u:4736": " tānkumārānmahāsattvāṃllājavarṣairavākiran /",
    "GP12brndp3_u:4737": " vithīṣu yānaiścalitānpauravṛddhapurandhrayaḥ // BndP_3,26.61 //",
    "GP12brndp3_u:4738": " bandino māgadhāścaiva kumārāṇāṃ stutiṃ vyadhuḥ /",
    "GP12brndp3_u:4739": " maṅgalārārtikaṃ cakrurdvāredvāre purāṅganāḥ // BndP_3,26.62 //",
    "GP12brndp3_u:4740": " bhidyamāneva vasudhā kṛṣyamāṇamivābaram /",
    "GP12brndp3_u:4741": " āsītteṣāṃ viniryāṇe ghūrṇamāna ivārṇavaḥ // BndP_3,26.63 //",
    "GP12brndp3_u:4742": " dviśatyakṣauhiṇīsenāṃ gṛhītvā bhaṇḍasūnavaḥ /",
    "GP12brndp3_u:4743": " krodhodyadbhrukuṭīkrūravadanā niryayuḥ purāt // BndP_3,26.64 //",
    "GP12brndp3_u:4744": " śaktisainyāni sarvāṇi bhakṣayāmaḥ kṣaṇādraṇe /",
    "GP12brndp3_u:4745": " teṣāmāyudhacakrāṇi cūrṇayāmaḥ śitaiśaraiḥ // BndP_3,26.65 //",
    "GP12brndp3_u:4746": " agniprākāravalayaṃ śamayāmaśca raṃhasā /",
    "GP12brndp3_u:4747": " durvidagdhāṃ tāṃ lalitāṃ bandīkurmaśca sarvaram // BndP_3,26.66 //",
    "GP12brndp3_u:4748": " ityanyonyaṃ pravalganto vīrabhāṣaṇaghoṣaṇaiḥ /",
    "GP12brndp3_u:4749": " āseduragniprākārasamīpaṃ bhaṇḍasūnavaḥ // BndP_3,26.67 //",
    "GP12brndp3_u:4750": " yauvanena madenāndhā bhūyasā ruddhadṛṣṭayaḥ /",
    "GP12brndp3_u:4751": " bhrukuṭīkuṭilāścakruḥ siṃhanādaṃmahāttaram // BndP_3,26.68 //",
    "GP12brndp3_u:4752": " vidīrṇamiva tenāsīdbrahmāṇḍa caṇḍimaspṛśā /",
    "GP12brndp3_u:4753": " utpātavāridotsṛṣṭaghoranirghātaraṃhasā // BndP_3,26.69 //",
    "GP12brndp3_u:4754": " etasyānanubhūtasya mahāśabdasya ḍambaraḥ /",
    "GP12brndp3_u:4755": " kṣobhayāmāsa śaktīnāṃ śravāṃsi ca manāṃsi ca // BndP_3,26.70 //",
    "GP12brndp3_u:4756": " āgatya te kalakalaṃ cakruḥsārdhaṃ svasainikaiḥ /",
    "GP12brndp3_u:4757": " vividhāyudhasampātamūrcchadvaimānikacchaṭam // BndP_3,26.71 //",
    "GP12brndp3_u:4758": " caturbāhumakhānbhūtvā bhaṇḍadaityakumārakān /",
    "GP12brndp3_u:4759": " āgatānyuddhakṛtyāya bālā kautūhalaṃ dadhe // BndP_3,26.72 //",
    "GP12brndp3_u:4760": " kumārī lalitādevyāstasyā nikaṭavāsinī /",
    "GP12brndp3_u:4761": " samastaśakticakrāṇāṃ pūjya vikramaśālinī // BndP_3,26.73 //",
    "GP12brndp3_u:4762": " lalitāsadṛśākārā kumārī kopamādadhe /",
    "GP12brndp3_u:4763": " yā sadā navavarṣeva sarvavidyāmahākhaniḥ // BndP_3,26.74 //",
    "GP12brndp3_u:4764": " bālāruṇatanuḥ śroṇīśoṇavarṇavapurlatā /",
    "GP12brndp3_u:4765": " mahārājñī pādapīṭhe nityamāhitasaṃnidhiḥ // BndP_3,26.75 //",
    "GP12brndp3_u:4766": " tasyā bahiścarāḥ prāṇā yā caturthaṃ vilocanam /",
    "GP12brndp3_u:4767": " tānāgatānbhaṇḍasutānsaṃhariṣyāmi satvaram // BndP_3,26.76 //",
    "GP12brndp3_u:4768": " iti niścitya bālāṃbā mahārājñyai vyajijñapat /",
    "GP12brndp3_u:4769": " mātarbhaṇḍamahādaityasūnavo yoddhumāgatāḥ // BndP_3,26.77 //",
    "GP12brndp3_u:4770": " taiḥ samaṃ yoddhumicchāmi kumāritvātsakautukā /",
    "GP12brndp3_u:4771": " saphurantāviva me bāhū yuddhakaṇḍūyayānayā // BndP_3,26.78 //",
    "GP12brndp3_u:4772": " krīḍā mamaiṣā hantavyā na bhavatyā nivāraṇaiḥ /",
    "GP12brndp3_u:4773": " ahaṃ hi vālikā nityaṃ krīḍaneṣvanurāgiṇī // BndP_3,26.79 //",
    "GP12brndp3_u:4774": " kṣaṇaṃ raṇakrīḍayā ca prītiṃ yāsyāmi caitasā /",
    "GP12brndp3_u:4775": " iti vijñāpitā devī pratyuvāca kumārikām // BndP_3,26.80 //",
    "GP12brndp3_u:4776": " vatse tvamatimṛdvaṅgī navavarṣā navakramā /",
    "GP12brndp3_u:4777": " navīnayuddhaśikṣā ca kumārī tvaṃ mamaikikā // BndP_3,26.81 //",
    "GP12brndp3_u:4778": " tvāṃ vinā kṣaṇamātraṃ me na niśvāsaḥ pravartate /",
    "GP12brndp3_u:4779": " mamocchvasitamevāsi na tvaṃ yāhi mahāhavam // BndP_3,26.82 //",
    "GP12brndp3_u:4780": " daṇḍinī mantriṇī caiva śaktayo 'nyāśca koṭiśaḥ /",
    "GP12brndp3_u:4781": " saṃtyeva samare kartuṃ vatse tvaṃ kiṃ pramādyasi // BndP_3,26.83 //",
    "GP12brndp3_u:4782": " iti śrīlalitādevyā niruddhāpi kumārikā /",
    "GP12brndp3_u:4783": " kaumārakautukāviṣṭā punaryuddhamayācata // BndP_3,26.84 //",
    "GP12brndp3_u:4784": " sudṛḍhaṃ niścayaṃ dṛṣṭvā tasyāḥ śrīlalitāṃbikā /",
    "GP12brndp3_u:4785": " anujñāṃ kṛtavatyeva gāḍhamāśliṣya bāhubhiḥ // BndP_3,26.85 //",
    "GP12brndp3_u:4786": " svakīyakavacādekamācchidya kavacaṃ dadau /",
    "GP12brndp3_u:4787": " svāyudhebhyaścāyudhāni vitīryavisasarja tām // BndP_3,26.86 //",
    "GP12brndp3_u:4788": " karṇīrathaṃ mahārājñyā cāpadaṇḍātsamuddhṛtam /",
    "GP12brndp3_u:4789": " haṃsayugyaśatairyuktamāruroha kumārikā // BndP_3,26.87 //",
    "GP12brndp3_u:4790": " tasyāṃ raṇe pravṛttāyāṃ sarvaparvasthadevatāḥ /",
    "GP12brndp3_u:4791": " baddhāñjalipuṭā nemuḥ pradhṛtāsiparaṃparāḥ // BndP_3,26.88 //",
    "GP12brndp3_u:4792": " tābhiḥ praṇamyamānā sā cakrarājarathottamāt /",
    "GP12brndp3_u:4793": " avaruhya tale sainyaṃ vartamānamagāhata // BndP_3,26.89 //",
    "GP12brndp3_u:4794": " tāmāyāntīmatho dṛṣṭvā kumārīṃ kopapāṭalām /",
    "GP12brndp3_u:4795": " mantriṇīdaṇḍanāthe ca sabhaye vācamūcatuḥ // BndP_3,26.90 //",
    "GP12brndp3_u:4796": " kiṃ bhartṛdārike yuddhe vyavasāyaḥ kṛtastvayā /",
    "GP12brndp3_u:4797": " akāṇḍe kiṃ mahārājñyā preṣitāsi raṇaṃ prati // BndP_3,26.91 //",
    "GP12brndp3_u:4798": " tadetaducitaṃnaiva vartamāne 'pi sainike /",
    "GP12brndp3_u:4799": " tvaṃ mūrtaṃ jīvitamasi śrīdevyā bālike yataḥ // BndP_3,26.92 //",
    "GP12brndp3_u:4800": " nivartasva raṇotsāhātpraṇāmaste vidhīyate /",
    "GP12brndp3_u:4801": " iti tābhyāṃ prārthitāpi prācaladdṛḍhaniścayā // BndP_3,26.93 //",
    "GP12brndp3_u:4802": " atyantaṃ vismayāviṣṭe mantriṇīdaṇḍanāyike /",
    "GP12brndp3_u:4803": " sahaiva tasyā rakṣārthaṃ celatuḥ pārśvayordvayoḥ // BndP_3,26.94 //",
    "GP12brndp3_u:4804": " athāgnivaraṇadvārā tābhyāmanugatā satī /",
    "GP12brndp3_u:4805": " prabhūtasenāyuktābhyāṃ nirjagāma kumārikā // BndP_3,26.95 //",
    "GP12brndp3_u:4806": " sanāthaśaktisenānāṃ sarvāsāmanugṛhṇatī /",
    "GP12brndp3_u:4807": " praṇāmāñjalijālāni karṇīrathakṛtāsanā // BndP_3,26.96 //",
    "GP12brndp3_u:4808": " bhaṇḍasya tanayānduṣṭānabhyadravadarindamā /",
    "GP12brndp3_u:4809": " tasyāḥ prādeśikaṃ sainyaṃ kumāryā na hi vidyate // BndP_3,26.97 //",
    "GP12brndp3_u:4810": " sarvaṃ hi lalitāsainyaṃ tatsainyaṃ samajāyata /",
    "GP12brndp3_u:4811": " tataḥ pravavṛte yuddhamatyuddhatāparākramam // BndP_3,26.98 //",
    "GP12brndp3_u:4812": " vavarṣa śarajālāni daityendreṣu kumārikā /",
    "GP12brndp3_u:4813": " bhaṇḍāsurakumāraistairmahārājñīkumārikā /",
    "GP12brndp3_u:4814": " yadyuddhamatanottattu spṛhaṇīyaṃ surāsuraiḥ // BndP_3,26.99 //",
    "GP12brndp3_u:4815": " atyantavismitā daityakumārā navavarṣiṇīm /",
    "GP12brndp3_u:4816": " karmīrathasthāmālokya kirantīṃśaramaṇḍalam // BndP_3,26.100 //",
    "GP12brndp3_u:4817": " kṣaṇekṣaṇe bālikayā kriyamāṇaṃ mahāraṇam /",
    "GP12brndp3_u:4818": " vyajijñapanmahārājñyai bhramantyaḥ paricārikāḥ // BndP_3,26.101 //",
    "GP12brndp3_u:4819": " mantriṇīdaṇḍanāthe ca na tāṃ vijahatū raṇe /",
    "GP12brndp3_u:4820": " prekṣakatva manuprāpte tṛṣṇīmeva babhūvatuḥ // BndP_3,26.102 //",
    "GP12brndp3_u:4821": " sarveṣāṃ daityaputrāṇāmekarūpā kumārikā /",
    "GP12brndp3_u:4822": " pratyekabhinnā dadṛśe biṃbamāleva bhāsvataḥ // BndP_3,26.103 //",
    "GP12brndp3_u:4823": " sāyakairagnicūḍālaisteṣāṃ marmāṇi bhindatī /",
    "GP12brndp3_u:4824": " raktotpalamiva krodhasaṃraktaṃ bibhratī mukham // BndP_3,26.104 //",
    "GP12brndp3_u:4825": " āścaryaṃ bruvato vyomni paśyatāṃ tridivaukasām /",
    "GP12brndp3_u:4826": " sādhuvādairbahuvidhairmatriṇīdaṇḍanāthayoḥ // BndP_3,26.105 //",
    "GP12brndp3_u:4827": " arcyamānā raṇaṃ cakre laghuhastā kumārikā /",
    "GP12brndp3_u:4828": " dvitīyaṃ yuddhadivasaṃ samastamapi sā raṇe // BndP_3,26.106 //",
    "GP12brndp3_u:4829": " prakāśayāmāsa balaṃ lalitāduhitā nijam /",
    "GP12brndp3_u:4830": " astrapratyastramokṣeṇa tānsarvānapi bhindatī // BndP_3,26.107 //",
    "GP12brndp3_u:4831": " nārāyaṇāstramokṣeṇa maharājñīkumārikā /",
    "GP12brndp3_u:4832": " dviśatyakṣauhiṇīsainyaṃ bhasmasādakarotkṣaṇāt // BndP_3,26.108 //",
    "GP12brndp3_u:4833": " akṣauhiṇīnāṃ kṣayataḥ kṣaṇātkopamupāgatāḥ /",
    "GP12brndp3_u:4834": " ākṛṣṭagurudhanvānaste 'patannekahelayā // BndP_3,26.109 //",
    "GP12brndp3_u:4835": " tataḥ kalakale jāte śaktīnāṃ ca divaukasām /",
    "GP12brndp3_u:4836": " yugapattriṃśato bāṇānasṛjatsā kumārikā // BndP_3,26.110 //",
    "GP12brndp3_u:4837": " hastalāghavamāśritya muktaiścandrārdhasāyakaiḥ /",
    "GP12brndp3_u:4838": " triṃśatā triṃśato bhaṇḍaputrāṇā sāhataṃ śiraḥ // BndP_3,26.111 //",
    "GP12brndp3_u:4839": " iti bhaṇḍasya putreṣu prāpteṣu yamasādanam /",
    "GP12brndp3_u:4840": " atyantavismayāviṣṭā vabṛṣuḥ puṣpamabhragāḥ // BndP_3,26.112 //",
    "GP12brndp3_u:4841": " sā ca putrī mahārājñyāḥ vidhvastāsuramainikā /",
    "GP12brndp3_u:4842": " mantriṇīdaṇḍanāthābhyāmāliṅgyata bhṛśaṃ mudā // BndP_3,26.113 //",
    "GP12brndp3_u:4843": " tasyāḥ parākramonmeṣairnṛtyantyojayadāyibhiḥ /",
    "GP12brndp3_u:4844": " śaktayastumulaṃ cakruḥ sādhuvādairjagattrayam // BndP_3,26.114 //",
    "GP12brndp3_u:4845": " sarvāśca śaktisenānyo daṇḍanāthāpuraḥsarāḥ /",
    "GP12brndp3_u:4846": " tadāścaryaṃ mahārājñyai nivedayitumudgatāḥ // BndP_3,26.115 //",
    "GP12brndp3_u:4847": " tābhirnivedyamānāni sā devī lalitāṃbikā /",
    "GP12brndp3_u:4848": " putrībhujāvadānāni śrutvā prītiṃ samāyayau // BndP_3,26.116 //",
    "GP12brndp3_u:4849": " samastamapi taccakraṃ śaktīnāṃ tatparākramaiḥ /",
    "GP12brndp3_u:4850": " adṛṣṭapūrvairdeveṣu vismayasya vaśaṃ gatam // BndP_3,26.117 //",
    "GP12brndp3_u:4851": " iti śrībrahmāṇḍe mahāpurāṇe uttarabhāge hayagrīvāgastyasaṃvāde lalitopākhyāne bhaṇḍaputravadho nāma ṣaḍviṃśo 'dhyāyaḥ",
    "GP12brndp3_u:4852": " atha naṣṭeṣu putreṣu śokānalapariplutaḥ /",
    "GP12brndp3_u:4853": " vilalāpa sa daityendro matvā jātaṃ kulakṣayam // BndP_3,27.1 //",
    "GP12brndp3_u:4854": " hā putrā hā guṇodārā hā madekaparāyaṇāḥ /",
    "GP12brndp3_u:4855": " hā mannetrasudhāpūrā hā matkulavivardhanāḥ // BndP_3,27.2 //",
    "GP12brndp3_u:4856": " hā samastasuraśreṣṭhamadabhañjanatatparāḥ /",
    "GP12brndp3_u:4857": " hā samastasurastrīṇāmantarmohanamanmathāḥ // BndP_3,27.3 //",
    "GP12brndp3_u:4858": " diśata prītivācaṃ me mamāṅke valgatādhunā /",
    "GP12brndp3_u:4859": " kimidānīmimaṃ tātamavamucya sukhaṃ gatāḥ // BndP_3,27.4 //",
    "GP12brndp3_u:4860": " yuṣmānvinā na śobhante mama rājyāni putrakāḥ /",
    "GP12brndp3_u:4861": " riktāni mama gehāni riktā rājasabhāpi me // BndP_3,27.5 //",
    "GP12brndp3_u:4862": " kathamevaṃ viniḥśeṣaṃ hatāyūyaṃ durāśayāḥ /",
    "GP12brndp3_u:4863": " apradhṛṣyabhujāsattvānbhavato matkulāṅkurān /",
    "GP12brndp3_u:4864": " kathamekapade duṣṭā vanitā saṃgare 'vadhīt // BndP_3,27.6 //",
    "GP12brndp3_u:4865": " mama naṣṭāni saukhyāni mama naṣṭāḥ kulastriyaḥ /",
    "GP12brndp3_u:4866": " itaḥ paraṃ kule kṣīṇe sāhasāni sukhāni ca // BndP_3,27.7 //",
    "GP12brndp3_u:4867": " bhavataḥ sukṛtairlabdhvā mama pūrvajanuḥkṛtaiḥ /",
    "GP12brndp3_u:4868": " nāśo 'yaṃ bhavatāmadya jāto naṣṭastato 'smyaham // BndP_3,27.8 //",
    "GP12brndp3_u:4869": " hā hato 'smi vipanno 'smi mandabhāgyo 'smi putrakāḥ /",
    "GP12brndp3_u:4870": " iti śokātsa paryasyanpralapanmuktamūrdhajaḥ /",
    "GP12brndp3_u:4871": " mūrcchayā luptahṛdayo niṣpapāta nupāsanāt // BndP_3,27.9 //",
    "GP12brndp3_u:4872": " viśukraśca viṣaṅgaśca kuṭilākṣaśca saṃsadi /",
    "GP12brndp3_u:4873": " bhaṇḍamāśvāsayāmāsurdaivasya kuṭilakramaiḥ // BndP_3,27.10 //",
    "GP12brndp3_u:4874": " viśukra uvāca",
    "GP12brndp3_u:4875": " devaki prākṛta iva prāptaḥ śokasya vaśyatām /",
    "GP12brndp3_u:4876": " lapasi tve prati sutānprāptamṛtyūnmahāhave // BndP_3,27.11 //",
    "GP12brndp3_u:4877": " dharmavānvihitaḥ panthā vīrāṇāmeṣa śāśvataḥ /",
    "GP12brndp3_u:4878": " aśocyamāhave mṛtyuṃ prāpnuvanti yadarhitam // BndP_3,27.12 //",
    "GP12brndp3_u:4879": " etadeva vināśāya śalyavadbādhate manaḥ /",
    "GP12brndp3_u:4880": " yatstrī samāgatya haṭhānni hanti subhaṭānraṇe // BndP_3,27.13 //",
    "GP12brndp3_u:4881": " ityukte tena daityena putraśoko vyamucyata /",
    "GP12brndp3_u:4882": " bhaṇḍena caṇḍakālāgnisadṛśaḥ krodha ādadhe // BndP_3,27.14 //",
    "GP12brndp3_u:4883": " sa kośātkṣipramuddhṛtya khaḍgamugraṃ yamopamam /",
    "GP12brndp3_u:4884": " visphāritākṣiyugalo bhṛśaṃ jajvāla tejasā // BndP_3,27.15 //",
    "GP12brndp3_u:4885": " idānīmeva tāṃ duṣṭāṃ khaḍgenānena khaṇḍaśaḥ /",
    "GP12brndp3_u:4886": " śakalīkṛtya samare śramaṃ prāpsyāmi bandhubhiḥ // BndP_3,27.16 //",
    "GP12brndp3_u:4887": " iti roṣaskhaladvarṇaḥ śvasanniva bhujaṅgamaḥ /",
    "GP12brndp3_u:4888": " khaḍgaṃ vidhunvannutthāya pracacālā timattavat // BndP_3,27.17 //",
    "GP12brndp3_u:4889": " taṃ nirudhya ca saṃbhrāntāḥ sarve dānavapuṅgavāḥ /",
    "GP12brndp3_u:4890": " vācamūcuratikrodhājjvalanto lalitāṃ prati // BndP_3,27.18 //",
    "GP12brndp3_u:4891": " na tadarthe tvayā kāryaḥ svāminsaṃbhrama īdṛśaḥ /",
    "GP12brndp3_u:4892": " asmābhiḥ svabalairyuktai raṇotsāho vidhīyate // BndP_3,27.19 //",
    "GP12brndp3_u:4893": " bhavadājñālavaṃ prāpya samastabhuvanaṃ haṭhāt /",
    "GP12brndp3_u:4894": " vimarddayitumīśāḥ smaḥ kimu tāṃ mugdhabhāminīm // BndP_3,27.20 //",
    "GP12brndp3_u:4895": " kiṃ cūṣayāmaḥ saptābdhīnkṣodayāmo 'tha vā girīn /",
    "GP12brndp3_u:4896": " adharottaramevaitattrailokyaṃ karavāma vā // BndP_3,27.21 //",
    "GP12brndp3_u:4897": " chinadāma surānsarvānbhinadāma tadālayān /",
    "GP12brndp3_u:4898": " pinṣāma haritpālānājñāṃ dehi mahāmate // BndP_3,27.22 //",
    "GP12brndp3_u:4899": " ityudīrita mākarṇya mahāhaṅkāragarvitam /",
    "GP12brndp3_u:4900": " uvāca vacanaṃ kruddhaḥ pratighāruṇalocanaḥ // BndP_3,27.23 //",
    "GP12brndp3_u:4901": " viśukra bhavatā gatvā māyāntārhitavarṣmaṇā /",
    "GP12brndp3_u:4902": " jayavighnaṃ mahāyantraṃ karttavyaṃ kaṭake dviṣām // BndP_3,27.24 //",
    "GP12brndp3_u:4903": " iti tasya vacaḥ śrutvā viśukro roṣarūṣitaḥ /",
    "GP12brndp3_u:4904": " māyātirohitavapurjagāma lalitābalam // BndP_3,27.25 //",
    "GP12brndp3_u:4905": " tasminprayātumudyukte suryo 'staṃ samupāgataḥ /",
    "GP12brndp3_u:4906": " paryastakiraṇastomapāṭalīkṛtadiṅmukhaḥ // BndP_3,27.26 //",
    "GP12brndp3_u:4907": " anurāgavatī saṃdhyā prayāntaṃ bhānumālinam /",
    "GP12brndp3_u:4908": " anuvavrāja pātālakuñje rantumivotsukā // BndP_3,27.27 //",
    "GP12brndp3_u:4909": " vegātprapatato bhānordehasaṃgātsamutthitāḥ /",
    "GP12brndp3_u:4910": " caramābdheriva payaḥkaṇāstārā virejire // BndP_3,27.28 //",
    "GP12brndp3_u:4911": " athāsasāda bahulaṃ tamaḥ kajjalamecakam /",
    "GP12brndp3_u:4912": " sārthaṃ karttumivodyuktaṃ savarṇasyāsidurdhiyā // BndP_3,27.29 //",
    "GP12brndp3_u:4913": " māyārathaṃ samārūḍho gūḍhaśarvarasaṃvṛtaḥ /",
    "GP12brndp3_u:4914": " adṛśyavapurāpede lalitākaṭakaṃ khalaḥ // BndP_3,27.30 //",
    "GP12brndp3_u:4915": " tatra gatvā jvalajjvālaṃ vahniprākāramaṇḍalam /",
    "GP12brndp3_u:4916": " śatayojanavistārāmālokayat durmatiḥ // BndP_3,27.31 //",
    "GP12brndp3_u:4917": " parito vibhramañśālamavakāśamavāpnuvan /",
    "GP12brndp3_u:4918": " dakṣiṇaṃ dvāramāsādya nidadhyau kṣaṇamuddhataḥ // BndP_3,27.32 //",
    "GP12brndp3_u:4919": " tatrāpaśyanmahāsattvāssāvadhānā dhṛtāyudhāḥ /",
    "GP12brndp3_u:4920": " ārūḍhayānāḥ sanaddhavarmāṇo dvāradeśataḥ // BndP_3,27.33 //",
    "GP12brndp3_u:4921": " staṃbhinīpramukhāḥ śaktīrviśatyakṣauhiṇīyutāḥ /",
    "GP12brndp3_u:4922": " sarvadā dvārarakṣārthaṃ nirdiṣṭā daṇḍanāthayā // BndP_3,27.34 //",
    "GP12brndp3_u:4923": " vilokya vismayāviṣṭo vicārya ca ciraṃ tadā /",
    "GP12brndp3_u:4924": " śālasya bahirevāsau sthitvā yantraṃ samātanot // BndP_3,27.35 //",
    "GP12brndp3_u:4925": " gavyūtimātrakāyāme tatsamānapravistare /",
    "GP12brndp3_u:4926": " śilāpaṭṭe sumahati prālikhadyantramuttamam // BndP_3,27.36 //",
    "GP12brndp3_u:4927": " aṣṭadikṣvaṣṭaśūlena saṃhārākṣaramaulinā /",
    "GP12brndp3_u:4928": " aṣṭabhirdaivataiścaiva yuktaṃ yantraṃ samālikhat // BndP_3,27.37 //",
    "GP12brndp3_u:4929": " alasā kṛpaṇā dīnā nitandrāca pramīlikā /",
    "GP12brndp3_u:4930": " klībā ca nirahaṅkārā cetyaṣṭau devatāḥ smṛtāḥ // BndP_3,27.38 //",
    "GP12brndp3_u:4931": " devatāṣṭakametaśca śūlāṣṭakapuṭopari /",
    "GP12brndp3_u:4932": " niyojya likhitaṃ yantraṃ māyāvī samamantrayat // BndP_3,27.39 //",
    "GP12brndp3_u:4933": " pūjāṃ vidhāya mantrasya balibhiśchāgalādibhiḥ /",
    "GP12brndp3_u:4934": " tadyantraṃ cārikaṭake prākṣipatsamare 'suraḥ // BndP_3,27.40 //",
    "GP12brndp3_u:4935": " pākārasya bahirbhāge vartinā tena durdhiyā /",
    "GP12brndp3_u:4936": " kṣiptamullaṅghya ca raṇe papāta kaṭakāntare // BndP_3,27.41 //",
    "GP12brndp3_u:4937": " tadyantrasya vikāreṇa kaṭakasthāstuśaktayaḥ /",
    "GP12brndp3_u:4938": " vimuktaśastrasaṃnyāsamāsthitā dīnamānasāḥ // BndP_3,27.42 //",
    "GP12brndp3_u:4939": " kiṃ hatairasuraiḥ kāryaṃ śastrāśastrikramairalam /",
    "GP12brndp3_u:4940": " jayasiddhaphalaṃ kiṃ vā prāṇihiṃsā ca pāpadā // BndP_3,27.43 //",
    "GP12brndp3_u:4941": " amarāṇāṃ kṛte ko 'yaṃ kimasmākaṃ bhaviṣyati /",
    "GP12brndp3_u:4942": " vṛthā kalakalaṃ kṛtvā na phalaṃ yuddhakarmaṇā // BndP_3,27.44 //",
    "GP12brndp3_u:4943": " kā svāminī mahārājñī kā vāsau daṇḍanāyikā /",
    "GP12brndp3_u:4944": " kā vā sā mantriṇī śyāmā bhṛtyatvaṃ no 'tha kīdṛśam // BndP_3,27.45 //",
    "GP12brndp3_u:4945": " iha sarvābhirasmābhirbhṛtyabhūtābhirekikā /",
    "GP12brndp3_u:4946": " vanitā svāminīkṛtye kiṃ phalaṃ mokṣyate param // BndP_3,27.46 //",
    "GP12brndp3_u:4947": " pareṣāṃ marmabhidurairāyudhairna prayojanam /",
    "GP12brndp3_u:4948": " yuddhaṃ śāmyatu cāsmākaṃ dehaśastrakṣatipradam // BndP_3,27.47 //",
    "GP12brndp3_u:4949": " yuddhe ca maraṇaṃ bhāvi vṛthā syurjīvitāni naḥ /",
    "GP12brndp3_u:4950": " yuddhe mṛtyurbhavedeva iti tatra pramaiva kā // BndP_3,27.48 //",
    "GP12brndp3_u:4951": " utsāhena phalaṃ nāsti nidraivaikā sukhāvahā /",
    "GP12brndp3_u:4952": " ālasyasadṛśaṃ nāsti cittaviśrāntidāyakam // BndP_3,27.49 //",
    "GP12brndp3_u:4953": " etādṛśīśca no jñātvā sā rājñī kiṃ kariṣyati /",
    "GP12brndp3_u:4954": " tasyā rājñītvamapi naḥ samavāyena kalpitam // BndP_3,27.50 //",
    "GP12brndp3_u:4955": " evaṃ copekṣitāsmābhiḥ sā vinaṣṭabalā bhavet /",
    "GP12brndp3_u:4956": " naṣṭa sattvā ca sā rājñī kānnaḥ śikṣāṃ kariṣyati // BndP_3,27.51 //",
    "GP12brndp3_u:4957": " evameva raṇāraṃbhaṃ vimucya vidhutāyudhāḥ /",
    "GP12brndp3_u:4958": " śaktayo nidrayā dvāre ghūrṇamānā ivābhavan // BndP_3,27.52 //",
    "GP12brndp3_u:4959": " sarvatra māndyaṃ kāryeṣu mahadālasyamāgatam /",
    "GP12brndp3_u:4960": " śithilaṃ cābhavatsarvaṃ śaktīnāṃ kaṭakaṃ mahat // BndP_3,27.53 //",
    "GP12brndp3_u:4961": " jayavighnaṃ mahāyantramiti kṛtvā sa dānavaḥ // BndP_3,27.54 //",
    "GP12brndp3_u:4962": " nirvidya tatprabhāveṇa kaṭakaṃ pramimanthiṣuḥ /",
    "GP12brndp3_u:4963": " dvitīyayuddhadivasasyārdharātre gate sati // BndP_3,27.55 //",
    "GP12brndp3_u:4964": " nismṛtya nagarādbhūyastriṃśadakṣauhiṇīvṛtaḥ /",
    "GP12brndp3_u:4965": " ājagāma punardaityo viśukraḥ kaṭakaṃ dviṣām // BndP_3,27.56 //",
    "GP12brndp3_u:4966": " aśrūyanta tatastasya raṇaniḥsāṇanisvanāḥ /",
    "GP12brndp3_u:4967": " tathāpi tā nirudyogāḥ śaktayaḥ kaṭake 'bhavan // BndP_3,27.57 //",
    "GP12brndp3_u:4968": " tadā mahānubhāvatvādvikārairvighnayantrajaiḥ /",
    "GP12brndp3_u:4969": " aspṛṣṭe mantriṇīdaṇḍanāthe cintāmavā patuḥ // BndP_3,27.58 //",
    "GP12brndp3_u:4970": " aho bata mahatkaṣṭamidamāpatitaṃ bhayam /",
    "GP12brndp3_u:4971": " kasya vātha vikāreṇa sainikā nirgatodyamāḥ // BndP_3,27.59 //",
    "GP12brndp3_u:4972": " nirastāyudhasaṃraṃbhā nidrātandrāvighūrṇitāḥ /",
    "GP12brndp3_u:4973": " na mānayanti vākyāni rārcayanti maheśvarīm /",
    "GP12brndp3_u:4974": " audāsīnyaṃ vitanvanti śaktayo nispṛhā imāḥ // BndP_3,27.60 //",
    "GP12brndp3_u:4975": " iti te mantriṇīdaṇḍanāthe cintāparāyaṇe /",
    "GP12brndp3_u:4976": " cakrasyandanamārūḍhe mahārājñīṃ samūcatuḥ // BndP_3,27.61 //",
    "GP12brndp3_u:4977": " mantriṇyuvāca",
    "GP12brndp3_u:4978": " devi sakya vikāro 'yaṃ śaktayo vigatodyamāḥ /",
    "GP12brndp3_u:4979": " na śṛṇvanti mahārājñi tavājñāṃ viśvapālitām // BndP_3,27.62 //",
    "GP12brndp3_u:4980": " anyonyaṃ ca viraktāstāḥ parācyaḥ sarvakarmasu /",
    "GP12brndp3_u:4981": " nidrātandrāmukulitā durvākyāni vitanvate // BndP_3,27.63 //",
    "GP12brndp3_u:4982": " kā daṇḍinī mantriṇī kā mahārājñīti kā punaḥ /",
    "GP12brndp3_u:4983": " yuddhaṃ ca kīdṛśamiti kṣepaṃ bhūri vitanvate // BndP_3,27.64 //",
    "GP12brndp3_u:4984": " asminnevāntare śatrurāgacchati mahābalaḥ /",
    "GP12brndp3_u:4985": " uddaṇḍabherīnisvānairvibhindanniva rodasī // BndP_3,27.65 //",
    "GP12brndp3_u:4986": " atra yatprāptarūpaṃ tanmahārājñi prapadyatām /",
    "GP12brndp3_u:4987": " ityuktvā saha daṇḍinyā mantriṇī praṇatiṃ vyadhāt // BndP_3,27.66 //",
    "GP12brndp3_u:4988": " tataḥ sā lalitā devī kāmeśvaramukhaṃ prati /",
    "GP12brndp3_u:4989": " dattadṛṣṭaḍiḥ samahasadatiraktaradāvaliḥ // BndP_3,27.67 //",
    "GP12brndp3_u:4990": " tasyāḥ smitaprabhāpuñje kuñjarākṛtimānmukhe /",
    "GP12brndp3_u:4991": " kaṭakroḍagaladdānaḥ kaścideva vyajṛṃbhata // BndP_3,27.68 //",
    "GP12brndp3_u:4992": " japāpaṭalapāṭalyo bālacandravapurdharaḥ /",
    "GP12brndp3_u:4993": " bījapūragadāmikṣucāpaṃ śūlaṃ sudarśanam // BndP_3,27.69 //",
    "GP12brndp3_u:4994": " abjapāśotpalavrīhimañjarīvaradāṃ kuśān /",
    "GP12brndp3_u:4995": " ratnakuṃbhaṃ ca daśabhiḥ svakairhastaiḥ samudvahan // BndP_3,27.70 //",
    "GP12brndp3_u:4996": " tundilaścandracūḍālo mandrabṛṃhitanisvanaḥ /",
    "GP12brndp3_u:4997": " siddhilakṣmīsamāśliṣṭaḥ praṇanāma maheśvarīm // BndP_3,27.71 //",
    "GP12brndp3_u:4998": " tayā kṛtāśīḥ sa mahāngaṇanātho gajānanaḥ /",
    "GP12brndp3_u:4999": " jayavighnamahāyantraṃbhettuṃ vegādviniryayau // BndP_3,27.72 //",
    "GP12brndp3_u:5000": " antarevahi śālasya bhramaddantāvalānanaḥ /",
    "GP12brndp3_u:5001": " nibhṛtaṃ kutracillagnaṃ jayavighnaṃ vyalokayat // BndP_3,27.73 //",
    "GP12brndp3_u:5002": " sa devo ghoranirghātairduḥsahairdantapātanaiḥ /",
    "GP12brndp3_u:5003": " kṣaṇāccūrmīkaroti sma jayavighnamahāśilām // BndP_3,27.74 //",
    "GP12brndp3_u:5004": " tatra sthitābhirduṣṭābhirdevatābhiḥ sahaiva saḥ /",
    "GP12brndp3_u:5005": " parāgaśeṣatāṃ nītvā tadyantraṃ prakṣipaddivi // BndP_3,27.75 //",
    "GP12brndp3_u:5006": " tataḥ kilakilārāvaṃ kṛtvā'lasyavivarjitāḥ /",
    "GP12brndp3_u:5007": " udyatāḥ samaraṃ kartuṃ śaktayaḥ śastrapāṇayaḥ // BndP_3,27.76 //",
    "GP12brndp3_u:5008": " sa detivadanaḥ kaṇṭhakalitākuṇṭhanisvanaḥ /",
    "GP12brndp3_u:5009": " jayayantraṃ hi tatsṛṣṭaṃ tathā rātrau vyanāśayat // BndP_3,27.77 //",
    "GP12brndp3_u:5010": " imaṃ vṛttāntamākarṇya bhaṇḍaḥ sa kṣobhamāyayau /",
    "GP12brndp3_u:5011": " sasarjaya bahūnātmarūpāndantāvalānanān // BndP_3,27.78 //",
    "GP12brndp3_u:5012": " te kaṭakroḍavigalanmadasaurabhacañcalaiḥ /",
    "GP12brndp3_u:5013": " cañcarīkakulairagre gīyamānamahodayāḥ // BndP_3,27.79 //",
    "GP12brndp3_u:5014": " sphuraddāḍimakiñjalkavikṣepakararociṣaḥ /",
    "GP12brndp3_u:5015": " sadā ratnākarānekahelayā pātumudyatāḥ // BndP_3,27.80 //",
    "GP12brndp3_u:5016": " āmodapramukhā ṛddhimukhyaśaktiniṣevitāḥ /",
    "GP12brndp3_u:5017": " āmodaśca pramodaśca mumukho durmukhastathā // BndP_3,27.81 //",
    "GP12brndp3_u:5018": " arighno vighnakarttā ca ṣaḍete vighnanāyakāḥ /",
    "GP12brndp3_u:5019": " te saptakoṭisaṃkhyānāṃ heraṃbāṇāmadhīśvarāḥ // BndP_3,27.82 //",
    "GP12brndp3_u:5020": " te puraścalitāstasya mahāgaṇapate raṇe /",
    "GP12brndp3_u:5021": " agniprākāravalayādvinirgatya gajānanāḥ // BndP_3,27.83 //",
    "GP12brndp3_u:5022": " krodhahuṅkāratumulāḥ pratya padyanta dānavān /",
    "GP12brndp3_u:5023": " punaḥ pracaṇḍaphūtkārabadhirīkṛtaviṣṭapāḥ // BndP_3,27.84 //",
    "GP12brndp3_u:5024": " papāta daityasainyeṣu gaṇacakracamūgaṇaḥ /",
    "GP12brndp3_u:5025": " acchidanniśitairbāṇairgaṇanāthaḥ sa dānavān // BndP_3,27.85 //",
    "GP12brndp3_u:5026": " gaṇanāthena tasyābhūdviśukrasya mahaujasaḥ /",
    "GP12brndp3_u:5027": " yuddhamuddhatahuṅkārabhinnakārmukaniḥsvanam // BndP_3,27.86 //",
    "GP12brndp3_u:5028": " bhrukuṭī kuṭile cakre daṣṭoṣṭhamatipāṭalam /",
    "GP12brndp3_u:5029": " viśukro yudhi bibhrāṇaḥ samayudhyata tena saḥ // BndP_3,27.87 //",
    "GP12brndp3_u:5030": " śastrāghaṭṭananisvānair huṃkāraiśca suradviṣām /",
    "GP12brndp3_u:5031": " daityasaptikhurakrīḍatkuddālīkūṭanisvanaiḥ // BndP_3,27.88 //",
    "GP12brndp3_u:5032": " phetkāraiśca gacendrāṇāṃ bhayenākrandanairapi /",
    "GP12brndp3_u:5033": " heṣayā ca hayaśreṇyā rathacakrasvanairapi // BndP_3,27.89 //",
    "GP12brndp3_u:5034": " dhanuṣāṃ guṇanissvānaiścakracītkaraṇairapi // BndP_3,27.90 //",
    "GP12brndp3_u:5035": " śarasātkāraghoṣaiśca vīrabhāṣākadaṃbakaiḥ /",
    "GP12brndp3_u:5036": " aṭṭahāsairmahendrāṇāṃ siṃhanādaiścabhūriśaḥ // BndP_3,27.91 //",
    "GP12brndp3_u:5037": " kṣubhyaddigantaraṃ tatra vavṛdhe yuddhamuddhatam /",
    "GP12brndp3_u:5038": " triṃśadakṣauhiṇī senā viśukrasya durātmanaḥ // BndP_3,27.92 //",
    "GP12brndp3_u:5039": " pratyekaṃ yodhayā māsurgaṇanāthā mahārathāḥ /",
    "GP12brndp3_u:5040": " dantairmarma vibhindanto viṣṭaṃyataśca śuṇḍayā // BndP_3,27.93 //",
    "GP12brndp3_u:5041": " krodhayantaḥ karṇatālaiḥ puṣkalāvarttakopamaiḥ /",
    "GP12brndp3_u:5042": " nāsāśvāsaiśca paruṣairvikṣipantaḥ patākinīm // BndP_3,27.94 //",
    "GP12brndp3_u:5043": " urobhirmardayantaśca śailavaprasamaprabhaiḥ /",
    "GP12brndp3_u:5044": " piṃṣantaśca padāghātaiḥ pīnairghnantastathodaraiḥ // BndP_3,27.95 //",
    "GP12brndp3_u:5045": " vibhindantaśca śūlena kṛttantaścakrapātanaiḥ /",
    "GP12brndp3_u:5046": " śaṅkhasvanena mahatā trāsayanto varūthinīm // BndP_3,27.96 //",
    "GP12brndp3_u:5047": " gaṇanāthamukhodbhūtā gajavakrāḥ sahasraśaḥ /",
    "GP12brndp3_u:5048": " dhūlīśeṣaṃ samastaṃ tatsainyaṃ cakrurmahodyatāḥ // BndP_3,27.97 //",
    "GP12brndp3_u:5049": " atha krodhasamāviṣṭo nijasainyapurogamaḥ /",
    "GP12brndp3_u:5050": " preṣayāmāsa devasya gajāsura masau punaḥ // BndP_3,27.98 //",
    "GP12brndp3_u:5051": " pracaṇḍasiṃhanādena gajadaityena durdhiyā /",
    "GP12brndp3_u:5052": " saptākṣauhiṇiyuktena yuyudhe sa gaṇeśvaraḥ // BndP_3,27.99 //",
    "GP12brndp3_u:5053": " hīyamānaṃ samālokya gajāsurabhujābalam /",
    "GP12brndp3_u:5054": " vardhamānaṃ ca tadvīryaṃ viśukraḥ prapalāyitaḥ // BndP_3,27.100 //",
    "GP12brndp3_u:5055": " sa eka eva vīredraḥ pracalannākhuvāhanaḥ /",
    "GP12brndp3_u:5056": " saptākṣauhiṇikāyuktaṃ gajāsuramamardayat // BndP_3,27.101 //",
    "GP12brndp3_u:5057": " gajāsure ca nihate viśukre prapalāyite /",
    "GP12brndp3_u:5058": " lalitāntikamāpede mahāgamapatirmṛdhāt // BndP_3,27.102 //",
    "GP12brndp3_u:5059": " kālarātriśca daityānāṃ sā rātrirviratiṃ gatā /",
    "GP12brndp3_u:5060": " lalitā cāti muditā babhūvāsya parākramaiḥ // BndP_3,27.103 //",
    "GP12brndp3_u:5061": " vitatāra mahārājñīprīyamāṇā gaṇeśituḥ /",
    "GP12brndp3_u:5062": " sarvadaivatapūjāyāḥ pūrvapūjyatvamuttamam // BndP_3,27.104 //",
    "GP12brndp3_u:5063": " iti śrībrahmāṇḍapurāṇe uttarabhāge hayagrīvāgastyasaṃvāde lalitopākhyāne gaṇanāthaparākramo nāma saptaviṃśo 'dhyāyaḥ",
    "GP12brndp3_u:5064": " raṇebhagnaṃ mahādaityaṃ bhaṇḍadaityaḥ sahodaram /",
    "GP12brndp3_u:5065": " senānāṃ kadanaṃ śrutvā santapto bahucintayā // BndP_3,28.1 //",
    "GP12brndp3_u:5066": " ubhāvapi sametau tau yuktau sarvaiścasainikaiḥ /",
    "GP12brndp3_u:5067": " preṣayāmāsa yuddhāya bhaṇḍadaityaḥ sahodarau // BndP_3,28.2 //",
    "GP12brndp3_u:5068": " tāvubhau paramakruddhau bhaṇḍadaityena deśitau /",
    "GP12brndp3_u:5069": " viṣaṅgaśca viśukraśca mahodyama mavāpanuḥ // BndP_3,28.3 //",
    "GP12brndp3_u:5070": " kaniṣṭhasahitaṃ tatra yuvarājaṃ mahābalam /",
    "GP12brndp3_u:5071": " viśukramanuvavrāja senā trailokyakampinī // BndP_3,28.4 //",
    "GP12brndp3_u:5072": " akṣauhiṇīcatuḥśatyā senānāmāvṛtaśca saḥ /",
    "GP12brndp3_u:5073": " yuvarājaḥ pravavṛdhe pratāpena mahīyasā // BndP_3,28.5 //",
    "GP12brndp3_u:5074": " ulūkajitprabhṛtayo bhāgineyā daśoddhatāḥ /",
    "GP12brndp3_u:5075": " bhaṇḍasya ca bhaginyāntu dhūminyāṃ jātayonayaḥ // BndP_3,28.6 //",
    "GP12brndp3_u:5076": " kṛtāstraśikṣā bhaṇḍena mātulena mahīyasā /",
    "GP12brndp3_u:5077": " vikrameṇa valantaste senānāthāḥ pratasthire // BndP_3,28.7 //",
    "GP12brndp3_u:5078": " prodgataiścāpanirghoṣairghoṣayanto diśo daśa /",
    "GP12brndp3_u:5079": " dvayormātulayoḥ prītiṃ bhāgineyā vitenire // BndP_3,28.8 //",
    "GP12brndp3_u:5080": " ārūḍhayānāḥ pratyekagāḍhāhaṅkāraśālinaḥ /",
    "GP12brndp3_u:5081": " ākṛṣṭagurudhanvāno viśukramanuvavrajuḥ // BndP_3,28.9 //",
    "GP12brndp3_u:5082": " yauvarājyaprabhācihnacchatracāmaraśobhitaḥ /",
    "GP12brndp3_u:5083": " ārūḍhavāraṇaḥ prāpa viśukro yuddhamedinīm // BndP_3,28.10 //",
    "GP12brndp3_u:5084": " tataḥ kalakalārāvakāriṇyā senayā vṛtaḥ /",
    "GP12brndp3_u:5085": " viśukraḥ paṭu dadhvāna siṃhanādaṃ bhayaṅkaram // BndP_3,28.11 //",
    "GP12brndp3_u:5086": " tatkṣobhātkṣubhitasvāntāḥ śaktayaḥ saṃbhramoddhatāḥ /",
    "GP12brndp3_u:5087": " agniprākāravalayānnirjagamurbaddhapaṅkayaḥ // BndP_3,28.12 //",
    "GP12brndp3_u:5088": " taḍinmayamivākāśaṃ kurvantyaḥ svasvarociṣā /",
    "GP12brndp3_u:5089": " raktāmvujāvṛtamiva vyomacakraṃ raṇonmukhāḥ // BndP_3,28.13 //",
    "GP12brndp3_u:5090": " atha bhaṇḍakanīyāṃsāvāgatau yuddhadurmadau /",
    "GP12brndp3_u:5091": " niśamya yugapadyoddhaṃ mantriṇīdaṇḍanāyake // BndP_3,28.14 //",
    "GP12brndp3_u:5092": " kiricakaṃ jñeyacakramārūḍhe rathaśekharam /",
    "GP12brndp3_u:5093": " dhṛtātapatravalaye cāmarābhyāṃ ca vījite // BndP_3,28.15 //",
    "GP12brndp3_u:5094": " apsarobhiḥ pranṛttābhirgīyamānamahodaye /",
    "GP12brndp3_u:5095": " nirjagamatū raṇaṃ kartumubhābhyāṃ lalitājñayā // BndP_3,28.16 //",
    "GP12brndp3_u:5096": " śrīcakraratharājasya rakṣaṇārthaṃ niveśite /",
    "GP12brndp3_u:5097": " śatākṣauhiṇikāṃ senāṃ varjayitvāstrabhīṣaṇam // BndP_3,28.17 //",
    "GP12brndp3_u:5098": " anyatsarvaṃ camujālaṃ nirjagāma raṇonmukhī /",
    "GP12brndp3_u:5099": " purataḥ prācaladdaṇḍanāthā rathaniṣeduṣī // BndP_3,28.18 //",
    "GP12brndp3_u:5100": " ekayaiva karāṅgulyā ghūrṇayantī halāyudham /",
    "GP12brndp3_u:5101": " musalaṃ cānyahastena bhrāmayantī muhurmuhuḥ // BndP_3,28.19 //",
    "GP12brndp3_u:5102": " taralendukalācūḍāsphuratpotramukhāmbujā /",
    "GP12brndp3_u:5103": " puraḥ prahartrī samare sarvadā vikramoddhatā /",
    "GP12brndp3_u:5104": " asyā anupracalitā geyacakrarathasthitā // BndP_3,28.20 //",
    "GP12brndp3_u:5105": " dhanuṣo dhvaninā viśvaṃ pūrayantī mahoddhatā /",
    "GP12brndp3_u:5106": " veṇīkṛtakacanyastavilasaccandrapallavā // BndP_3,28.21 //",
    "GP12brndp3_u:5107": " sphurattritayanetreṇa sindūratilakatviṣā /",
    "GP12brndp3_u:5108": " pāṇinā padmaramyeṇa maṇikaṅkaṇacāruṇā // BndP_3,28.22 //",
    "GP12brndp3_u:5109": " tūṇīramukhataḥ kṛṣṭaṃ bhrāmayantī śilīmukham /",
    "GP12brndp3_u:5110": " jaya vardhasvavardhasvetyatiharṣasamākule // BndP_3,28.23 //",
    "GP12brndp3_u:5111": " nṛtyadbhirdivyamunibhirvarddhitāśīrvaco 'mṛtaiḥ /",
    "GP12brndp3_u:5112": " geyacakrarathendrasya cakranemivighaṭṭanaiḥ // BndP_3,28.24 //",
    "GP12brndp3_u:5113": " dārayantī kṣititalaṃ daityānāṃ hṛdayaiḥ saha /",
    "GP12brndp3_u:5114": " lokātiśāyitā viśvamanomohanakāriṇā /",
    "GP12brndp3_u:5115": " gītibandhenāmarībhirbahvībhirgītavaibhavā // BndP_3,28.25 //",
    "GP12brndp3_u:5116": " akṣauhiṇīsahasrāṇāmaṣṭakaṃ samaroddhatam /",
    "GP12brndp3_u:5117": " karṣatī kalpaviśleṣanirmaryādābdhisaṃnibham // BndP_3,28.26 //",
    "GP12brndp3_u:5118": " tasyāḥ śakticamūcakre kāścitkanakarociṣaḥ /",
    "GP12brndp3_u:5119": " kāściddāḍimasaṃkāśāḥ kāścijjīmūtarociṣaḥ // BndP_3,28.27 //",
    "GP12brndp3_u:5120": " anyāḥ siṃdūrarucayaḥ parāḥ pāṭalapāṭalāḥ /",
    "GP12brndp3_u:5121": " kācādrikāmbarāḥ kāścitparāḥ śyāmalakomalāḥ // BndP_3,28.28 //",
    "GP12brndp3_u:5122": " anyāstu hīrakaprakhyāḥ parā gārutmatopamāḥ /",
    "GP12brndp3_u:5123": " viruddhaiḥ pañcabhirbāṇairmiśritaiḥ śatakoṭibhiḥ // BndP_3,28.29 //",
    "GP12brndp3_u:5124": " vyañjayantyo deharucaṃ katicidvividhāyudhāḥ /",
    "GP12brndp3_u:5125": " asaṃkhyāḥ śaktayaścelurdaṇḍinyāssainike tathā // BndP_3,28.30 //",
    "GP12brndp3_u:5126": " tathaiva sainyasannāho mantriṇyāḥ kumbhasambhava /",
    "GP12brndp3_u:5127": " yathā bhūṣaṇaveṣādi yathā prabhāvalakṣaṇam // BndP_3,28.31 //",
    "GP12brndp3_u:5128": " yathā sadguṇaśālitvaṃ yathā cāśritalakṣaṇam /",
    "GP12brndp3_u:5129": " yathā daityaughasaṃhāro yathā sarvaiśca pūjitā // BndP_3,28.32 //",
    "GP12brndp3_u:5130": " yathā śaktirmahārājñyā deḍinyaśca tathākhilam /",
    "GP12brndp3_u:5131": " viśeṣastu paraṃ tasyāḥ sācivye tatkare sthitam /",
    "GP12brndp3_u:5132": " mahārājñīvitīrṇaṃ tadājñāmudrāṅgulīyakam // BndP_3,28.33 //",
    "GP12brndp3_u:5133": " itthaṃ pracalite sainye mantriṇīdaṇḍanāthayoḥ /",
    "GP12brndp3_u:5134": " tadbhārabhaṅgurā bhūmirdelālīlāmalaṃbata // BndP_3,28.34 //",
    "GP12brndp3_u:5135": " tataḥ pravavṛte yuddhaṃ tumulaṃ romaharṣaṇam /",
    "GP12brndp3_u:5136": " uddhūtadhūlijaṃbālībhūtasaptārṇavījalam // BndP_3,28.35 //",
    "GP12brndp3_u:5137": " hayasthairhayasādinyo rathasthai rathasaṃsthitāḥ /",
    "GP12brndp3_u:5138": " ādhoraṇairhastipakāḥ khaḍgaiḥ padgāśca saṅgatāḥ // BndP_3,28.36 //",
    "GP12brndp3_u:5139": " daṇḍanāthāviṣaṅgeṇa samayudhyanta saṅgare /",
    "GP12brndp3_u:5140": " viśukreṇa samaṃ śyāmā vikṛṣṭamaṇikārmukā // BndP_3,28.37 //",
    "GP12brndp3_u:5141": " aśvarūḍhā cakāroccaiḥ saholūkajitā raṇam /",
    "GP12brndp3_u:5142": " sampadīśāca jagrāha puruṣeṇa yuyutsayā // BndP_3,28.38 //",
    "GP12brndp3_u:5143": " viṣeṇa nakulī devī samāhvāsta yuyutsayā /",
    "GP12brndp3_u:5144": " kuntiṣeṇena samaraṃ mahāmāyā tadākarot // BndP_3,28.39 //",
    "GP12brndp3_u:5145": " maladena samaṃ cakre yuddhamunmattabhairavī /",
    "GP12brndp3_u:5146": " laghuśyāmā cakāroccaiḥ kuśūreṇa samaṃ raṇam // BndP_3,28.40 //",
    "GP12brndp3_u:5147": " svapneśī maṅgalākhyena daityendreṇa raṇaṃvyadhāt /",
    "GP12brndp3_u:5148": " vāgvādinī tu jaghaṭe drughaṇena samaṃ raṇe // BndP_3,28.41 //",
    "GP12brndp3_u:5149": " kolāṭena ca duṣṭena caṇḍakālyakarodraṇam /",
    "GP12brndp3_u:5150": " akṣauhiṇībhirdaityānāṃ śatākṣauhiṇikāstathā /",
    "GP12brndp3_u:5151": " mahāntaṃ samare cakruranyonyaṃ krodhamūrchitāḥ // BndP_3,28.42 //",
    "GP12brndp3_u:5152": " pravartamāne samare viśukro duṣṭadānavaḥ /",
    "GP12brndp3_u:5153": " vardhamānāṃ śakticamūṃ hīyamānāṃ nijāṃ camūm // BndP_3,28.43 //",
    "GP12brndp3_u:5154": " avalokya ruṣāviṣṭaḥ sa kṛṣṭagurukārmukaḥ /",
    "GP12brndp3_u:5155": " śaktisainye samaste 'pi tṛṣāstraṃ pramumoca ha // BndP_3,28.44 //",
    "GP12brndp3_u:5156": " tena dāvānalajvālādīptena mathitaṃ balam /",
    "GP12brndp3_u:5157": " tṛtīye yuddhadivase yāmamātraṃ gate ravau /",
    "GP12brndp3_u:5158": " viśukramuktatarṣāstravyākulāḥ śaktayo 'van // BndP_3,28.45 //",
    "GP12brndp3_u:5159": " kṣobhayannindriyagrāmaṃ tālumūlaṃ viśoṣayan /",
    "GP12brndp3_u:5160": " rūkṣayankarṇakuharamaṅgadaurvalyamāhavan // BndP_3,28.46 //",
    "GP12brndp3_u:5161": " pātayanpṛthivīpṛṣṭhe dehaṃ visraṃsitāyudham /",
    "GP12brndp3_u:5162": " āvirbabhūva śaktīnāmatitīvrastṛṣājvaraḥ // BndP_3,28.47 //",
    "GP12brndp3_u:5163": " yuddheṣvanudyamakṛtā sarvotsāhavirodhinā /",
    "GP12brndp3_u:5164": " tarṣeṇa tena kvathitaṃ śaktisainyaṃ vilokyasā /",
    "GP12brndp3_u:5165": " mantriṇī saha potriṇyā bhṛśaṃ cintāmavāpa ha // BndP_3,28.48 //",
    "GP12brndp3_u:5166": " uvāca tāṃ daṇḍanāthāmatyāhitaviśaṅkinīm /",
    "GP12brndp3_u:5167": " rathasthitā rathagatā tatpratī kārakarmaṇe /",
    "GP12brndp3_u:5168": " sakhi potriṇi duṣṭasya tarṣāstramidamāgatam // BndP_3,28.49 //",
    "GP12brndp3_u:5169": " śithilīkurute sainyamasmākaṃ hā vidheḥ kramaḥ /",
    "GP12brndp3_u:5170": " viśuṣkatālumūlānāṃ vibhraṣṭāyudhatejasām /",
    "GP12brndp3_u:5171": " śaktīnāṃ maṇḍalenātra samare samupekṣitam // BndP_3,28.50 //",
    "GP12brndp3_u:5172": " na kāpi kurute yuddhaṃ na dhārayati cāyudham /",
    "GP12brndp3_u:5173": " viśuṣkatālumūlatvā dvaktumapyāli na kṣamāḥ // BndP_3,28.51 //",
    "GP12brndp3_u:5174": " īdṛśīnno gatiṃ śrutvā kiṃ vakṣyati maheśvarī /",
    "GP12brndp3_u:5175": " kṛtā cāpakṛtirdaityairupāyaḥ pravicintyatām // BndP_3,28.52 //",
    "GP12brndp3_u:5176": " sarvatra dvyaṣṭasāhasrākṣauhiṇyamatra potriṇi /",
    "GP12brndp3_u:5177": " ekāpi śaktirnaivāsti yā tarṣeṇa na pīḍitā // BndP_3,28.53 //",
    "GP12brndp3_u:5178": " atraivāvasare dṛṣṭvā muktaśastrāṃ patākinīm /",
    "GP12brndp3_u:5179": " randhraprahāriṇo hanta bāṇairnighnanti dānavāḥ // BndP_3,28.54 //",
    "GP12brndp3_u:5180": " atropāyastvayā kāryo mayā ca samarodyame /",
    "GP12brndp3_u:5181": " tvadīyarathaparvastho yo 'sti śītamahārṇavaḥ // BndP_3,28.55 //",
    "GP12brndp3_u:5182": " tamādiśa samastānāṃ śaktīnāṃ tarṣanuttaye /",
    "GP12brndp3_u:5183": " nālpaiḥ pānīyapānādyairetāsāṃ tarṣasaṃkṣayaḥ // BndP_3,28.56 //",
    "GP12brndp3_u:5184": " sa eva madirāsiṃdhuḥ śaktyaughaṃ tarpayiṣyati /",
    "GP12brndp3_u:5185": " tamādiśa mahātmānaṃ samarotsāhakāriṇam /",
    "GP12brndp3_u:5186": " sarvatarṣapraśamanaṃ mahābalavivardhanam // BndP_3,28.57 //",
    "GP12brndp3_u:5187": " ityukte daṇḍanāthā sā sadupāyena harṣitā /",
    "GP12brndp3_u:5188": " ājuhāva sudhāsiṃdhumājñāṃ cakreśvarī raṇe // BndP_3,28.58 //",
    "GP12brndp3_u:5189": " sa madālasaraktākṣo hemābhaḥ sragvibhūṣitaḥ // BndP_3,28.59 //",
    "GP12brndp3_u:5190": " praṇamya daṇḍanāthāṃ tāṃ tadājñāparipārakaḥ // BndP_3,28.60 //",
    "GP12brndp3_u:5191": " ātmānaṃ bahudhā kṛtvā taruṇādityapāṭalam /",
    "GP12brndp3_u:5192": " kvacittāpicchavacchyāmaṃ kvacicca dhavaladyutim // BndP_3,28.61 //",
    "GP12brndp3_u:5193": " koṭiśo madhurādhārā karihastasamākṛtīḥ /",
    "GP12brndp3_u:5194": " vavarṣa siṃdhurājo 'yaṃ vāyunā bahulīkṛtaḥ // BndP_3,28.62 //",
    "GP12brndp3_u:5195": " puṣkalāvartakādyaistu kalapakṣayabalāhakaiḥ /",
    "GP12brndp3_u:5196": " niṣicyamāno madhye 'bdhiḥ śaktisainye papāta ha // BndP_3,28.63 //",
    "GP12brndp3_u:5197": " yadgandhāghrāmamātreṇa mṛta uttiṣṭhate sphuṭam /",
    "GP12brndp3_u:5198": " durbalaḥ prabalaśca syāttadvavarṣa surāṃbudhiḥ // BndP_3,28.64 //",
    "GP12brndp3_u:5199": " parārddhasaṃkhyātītāstā madhudhārāparaṃparāḥ /",
    "GP12brndp3_u:5200": " prapibantyaḥ pipāsārtairmukhaiḥ śaktaya utthitāḥ // BndP_3,28.65 //",
    "GP12brndp3_u:5201": " yathā sā madirāsiṃdhuvṛṣṭirdaityeṣu no patet /",
    "GP12brndp3_u:5202": " tathā sainyasya parito mahāprākāramaṇḍalam // BndP_3,28.66 //",
    "GP12brndp3_u:5203": " laghuhastatayā muktaiḥ śarajātaiḥ sahasraśaḥ /",
    "GP12brndp3_u:5204": " cakāra vismayakarī kadaṃbavanavāsinī // BndP_3,28.67 //",
    "GP12brndp3_u:5205": " karmaṇā tena sarve 'pi vismitā maruto 'bhavan /",
    "GP12brndp3_u:5206": " atha tāḥ śaktayo bhūri pibanti sma raṇāntare // BndP_3,28.68 //",
    "GP12brndp3_u:5207": " vividhā madirādhārā balotsāhavivardhanīḥ /",
    "GP12brndp3_u:5208": " yasyā yasyā manaḥprītī ruciḥ svādo yathāyathā // BndP_3,28.69 //",
    "GP12brndp3_u:5209": " tṛtīye yuddhadivase praharadvitayāvadhi /",
    "GP12brndp3_u:5210": " saṃtataṃ madhyadhārābhiḥ pravavarṣa surāṃbudhiḥ // BndP_3,28.70 //",
    "GP12brndp3_u:5211": " gauḍī paiṣṭī ca mādhvī ca varā kādaṃbarī tathā /",
    "GP12brndp3_u:5212": " haitālī lāṅgaleyā ca tālajātāstathā surāḥ // BndP_3,28.71 //",
    "GP12brndp3_u:5213": " kalpavṛkṣodbhavā divyā nānādeśasamudbhavāḥ /",
    "GP12brndp3_u:5214": " susvādusaurabhādyāśca śubhagandhasukhapradāḥ // BndP_3,28.72 //",
    "GP12brndp3_u:5215": " bakulaprasavāmodā dhvanantyo budbudojjvalāḥ /",
    "GP12brndp3_u:5216": " kaṭukāśca kaṣāyāśca madhurāstiktatāspṛśaḥ // BndP_3,28.73 //",
    "GP12brndp3_u:5217": " bahuvarmasamāviṣṭāśchedinīḥ picchalāstathā /",
    "GP12brndp3_u:5218": " īṣadamlāśca kaṭvamlā madhurāmlāstathā parāḥ // BndP_3,28.74 //",
    "GP12brndp3_u:5219": " śastrakṣatarugāhantrī cāsthisaṃdhānadāyinī /",
    "GP12brndp3_u:5220": " raṇabhramaharā śītā laghvyastadvatkavoṣṭhakāḥ // BndP_3,28.75 //",
    "GP12brndp3_u:5221": " saṃtāpahāriṇīścaiva vāruṇīstā jayapradāḥ /",
    "GP12brndp3_u:5222": " nānāvidhāḥ surādhārā vavarṣa madirārṇavaḥ // BndP_3,28.76 //",
    "GP12brndp3_u:5223": " avicchinnaṃ yāmamātramekaikā tatra yoginī /",
    "GP12brndp3_u:5224": " airāvatakara prakhyāṃ surādhārāṃ mudā papau // BndP_3,28.77 //",
    "GP12brndp3_u:5225": " uttānaṃ vadanaṃ kṛtvā vilolarasanāścalam /",
    "GP12brndp3_u:5226": " śaktayaḥ prapapuḥ sīdhu mudā mīlitalocanāḥ // BndP_3,28.78 //",
    "GP12brndp3_u:5227": " itthaṃ bahuvidhaṃ mādhvīdhārāpātaiḥ sudhāṃbudhiḥ /",
    "GP12brndp3_u:5228": " āgatastarpayitvā tu divyarūpaṃ samāsthitaḥ // BndP_3,28.79 //",
    "GP12brndp3_u:5229": " punargatvā daṇḍanāthāṃ praṇamya sa surāṃbudhiḥ /",
    "GP12brndp3_u:5230": " snigdhagaṃbhīraghoṣeṇa vākyaṃ cedamuvāca tām // BndP_3,28.80 //",
    "GP12brndp3_u:5231": " devi paśya mahārājñi daṇḍamaṇḍalanāyike /",
    "GP12brndp3_u:5232": " mayā saṃtarpitā mugdharūpā śaktivarūthinī // BndP_3,28.81 //",
    "GP12brndp3_u:5233": " kāścinnṛtyanti gāyantyo kalakvaṇitamekhalāḥ /",
    "GP12brndp3_u:5234": " nṛtyantīnāṃ puraḥ kāścitkaratālaṃ vitanvate // BndP_3,28.82 //",
    "GP12brndp3_u:5235": " kāściddhasaṃti vyāvalgadvalguvakṣojamaṇḍalāḥ /",
    "GP12brndp3_u:5236": " patantyanyonyamaṅgeṣu kāścidānandamantharāḥ // BndP_3,28.83 //",
    "GP12brndp3_u:5237": " kāścidvalganti ca śroṇivigalanmekhalāṃbarāḥ /",
    "GP12brndp3_u:5238": " kāścidutthāya saṃnaddhā ghūrṇayanti nirāyudhāḥ // BndP_3,28.84 //",
    "GP12brndp3_u:5239": " itthaṃ nirdiśyamānāstāḥ śaktī maireya siṃdhunāṃ /",
    "GP12brndp3_u:5240": " avalokya bhṛśaṃ tuṣṭā daṇḍinī tamuvāca ha // BndP_3,28.85 //",
    "GP12brndp3_u:5241": " parituṣṭāsmi madyābdhe tvayā sāhyamanuṣṭhitam /",
    "GP12brndp3_u:5242": " devakāryamida kiñca nirvighnitamidaṃ kṛtam // BndP_3,28.86 //",
    "GP12brndp3_u:5243": " ataḥ paraṃ matprasādāddvāpare yājñikairmakhe /",
    "GP12brndp3_u:5244": " somapānavadatyantamupayojyo bhaviṣyasi // BndP_3,28.87 //",
    "GP12brndp3_u:5245": " mantreṇa pūtaṃ tvāṃ yāge pāsyantyakhiladevatāḥ /",
    "GP12brndp3_u:5246": " yāgeṣu mantrapūtena pītena bhavatā janāḥ // BndP_3,28.88 //",
    "GP12brndp3_u:5247": " siddhimṛddhiṃ balaṃ svargamapavargaṃ ca bibhratu /",
    "GP12brndp3_u:5248": " maheśvarī mahādevo baladevaśca bhārgavaḥ /",
    "GP12brndp3_u:5249": " dattātreyo vidhirviṣṇustvāṃ pāsyanti mahājanāḥ // BndP_3,28.89 //",
    "GP12brndp3_u:5250": " yāge samarcitastvaṃ tu sarvasiddhiṃ pradāsyasi // BndP_3,28.90 //",
    "GP12brndp3_u:5251": " itthaṃ varapradānena toṣayitvā surāṃbudhim // BndP_3,28.91 //",
    "GP12brndp3_u:5252": " mantriṇīṃ tvarayāmāsa punaryuddhāya daṇḍinī /",
    "GP12brndp3_u:5253": " punaḥ pravavṛte yuddhaṃ śaktīnāṃ dānavaiḥ saha // BndP_3,28.92 //",
    "GP12brndp3_u:5254": " mudāṭṭahāsanirbhinnadigaṣṭakadharā dharam /",
    "GP12brndp3_u:5255": " pratyagramadirāmattāḥ pāṭalīkṛtalocanāḥ /",
    "GP12brndp3_u:5256": " śaktayo daityacakreṣu nyapatannekahelayā // BndP_3,28.93 //",
    "GP12brndp3_u:5257": " dvayena dvayamāreje śaktīnāṃ samadaśriyām /",
    "GP12brndp3_u:5258": " madarāgeṇa cakṣūṃṣi daityaraktena śastrikā // BndP_3,28.94 //",
    "GP12brndp3_u:5259": " tathā babhūva tumulaṃ yuddhaṃ śaktisuradviṣām /",
    "GP12brndp3_u:5260": " yathā mṛtyuravitrastaḥ prajāḥ saṃharate svayam // BndP_3,28.95 //",
    "GP12brndp3_u:5261": " saṃskhalatpadavinyāsā madenāraktadṛṣṭayaḥ /",
    "GP12brndp3_u:5262": " skhaladakṣarasaṃdarbhavīrabhāṣā raṇoddhatāḥ // BndP_3,28.96 //",
    "GP12brndp3_u:5263": " kadaṃbagolakākārā dṛṣṭasarvāṅgadṛṣṭayaḥ /",
    "GP12brndp3_u:5264": " yuvarājasya sainyāni śaktyaḥ samānāśayan // BndP_3,28.97 //",
    "GP12brndp3_u:5265": " akṣauhiṇīśataṃ tatra daṇḍinī sā vyadārayat /",
    "GP12brndp3_u:5266": " akṣauhiṇīsārddhaśata nāśayāmāsa mantriṇī // BndP_3,28.98 //",
    "GP12brndp3_u:5267": " aśvārūḍhāprabhṛtayo madāruṇavilocanāḥ /",
    "GP12brndp3_u:5268": " akṣauhiṇīsārdhaśataṃ nityurantakamandiram // BndP_3,28.99 //",
    "GP12brndp3_u:5269": " aṅkuśenātitīkṣṇena turagā rohiṇī raṇe /",
    "GP12brndp3_u:5270": " ulūkajitamunmathya paralokātithiṃ vyadhāt // BndP_3,28.100 //",
    "GP12brndp3_u:5271": " sampatkarīprabhṛtayaḥ śaktidaṇḍādhināyikāḥ /",
    "GP12brndp3_u:5272": " paruṣeṇa mukhānyanyānyavaruddhāvyadārayan // BndP_3,28.101 //",
    "GP12brndp3_u:5273": " astaṃ gate savitari dhvastasarvabalaṃ tataḥ /",
    "GP12brndp3_u:5274": " viśukraṃ yodhayāmāsa śyāmalā kopaśālinī // BndP_3,28.102 //",
    "GP12brndp3_u:5275": " astrapratya stramokṣeṇa bhīṣaṇena divaukasām /",
    "GP12brndp3_u:5276": " mahatā raṇakṛtyena yodhayāmāsa mantriṇī // BndP_3,28.103 //",
    "GP12brndp3_u:5277": " āyudhāni sutīkṣṇāni viśukrasya mahaujasaḥ /",
    "GP12brndp3_u:5278": " kramaśaḥ khaṇḍayantī sā ketanaṃ rathasārathim // BndP_3,28.104 //",
    "GP12brndp3_u:5279": " dhanurguṇaṃ dhanurdaṇḍaṃ khaṇḍayantī śilīmukhaiḥ /",
    "GP12brndp3_u:5280": " astreṇa brahmaśirasā jvalatpāvakarociṣā // BndP_3,28.105 //",
    "GP12brndp3_u:5281": " viśukraṃ mardayāmāsa so 'patacchūrṇavigrahaḥ /",
    "GP12brndp3_u:5282": " viṣaṅgaṃ ca mahādaityaṃ daṇḍanāthā madoddhatā // BndP_3,28.106 //",
    "GP12brndp3_u:5283": " yodhayāmāsa caṇḍana musalena vinighnatī /",
    "GP12brndp3_u:5284": " sacāpi duṣṭo danujaḥ kāladaṇḍanibhāṃ gadām /",
    "GP12brndp3_u:5285": " udyamya bāhunā yuddhaṃ cakārāśeṣabhīṣaṇam // BndP_3,28.107 //",
    "GP12brndp3_u:5286": " anyonyamaṅgaṃ mṛdnantau gadāyuddhapravartinau /",
    "GP12brndp3_u:5287": " caṇḍāṭṭahāsamukharau paribhramaṇakāriṇau // BndP_3,28.108 //",
    "GP12brndp3_u:5288": " kurvāṇau vividhāṃścārānghūrṇantau tūrmaveṣṭinau /",
    "GP12brndp3_u:5289": " anyonyadaṇḍahananairmohayantau muhurmuhuḥ // BndP_3,28.109 //",
    "GP12brndp3_u:5290": " anyonyaprahṛtau randhramīkṣamāṇau mahoddhatau /",
    "GP12brndp3_u:5291": " mahāmusaladaṇḍāgraghaṭṭanakṣobhitāṃbarau /",
    "GP12brndp3_u:5292": " ayudhyetāṃ durādharṣauṃ daṇḍinīdaityaśekharau // BndP_3,28.110 //",
    "GP12brndp3_u:5293": " athārddharātrisamayaparyantaṃ kṛtasaṃgarā /",
    "GP12brndp3_u:5294": " saṃkruddhā hantumārebhe viṣaṅgaṃ daṇḍanāyikā // BndP_3,28.111 //",
    "GP12brndp3_u:5295": " taṃ mūrdhani nimagnena halenākṛṣya vairiṇam /",
    "GP12brndp3_u:5296": " kaṭhoraṃ tāḍanaṃ cakre musalenātha potriṇī // BndP_3,28.112 //",
    "GP12brndp3_u:5297": " tato musalaghātena tyaktaprāṇo mahāsuraḥ /",
    "GP12brndp3_u:5298": " cūrṇitena śatāṅgena samaṃ bhūtalamāśrayat // BndP_3,28.113 //",
    "GP12brndp3_u:5299": " iti kṛtvā mahatkarma mantriṇīdaṇḍanāyike /",
    "GP12brndp3_u:5300": " tatraiva taṃ niśā śeṣaṃ ninyatuḥ śibiraṃ prati // BndP_3,28.114 //",
    "GP12brndp3_u:5301": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopakhyāne viśukraviṣaṅgavadho nāmāṣṭāviṃśo 'dhyāyaḥ",
    "GP12brndp3_u:5302": " agastya uvāca",
    "GP12brndp3_u:5303": " aśvānana mahāprājña varṇitaṃ mantriṇībalam /",
    "GP12brndp3_u:5304": " viṣaṅgasya vadho yuddhe varṇito daṇḍanāthayā // BndP_3,29.1 //",
    "GP12brndp3_u:5305": " śrīdevyāḥ śrotumicchāmi raṇacakre parākramam /",
    "GP12brndp3_u:5306": " sodarasyāpadaṃ dṛṣṭvā bhaṇḍaḥ kimakarocchucā // BndP_3,29.2 //",
    "GP12brndp3_u:5307": " kathaṃ tasya raṇotsāhaḥ kaiḥ samaṃ samayudhyata /",
    "GP12brndp3_u:5308": " sahāyāḥ ke 'bhavaṃstasya hatabhrātṛtanūbhuvaḥ // BndP_3,29.3 //",
    "GP12brndp3_u:5309": " hayagrīva uvāca",
    "GP12brndp3_u:5310": " idaṃ śṛṇu mahāprājña sarvapāpanikṛntanam /",
    "GP12brndp3_u:5311": " lalitācaritaṃ puṇyamaṇimādigumapradam // BndP_3,29.4 //",
    "GP12brndp3_u:5312": " vaiṣuvāyanakāleṣu puṇyeṣu samayeṣu ca /",
    "GP12brndp3_u:5313": " siddhidaṃ sarvapāpaghnaṃ kīrtidaṃ pañcaparvasu // BndP_3,29.5 //",
    "GP12brndp3_u:5314": " tadā hatau raṇe tatra śrutvā nijasahodarau /",
    "GP12brndp3_u:5315": " śokena mahatāviṣṭo bhaṇḍaḥ pravilalāpa saḥ // BndP_3,29.6 //",
    "GP12brndp3_u:5316": " vikīrmakeśo dharaṇau mūrchitaḥ patitastadā /",
    "GP12brndp3_u:5317": " na lebhe kiñcidāśvāsaṃ bhrātṛvyasanakarśitaḥ // BndP_3,29.7 //",
    "GP12brndp3_u:5318": " punaḥ punaḥ pravilapankuṭilākṣeṇa bhūriśaḥ /",
    "GP12brndp3_u:5319": " āśvāsyāmānaḥ śokena yuktaḥ kopamavāpa saḥ // BndP_3,29.8 //",
    "GP12brndp3_u:5320": " phālaṃ vahannatikrūraṃ bhramadbhrukuṭibhīṣaṇam /",
    "GP12brndp3_u:5321": " aṅgārapāṭalākṣaśca niḥśvasankṛṣṇasarpavat // BndP_3,29.9 //",
    "GP12brndp3_u:5322": " uvāca kuṭilākṣaṃ drāksamastapṛtanāpatim /",
    "GP12brndp3_u:5323": " kṣipraṃ muhurmuhuḥ spṛṣṭvā dhunvānaḥ karavālikām // BndP_3,29.10 //",
    "GP12brndp3_u:5324": " krodhahuṅkāramātanvangarjannutpātameghavat // BndP_3,29.11 //",
    "GP12brndp3_u:5325": " yayaiva dṛṣṭayā māyābalādyuddhe vināśitāḥ /",
    "GP12brndp3_u:5326": " bhrātaro mama putrāśca senānāthāḥ sahasraśaḥ // BndP_3,29.12 //",
    "GP12brndp3_u:5327": " tasyāḥ striyāḥ pramattāyāḥ kaṇṭhotthaiḥ śoṇitadravaiḥ /",
    "GP12brndp3_u:5328": " bhrātṛputramahāśokavahniṃ nirvāpayāmyaham // BndP_3,29.13 //",
    "GP12brndp3_u:5329": " gaccha re kuṭilākṣa tvaṃ sajjīkuru patākinīm /",
    "GP12brndp3_u:5330": " ityuktvā kaṭhinaṃ varma vajrapātasahaṃ mahat // BndP_3,29.14 //",
    "GP12brndp3_u:5331": " dadhāno bhujamadhyena badhnanpṛṣṭha tatheṣudhī /",
    "GP12brndp3_u:5332": " uddāmamaurviniḥśvāsakaṭhoraṃ bhrāmayandhanuḥ // BndP_3,29.15 //",
    "GP12brndp3_u:5333": " kālāgniriva saṃkruddho nirjagāma nijātpurāt /",
    "GP12brndp3_u:5334": " tālajaṅghādikaiḥ sārddhaṃpūrvadvāre niveśite // BndP_3,29.16 //",
    "GP12brndp3_u:5335": " caturbhirdhṛtaśastraughairdhṛtavarmabhiruddhataiḥ /",
    "GP12brndp3_u:5336": " pañcatriṃśaccamūnāthaiḥ kuṭilākṣapuraḥsaraiḥ // BndP_3,29.17 //",
    "GP12brndp3_u:5337": " sarvasenāpatīndreṇa kuṭilākṣeṇa sa krudhā /",
    "GP12brndp3_u:5338": " militena ca bhaṇḍena catvāriṃśaccamūvarāḥ // BndP_3,29.18 //",
    "GP12brndp3_u:5339": " dīptāyudhā dīptakeśā nirjagmurdīptakaṅkaṭāḥ /",
    "GP12brndp3_u:5340": " dvisahasrākṣauhiṇīnāṃ pañcāśītiḥ parārdhikā // BndP_3,29.19 //",
    "GP12brndp3_u:5341": " tadenamanvagādekahelayā mathituṃ dviṣaḥ /",
    "GP12brndp3_u:5342": " bhaṇḍāsure viniryāte sarvasainikasaṃkule // BndP_3,29.20 //",
    "GP12brndp3_u:5343": " śūnyake nagare tatra strīmātramavaśeṣitam /",
    "GP12brndp3_u:5344": " ābhilo nāma daityendro rathavaryo mahārathaḥ /",
    "GP12brndp3_u:5345": " sahasrayugyasiṃhāḍhyamāruroha raṇoddhataḥ // BndP_3,29.21 //",
    "GP12brndp3_u:5346": " tatvare vijvalajjvālākālāgniriva dīptimān /",
    "GP12brndp3_u:5347": " ghātako nāma vai khaḍgaścandrahāsasamākṛtiḥ // BndP_3,29.22 //",
    "GP12brndp3_u:5348": " itastataścalantīnāṃ senānāṃ dhūlirutthitā /",
    "GP12brndp3_u:5349": " voḍhuṃ tāsāṃ bharaṃ bhūmirakṣameva divaṃ yayau // BndP_3,29.23 //",
    "GP12brndp3_u:5350": " kecidbhūmeraparyāptāḥ pracelurvyomavartmanā /",
    "GP12brndp3_u:5351": " keṣāñcitskandhamārūḍhāḥ keciccelurmahārathāḥ // BndP_3,29.24 //",
    "GP12brndp3_u:5352": " na dikṣu na ca bhūcakre na vyomani ca te mamuḥ /",
    "GP12brndp3_u:5353": " duḥkhadukhena te celuranyonyāśleṣapīḍitāḥ // BndP_3,29.25 //",
    "GP12brndp3_u:5354": " atyanta senāsaṃmardādrathacakrairvicūrṇitāḥ /",
    "GP12brndp3_u:5355": " kecitpādena nāgānāṃ marditā nyapatanbhuvi // BndP_3,29.26 //",
    "GP12brndp3_u:5356": " itthaṃ pracalitā tena samaṃ sarvaiśca sainikaiḥ /",
    "GP12brndp3_u:5357": " vajraniṣpeṣasadṛśo meghanādo vyadhīyata // BndP_3,29.27 //",
    "GP12brndp3_u:5358": " tenātīva kaṭhoreṇa siṃhanādena bhūyasā /",
    "GP12brndp3_u:5359": " bhaṇḍadaityamukhotthena vidīrṇamabhavajjagat // BndP_3,29.28 //",
    "GP12brndp3_u:5360": " sāgarāḥ śoṣamāpannāścandrākārai prapalāyitau /",
    "GP12brndp3_u:5361": " uḍūni nyapatanvyomno bhūmirdelāyitābhavat // BndP_3,29.29 //",
    "GP12brndp3_u:5362": " diṅnāgāścābhavaṃstrastā mūrcchitāśca divaukasaḥ /",
    "GP12brndp3_u:5363": " śaktīnāṃ kaṭakaṃ cāsīdakāṇḍatrāsavihvalam // BndP_3,29.30 //",
    "GP12brndp3_u:5364": " prāṇānsaṃdhārayāmāsuḥ kathañcinmadhya āhave /",
    "GP12brndp3_u:5365": " śaktayo bhayavibhraṣṭānyāyudhāni punardadhuḥ // BndP_3,29.31 //",
    "GP12brndp3_u:5366": " vahniprākāravalayaṃ praśāntaṃ punarutthitam /",
    "GP12brndp3_u:5367": " daityendrasiṃhanādena camūnāthadhanuḥsvanaiḥ // BndP_3,29.32 //",
    "GP12brndp3_u:5368": " krandanaiścāpi yoddhṝṇāmabhūcchabdamayaṃ jagat /",
    "GP12brndp3_u:5369": " tena nādena mahatā bhaṇḍadaityavinirgamam /",
    "GP12brndp3_u:5370": " niścitya lalitā devī svayaṃ yoddhuṃ pracakrame // BndP_3,29.33 //",
    "GP12brndp3_u:5371": " aśakyamanyaśaktīnāmākalayya mahāhavam /",
    "GP12brndp3_u:5372": " bhaṇḍadaityena duṣṭena svayamudyogamāsthitā // BndP_3,29.34 //",
    "GP12brndp3_u:5373": " cakrarājarathastasyāḥ pracacāla mahodayaḥ /",
    "GP12brndp3_u:5374": " caturvedamahācakrapuruṣārthamahābhayaḥ // BndP_3,29.35 //",
    "GP12brndp3_u:5375": " ānandadhvajasaṃyukto navabhiḥ parvabhiryutaḥ /",
    "GP12brndp3_u:5376": " navaparvasthadevībhirākṛṣṭagurudhanvibhiḥ // BndP_3,29.36 //",
    "GP12brndp3_u:5377": " parārdhādhikasaṃkhyātaparivārasamṛddhibhiḥ /",
    "GP12brndp3_u:5378": " parvasthāneṣu sarveṣu pālitaḥ sarvato diśam // BndP_3,29.37 //",
    "GP12brndp3_u:5379": " daśayojanamunnaddhaścaturyojana vistṛtaḥ /",
    "GP12brndp3_u:5380": " mahārājñīcakrarājo rathendraḥ pracalanbabhau // BndP_3,29.38 //",
    "GP12brndp3_u:5381": " tasminpracalite juṣṭe śyāmayā daṇḍanāthayā /",
    "GP12brndp3_u:5382": " geyacakraṃ tu bālāgre kiricakraṃ tu bṛṣṭhataḥ // BndP_3,29.39 //",
    "GP12brndp3_u:5383": " anyāsāmapi śaktīnāṃ vāhanāni parārddhaśaḥ /",
    "GP12brndp3_u:5384": " nṛsiṃhoṣṭranaravyālamṛgapakṣihayāstathā // BndP_3,29.40 //",
    "GP12brndp3_u:5385": " gajabheruṇḍaśarabha vyāghravātamṛgāstathā /",
    "GP12brndp3_u:5386": " etādṛśaśca tiryañco 'pyanye vāhanatāṃ gatāḥ // BndP_3,29.41 //",
    "GP12brndp3_u:5387": " muhuruccāvacāḥ śaktīrbhaṇḍāsuravadhodyatāḥ /",
    "GP12brndp3_u:5388": " yojanāyāmavistāramapi taddvāramaṇḍalam /",
    "GP12brndp3_u:5389": " vahniprākāracakrasya na paryāptaṃ camūpateḥ // BndP_3,29.42 //",
    "GP12brndp3_u:5390": " jvālāmālinikā nityā dvārasyātyantavistṛtim /",
    "GP12brndp3_u:5391": " vitatāna samastānāṃ sainyānāṃ nirgamaiṣiṇī // BndP_3,29.43 //",
    "GP12brndp3_u:5392": " atha sā jagatāṃ mātā mahārājñī mahodayā /",
    "GP12brndp3_u:5393": " nirjagāmā gnipuratā varadvārātpratāpinī // BndP_3,29.44 //",
    "GP12brndp3_u:5394": " devadundubhayo neduḥ patitāḥ puṣpavṛṣṭayaḥ /",
    "GP12brndp3_u:5395": " mahāmuktātapatraṃ taddivi dīptamadṛśyata // BndP_3,29.45 //",
    "GP12brndp3_u:5396": " nimittāni prasannāni śaṃsakāni jayaśriyāḥ /",
    "GP12brndp3_u:5397": " abhavaṃllalitāsainye utpātāstu dviṣāṃ bale // BndP_3,29.46 //",
    "GP12brndp3_u:5398": " tataḥ pravavṛte yuddhaṃ sena yorubhayorapi /",
    "GP12brndp3_u:5399": " prasarpadviśikhaiḥ stomabaddhāndhatamasacchaṭam // BndP_3,29.47 //",
    "GP12brndp3_u:5400": " hanyamānagajastomasṛtaśoṇitabindubhiḥ /",
    "GP12brndp3_u:5401": " hnīyamāṇaśiraśchannadaityaśvetātapatrakam // BndP_3,29.48 //",
    "GP12brndp3_u:5402": " na diśo na nabho nāgā na bhūmirna ca kiñcana /",
    "GP12brndp3_u:5403": " dṛśyate kevalaṃ dṛṣṭaṃ rajomātraṃ ca sūrcchitam // BndP_3,29.49 //",
    "GP12brndp3_u:5404": " nṛtyatkabandhanivahāvirbhūtataṭapādapam /",
    "GP12brndp3_u:5405": " daityakeśasahasraistu śaivālāṅkurakomalā // BndP_3,29.50 //",
    "GP12brndp3_u:5406": " śvetātapatrayavalayaśvetapaṅkajabhāsurā /",
    "GP12brndp3_u:5407": " cakrakṛttakarigrāmapādakūrmaparaṃparā // BndP_3,29.51 //",
    "GP12brndp3_u:5408": " śaktidhvastamahādaityagalagaṇḍaśiloccayā /",
    "GP12brndp3_u:5409": " vilūnakāṇḍaiḥ patitaiḥ saphenā balacāmaraiḥ // BndP_3,29.52 //",
    "GP12brndp3_u:5410": " tīkṣṇāsivallarījālairnibiḍīkṛtatīrabhūḥ /",
    "GP12brndp3_u:5411": " daityavīrekṣamaśreṇimuktiṃsapuṭabhāsurā // BndP_3,29.53 //",
    "GP12brndp3_u:5412": " daityavāhanasaṃghātana kramīnaśatākulā /",
    "GP12brndp3_u:5413": " prāvahacchoṇitanadī senayoryudhyamānayoḥ // BndP_3,29.54 //",
    "GP12brndp3_u:5414": " itthaṃ pravavṛte yuddhaṃ mṛtyośca trāsadāyakam /",
    "GP12brndp3_u:5415": " caturthayuddhadivase prātarā rabhyabhīṣaṇam /",
    "GP12brndp3_u:5416": " praharadvayaparyantaṃ senayorubhayorapi // BndP_3,29.55 //",
    "GP12brndp3_u:5417": " tataḥ śrīlalitādevyā bhaṇḍasyāthābhavadraṇaḥ /",
    "GP12brndp3_u:5418": " astrapratyastrasaṃkṣobhaistumulīkṛtadiktaṭaḥ // BndP_3,29.56 //",
    "GP12brndp3_u:5419": " dhanurjyātalaṭaṅkārahuṅkārairatibhīṣaṇaḥ /",
    "GP12brndp3_u:5420": " tūṇīravadanātkṛṣṭadhanurvaraviniḥ sṛtaiḥ /",
    "GP12brndp3_u:5421": " vimuktairviśiśairbhīmairāhave prāṇahāribhiḥ // BndP_3,29.57 //",
    "GP12brndp3_u:5422": " hastalāghavavegena na prājñāyata kiñcana /",
    "GP12brndp3_u:5423": " mahārājñīkarāṃbhojavyāpāraṃ śaramokṣaṇe /",
    "GP12brndp3_u:5424": " śṛṇu sarvaṃ pravakṣyāmi kumbhasaṃbhava saṅgare // BndP_3,29.58 //",
    "GP12brndp3_u:5425": " saṃdhāne tvekadhā tasya daśadhā cāpanirgame /",
    "GP12brndp3_u:5426": " śatadhā gagane daityasainyaprāptau sahasradhā /",
    "GP12brndp3_u:5427": " daityāṅgasaṃge saṃprāptāḥ koṭisaṃkhyāḥ śilīmukhāḥ // BndP_3,29.59 //",
    "GP12brndp3_u:5428": " parāndhakāraṃ sṛjatī bhindatī rodasī śaraiḥ /",
    "GP12brndp3_u:5429": " marmābhinatpracaṇḍasya mahārājñī maheṣubhiḥ // BndP_3,29.60 //",
    "GP12brndp3_u:5430": " vahatkopāruṇaṃ netraṃ tato bhaṇḍaḥ sa dānavaḥ /",
    "GP12brndp3_u:5431": " vavaṣa śarajālena mahatā laliteśvarīm // BndP_3,29.61 //",
    "GP12brndp3_u:5432": " andhatāmisrakaṃ nāma mahāstraṃ pramumoca saḥ /",
    "GP12brndp3_u:5433": " mahātaraṇibāṇena tannunoda maheśvarī // BndP_3,29.62 //",
    "GP12brndp3_u:5434": " pākhaṇḍāstraṃ mahāvīro bhaṇḍaḥ pramumuce raṇe /",
    "GP12brndp3_u:5435": " gāyatryastraṃ tasya nutyai sasarja jagadaṃbikā // BndP_3,29.63 //",
    "GP12brndp3_u:5436": " andhāstramasṛjadbhaṇḍaḥ śaktidṛṣṭivināśanam /",
    "GP12brndp3_u:5437": " cākṣuṣmatamahāstreṇa śamayāyāsa tatprasūḥ // BndP_3,29.64 //",
    "GP12brndp3_u:5438": " śaktināśābhidhaṃ bhaṇḍo mumocāstraṃ mahāraṇe /",
    "GP12brndp3_u:5439": " viśvāvasorathāstreṇa tasya darpamapākarot // BndP_3,29.65 //",
    "GP12brndp3_u:5440": " antakāstraṃ sasarjoccaiḥ saṃkruddho bhaḍadānavaḥ /",
    "GP12brndp3_u:5441": " mahāmṛtyuñjayāstreṇa nāśayāmāsa tadbalam // BndP_3,29.66 //",
    "GP12brndp3_u:5442": " sarvāstrasmṛtināśākhyamastraṃ bhaṇḍo vyamuñcata /",
    "GP12brndp3_u:5443": " dhāraṇāstreṇa cakreśī tadbalaṃ samanāśayat // BndP_3,29.67 //",
    "GP12brndp3_u:5444": " bhayāstramasṛjadbhaṇḍaḥ śaktīnāṃ bhītidāyakam /",
    "GP12brndp3_u:5445": " abhayaṅkaramaindrāstraṃ mumuce jagadaṃbikā // BndP_3,29.68 //",
    "GP12brndp3_u:5446": " mahārogāstramasṛjacchaktisenāsu dānavaḥ /",
    "GP12brndp3_u:5447": " rājayakṣmādayo rogāstato 'bhūvansahasraśaḥ // BndP_3,29.69 //",
    "GP12brndp3_u:5448": " tannivāraṇasiddhyarthaṃ lalitā parameśvarī /",
    "GP12brndp3_u:5449": " nāmatrayamahāmantramahāstraṃ sā mumoca ha // BndP_3,29.70 //",
    "GP12brndp3_u:5450": " acyutaścāpyanantaśca govindastu śarotthitāḥ /",
    "GP12brndp3_u:5451": " huṅkāramātrato dagdhvārogāṃstānanayanmudam // BndP_3,29.71 //",
    "GP12brndp3_u:5452": " natvā ca tāṃ maheśānīṃ tadbhaktavyādhimardanam /",
    "GP12brndp3_u:5453": " vidhātuṃ triṣu lokeṣu niyuktāḥ svapadaṃ yayuḥ // BndP_3,29.72 //",
    "GP12brndp3_u:5454": " āyurnāśanamastraṃ tu muktavānbhaṇḍadānavaḥ /",
    "GP12brndp3_u:5455": " kālasaṃkarṣaṇīrūpamastraṃ rājñī vyamuñcata // BndP_3,29.73 //",
    "GP12brndp3_u:5456": " mahāsurāstramuddāmaṃ vyasṛjadbhaṇḍadānavaḥ /",
    "GP12brndp3_u:5457": " tataḥ sahasraśo jātā mahākāyā mahābalāḥ // BndP_3,29.74 //",
    "GP12brndp3_u:5458": " madhuśca kaiṭabhaścaiva mahiṣāsura eva ca /",
    "GP12brndp3_u:5459": " dhūmralocanadaityaśca caṇḍamuṇḍādayo 'surāḥ // BndP_3,29.75 //",
    "GP12brndp3_u:5460": " cikṣubhaścāmaraścaiva raktabījo 'surastathā /",
    "GP12brndp3_u:5461": " śumbhaścaiva niśumbhaśca kālakeyā mahābalāḥ // BndP_3,29.76 //",
    "GP12brndp3_u:5462": " dhūmrābhidhānāśca pare tasmādastrātsamutthitāḥ /",
    "GP12brndp3_u:5463": " te sarve dānavaśreṣṭhāḥ kaṭhoraiḥ śastramaṇḍalaiḥ // BndP_3,29.77 //",
    "GP12brndp3_u:5464": " śaktisenāṃ mardayanto narddantaśca bhayaṅkaram /",
    "GP12brndp3_u:5465": " hāheti krandamānāścaśaktayo daityamarditāḥ // BndP_3,29.78 //",
    "GP12brndp3_u:5466": " lalitāṃ śaraṇaṃ prāptāḥ pāhi pāhīti satvaram /",
    "GP12brndp3_u:5467": " atha devī bhṛśaṃ kruddhā ruṣāṭṭahāsamātanot // BndP_3,29.79 //",
    "GP12brndp3_u:5468": " tataḥ samutthitā kāciddurgā nāma yaśasvinī /",
    "GP12brndp3_u:5469": " samastadevatejobhirnirmitā viśvarūpiṇī // BndP_3,29.80 //",
    "GP12brndp3_u:5470": " śūlaṃ ca śūlinā dattaṃ cakraṃ cakrisamarpitam /",
    "GP12brndp3_u:5471": " śaṅkhaṃ varuṇadattaśca śaktiṃ dattāṃ havirbhujā // BndP_3,29.81 //",
    "GP12brndp3_u:5472": " cāpamakṣayatūṇīrau maruddattau mahāmṛdhe /",
    "GP12brndp3_u:5473": " vajridattaṃ ca kuliśaṃ caṣakandhanadārpitam // BndP_3,29.82 //",
    "GP12brndp3_u:5474": " kāladaṇḍaṃ mahādaṇḍaṃ pāśaṃ pāśadharārpitam /",
    "GP12brndp3_u:5475": " brahmadattāṃ kuṇḍikāṃ ca ghaṇṭāmairāvatārpitām // BndP_3,29.83 //",
    "GP12brndp3_u:5476": " mṛtyudattau khaḍgakheṭau hāraṃ jaladhinārpitam /",
    "GP12brndp3_u:5477": " viśvakarmapradattāni bhūṣaṇāni ca bibhratī // BndP_3,29.84 //",
    "GP12brndp3_u:5478": " aṅgaiḥ sahasrakiraṇaśreṇibhāsuraraśmibhiḥ /",
    "GP12brndp3_u:5479": " āyudhāni samastāni dīpayanti mahodayaiḥ // BndP_3,29.85 //",
    "GP12brndp3_u:5480": " anyadattairathānyaiśca śobhamānā paricchadaiḥ /",
    "GP12brndp3_u:5481": " siṃhavāhanamāruhya yuddhaṃ nārāyaṇīvyadhāt // BndP_3,29.86 //",
    "GP12brndp3_u:5482": " tathā te mahiṣaprakhyā dānavā vinipātitāḥ /",
    "GP12brndp3_u:5483": " caṇḍikāsaptaśatyāṃ tu yathā karma purākarot // BndP_3,29.87 //",
    "GP12brndp3_u:5484": " tathaiva samarañcakre mahiṣādimadāpaham /",
    "GP12brndp3_u:5485": " tatkṛtvā duṣkaraṃ karma lalitāṃ praṇanāma sā // BndP_3,29.88 //",
    "GP12brndp3_u:5486": " mūkāstramasṛdduṣṭaḥ śaktisenāsu dānavaḥ /",
    "GP12brndp3_u:5487": " mahāvāgvā dinī nāma sasarjāstraṃ jagatprasūḥ // BndP_3,29.89 //",
    "GP12brndp3_u:5488": " vidyārūpasya vedasya taskarānasurādhamān /",
    "GP12brndp3_u:5489": " sasarja tatra samare durmado bhaṇḍadānavaḥ // BndP_3,29.90 //",
    "GP12brndp3_u:5490": " dakṣahastāṅguṣṭhanakhānmahārājñyā tiraskṛtaḥ /",
    "GP12brndp3_u:5491": " arṇavāstraṃ mahādīro bhaṇḍadaityo raṇe 'sṛjat // BndP_3,29.91 //",
    "GP12brndp3_u:5492": " tatroddāmapayaḥ pūre śaktisainyaṃ mamajaja ca /",
    "GP12brndp3_u:5493": " atha śrīlalitādakṣahastatarjanikānakhāt /",
    "GP12brndp3_u:5494": " ādikūrmaḥ samutpanno yojanāyatavistaraḥ // BndP_3,29.92 //",
    "GP12brndp3_u:5495": " dhṛtāstena mahābhogakharpareṇa prathīyasā /",
    "GP12brndp3_u:5496": " śaktayo harṣamāpannāḥ sāgarāstrabhayaṃ jahuḥ // BndP_3,29.93 //",
    "GP12brndp3_u:5497": " tatsāmudraṃ ca bhagavānsakalaṃ salilaṃ papau /",
    "GP12brndp3_u:5498": " hairaṇyākṣaṃ mahāstraṃ tu vijahau duṣṭadānavaḥ // BndP_3,29.94 //",
    "GP12brndp3_u:5499": " tasmātsahasraśo jātā hiraṇyākṣā gadāyudhāḥ /",
    "GP12brndp3_u:5500": " tairhanyamāne śaktīnāṃ sainye santrā savihvale /",
    "GP12brndp3_u:5501": " itastataḥ pracalite śithile raṇakarmaṇi // BndP_3,29.95 //",
    "GP12brndp3_u:5502": " atha śrīlalitādakṣahastamadhyāṅgulīnakhāt /",
    "GP12brndp3_u:5503": " mahāvarāhaḥ samabhūcchvetaḥ kailāsasaṃnibhaḥ // BndP_3,29.96 //",
    "GP12brndp3_u:5504": " tena vajrasamānena potriṇābhividāritāḥ /",
    "GP12brndp3_u:5505": " koṭiśaste hiraṇyākṣā mardyamānāḥ kṣayaṃ gatāḥ // BndP_3,29.97 //",
    "GP12brndp3_u:5506": " athabhaṇḍastvatikrodhādbhukuṭīṃ vitatāna ha /",
    "GP12brndp3_u:5507": " tasya bhrukuṭito jātā hiraṇyāḥ koṭisaṃkhyakāḥ // BndP_3,29.98 //",
    "GP12brndp3_u:5508": " jvaladādityavaddīptā dīpapraharaṇāśva te /",
    "GP12brndp3_u:5509": " amardayaccaktisainyaṃ prahlādaṃ cāpyamardayan // BndP_3,29.99 //",
    "GP12brndp3_u:5510": " yaḥ prahlādo 'sti śaktīnāṃ paramānandalakṣaṇaḥ /",
    "GP12brndp3_u:5511": " sa eva bālakobhūtvā hiraṇyaparipīḍitaḥ // BndP_3,29.100 //",
    "GP12brndp3_u:5512": " lalitāṃ śaraṇaṃ prāptastena rājñī kṛpāmagāt /",
    "GP12brndp3_u:5513": " atha śaktyā nandarūpaṃ prahlādaṃ parirakṣitum // BndP_3,29.101 //",
    "GP12brndp3_u:5514": " dakṣahastānāmikāgraṃ dhunoti sma maheśvarī /",
    "GP12brndp3_u:5515": " tasmād dhūtasaṭājālaḥ prajvalallocanatrayaḥ // BndP_3,29.102 //",
    "GP12brndp3_u:5516": " siṃhāsyaḥ puruṣā kāraḥ kaṇṭhasyādho janārdanaḥ /",
    "GP12brndp3_u:5517": " nakhāyudhaḥ kālarudrarūpī ghorāṭṭahāsavān // BndP_3,29.103 //",
    "GP12brndp3_u:5518": " sahasrasaṃkhyadordaṇḍo lalitājñānupālakaḥ /",
    "GP12brndp3_u:5519": " hiraṇyakaśipūnsarvānbhaṇḍabhrukuṭisaṃbhavān // BndP_3,29.104 //",
    "GP12brndp3_u:5520": " kṣaṇādvidārayāmāsa nakhaiḥ kuliśakarkaśaiḥ /",
    "GP12brndp3_u:5521": " balīndrāstraṃ mahāghoraṃ sarvadaivatanāśanam /",
    "GP12brndp3_u:5522": " amuñcallalitā devī pratibhaṇḍamahāsuram // BndP_3,29.105 //",
    "GP12brndp3_u:5523": " tadastradarpanāśāya vāmanāḥ śataśo 'bhavan /",
    "GP12brndp3_u:5524": " mahārājñīdakṣahastakaniṣṭhāgrānmahaujasaḥ // BndP_3,29.106 //",
    "GP12brndp3_u:5525": " kṣaṇekṣaṇe vardhamānāḥ pāśahastā mahābalāḥ /",
    "GP12brndp3_u:5526": " balīndrānastrasaṃbhūtānbadhnantaḥ pāśabandhanaiḥ // BndP_3,29.107 //",
    "GP12brndp3_u:5527": " dakṣahastakaniṣṭhāgrājjātāḥ kāmeśayoṣitaḥ /",
    "GP12brndp3_u:5528": " mahākāyā mahotsāhāstadastraṃ samanāśayan // BndP_3,29.108 //",
    "GP12brndp3_u:5529": " haihayāstraṃ samasṛjadbhaṇḍadaityo raṇājire /",
    "GP12brndp3_u:5530": " tasmātsahasraśojātāḥ sahasrārjunakoṭayaḥ // BndP_3,29.109 //",
    "GP12brndp3_u:5531": " atha śrīlalitāvāmahastāṅguṣṭanakhāditaḥ /",
    "GP12brndp3_u:5532": " prajvalanbhārgavo rāmaḥ sakrodhaḥ siṃhanādavān // BndP_3,29.110 //",
    "GP12brndp3_u:5533": " dhārayā dārayannetānkuṭhārasya kaṭhorayā /",
    "GP12brndp3_u:5534": " sahasrārjunasaṃkhyātānkṣaṇādeva vyanāśayan // BndP_3,29.111 //",
    "GP12brndp3_u:5535": " atha kruddho bhaṇḍadaityaḥ krodhāddhuṅkāramātanot /",
    "GP12brndp3_u:5536": " tasmāddhuṅkārato jātaścandrahāsakṛpāṇavān // BndP_3,29.112 //",
    "GP12brndp3_u:5537": " sahasrākṣauhiṇīrakṣaḥsenayā parivāritaḥ /",
    "GP12brndp3_u:5538": " kaniṣṭhaṃ kuṃbhakarṇaṃ ca meghanādaṃ ca nandanam /",
    "GP12brndp3_u:5539": " gṛhītvā śaktisainyaṃ tadatidūramamardayat // BndP_3,29.113 //",
    "GP12brndp3_u:5540": " atha śrīlalitāvāmahastatarjanikānakhāt /",
    "GP12brndp3_u:5541": " kodaṇḍarāmaḥ samabhūllakṣmaṇena samanvitaḥ // BndP_3,29.114 //",
    "GP12brndp3_u:5542": " jaṭāmukuṭavānvallībandhdhatūṇīrapṛṣṭabhūḥ /",
    "GP12brndp3_u:5543": " nīlotpaladalaśyāmo dhanurvisphārayanmuhuḥ // BndP_3,29.115 //",
    "GP12brndp3_u:5544": " nāśayāmāsa divyāstraiḥ kṣaṇādrākṣasasainikam /",
    "GP12brndp3_u:5545": " mardayāmāsa paulastyaṃ kuṃbhakarṇaṃ ca sodaram /",
    "GP12brndp3_u:5546": " lakṣmaṇo meghanādaṃ ca mahāvīramanāśayat // BndP_3,29.116 //",
    "GP12brndp3_u:5547": " dvividāstraṃ mahābhīmamasṛjadbhaṇḍadānavaḥ /",
    "GP12brndp3_u:5548": " tasmādanekaśo jātāḥ kapayaḥ piṅgalocanāḥ // BndP_3,29.117 //",
    "GP12brndp3_u:5549": " krodhenātyantatā mrāsyāḥ pratyekaṃ hanumatsamāḥ /",
    "GP12brndp3_u:5550": " vyanāśayacchaktisainyaṃ krūrakreṅkārakāriṇaḥ // BndP_3,29.118 //",
    "GP12brndp3_u:5551": " atha śrīlalitāvāmahastamadhyāṅgulīnakhāt /",
    "GP12brndp3_u:5552": " āvirbabhūva tālāṅkaḥ krodhamadhyāruṇekṣaṇaḥ // BndP_3,29.119 //",
    "GP12brndp3_u:5553": " nīlāṃbarapinaddhāṅgaḥ kailāsācalanirmalaḥ /",
    "GP12brndp3_u:5554": " dvividāstrasamudbhūtānkapīnsarnvānvyanāśayan // BndP_3,29.120 //",
    "GP12brndp3_u:5555": " rājāsuraṃ nāma mahatsasarjāstraṃ mahābalaḥ /",
    "GP12brndp3_u:5556": " tasmādastrātsamudbhūtā bahavo nṛpadānavāḥ // BndP_3,29.121 //",
    "GP12brndp3_u:5557": " śiśupālo dantavaktraḥ śālvaḥ kāśīpatistathā /",
    "GP12brndp3_u:5558": " paiṇḍrako vāsudevaśca rukmī ḍiṃbhakahaṃsakau // BndP_3,29.122 //",
    "GP12brndp3_u:5559": " śaṃbaraśca pralaṃbaśca tathā bāṇāsuro 'pi ca /",
    "GP12brndp3_u:5560": " kaṃsaścāṇūramallaśca muṣṭikotpalaśekharau // BndP_3,29.123 //",
    "GP12brndp3_u:5561": " ariṣṭo dhenukaḥ keśī kāliyo yamalārjunau /",
    "GP12brndp3_u:5562": " pūtanā śakaṭaścaiva tṛṇāvartādayo 'surāḥ // BndP_3,29.124 //",
    "GP12brndp3_u:5563": " narakākhyo mahāvīro viṣṇurūpī murāsuraḥ /",
    "GP12brndp3_u:5564": " aneke saha senābhirutthitāḥ śastrapāṇayaḥ // BndP_3,29.125 //",
    "GP12brndp3_u:5565": " tānvināśayituṃsarvānvāsudevaḥ sanātanaḥ /",
    "GP12brndp3_u:5566": " śrīdevīvāmahastābjānāmikānakhasaṃbhavaḥ // BndP_3,29.126 //",
    "GP12brndp3_u:5567": " caturvyūhaṃ samātene catvāraste tato 'bhavan /",
    "GP12brndp3_u:5568": " vāsudevo dvitīyastu saṃkarṣaṇa iti smṛtaḥ // BndP_3,29.127 //",
    "GP12brndp3_u:5569": " pradyumnaścāniruddhaśca te sarve prīdyatāyudhāḥ /",
    "GP12brndp3_u:5570": " tānaśeṣāndurācārānbhūmabhorapravartakān // BndP_3,29.128 //",
    "GP12brndp3_u:5571": " nāśayāmāsururvīśaveṣacchannānmahāsurān // BndP_3,29.129 //",
    "GP12brndp3_u:5572": " atha teṣu vinaṣṭeṣu saṃkruddho bhaṇḍradānavaḥ /",
    "GP12brndp3_u:5573": " dharmaviplāvakaṃ ghoraṃ kalyastraṃ samamuñcata // BndP_3,29.130 //",
    "GP12brndp3_u:5574": " tataḥ kalyastratojātā āndhrāḥ puṇḍāśca bhūmipāḥ /",
    "GP12brndp3_u:5575": " kirātāḥ śabarā hūṇā yavanāḥ pāpavṛttayaḥ // BndP_3,29.131 //",
    "GP12brndp3_u:5576": " veda viplāvakā dharmadrohiṇaḥ prāṇahiṃsakāḥ /",
    "GP12brndp3_u:5577": " varṇāśrameṣu sāṃkaryakāriṇo malināṅgakāḥ /",
    "GP12brndp3_u:5578": " lalitāśaktisainyāni bhūyobhūyo vyamardayan // BndP_3,29.132 //",
    "GP12brndp3_u:5579": " atha śrīlalitāvāmahastapadmasya bhāsvataḥ /",
    "GP12brndp3_u:5580": " kaniṣṭhikānakhodbhūtaḥ kalkirnāma janārdanaḥ // BndP_3,29.133 //",
    "GP12brndp3_u:5581": " aśvārūḍhaḥ pratīpta śrīraṭṭahāsaṃ cakāra saḥ /",
    "GP12brndp3_u:5582": " tasyaiva dhvaninā sarve vajraniṣpeṣabandhunā // BndP_3,29.134 //",
    "GP12brndp3_u:5583": " kirātā mūrcchitā neśuḥ śaktayaścāpi harṣitāḥ /",
    "GP12brndp3_u:5584": " daśāvatāranāthāste kṛtvedaṃ karma duṣkaram // BndP_3,29.135 //",
    "GP12brndp3_u:5585": " lalitāṃ tāṃ namaskṛtya baddhāñjalipuṭāḥ sthitāḥ /",
    "GP12brndp3_u:5586": " pratikalpaṃ dharmarakṣāṃ kartuṃ matsyā dijanmabhiḥ /",
    "GP12brndp3_u:5587": " lalitāṃbāniyuktāste vaikuṇṭhāya pratasthire // BndP_3,29.136 //",
    "GP12brndp3_u:5588": " itthaṃ samasteṣvastraṃṣu nāśiteṣu durāśayaḥ /",
    "GP12brndp3_u:5589": " mahāmohāstramasṛjacchaktayastena mūrchitāḥ // BndP_3,29.137 //",
    "GP12brndp3_u:5590": " śāṃbhavāstraṃ visṛjyāṃbā mahāmohāstramakṣiṇot /",
    "GP12brndp3_u:5591": " astrapratyastradhārābhiritthaṃ jāte mahāhave /",
    "GP12brndp3_u:5592": " astaśailaṅgabhastīśo gantumārabhatāruṇaḥ // BndP_3,29.138 //",
    "GP12brndp3_u:5593": " atha nārāyaṇāstreṇa sā devī lalitāṃbikā /",
    "GP12brndp3_u:5594": " sarvā akṣauhiṇīstasya bhasmasādakarodraṇe // BndP_3,29.139 //",
    "GP12brndp3_u:5595": " atha pāśupatāstreṇa dīptakālānalatviṣā /",
    "GP12brndp3_u:5596": " catvāriṃśaccamūnāthānmahārājñī vyamardayat // BndP_3,29.140 //",
    "GP12brndp3_u:5597": " athaikaśeṣaṃ taṃ duṣṭaṃ nihatāśeṣabāndhavam /",
    "GP12brndp3_u:5598": " krodhena prajvalantaṃ ca jagadviplavakāriṇam // BndP_3,29.141 //",
    "GP12brndp3_u:5599": " mahāsuraṃ mahāsattvaṃ bhaṇḍaṃ caṇḍaparākramam /",
    "GP12brndp3_u:5600": " mahākāmeśvarāstreṇa sahasrādityavarcasā /",
    "GP12brndp3_u:5601": " gatāsumakaronmātā lalitā parameśvarī // BndP_3,29.142 //",
    "GP12brndp3_u:5602": " tadastrajvālayākrāntaṃ śūnyakaṃ tasya paṭṭanam /",
    "GP12brndp3_u:5603": " sastrīkaṃ ca sabālaṃ ca sagoṣṭhaṃ dhanadhānyakam // BndP_3,29.143 //",
    "GP12brndp3_u:5604": " nirdagdhamāsītsahasā sthalamātramaśiṣyata /",
    "GP12brndp3_u:5605": " bhaṇḍasya saṃkṣayeṇāsīttrailokyaṃ harṣanartitam // BndP_3,29.144 //",
    "GP12brndp3_u:5606": " itthaṃ vidhāya surakāryamanindyaśīlā śrīcakrarājarathamaṇḍalamaṇḍanaśrīḥ /",
    "GP12brndp3_u:5607": " kāmeśvarī trijagatāṃ jananī babhāse vidyotamānavibhavā vijyaśriyāḍhyā // BndP_3,29.145 //",
    "GP12brndp3_u:5608": " sainyaṃ samastamapi saṅgarakarmakhinnaṃ bhaṇḍāsuraprabalabāṇakṛśānutaptam /",
    "GP12brndp3_u:5609": " astaṃ gate savitari prathitaprabhāvā śrīdevatā śibiramātmana ānināya // BndP_3,29.146 //",
    "GP12brndp3_u:5610": " yo bhaṇḍadānavavadhaṃ lalitāṃbayemaṃ kḷptaṃ sakṛtpaṭhati tasya tapodhanendra /",
    "GP12brndp3_u:5611": " nāśaṃ prayānti kadanāni dṛtāṣṭasiddherbhuktiśca muktirapi vartata eva haste // BndP_3,29.147 //",
    "GP12brndp3_u:5612": " imaṃ pavitraṃ lalitāparākramaṃ samastapāpaghnamaśeṣasiddhidam /",
    "GP12brndp3_u:5613": " paṭhanti puṇyeṣu dineṣu ye narā bhajanti te bhāgyasamṛddhimuttamām // BndP_3,29.148 //",
    "GP12brndp3_u:5614": " iti śrībrahmāṇḍapurāṇe uttarabhāge hayagrīvāgastyasaṃvāde lalitopākhyāne bhaṇḍāsuravadho nāmaikonatriṃśo 'dhyāyaḥ",
    "GP12brndp3_u:5615": " agastya uvāca",
    "GP12brndp3_u:5616": " aśvānana mahāprājña śrutamākhyānamuttamam /",
    "GP12brndp3_u:5617": " vikramo lalitādevyā viśiṣṭo varṇitastvayā // BndP_3,30.1 //",
    "GP12brndp3_u:5618": " caritairanaghairdevyāḥ suprīto 'smi hayānana /",
    "GP12brndp3_u:5619": " śrutā sā mahatīśaktirmantriṇīdaṇḍanāthayoḥ // BndP_3,30.2 //",
    "GP12brndp3_u:5620": " paścātkimakarottatra yuddhānantaramaṃbikā /",
    "GP12brndp3_u:5621": " caturthadinaśarvaryāṃ vibhātāyāṃ hayānana // BndP_3,30.3 //",
    "GP12brndp3_u:5622": " hayagrīva uvāca",
    "GP12brndp3_u:5623": " śṛṇu kumbhaja tatprājña yattayā jagadaṃbayā /",
    "GP12brndp3_u:5624": " paścādācaritaṃ karma nihate bhaṇḍadānave // BndP_3,30.4 //",
    "GP12brndp3_u:5625": " śaktīnāmakhilaṃ sainyaṃ daityayudhaśatārditam /",
    "GP12brndp3_u:5626": " muhurāhlādayāmāsa locanairamṛtāplutaiḥ // BndP_3,30.5 //",
    "GP12brndp3_u:5627": " lalitāparameśānyāḥ kaṭākṣāmṛtadhārayā /",
    "GP12brndp3_u:5628": " jahuryuddhapariśrāntiṃ śaktayaḥ prītimānasāḥ // BndP_3,30.6 //",
    "GP12brndp3_u:5629": " asminnavasare devā bhaṇḍamardanatoṣitāḥ /",
    "GP12brndp3_u:5630": " sarve 'pi sevituṃ prāptā brahmaviṣṇupurogamāḥ // BndP_3,30.7 //",
    "GP12brndp3_u:5631": " brahmā viṣṇuśca rudraśca śakrādyāstridaśāstathā /",
    "GP12brndp3_u:5632": " ādityā vasavo rudrā marutaḥ sādhyadevatāḥ // BndP_3,30.8 //",
    "GP12brndp3_u:5633": " siddhāḥ kiṃpuruṣā yakṣā nirṛtyādyā niśācarāḥ /",
    "GP12brndp3_u:5634": " prahlādādyā mahādaityāḥ sarve 'pyaṇḍanivāsinaḥ // BndP_3,30.9 //",
    "GP12brndp3_u:5635": " āgatya tuṣṭuvuḥ prītyā siṃhāsanamaheśvarīm // BndP_3,30.10 //",
    "GP12brndp3_u:5636": " brahmādyā ūcuḥ",
    "GP12brndp3_u:5637": " namonamaste jagadekanāthe namonamaḥ śrītripurābhidhāne /",
    "GP12brndp3_u:5638": " namonamo bhaṇḍamahāsuraghne namo 'stu kāmeśvari vāmakeśi // BndP_3,30.11 //",
    "GP12brndp3_u:5639": " cintāmaṇe cintitadānadakṣe 'cintaye cirākārataraṅgamāle /",
    "GP12brndp3_u:5640": " citrāmbare citrajagatprasūte citrākhyanitye sukhade namaste // BndP_3,30.12 //",
    "GP12brndp3_u:5641": " mokṣaprade mugdhaśaśāṅkacūḍe mugdhasmite mohanabhedadakṣe /",
    "GP12brndp3_u:5642": " mudreśvarīcarcitarājatantre mudrāpriye devi namonamaste // BndP_3,30.13 //",
    "GP12brndp3_u:5643": " krūrāntakadhvaṃsini komalāṅge kopeṣu kālīṃ tanumādadhāne /",
    "GP12brndp3_u:5644": " kroḍānane pālitasainyacakre kroḍīkṛtāśeṣabhaye namaste // BndP_3,30.14 //",
    "GP12brndp3_u:5645": " ṣaḍaṅgadevīparivārakṛṣṇe ṣaḍaṅgayuktaśrutivākyamṛgye /",
    "GP12brndp3_u:5646": " ṣaṭcakrasaṃsthe ca ṣaḍūrmiyukte ṣaḍbhāvarūpe lalite namaste // BndP_3,30.15 //",
    "GP12brndp3_u:5647": " kāme śive mukhyasamastanitye kāntāsanānte kamalāyatākṣi /",
    "GP12brndp3_u:5648": " kāmaprade kāmini kāmaśaṃbhoḥ kāmye kalānāmadhipe namaste // BndP_3,30.16 //",
    "GP12brndp3_u:5649": " divyauṣadhādye nagaraugharūpe divye dinādhīśasahasrakānte /",
    "GP12brndp3_u:5650": " dedīpyamāne dayayā sanāthe devādhidevapramade namaste // BndP_3,30.17 //",
    "GP12brndp3_u:5651": " sadāṇimādyaṣṭakasevanīye sadāśivātmojjvalamañcavāse /",
    "GP12brndp3_u:5652": " sabhye sadekāla yapādapūjye savitri lokasya namonamaste // BndP_3,30.18 //",
    "GP12brndp3_u:5653": " brāhmīmukhairmātṛgaṇairniṣevye brahmapriye brāhmaṇabandhametri /",
    "GP12brndp3_u:5654": " brahmāmṛtasrotasi rājahaṃsibrahmeśvari śrīlalite namaste // BndP_3,30.19 //",
    "GP12brndp3_u:5655": " saṃkṣobhiṇīmukhyasamastamudrāsaṃsevite saṃsaraṇaprahantri /",
    "GP12brndp3_u:5656": " saṃsāralīlākṛtisārasākṣi sadā namaste lalite 'dhināthe /",
    "GP12brndp3_u:5657": " nitye kalāṣoḍaśakena nāmākarṣiṇyadhīśi pramathena sevye // BndP_3,30.20 //",
    "GP12brndp3_u:5658": " nitye nirātaṅkadayāprapañce nīlālakaśreṇi namonamaste /",
    "GP12brndp3_u:5659": " anaṅgapuṣpādibhirunnadābhiranaṅgadevībhirajasrasevye /",
    "GP12brndp3_u:5660": " abhavyahantryakṣararāśirūpe hatārivarge lalite namaste // BndP_3,30.21 //",
    "GP12brndp3_u:5661": " saṃkṣobhiṇīmukhyacaturdaśārcirmālāvṛtodāramahāpradīpte /",
    "GP12brndp3_u:5662": " ātmānamābibhrati vibhramāḍhye śubhrāśraye śubhrapade namaste // BndP_3,30.22 //",
    "GP12brndp3_u:5663": " saśarvasiddhādi kaśaktivandye sarvajñavijñātapadāravinde /",
    "GP12brndp3_u:5664": " sarvādhike sarvagate samastasiddhiprade śrīlalite namaste // BndP_3,30.23 //",
    "GP12brndp3_u:5665": " sarvajñajātaprathamābhiranyadevī bhirapyāśritacakrabhūme /",
    "GP12brndp3_u:5666": " sarvāmarākāṅkṣitapūrayitri sarvasya lokasya savitri pāhi // BndP_3,30.24 //",
    "GP12brndp3_u:5667": " vande vaśinyādikavāgvibhūte varddhiṣṇucakra dyutivāhavāhe /",
    "GP12brndp3_u:5668": " balāhakaśyāmakace vaco 'bdhe varaprade suṃdari pāhi viśvam // BndP_3,30.25 //",
    "GP12brndp3_u:5669": " bāṇādidivyāyudhasārvabhaume bhaṇḍāsurānīkavanāntadāve /",
    "GP12brndp3_u:5670": " atyugratejojjvalitāṃburāśe prasevyamāne parito namaste // BndP_3,30.26 //",
    "GP12brndp3_u:5671": " kāmeśi vajreśi bhageśyarūpe kanye kale kālavilopadakṣe /",
    "GP12brndp3_u:5672": " kathāviśeṣīkṛtadaityasainye kāmeśayānte kamale namaste // BndP_3,30.27 //",
    "GP12brndp3_u:5673": " bindusthite bindukalaikarūpe bindvātmike bṛṃhitacitprakāśe /",
    "GP12brndp3_u:5674": " bṛhatkucaṃbhojavilolahāre bṛhatprabhāve lalite namaste // BndP_3,30.28 //",
    "GP12brndp3_u:5675": " kāmeśvarotsaṃgasadānivāse kālātmike devi kṛtānukaṃpe /",
    "GP12brndp3_u:5676": " kalpāvasānotthita kālirūpe kāmaprade kalpalate namaste // BndP_3,30.29 //",
    "GP12brndp3_u:5677": " savāruṇe sāṃdrasudhāṃśuśīte sāraṅgaśāvākṣi sarojavaktre /",
    "GP12brndp3_u:5678": " sārasya sārasya sadaikabhūme samastavidyeśvari saṃnatiste // BndP_3,30.30 //",
    "GP12brndp3_u:5679": " tava prabhāveṇa cidagnijāyāṃ śrīśaṃbhunāthaprakaḍīkṛtāyāḥ /",
    "GP12brndp3_u:5680": " bhaṇḍāsurādyāḥ samare pracaṇḍā hatā jagatkaṇṭakatāṃ prayātāḥ // BndP_3,30.31 //",
    "GP12brndp3_u:5681": " navyāni sarvāṇi vapūṃṣi kṛtvā hi sāṃdrakāruṇyasudhāplavairnnaḥ /",
    "GP12brndp3_u:5682": " tvayā samastaṃ bhuvanaṃ saharṣaṃ sujīvitaṃ suṃdari sabhyalabhye // BndP_3,30.32 //",
    "GP12brndp3_u:5683": " śrīśaṃbhunāthasya mahāśayasya dvitīyatejaḥ prasarātmake yaḥ /",
    "GP12brndp3_u:5684": " sthāṇvāśrame kḷptatayā viraktaḥ satīviyogena virastabhogaḥ // BndP_3,30.33 //",
    "GP12brndp3_u:5685": " tenādrivaṃśe dhṛtajanmalābhāṃ kanyāmumāṃ yojayituṃ pravṛttāḥ /",
    "GP12brndp3_u:5686": " evaṃ smaraṃ preritavanta eva tasyāntikaṃ ghora tapaḥsthitasya // BndP_3,30.34 //",
    "GP12brndp3_u:5687": " tenātha vairāgyatapovighātakrodhena lālāṭakṛśānudagdhaḥ /",
    "GP12brndp3_u:5688": " bhasmāvaśeṣo madanastato 'bhūttato hi bhaṇḍāsura eṣa jātaḥ // BndP_3,30.35 //",
    "GP12brndp3_u:5689": " tato vadhastasya durāśayasya kṛto bhavatyā raṇadurmadasya /",
    "GP12brndp3_u:5690": " athāsmadarthe tvatanussajātastvaṃ kāmasaṃjīvanamāśukuryāḥ // BndP_3,30.36 //",
    "GP12brndp3_u:5691": " iyaṃ ratirbhartṛviyogakhinnā vaidhavyamatyantamabhavyamāpa /",
    "GP12brndp3_u:5692": " punastvadutpāditakāmasaṃgādbhaviṣyati śrīlalite sanāthā // BndP_3,30.37 //",
    "GP12brndp3_u:5693": " tayā tu dṛṣṭena manobhavena saṃmohitaḥ pūrvavadindumauliḥ /",
    "GP12brndp3_u:5694": " ciraṃ kṛtātyantamahāsaparyā tāṃ pārvatīṃ drākpariṇeṣyatīśaḥ // BndP_3,30.38 //",
    "GP12brndp3_u:5695": " tayośca saṃgādbhavitā kumāraḥ samastagīrvāṇacamūvinetā /",
    "GP12brndp3_u:5696": " tenaiva vīreṇa raṇe nirasya sa tārako nāma surārirājaḥ // BndP_3,30.39 //",
    "GP12brndp3_u:5697": " yo bhaṇḍadaityasya durāśayasya mitraṃ sa lokatrayadhūmaketuḥ /",
    "GP12brndp3_u:5698": " śrīkaṇṭhaputraiṇa raṇe hataścetprāṇapratiṣṭhaiva tadā bhavennaḥ // BndP_3,30.40 //",
    "GP12brndp3_u:5699": " tasmāttvamaṃbatripure janānāṃ mānāpahaṃ manmathavīravaryam /",
    "GP12brndp3_u:5700": " utpādyaratyā vidhavātvaduḥkhamapākuru vyākulakuntalāyāḥ // BndP_3,30.41 //",
    "GP12brndp3_u:5701": " eṣā tvanāthā bhavatīṃ prapannā bhartṛpraṇāśena kṛśāṅgayaṣṭiḥ /",
    "GP12brndp3_u:5702": " namaskaroti tripurābhidhāne tadatra kāruṇyakalāṃ vidhehi // BndP_3,30.42 //",
    "GP12brndp3_u:5703": " hayagrīva uvāca",
    "GP12brndp3_u:5704": " iti stutvā maheśānī brahmādyā vibudhottamāḥ /",
    "GP12brndp3_u:5705": " tāṃ ratiṃ darśayamāsurmalināṃ śokakarśitam // BndP_3,30.43 //",
    "GP12brndp3_u:5706": " sā paryaśrumukhī kīrṇakuntalā dhūlidhūsarā /",
    "GP12brndp3_u:5707": " nanāma jagadaṃbāṃ vai vaidhavyatyaktabhūṣaṇā // BndP_3,30.44 //",
    "GP12brndp3_u:5708": " atha taddarśanotpannakāruṇyā parameśvarī /",
    "GP12brndp3_u:5709": " tataḥ kaṭākṣādutpannaḥ smayamānasukhāṃbujaḥ // BndP_3,30.45 //",
    "GP12brndp3_u:5710": " pūrvadehādhikarucirmanmatho madameduraḥ /",
    "GP12brndp3_u:5711": " dvibhujaḥ sarvabhūṣāḍhyaḥ puṣpeṣuḥ puṣpakārmukaḥ // BndP_3,30.46 //",
    "GP12brndp3_u:5712": " ānandayankaṭākṣeṇa pūrvajanmapriyāṃ ratim /",
    "GP12brndp3_u:5713": " atha sāpi ratirdevī mahatyānandasāgare /",
    "GP12brndp3_u:5714": " majjantī nijabhartāramavarokya mudaṃ gatā // BndP_3,30.47 //",
    "GP12brndp3_u:5715": " ānandayankaṭākṣeṇa pūrvajanmapriyāṃ ratim /",
    "GP12brndp3_u:5716": " atha sāpi ratirdevī mahatyānandasāgare /",
    "GP12brndp3_u:5717": " majjantī nijabhartāramavalokya mudaṃ gatā // BndP_3,30.48 //",
    "GP12brndp3_u:5718": " śyāmale snāpayitvaināṃ vastrakāñcyādibhūṣaṇaiḥ /",
    "GP12brndp3_u:5719": " alaṅkṛtya yathāpūrvaṃ śīghramānīyatāmiha // BndP_3,30.49 //",
    "GP12brndp3_u:5720": " tadājñāṃ śirasā dhṛtvā śyāmā sarvaṃ tathākarota /",
    "GP12brndp3_u:5721": " brahmarṣibhirvasiṣṭhādyairvaivāhi kavidhānataḥ // BndP_3,30.50 //",
    "GP12brndp3_u:5722": " kārayāmāsa daṃpatyoḥ pāṇigrahaṇamaṅgalam /",
    "GP12brndp3_u:5723": " apsarobhiśca sarvābhirnṛtyagītādisaṃyutam // BndP_3,30.51 //",
    "GP12brndp3_u:5724": " etaddṛṣṭvā mahendrādyā ṛṣayaśca tapodhanāḥ /",
    "GP12brndp3_u:5725": " sādhusādhviti śaṃsaṃtastuṣṭuvurlalitāṃbikām // BndP_3,30.52 //",
    "GP12brndp3_u:5726": " puṣpavṛṣṭiṃ vimuñcantaḥ sarve santuṣṭamānasāḥ /",
    "GP12brndp3_u:5727": " babhūvustau mahābhaktyā praṇamya laliteśvarīm // BndP_3,30.53 //",
    "GP12brndp3_u:5728": " tatpārśve tu samāgatya baddhāñjalipuṭau sthitau /",
    "GP12brndp3_u:5729": " atha kandarpavīro 'pi namaskṛtya maheśvarīm /",
    "GP12brndp3_u:5730": " vyajñāpayadidaṃ vākyaṃ bhaktinirbharamānasaḥ // BndP_3,30.54 //",
    "GP12brndp3_u:5731": " yaddagdhamīśanetreṇa vapurme lalitāṃbike /",
    "GP12brndp3_u:5732": " tattvadīyakaṭākṣasya prasādātpunarāgatam // BndP_3,30.55 //",
    "GP12brndp3_u:5733": " tava putro 'smi dāso 'smi kvāpi kṛtye niyuṅkṣva mām /",
    "GP12brndp3_u:5734": " ityuktā parameśānī tamāha makaradhvajam // BndP_3,30.56 //",
    "GP12brndp3_u:5735": " śrīdevyuvāca",
    "GP12brndp3_u:5736": " vatsāgaccha manojanmanna bhayaṃ tava vidyate /",
    "GP12brndp3_u:5737": " matprasādājjagatsarvaṃ mohayāvyāhatāśuga // BndP_3,30.57 //",
    "GP12brndp3_u:5738": " tadbāṇapātanājjātadhairyaviplava īśvaraḥ /",
    "GP12brndp3_u:5739": " parvatasya sutāṃ gaurīṃ pariṇeṣyati satvaram // BndP_3,30.58 //",
    "GP12brndp3_u:5740": " sahasrakoṭayaḥ kāmā matprasādāttvadudbhavāḥ /",
    "GP12brndp3_u:5741": " sarveṣāṃ dehamāviśya dāsyanti ratimuttamām // BndP_3,30.59 //",
    "GP12brndp3_u:5742": " matprasādena vairāgyātsaṃkruddho 'pi sa īśvaraḥ /",
    "GP12brndp3_u:5743": " dehadāhaṃ vidhātuṃ te na samartho bhaviṣyati // BndP_3,30.60 //",
    "GP12brndp3_u:5744": " adṛśyamūrtiḥ sarveṣāṃ prāṇināṃ bhavamohanaḥ /",
    "GP12brndp3_u:5745": " svabhāryāvirahāśaṅkī dehasyārdhaṃ pradāsyati /",
    "GP12brndp3_u:5746": " prayāto 'sau kātarātmā tvadbāṇāhatamānasaḥ // BndP_3,30.61 //",
    "GP12brndp3_u:5747": " adya prabhṛti kandarpa matprasādānmahīyasaḥ /",
    "GP12brndp3_u:5748": " tvannindāṃ ye kariṣyanti tvayi vā vimukhāśayāḥ /",
    "GP12brndp3_u:5749": " avaśyaṃ klībataiva syātteṣāṃ janmanijanmani // BndP_3,30.62 //",
    "GP12brndp3_u:5750": " ye pāpiṣṭhā durātmāno madbhaktadrohiṇaśca hi /",
    "GP12brndp3_u:5751": " tānagamyāsu nārīṣu pātayitvā vināśaya // BndP_3,30.63 //",
    "GP12brndp3_u:5752": " yeṣāṃ madīya pūjāsu madbhakteṣvādṛtaṃ manaḥ /",
    "GP12brndp3_u:5753": " teṣāṃ kāmasukhaṃ sarvaṃ saṃpādaya samīpsitam // BndP_3,30.64 //",
    "GP12brndp3_u:5754": " iti śrīlalitādevyā kṛtājñāvacanaṃ smaraḥ /",
    "GP12brndp3_u:5755": " tatheti śirasā bibhratsāṃjalirniryayau tataḥ // BndP_3,30.65 //",
    "GP12brndp3_u:5756": " tasyānaṅgasya sarvebhyo romakūpebhya utthitāḥ /",
    "GP12brndp3_u:5757": " bahavaḥ śobhanākārā madanā viśvamohanāḥ // BndP_3,30.66 //",
    "GP12brndp3_u:5758": " tairvimohya samastaṃ ca jagaccakraṃ manobhavaḥ /",
    "GP12brndp3_u:5759": " punaḥ sthāṇvāśramaṃ prāpa candramaulerjigīṣayā // BndP_3,30.67 //",
    "GP12brndp3_u:5760": " vasaṃtena ca mitreṇa senānyā śītarociṣā /",
    "GP12brndp3_u:5761": " rāgeṇa pīṭhamardena mandānilarayeṇa ca // BndP_3,30.68 //",
    "GP12brndp3_u:5762": " puṃskokilagalatsvānakāhalībhiśca saṃyutaḥ /",
    "GP12brndp3_u:5763": " śṛṅgāravīrasaṃpanno ratyāliṅgitavigrahaḥ // BndP_3,30.69 //",
    "GP12brndp3_u:5764": " jaitra śarāsanaṃ dhunvanpravīrāṇāṃ purogamaḥ /",
    "GP12brndp3_u:5765": " madanārerabhimukhaṃ prāpya nibhaya āsthitaḥ // BndP_3,30.70 //",
    "GP12brndp3_u:5766": " taponiṣṭhaṃ candracūḍaṃ tāḍayāmāsa sāyakaiḥ /",
    "GP12brndp3_u:5767": " atha kandarpabāṇaudhaistāḍitaścandraśekharaḥ /",
    "GP12brndp3_u:5768": " dūrīcakāra vairāgyaṃ tapastattyāja duṣkaram // BndP_3,30.71 //",
    "GP12brndp3_u:5769": " niyamānakhilāṃstyaktvā tyaktadhairyaḥ śivaḥ kṛtaḥ /",
    "GP12brndp3_u:5770": " tāmeva pārvatīṃ dhyātvā bhūyobhūyaḥ smarāturaḥ // BndP_3,30.72 //",
    "GP12brndp3_u:5771": " niśaśvāsa vahañśarvaḥ pāṇḍuraṃ gaṇḍamaṇḍalam /",
    "GP12brndp3_u:5772": " bāṣpāyamāṇo virahī saṃtapto dhairyaviplavāt /",
    "GP12brndp3_u:5773": " bhūyobhūyo girisutāṃ pūrvadṛṣṭāmanusmaran // BndP_3,30.73 //",
    "GP12brndp3_u:5774": " anaṅgabāṇadahanaistapyamānasya śūlinaḥ /",
    "GP12brndp3_u:5775": " na candrarekhā no gaṅgā dehatāpacchide 'bhavat // BndP_3,30.74 //",
    "GP12brndp3_u:5776": " nandibhṛṅgimahākālapramukhairgaṇamaṇḍalaiḥ /",
    "GP12brndp3_u:5777": " āhṛte puṣpaśayane viluloṭha muhurmuhuḥ // BndP_3,30.75 //",
    "GP12brndp3_u:5778": " nandino hastamālaṃbya puṣpatalpāntarātpunaḥ /",
    "GP12brndp3_u:5779": " puṣpatalpāntaraṃ gatvā vyaceṣṭata muhurmuhuḥ // BndP_3,30.76 //",
    "GP12brndp3_u:5780": " na puṣpaśayanenendukhaṇḍanirgalitāmṛte /",
    "GP12brndp3_u:5781": " na himānīpayasi vā nivṛttastadvapurjvaraḥ // BndP_3,30.77 //",
    "GP12brndp3_u:5782": " sa taneratanujvālāṃ śamayiṣyanmuhurmuhuḥ /",
    "GP12brndp3_u:5783": " śilībhūtānhimapayaḥ paṭṭānadhyavasacchivaḥ /",
    "GP12brndp3_u:5784": " bhūyaḥ śailasutārūpaṃ citrapaṭṭe nakhairlikhat // BndP_3,30.78 //",
    "GP12brndp3_u:5785": " tadālokanato 'dūramanaṅgārtimavardhayat /",
    "GP12brndp3_u:5786": " tāmālikhya hriyā namrāṃ vīkṣamāṇāṃ kaṭākṣataḥ // BndP_3,30.79 //",
    "GP12brndp3_u:5787": " taccitrapaṭṭamaṅgeṣu romaharṣeṣu cākṣipat /",
    "GP12brndp3_u:5788": " cintāsaṃgena mahatā mahātyā ratisaṃpadā /",
    "GP12brndp3_u:5789": " bhūyasā smaratāpena vivyathe viṣamekṣaṇaḥ // BndP_3,30.80 //",
    "GP12brndp3_u:5790": " tāmeva sarvataḥ paśyaṃstasyāmeva mano diśan /",
    "GP12brndp3_u:5791": " tathaiva saṃllapansārdhamunmādenopapannayā // BndP_3,30.81 //",
    "GP12brndp3_u:5792": " tanmātrabhūtahṛdayastaccittastatparāyaṇaḥ /",
    "GP12brndp3_u:5793": " tatkathāsudhayā nītasamastarajanīdinaḥ // BndP_3,30.82 //",
    "GP12brndp3_u:5794": " tacchīlavarṇana ratastadrūpālokanotsukaḥ /",
    "GP12brndp3_u:5795": " taccārubhogasaṃkalpamālākarasumālikaḥ /",
    "GP12brndp3_u:5796": " tanmayatvamanuprāptastatāpātitarāṃ śivaḥ // BndP_3,30.83 //",
    "GP12brndp3_u:5797": " imāṃ manobhava rujamacikitsyāṃ sa dhūrjaṭiḥ /",
    "GP12brndp3_u:5798": " avalokya vivāhāya bhṛśamudyamavānabhūt // BndP_3,30.84 //",
    "GP12brndp3_u:5799": " itthaṃ vimohya taṃ devaṃ kandarpo lalitājñayā /",
    "GP12brndp3_u:5800": " atha tāṃ parvatasutāmāśugairabhyatāpayat // BndP_3,30.85 //",
    "GP12brndp3_u:5801": " prabhūtavirahajvālāmalinaiḥ śvasitānalaiḥ /",
    "GP12brndp3_u:5802": " śuṣyamāṇādharadalo bhṛśaṃ pāṇḍukapolabhūḥ // BndP_3,30.86 //",
    "GP12brndp3_u:5803": " nāhāre vā na śayane na svāpe dhṛtimicchati /",
    "GP12brndp3_u:5804": " makhīsahasraiḥ siṣice nityaṃ śītopacārakaiḥ // BndP_3,30.87 //",
    "GP12brndp3_u:5805": " punaḥ punastapyamānā punareva ca vihvalā /",
    "GP12brndp3_u:5806": " na jagāma rujāśānti manmathāgnermahīyasaḥ // BndP_3,30.88 //",
    "GP12brndp3_u:5807": " na nidrāṃ pārvatī bheje viraheṇopatāpitā /",
    "GP12brndp3_u:5808": " svatanostāpanenāsau pituḥ khedamavardhayat // BndP_3,30.89 //",
    "GP12brndp3_u:5809": " apratīkārapuruṣaṃ virahaṃ tuhituḥ śive /",
    "GP12brndp3_u:5810": " avalokya sa śailendro mahāduḥkhamavāptavān // BndP_3,30.90 //",
    "GP12brndp3_u:5811": " bhadre tvaṃ tapasā devaṃ toṣayitvā maheśvaram /",
    "GP12brndp3_u:5812": " bhārtāraṃ taṃ samṛccheti pitrā sampreritātha sā // BndP_3,30.91 //",
    "GP12brndp3_u:5813": " himavacchailaśikhare gaurīśikharanāmani /",
    "GP12brndp3_u:5814": " vakāra patilābhāya pārvatī duṣkaraṃ tapaḥ // BndP_3,30.92 //",
    "GP12brndp3_u:5815": " śiśireṣu jalāvāsā grīṣme dahanamadhyagā /",
    "GP12brndp3_u:5816": " arke niviṣṭadṛṣṭiśca sughoraṃ tapa āsthitā // BndP_3,30.93 //",
    "GP12brndp3_u:5817": " tenaiva tapasā tuṣṭaḥ sānnidhyaṃ dattavāñchivaḥ /",
    "GP12brndp3_u:5818": " aṅgīcakāra tāṃ bhāryāṃ vaivāhikavidhānataḥ // BndP_3,30.94 //",
    "GP12brndp3_u:5819": " athādripatinā dattāṃ tanayāṃ nalinekṣaṇām /",
    "GP12brndp3_u:5820": " saptarṣidvārataḥ pūrvaṃ prārthitāmudavoḍha saḥ // BndP_3,30.95 //",
    "GP12brndp3_u:5821": " tayā ca ramamāṇo 'sau bahukālaṃ maheśvaraḥ /",
    "GP12brndp3_u:5822": " oṣadhīprasthanagare śvaśurasya gṛhe 'vasat // BndP_3,30.96 //",
    "GP12brndp3_u:5823": " punaḥ kailāsamāgatya samastaiḥ pramathaiḥ saha /",
    "GP12brndp3_u:5824": " pārvatīmānināyādrināthasya prītimāvahat // BndP_3,30.97 //",
    "GP12brndp3_u:5825": " ramamāṇastayā sārthaṃ kailāse mandare tathā /",
    "GP12brndp3_u:5826": " vindhyādrau hemaśaile ca malaye pāriyātrake // BndP_3,30.98 //",
    "GP12brndp3_u:5827": " nānāvidheṣu sthāneṣu ratiṃ prāpa maheśvaraḥ /",
    "GP12brndp3_u:5828": " atha tasyāṃ sasarjograṃ vīryaṃ sā soḍhumakṣamā // BndP_3,30.99 //",
    "GP12brndp3_u:5829": " bhuvyatyajatsāpi vahnau kṛttikāsu sa cākṣipat /",
    "GP12brndp3_u:5830": " tāśca gaṅgājale 'muñcansā caiva śarakānane // BndP_3,30.100 //",
    "GP12brndp3_u:5831": " tatrodbhūto mahāvīro mahāsenaḥ ṣaḍānanaḥ /",
    "GP12brndp3_u:5832": " gaṅgāyāścāntikaṃ nīto dhūrjaṭirvṛddhi māgamat // BndP_3,30.101 //",
    "GP12brndp3_u:5833": " sa vardhamāno divasedivase tīvravikramaḥ /",
    "GP12brndp3_u:5834": " śikṣito nijatātena sarvā vidyā avāptavān // BndP_3,30.102 //",
    "GP12brndp3_u:5835": " atha tātakṛtānujñaḥ surasainyapatirbhavan /",
    "GP12brndp3_u:5836": " tārakaṃ mārayāmāsa samastaiḥ saha dānavaiḥ // BndP_3,30.103 //",
    "GP12brndp3_u:5837": " tatastārakadaityendravadhasantoṣaśālinā /",
    "GP12brndp3_u:5838": " śakreṇa dattāṃ sa guho devasenāmupānayat // BndP_3,30.104 //",
    "GP12brndp3_u:5839": " sā śakratanayā devasenā nāma yaśasvinī /",
    "GP12brndp3_u:5840": " āsādyaramaṇaṃ skandamānandaṃ mṛśamādadhau // BndP_3,30.105 //",
    "GP12brndp3_u:5841": " itthaṃ saṃmohitāśeṣaviśvacakro manobhavaḥ /",
    "GP12brndp3_u:5842": " devakāryaṃ susampādya jagāma śrīpuraṃ punaḥ // BndP_3,30.106 //",
    "GP12brndp3_u:5843": " yatra śrīnagare puṇye lalitā parameśvarī /",
    "GP12brndp3_u:5844": " vartate jagatāmṛddhyai tatra tāṃ sevituṃ yayau // BndP_3,30.107 //",
    "GP12brndp3_u:5845": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne madanapunarbhavo nāma triṃśo 'dhyāyaḥ",
    "GP12brndp3_u:5846": " agastya uvāca",
    "GP12brndp3_u:5847": " kimidaṃ śrīpuraṃ nāma kena rūpeṇa vartate /",
    "GP12brndp3_u:5848": " kena vānirmitaṃ pūrva tatsarvaṃ me nivadaya // BndP_3,31.1 //",
    "GP12brndp3_u:5849": " kiyatpramāṇaṃ kiṃ varṇaṃ kathayasva mama prabho /",
    "GP12brndp3_u:5850": " tvameva sarvasandehapaṅkaśoṣaṇabhāskaraḥ // BndP_3,31.2 //",
    "GP12brndp3_u:5851": " hayagrīva uvāca",
    "GP12brndp3_u:5852": " yathā cakrarathaṃ prāpya pūrvoktairlakṣaṇairyutam /",
    "GP12brndp3_u:5853": " mahāyāgānalotpannā lalitā parameśvarī // BndP_3,31.3 //",
    "GP12brndp3_u:5854": " kṛtvā vaivāhikīṃ līlāṃ brahmādyaiḥ prārthitā punaḥ /",
    "GP12brndp3_u:5855": " vyajeṣṭa bhaṇḍanāmānamasuraṃ lokakaṇṭakam // BndP_3,31.4 //",
    "GP12brndp3_u:5856": " tadā devā mahendrādyāḥ santoṣaṃ bahu bhejire /",
    "GP12brndp3_u:5857": " atha kāmeśvarasyāpi lalitāyāśca śobhanam /",
    "GP12brndp3_u:5858": " nityopabhogasarvārthaṃ mandiraṃ kartumutsukāḥ // BndP_3,31.5 //",
    "GP12brndp3_u:5859": " kumārā lalitādevyā brahmaviṣṇumaheśvarāḥ /",
    "GP12brndp3_u:5860": " vardhakiṃ viśvakarmāṇaṃ surāṇāṃ śilpakovidam // BndP_3,31.6 //",
    "GP12brndp3_u:5861": " surāṇāṃ śilpanaṃ ca mayaṃ māyāvicakṣaṇam /",
    "GP12brndp3_u:5862": " āhūya kṛtasatkārānūcire lalitājñayā // BndP_3,31.7 //",
    "GP12brndp3_u:5863": " adhikāripuruṣā ūcuḥ",
    "GP12brndp3_u:5864": " bho viśvakarmañchilpajña bhobho maya mahodaya /",
    "GP12brndp3_u:5865": " bhavantau sarvaśāstrajñau ghaṭanāmārgakovidau // BndP_3,31.8 //",
    "GP12brndp3_u:5866": " saṃkalpamātreṇa mahāśilpakalpaviśāradau /",
    "GP12brndp3_u:5867": " yuvābhyāṃ lalitādevyā nityajñānamahodadheḥ // BndP_3,31.9 //",
    "GP12brndp3_u:5868": " ṣoḍaśīkṣetramadhyeṣu tatkṣetrasamasaṃkhyayā /",
    "GP12brndp3_u:5869": " kartavyā śrīnagaryo hi nānāratnairalaṅkṛtāḥ // BndP_3,31.10 //",
    "GP12brndp3_u:5870": " yatra ṣoḍaśadhā bhinnā lalitā parameśvarī /",
    "GP12brndp3_u:5871": " viśvatrāṇāya satataṃ nivāsaṃ racayiṣyati // BndP_3,31.11 //",
    "GP12brndp3_u:5872": " asmākaṃ hi priyamidaṃ marutāmapica priyam /",
    "GP12brndp3_u:5873": " sarvalokapriyaṃ caitattannāmnaiva viracyatām // BndP_3,31.12 //",
    "GP12brndp3_u:5874": " iti kāraṇadevānāṃ vacanaṃ suniśamya tau /",
    "GP12brndp3_u:5875": " viśvakarmamayau natvā vyabhāṣetāṃ tathāstviti // BndP_3,31.13 //",
    "GP12brndp3_u:5876": " punarnatvā pṛṣṭavantau tau tānkāraṇa pūruṣān /",
    "GP12brndp3_u:5877": " keṣu kṣetreṣu kartavyāḥ śrīnagaryo mahodayāḥ // BndP_3,31.14 //",
    "GP12brndp3_u:5878": " brahmādyāḥ paripṛṣṭāste procustau śilpinau punaḥ /",
    "GP12brndp3_u:5879": " kṣetrāṇāṃ pravibhāgaṃ tu kalpayantau yathocitam // BndP_3,31.15 //",
    "GP12brndp3_u:5880": " kāraṇapuruṣā ūcuḥ",
    "GP12brndp3_u:5881": " prathamaṃ merupṛṣṭhe tu niṣadhe ca mahīdhare /",
    "GP12brndp3_u:5882": " hemakūṭe himagirau pañcame gandhamādane // BndP_3,31.16 //",
    "GP12brndp3_u:5883": " nīle meṣe ca śṛṅgāre mahendre ca mahāgirau /",
    "GP12brndp3_u:5884": " kṣetrāṇi hi navaitāni bhaumāni viditānyatha // BndP_3,31.17 //",
    "GP12brndp3_u:5885": " audakāni tu saptaiva proktānyakhila sindhuṣu /",
    "GP12brndp3_u:5886": " lavaṇo 'bdhīkṣusārābdhiḥ surābdhirghṛtasāgaraḥ // BndP_3,31.18 //",
    "GP12brndp3_u:5887": " dadhisindhuḥ kṣīrasindhurjalasindhuśca saptamaḥ /",
    "GP12brndp3_u:5888": " pūrvoktā nava śailendrāḥ paścātsapta ca sindhavaḥ // BndP_3,31.19 //",
    "GP12brndp3_u:5889": " ātdṛtya ṣoḍaśa kṣetrāṇyaṃbāśrīpurakḷptaye /",
    "GP12brndp3_u:5890": " yeṣu divyāni veśmāni lalitāyā mahaujasaḥ /",
    "GP12brndp3_u:5891": " sṛjataṃ divyaghaṭanāpaṇḍitau śilpinau yuvām // BndP_3,31.20 //",
    "GP12brndp3_u:5892": " yeṣu kṣetreṣu kḷptāni ghnantyā devyā mahāsurān /",
    "GP12brndp3_u:5893": " nāmāni nityānāmnaiva prathitāni na saṃśayaḥ // BndP_3,31.21 //",
    "GP12brndp3_u:5894": " sā hi nityāsvarūpeṇa kālavyāptikarī parā /",
    "GP12brndp3_u:5895": " sarvaṃ kalayate devī kalanāṅkatayā jagat // BndP_3,31.22 //",
    "GP12brndp3_u:5896": " nityānāca mahārājñī nityā yatra na tadbhidā /",
    "GP12brndp3_u:5897": " atastadīyanāmnā tu sanāmā prathitā purā // BndP_3,31.23 //",
    "GP12brndp3_u:5898": " kāmeśvarīpurī caiva bhagamālāpurī tathā /",
    "GP12brndp3_u:5899": " nityaklinnāpurītyādināmāni prathitānyalam // BndP_3,31.24 //",
    "GP12brndp3_u:5900": " ato nāmāni varṇena yogye puṇyatame dine /",
    "GP12brndp3_u:5901": " mahāśilpaprakāreṇa purīṃ racayatāṃ śubhām // BndP_3,31.25 //",
    "GP12brndp3_u:5902": " iti kāraṇakṛtyendrairbrahmaviṣṇumaheśvaraiḥ /",
    "GP12brndp3_u:5903": " proktau tau śrīpurīstheṣu teṣu kṣetreṣu cakratuḥ // BndP_3,31.26 //",
    "GP12brndp3_u:5904": " atha śrīpuravistāraṃ purādhiṣṭhātṛdevatāḥ /",
    "GP12brndp3_u:5905": " kathayāmyahamādhārya lopāmudrāpate śṛṇu // BndP_3,31.27 //",
    "GP12brndp3_u:5906": " yo merurakhilādhārastuṅgaścānantayojanaḥ /",
    "GP12brndp3_u:5907": " caturdaśajagaccakrasaṃprotanijavigrahaḥ // BndP_3,31.28 //",
    "GP12brndp3_u:5908": " tasya catvāri śṛṅgāṇi śakranairṛtavāyuṣu /",
    "GP12brndp3_u:5909": " madhyasthaleṣu jātāni procchrāyasteṣu kathyate // BndP_3,31.29 //",
    "GP12brndp3_u:5910": " pūrvoktaśṛṅgatritayaṃ śatayojanamunnatam /",
    "GP12brndp3_u:5911": " śatayojanavistāraṃ teṣu lokāstrayo matāḥ // BndP_3,31.30 //",
    "GP12brndp3_u:5912": " brahmaloko viṣṇulokaḥ śivalokastathaiva ca /",
    "GP12brndp3_u:5913": " eteṣāṃ gṛhavinyāsānvakṣyāmyavasarāntare // BndP_3,31.31 //",
    "GP12brndp3_u:5914": " madhye sthitasya śṛṅgasya vistāraṃ cocchrayaṃ śṛṇu /",
    "GP12brndp3_u:5915": " catuḥśataṃ yojanānāmucchritaṃ vistṛtaṃ tathā // BndP_3,31.32 //",
    "GP12brndp3_u:5916": " tatraiva śṛṅge mahati śilpibhyāṃ śrīpuraṃ kṛtam /",
    "GP12brndp3_u:5917": " catuḥśataṃ yojanānāṃ vistṛta kumbhasaṃbhava // BndP_3,31.33 //",
    "GP12brndp3_u:5918": " tatrāyaṃ pravibhāgaste pravivicya pradarśyate /",
    "GP12brndp3_u:5919": " prākāraḥ prathamaḥ proktaḥ kālāyasavinirmitaḥ // BndP_3,31.34 //",
    "GP12brndp3_u:5920": " ṣaṭdaśādhikasāhasrayojanāyataveṣṭanaḥ /",
    "GP12brndp3_u:5921": " caturdikṣu dvāryutaśca caturyojanamucchritaḥ // BndP_3,31.35 //",
    "GP12brndp3_u:5922": " śālamūlaparīṇāho yojanāyutamabdhipa /",
    "GP12brndp3_u:5923": " śālāgrasya tu gavyūternaddhavātāyanaṃ pṛthak // BndP_3,31.36 //",
    "GP12brndp3_u:5924": " śāladvārasya caunnatyamekayojanamāśritam /",
    "GP12brndp3_u:5925": " dvāredvāre kapāṭe dve gavyūtyardhapravistare // BndP_3,31.37 //",
    "GP12brndp3_u:5926": " ekayojanamunnaddhe kālāyasa vinirmite /",
    "GP12brndp3_u:5927": " ubhayorargalā cetthamardhakrośasamāyatā // BndP_3,31.38 //",
    "GP12brndp3_u:5928": " evaṃ caturṣu dvāreṣu sadṛśaṃ parikīrtitam /",
    "GP12brndp3_u:5929": " gopurasya tu saṃsthānaṃ kathaye kuṃbhasaṃbhava // BndP_3,31.39 //",
    "GP12brndp3_u:5930": " pūrvoktasya tu śālasya mūle yojanasaṃmite /",
    "GP12brndp3_u:5931": " pārśvadvaye yojane dve dve samādāya nirmite // BndP_3,31.40 //",
    "GP12brndp3_u:5932": " vistāramapi tāvantaṃ saṃprāptaṃ dvāragarbhitam /",
    "GP12brndp3_u:5933": " pārśvadvayaṃ yojane dve madhye śālasya yojanam // BndP_3,31.41 //",
    "GP12brndp3_u:5934": " melayitvā pañca mune yojanāni pramāṇataḥ /",
    "GP12brndp3_u:5935": " pārśvadvayena sārdhena krośayugmena saṃyutam // BndP_3,31.42 //",
    "GP12brndp3_u:5936": " melayitvā pañcasaṃkhyāyojanānyāyatastathā /",
    "GP12brndp3_u:5937": " evaṃ prākāratastatra gopuraṃ racitaṃ mune // BndP_3,31.43 //",
    "GP12brndp3_u:5938": " tasmādgopuramūlasya veṣṭo viṃśatiyojanaḥ /",
    "GP12brndp3_u:5939": " uparyupari veṣṭasya hrāsa eva prakīrtyate // BndP_3,31.44 //",
    "GP12brndp3_u:5940": " gopurasyonnatiḥ proktāpañcaviṃśatiyojanā /",
    "GP12brndp3_u:5941": " yojaneyojane dvāraṃ sakapāṭaṃ manoharam // BndP_3,31.45 //",
    "GP12brndp3_u:5942": " bhūmikāścāpi tāvantyo yathordhvaṃ hrāsasaṃyutāḥ /",
    "GP12brndp3_u:5943": " gopurāgrasya nistāro yojanaṃ hi samāśritaḥ // BndP_3,31.46 //",
    "GP12brndp3_u:5944": " āyāmo 'pi ca tāvānvai tatra trimukuṭaṃ smṛtam /",
    "GP12brndp3_u:5945": " mukuṭasya tu vistāraḥ krośamāno ghaṭodbhava // BndP_3,31.47 //",
    "GP12brndp3_u:5946": " krośadvayaṃ samunnaddhaṃ hrāsaṃ gopuravanmune /",
    "GP12brndp3_u:5947": " mukuṭasyāntare kṣoṇī krośārdhena ca saṃmitā // BndP_3,31.48 //",
    "GP12brndp3_u:5948": " mukuṭaṃ paścime prācyāṃ dakṣiṇe dvāragopure /",
    "GP12brndp3_u:5949": " dakṣottarastu mukuṭāḥ paścimadvāragopure // BndP_3,31.49 //",
    "GP12brndp3_u:5950": " dakṣiṇadvāravatproktā uttaradvāḥkirīṭikāḥ /",
    "GP12brndp3_u:5951": " paścimadvāravatpūrvadvāre mukuṭakalpanā // BndP_3,31.50 //",
    "GP12brndp3_u:5952": " kālāyasākhyaśālasyāntare mārutayojane /",
    "GP12brndp3_u:5953": " antare kāṃsyaśālasya pūrvavadgopuro 'nvitaḥ // BndP_3,31.51 //",
    "GP12brndp3_u:5954": " śālamūlapramāṇaṃ ca pūrvavatparikīrtitam /",
    "GP12brndp3_u:5955": " kāṃsyaśālo 'pi pūrvādidikṣu dvārasamanvintaḥ // BndP_3,31.52 //",
    "GP12brndp3_u:5956": " dvāredvāre gopurāṇi parvalakṣaṇabhāñji ca /",
    "GP12brndp3_u:5957": " kālāyasasya kāṃsyasya yoṃ'tardeśaḥ samantataḥ // BndP_3,31.53 //",
    "GP12brndp3_u:5958": " nānāvṛkṣamahodyānaṃ tatproktaṃ kumbhasaṃbhava /",
    "GP12brndp3_u:5959": " udbhijjādyaṃ yāvadasti tatsarvaṃ tatra vartate // BndP_3,31.54 //",
    "GP12brndp3_u:5960": " paraṃsahasrāstaravaḥ sadāpuṣpāḥ sadāphalāḥ /",
    "GP12brndp3_u:5961": " sadāpallavaśobhāḍhyāḥ sadā saurabhasaṃkulāḥ // BndP_3,31.55 //",
    "GP12brndp3_u:5962": " cūtāḥ kaṅkolakā lodhrā bakulāḥ karṇikārakāḥ /",
    "GP12brndp3_u:5963": " śiṃśapāśca śirīṣāśca devadārunameravaḥ // BndP_3,31.56 //",
    "GP12brndp3_u:5964": " punnāgā nāgabhadrāśca mucukundāśca kaṭphalāḥ /",
    "GP12brndp3_u:5965": " elālavaṅgāstakkolāstathā karpūraśākhinaḥ // BndP_3,31.57 //",
    "GP12brndp3_u:5966": " pīlavaḥ kākatuṇḍyaśca śālakāścāsanāstathā /",
    "GP12brndp3_u:5967": " kāñcanārāśca lakucāḥ panasā hiṅgulāstathā // BndP_3,31.58 //",
    "GP12brndp3_u:5968": " pāṭalāśca phalinyaśca jaṭilyo jaghanephalāḥ /",
    "GP12brndp3_u:5969": " gaṇikāśca kuraṇṭāśca bandhujīvāśca dāḍimāḥ // BndP_3,31.59 //",
    "GP12brndp3_u:5970": " aśvakarṇā hastikarṇāścāṃpeyāḥ kanakadrumāḥ /",
    "GP12brndp3_u:5971": " yūthikāstālaparṇyaśca tulasyaśca sadāphalāḥ // BndP_3,31.60 //",
    "GP12brndp3_u:5972": " tālāstamālahintālakharjūrāḥ śarabarburāḥ /",
    "GP12brndp3_u:5973": " ikṣavaḥ kṣīriṇaścaiva śleṣmāntakavibhītakāḥ // BndP_3,31.61 //",
    "GP12brndp3_u:5974": " harītkyastvavākpuṣpyo ghoṇṭālyaḥ svargapuṣpikāḥ /",
    "GP12brndp3_u:5975": " bhallātakāśca khadirāḥ śākhoṭāścandanadrumāḥ // BndP_3,31.62 //",
    "GP12brndp3_u:5976": " kālāgurudrumāḥ kālaskandhāściñcā vadāstathā /",
    "GP12brndp3_u:5977": " uduṃbarārjunāśvatthāḥ śamīvṛkṣā dhruvādrumāḥ // BndP_3,31.63 //",
    "GP12brndp3_u:5978": " rucakāḥ kuṭajāḥ saptaparṇāśca kṛtamālakāḥ /",
    "GP12brndp3_u:5979": " kapitthāstintiṇī caivetyevamādhyāḥ sahasraśaḥ // BndP_3,31.64 //",
    "GP12brndp3_u:5980": " nānāṛtusamāviṣṭā devyāḥ śṛṅgārahetavaḥ /",
    "GP12brndp3_u:5981": " nānāvṛkṣamahotsedhā vartante varaśākhinaḥ // BndP_3,31.65 //",
    "GP12brndp3_u:5982": " kāṃsyaśālasyāntarole saptayojanadūrataḥ /",
    "GP12brndp3_u:5983": " caturasrastāmraśālaḥ siṃdhuyojanamunnataḥ // BndP_3,31.66 //",
    "GP12brndp3_u:5984": " anayorantarakṣoṇī proktā kalpakavāṭikā /",
    "GP12brndp3_u:5985": " karpūragandhibhiścāruratnabījasamanvitaiḥ // BndP_3,31.67 //",
    "GP12brndp3_u:5986": " kāñcanatvaksuruciraiḥ phalaistaiḥ phalitā drumāḥ /",
    "GP12brndp3_u:5987": " pītāṃbarāṇi divyāni pravālānyeva śākhiṣu // BndP_3,31.68 //",
    "GP12brndp3_u:5988": " amṛtaṃ syānmadhurasaḥ puṣpāṇi ca vibhūṣaṇam /",
    "GP12brndp3_u:5989": " īdṛśā vahavastatra kalpavṛkṣāḥ prakīrtitāḥ // BndP_3,31.69 //",
    "GP12brndp3_u:5990": " eṣā kakṣā dvitīyā syānkalpavāpīti nāmataḥ /",
    "GP12brndp3_u:5991": " tāmraśālasyāntarāle nāgaśālaḥ prakīrtitāḥ // BndP_3,31.70 //",
    "GP12brndp3_u:5992": " anayorubhayostiryagadeśaḥ syātsaptayojanaḥ /",
    "GP12brndp3_u:5993": " tatra saṃtānavāṭī syānkalpavāpīsamākṛtiḥ // BndP_3,31.71 //",
    "GP12brndp3_u:5994": " tayormadhye mahī proktā haricandanavāṭikā /",
    "GP12brndp3_u:5995": " kalpavāṭīsamākārā phalapuṣpasamākulā // BndP_3,31.72 //",
    "GP12brndp3_u:5996": " eṣu sarveṣu śāleṣu pūrvavaddvārakalpanam /",
    "GP12brndp3_u:5997": " pūrvavadgopurāṇāṃ ca mukuṭānāṃ ca kalpanam // BndP_3,31.73 //",
    "GP12brndp3_u:5998": " gopuradvārakḷptaṃ ca dvāre dvāre ca saṃmitiḥ /",
    "GP12brndp3_u:5999": " ārakūṭasyāntarāle saptayojanadūrataḥ // BndP_3,31.74 //",
    "GP12brndp3_u:6000": " pañcalohamayaḥ śālaḥ pūrvaśālasamākṛtiḥ /",
    "GP12brndp3_u:6001": " tayormadhye mahī proktā mandāradrumavāṭikā // BndP_3,31.75 //",
    "GP12brndp3_u:6002": " pañcalohasyāntarāle saptayojanadūrataḥ /",
    "GP12brndp3_u:6003": " raupyaśālastu saṃproktaḥ pūrvoktairlakṣaṇairyutaḥ // BndP_3,31.76 //",
    "GP12brndp3_u:6004": " tayormadhyamahī proktā pārijātadruvāṭikā /",
    "GP12brndp3_u:6005": " divyāmodasusaṃpūrṇā phalapuṣpabharojjvalā // BndP_3,31.77 //",
    "GP12brndp3_u:6006": " raupyaśālasyāntarāle saptayojanavistaraḥ /",
    "GP12brndp3_u:6007": " hemaśālaḥ prakathitaḥ pūrvavaddvāraśobhitaḥ // BndP_3,31.78 //",
    "GP12brndp3_u:6008": " tayormadhye mahīproktā kadambataruvāṭikā /",
    "GP12brndp3_u:6009": " tatra divyā nīpavṛkṣā yojanadvayamunnatāḥ // BndP_3,31.79 //",
    "GP12brndp3_u:6010": " sadaiva madirāspandā meduraprasavojjvalāḥ /",
    "GP12brndp3_u:6011": " yebhyaḥ kādaṃbarī nāma yoginī bhogadāyinī // BndP_3,31.80 //",
    "GP12brndp3_u:6012": " viśiṣṭā madirodyānā mantriṇyāḥ satataṃ priyā /",
    "GP12brndp3_u:6013": " te nīpavṛkṣāḥ succhāyāḥ patralāḥ pallavākulāḥ /",
    "GP12brndp3_u:6014": " āmodalolabhṛṅgālījhaṅkāraiḥ pūritodarāḥ // BndP_3,31.81 //",
    "GP12brndp3_u:6015": " tatraiva mantriṇīnāthāyā mandiraṃ sumanoharam /",
    "GP12brndp3_u:6016": " kadaṃbavanavāṭyāstu vidikṣujvalanāditaḥ // BndP_3,31.82 //",
    "GP12brndp3_u:6017": " catvāri mandirāṇyuccaiḥ kalpitānyādiśilpinā /",
    "GP12brndp3_u:6018": " ekaikasya tu ge7sya vistāraḥ pañcayojanaḥ // BndP_3,31.83 //",
    "GP12brndp3_u:6019": " pañcayojanamāyāmaḥ saptāvaraṇataḥ sthitiḥ /",
    "GP12brndp3_u:6020": " evamanyavidikṣu syussarvatra priyakadrumāḥ /",
    "GP12brndp3_u:6021": " nivāsanagarī seyaṃ śyāmāyāḥ parikīrtitā // BndP_3,31.84 //",
    "GP12brndp3_u:6022": " senārthaṃ nagarī tvanyā mahāpadmāṭavīsthale /",
    "GP12brndp3_u:6023": " yadatraiva gṛha tasyā bahuyojanadūrataḥ // BndP_3,31.85 //",
    "GP12brndp3_u:6024": " śrīdevyā nityasevā tu matriṇyā na ghaṭiṣyate /",
    "GP12brndp3_u:6025": " ataścitāmaṇigṛhopānte 'pi bhavanaṃ kṛtam /",
    "GP12brndp3_u:6026": " tasyāḥ śrīmantranāthāyāḥ suratvaṣṭrā mayena ca // BndP_3,31.86 //",
    "GP12brndp3_u:6027": " śrīpure mantreṇī devyā mandirasya guṇānbahun /",
    "GP12brndp3_u:6028": " varṇayiṣyati ko nāma yo dvijihvāsahasravān // BndP_3,31.87 //",
    "GP12brndp3_u:6029": " kādaṃbarīmadātāmranayanāḥ kalavīṇayā /",
    "GP12brndp3_u:6030": " gāyantyastatra khelanti mānyamātaṅgakanyakāḥ // BndP_3,31.88 //",
    "GP12brndp3_u:6031": " agastya uvāca",
    "GP12brndp3_u:6032": " mātaṅgo nāma kaḥproktastasya kanyāḥ kathaṃ ca tāḥ /",
    "GP12brndp3_u:6033": " sevante mantriṇīnāthāṃ sadā madhumadālasāḥ // BndP_3,31.89 //",
    "GP12brndp3_u:6034": " hayagrīva uvāca",
    "GP12brndp3_u:6035": " mataṅgo nāma tapasāmekarāśistapodhanaḥ /",
    "GP12brndp3_u:6036": " mahāprabhāvasaṃpanno jagatsarjanalaṃpaṭaḥ // BndP_3,31.90 //",
    "GP12brndp3_u:6037": " tapaḥ śaktyāttadhiyā ca sarvatrājñāpravarttakaḥ /",
    "GP12brndp3_u:6038": " tasya putrastu mātaṅgo mudriṇīṃ mantrināyikām // BndP_3,31.91 // .",
    "GP12brndp3_u:6039": " ghoraistapobhiratyarthaṃ pūrayāmāsa dhīradhīḥ /",
    "GP12brndp3_u:6040": " mataṅgamuniputreṇa suciraṃ samupāsitā // BndP_3,31.92 //",
    "GP12brndp3_u:6041": " mantriṇī kṛtasānnidhyā vṛṇīṣva varamityaśāt /",
    "GP12brndp3_u:6042": " so 'pisarvamuniśreṣṭho mātaṅgastapasāṃ nidhiḥ /",
    "GP12brndp3_u:6043": " uvāca tāṃ puro dattasānnidhyāṃ śyāmalāṃbikām // BndP_3,31.93 //",
    "GP12brndp3_u:6044": " mātaṅgamahāmuniruvāca",
    "GP12brndp3_u:6045": " devī tvatsmṛtimātreṇa sarvāśca mama siddhayaḥ /",
    "GP12brndp3_u:6046": " jātā evāṇimādyāstāḥ sarvāścānyā vibhūtayaḥ // BndP_3,31.94 //",
    "GP12brndp3_u:6047": " prāpaṇīyanna me kiñcidastyaṃbabhuvanatraye /",
    "GP12brndp3_u:6048": " sarvataḥ prāptakālasya bhavatyāścaritasmṛteḥ // BndP_3,31.95 //",
    "GP12brndp3_u:6049": " athāpi tava sāṃnidhyamidaṃ no niṣphalaṃ bhavet /",
    "GP12brndp3_u:6050": " evaṃ paraṃ prārthaye 'haṃ taṃ varaṃ pūrayāṃbike // BndP_3,31.96 //",
    "GP12brndp3_u:6051": " pūrvaṃ himavatā sārthaṃ sauhārdaṃ parihāsavān /",
    "GP12brndp3_u:6052": " krīḍāmattena cāvācyaistatra tena pragalbhitam // BndP_3,31.97 //",
    "GP12brndp3_u:6053": " ahaṅgaurīgururiti ślāghāmātmani tenivān /",
    "GP12brndp3_u:6054": " tadvākyaṃ mama naivābhūdyatastatrādhiko guṇaḥ // BndP_3,31.98 //",
    "GP12brndp3_u:6055": " ubhayorguṇasāmye tu mitrayoradhike guṇe /",
    "GP12brndp3_u:6056": " ekasya kāraṇājjāte tatrānyasya spṛhā bhavet // BndP_3,31.99 //",
    "GP12brndp3_u:6057": " gaurīgurutvaślāghārthaṃ prāptakāmo 'pyahaṃ tapaḥ /",
    "GP12brndp3_u:6058": " kṛtavānmantriṇīnāthe tattvaṃmattanayā bhava // BndP_3,31.100 //",
    "GP12brndp3_u:6059": " yato mannāmavikhyātā bhaviṣyasi na saṃśayaḥ /",
    "GP12brndp3_u:6060": " ityuktaṃ vacanaṃ śrutvā mātaṅgasya mahāmuneḥ /",
    "GP12brndp3_u:6061": " tathāstviti tiroghat sa ca prīto 'bhavanmuniḥ // BndP_3,31.101 //",
    "GP12brndp3_u:6062": " mātaṅgasya maharṣestu tasya svapne tadā mudā /",
    "GP12brndp3_u:6063": " tāpicchamañjarīmekāṃ dadau karṇāvataṃsataḥ // BndP_3,31.102 //",
    "GP12brndp3_u:6064": " tatsvapnasya prabhāveṇa mātaṅgasya sadharmiṇī /",
    "GP12brndp3_u:6065": " nāmnā siddhimatī garbhe laghuśyāmāmadhārayat // BndP_3,31.103 //",
    "GP12brndp3_u:6066": " tata eva samutpannā mātaṅgī tena kīrtitāḥ /",
    "GP12brndp3_u:6067": " laghuśyāmeti sā prokta śyāmā yanmūlakandabhūḥ // BndP_3,31.104 //",
    "GP12brndp3_u:6068": " mātaṅgakanyakā hṛdyāḥ koṭīnāmapi koṭiśaḥ /",
    "GP12brndp3_u:6069": " laghuśyāmā mahāśyāmāmātaṅgī vṛndasaṃyutāḥ /",
    "GP12brndp3_u:6070": " aṅgaśaktitvamāpannāḥ sevante priyakapriyām // BndP_3,31.105 //",
    "GP12brndp3_u:6071": " iti mātaṅgakanyānāmutpattiḥ kuṃbhasaṃbhava /",
    "GP12brndp3_u:6072": " kathitāḥ saptakakṣāśca śālā lohādinirmitāḥ // BndP_3,31.106 //",
    "GP12brndp3_u:6073": " iti śrībrahmāṇḍamahāpurāṇe uttarabhāge lalitopākhyāne hayagrīvāgastyasaṃvāde saptakakṣyā mataṅgakanyāprādurbhāvo nāmaikatriṃśo 'dhyāyaḥ",
    "GP12brndp3_u:6074": " agastya uvāca",
    "GP12brndp3_u:6075": " lohādisaptaśālānāṃ rakṣakā eva saṃti vai /",
    "GP12brndp3_u:6076": " tannāmakīrtaya prājña yena me saṃśayacchidā // BndP_3,32.1 //",
    "GP12brndp3_u:6077": " hayagrīva uvāca",
    "GP12brndp3_u:6078": " nānāvṛkṣamahodyāne vartate kuṃbhasaṃbhava /",
    "GP12brndp3_u:6079": " mahākālaḥ sarvalokabhakṣakaḥ śyāmavigrahaḥ // BndP_3,32.2 //",
    "GP12brndp3_u:6080": " śyāmakañcukadhārī ca madāruṇavilocanaḥ /",
    "GP12brndp3_u:6081": " brahmāṇḍacaṣake pūrṇaṃ pibanviśvarasāyanam // BndP_3,32.3 //",
    "GP12brndp3_u:6082": " mahākālīṃ ghanaśyāmāmanaṅgārdrāmapāṅgayan /",
    "GP12brndp3_u:6083": " siṃhāsane samāsīnaḥ kalpānte kalanātmake // BndP_3,32.4 //",
    "GP12brndp3_u:6084": " lalitādhyānasaṃpanno lalitāpūjanotsukaḥ /",
    "GP12brndp3_u:6085": " vitanvaṃllaritābhakteḥ svāyuṣo dīrgha dīrghatām /",
    "GP12brndp3_u:6086": " kālamṛtyupramukhyaiśca kiṅkarairapi sevitaḥ // BndP_3,32.5 //",
    "GP12brndp3_u:6087": " mahākālīmahākālau lalitājñāpravarttakau /",
    "GP12brndp3_u:6088": " viśvaṃ kalayataḥ kṛtsnaṃ prathame 'dhvani vāsinau // BndP_3,32.6 //",
    "GP12brndp3_u:6089": " kālacakraṃ mataṅgasya tasyaivāsanatāṃ gatām /",
    "GP12brndp3_u:6090": " caturāvaraṇopetaṃ madhye bindumanoharam // BndP_3,32.7 //",
    "GP12brndp3_u:6091": " trikoṇaṃpañcakoṇaṃ ca ṣoḍaśacchadapaṅkajam /",
    "GP12brndp3_u:6092": " aṣṭārapaṅkajaṃ caivaṃ mahākālastu madhyagaḥ // BndP_3,32.8 //",
    "GP12brndp3_u:6093": " trikoṇe tu mahākālyā mahāsaṃdhyā mahāniśā /",
    "GP12brndp3_u:6094": " etāstisro mahādevyo mahākālasya śaktayaḥ // BndP_3,32.9 //",
    "GP12brndp3_u:6095": " tatraiva pañcakoṇāgre pratyūṣaśca pitṛprasūḥ /",
    "GP12brndp3_u:6096": " prāhṇāparāhṇamadhyāhnāḥ pañca kālasya śaktayaḥ // BndP_3,32.10 //",
    "GP12brndp3_u:6097": " atha ṣoḍaśapatrābje sthitā śaktīrmune śṛṇu /",
    "GP12brndp3_u:6098": " dinamiśrā tamisrā ca jyotsnī caiva tu pakṣiṇī // BndP_3,32.11 //",
    "GP12brndp3_u:6099": " pradoṣā ca niśīthā ca praharā pūrṇimāpi ca /",
    "GP12brndp3_u:6100": " rākā cānumatiścaiva tathaivāmāvasyikā punaḥ // BndP_3,32.12 //",
    "GP12brndp3_u:6101": " sinīvālī kuhūrbhadrā uparāgā ca ṣoḍaśī /",
    "GP12brndp3_u:6102": " etā ṣoḍaśamātrasthāḥ śaktayaḥ ṣoḍaśa smṛtāḥ // BndP_3,32.13 //",
    "GP12brndp3_u:6103": " kalā kāṣṭhā nimeṣāśca kṣaṇāścaiva lavāstruṭiḥ /",
    "GP12brndp3_u:6104": " muhurtāḥ kutapāhorā śuklapakṣastathaiva ca // BndP_3,32.14 //",
    "GP12brndp3_u:6105": " kṛṣṇapakṣāyanāścaiva viṣuvā ca trayodaśī /",
    "GP12brndp3_u:6106": " saṃvatsarā ca parivatsareḍāvatsarāpi ca // BndP_3,32.15 //",
    "GP12brndp3_u:6107": " etāḥṣoḍaśa patrābjavāsinyaḥ śaktayaḥ smṛtāḥ /",
    "GP12brndp3_u:6108": " idvatsarā tataścenduvatsarāvatsare 'pi ca // BndP_3,32.16 //",
    "GP12brndp3_u:6109": " tithirvārāṃśca nakṣatraṃ yogāśca karaṇāni ca /",
    "GP12brndp3_u:6110": " etāstu śaktayo nāgapatrāṃbhoruhasaṃsthitāḥ // BndP_3,32.17 //",
    "GP12brndp3_u:6111": " kaliḥ kalpā ca kalanā kālī ceti catuṣṭayam /",
    "GP12brndp3_u:6112": " dvārapālakatāṃ prāptaṃ kālaca krasya bhāsvataḥ // BndP_3,32.18 //",
    "GP12brndp3_u:6113": " etā mahākāladevyo madaprahasitānanāḥ /",
    "GP12brndp3_u:6114": " madirāpūrṇacaṣakamaśeṣaṃ cāruṇaprabham /",
    "GP12brndp3_u:6115": " dadhānāḥ śyāmalākārāḥ sarvāḥ kālasya yoṣitaḥ // BndP_3,32.19 //",
    "GP12brndp3_u:6116": " lalitāpūjanadhyānajapastotraparāyaṇāḥ /",
    "GP12brndp3_u:6117": " niṣevante mahākālaṃ kālacakrāsanasthitam // BndP_3,32.20 //",
    "GP12brndp3_u:6118": " atha kalpakavaṭyāstu rakṣakaḥ kumbhasaṃbhava /",
    "GP12brndp3_u:6119": " vasantarturmahātejā lalitāpriyakiṅkaraḥ // BndP_3,32.21 //",
    "GP12brndp3_u:6120": " puṣpasiṃhāsanāsīnaḥ puṣpamādhvīmadāruṇāḥ /",
    "GP12brndp3_u:6121": " puṣpāyudhaḥ puṣpabhūṣaḥ puṣpacchatreṇa śobhitaḥ // BndP_3,32.22 //",
    "GP12brndp3_u:6122": " madhuśrīrmādhavaśrīśca dve devyau tasya dīvyataḥ /",
    "GP12brndp3_u:6123": " prasūnamadirāmatte prasūnaśaralālase // BndP_3,32.23 //",
    "GP12brndp3_u:6124": " santānavāṭikāpālo grīṣmartustīkṣṇalocanaḥ /",
    "GP12brndp3_u:6125": " lalitākiṅkaro nityaṃ tasyāstvājñāpravartakaḥ // BndP_3,32.24 //",
    "GP12brndp3_u:6126": " śukra śrīśca śuciśrīśca tasya bhārye ubhe smṛte /",
    "GP12brndp3_u:6127": " haricandanavāṭī tu mune varṣartunā sthitā // BndP_3,32.25 //",
    "GP12brndp3_u:6128": " sa varṣarnturmahātejā vidyutpaṅgalalocanaḥ /",
    "GP12brndp3_u:6129": " vajrāṭṭahāsamukharo mattajīmūtavāhanaḥ // BndP_3,32.26 //",
    "GP12brndp3_u:6130": " jīmūtakavacacchanno maṇikārmukadhārakaḥ /",
    "GP12brndp3_u:6131": " lalitāpūjanadhyānajapastotraparāyaṇaḥ // BndP_3,32.27 //",
    "GP12brndp3_u:6132": " vartate vindhyamathana trailokyāhlādadāyakaḥ /",
    "GP12brndp3_u:6133": " nabhaḥśrīśca nabhasyaśrīḥ svarasvārasvamālinī // BndP_3,32.28 //",
    "GP12brndp3_u:6134": " ambā dulā niraliścābhrayantī meghayantrikā /",
    "GP12brndp3_u:6135": " varṣayantī cibuṇikā vāridhārā ca śaktayaḥ // BndP_3,32.29 //",
    "GP12brndp3_u:6136": " varṣantyo dvādaśa proktā madāruṇavilocanāḥ /",
    "GP12brndp3_u:6137": " tābhiḥ samaṃ sa varṣartuḥ śaktibhiḥ parameśvarīm // BndP_3,32.30 //",
    "GP12brndp3_u:6138": " sadaiva saṃjapannāste nijotthaiḥ puṣpamaṇḍalaiḥ /",
    "GP12brndp3_u:6139": " lalitābhaktadeśāṃstu bhūṣayansvasya sampadā // BndP_3,32.31 //",
    "GP12brndp3_u:6140": " tadvairiṇāṃ tu vasudhāmanābṛṣṭyā nipīḍayan /",
    "GP12brndp3_u:6141": " vartate satataṃ devīkiṅkarau jaladāgamaḥ // BndP_3,32.32 //",
    "GP12brndp3_u:6142": " mandāravāṭikāyāṃ tu sadā śaradṛturvasan /",
    "GP12brndp3_u:6143": " tāṃ kakṣāṃ rakṣati śrīmāṃllokacittaprasādanaḥ // BndP_3,32.33 //",
    "GP12brndp3_u:6144": " iṣaśrīśca tathorjaśrīstasyartoḥ prāṇanāyike /",
    "GP12brndp3_u:6145": " tābyāṃ saṃjahratustoyaṃ nijotthaiḥ puṣpamaṇḍalaiḥ /",
    "GP12brndp3_u:6146": " abhyarcayati sāmrājñīṃ śrīkāmeśvarayoṣitam // BndP_3,32.34 //",
    "GP12brndp3_u:6147": " hemantarturmahātejā himaśītalavigrahaḥ /",
    "GP12brndp3_u:6148": " sadā prasannavadano lalitāpriyakiṅkaraḥ // BndP_3,32.35 //",
    "GP12brndp3_u:6149": " nijotthaiḥ puṣpasaṃbhārairarcayanparameśvarīm /",
    "GP12brndp3_u:6150": " pārijātasya vāṭīṃ tu rakṣati jvalanārdanaḥ // BndP_3,32.36 //",
    "GP12brndp3_u:6151": " sahaḥśrīśca sahasyaśrīstasya dve yoṣite śubhe /",
    "GP12brndp3_u:6152": " kadambavanavāṭyāstu rakṣakaḥ śiśirākṛtiḥ // BndP_3,32.37 //",
    "GP12brndp3_u:6153": " śiśirarturmuniśreṣṭha vartate kumbhasambhava /",
    "GP12brndp3_u:6154": " sā kakṣyā tena sarvatra śīśirīkṛtabhūtalā // BndP_3,32.38 //",
    "GP12brndp3_u:6155": " tadvāsinī tataḥ śyāmā devatā śiśirākṛtiḥ /",
    "GP12brndp3_u:6156": " tapaḥśrīśca tapasyaśrīstasya dve yoṣiduttame /",
    "GP12brndp3_u:6157": " tābhyāṃ sahārcayatyaṃbāṃ lalitāṃ viśvapāvanīm // BndP_3,32.39 //",
    "GP12brndp3_u:6158": " agastya uvāca",
    "GP12brndp3_u:6159": " gandharvavadana śrīmannānāvṛkṣādisaptakaiḥ /",
    "GP12brndp3_u:6160": " prathamodyānapālastu mahākālo mayā śritaḥ // BndP_3,32.40 //",
    "GP12brndp3_u:6161": " caturāvaraṇaṃ cakraṃ tvayā tasya prakīrtitam /",
    "GP12brndp3_u:6162": " ṣaṇṇāmṛtūnāmanyeṣāṃ kalpakodyānavāṭiṣu /",
    "GP12brndp3_u:6163": " pālakatvaṃ śrutaṃ tvattaścakradevyastu na śrutāḥ // BndP_3,32.41 //",
    "GP12brndp3_u:6164": " ata eva vasantādicakrāvaraṇadevatāḥ /",
    "GP12brndp3_u:6165": " krameṇa brūhi bhagavansarvajño 'si yato mahān // BndP_3,32.42 //",
    "GP12brndp3_u:6166": " hayagrīva uvāca",
    "GP12brndp3_u:6167": " ākarṇaya muniśreṣṭa tattaccakrasthadevatāḥ // BndP_3,32.43 //",
    "GP12brndp3_u:6168": " kālacakraṃ purā proktaṃ vāsantaṃ cakramucyate /",
    "GP12brndp3_u:6169": " trikoṇaṃ pañcakoṇaṃ ca nāgacchadasaroruham /",
    "GP12brndp3_u:6170": " ṣoḍaśāraṃ sarojaṃ ca daśāradvitayaṃ punaḥ // BndP_3,32.44 //",
    "GP12brndp3_u:6171": " caturasraṃ ca vijñeyaṃ saptāvaraṇasaṃyutam /",
    "GP12brndp3_u:6172": " tanmadhye binducakrastho vasantarturmahādyuti // BndP_3,32.45 //",
    "GP12brndp3_u:6173": " tadekadvayasaṃlagne madhuśrīmādhavaśriyau /",
    "GP12brndp3_u:6174": " ubhābhyāṃ nijahastābhyāmubhayostanamekakam // BndP_3,32.46 //",
    "GP12brndp3_u:6175": " nipīḍayansvahastasya yugalena sasaurabham /",
    "GP12brndp3_u:6176": " sapuṣpamadirāpūrmacaṣakaṃ piśitaṃ vahan // BndP_3,32.47 //",
    "GP12brndp3_u:6177": " evameva tu sarvartudhyānaṃ vindhyaniṣūdana /",
    "GP12brndp3_u:6178": " varṣartostu punardhyāne śaktidvitayamādimam /",
    "GP12brndp3_u:6179": " aṅkasthitaṃ tu vijñeyaṃ śaktayo 'nyāḥ samīpagāḥ // BndP_3,32.48 //",
    "GP12brndp3_u:6180": " atha vāsantacakrasthadevīḥ śṛṇu vadāmyam /",
    "GP12brndp3_u:6181": " madhuśuklaprathamikā madhuśukladvitīyikā // BndP_3,32.49 //",
    "GP12brndp3_u:6182": " madhuśuklatṛtīyā ca madhuśuklacaturthikā /",
    "GP12brndp3_u:6183": " madhuśuklā pañcamī ca madhuśuklā ca ṣaṣṭhikā // BndP_3,32.50 //",
    "GP12brndp3_u:6184": " madhuśuklā saptamī ca madhuśuklāṣṭamī punaḥ /",
    "GP12brndp3_u:6185": " navamī madhuśuklā ca daśamī madhuśuklikā // BndP_3,32.51 //",
    "GP12brndp3_u:6186": " madhuśuklaikādaśī ca dvādaśī madhuśuklataḥ /",
    "GP12brndp3_u:6187": " madhuśuklatrayodaśyāṃ madhuśuklā caturdaśī // BndP_3,32.52 //",
    "GP12brndp3_u:6188": " madhuśuklā paurṇamāsī prathamā madhukṛṣṇikā /",
    "GP12brndp3_u:6189": " madhukṛṣṇā dvitīyā ca tṛtīyā madhukṛṣṇikā // BndP_3,32.53 //",
    "GP12brndp3_u:6190": " caturthī madhukṛṣṇā ca madhukṛṣma ca pañcamī /",
    "GP12brndp3_u:6191": " ṣaṣṭī tu madhukṛṣṇā syātsaptamī madhukṛṣmataḥ // BndP_3,32.54 //",
    "GP12brndp3_u:6192": " madhukṛṣṇāṣṭamī caiva navamīmadhukṛṣṇataḥ /",
    "GP12brndp3_u:6193": " daśamī madhukṛṣṇā ca vindhyadarpaniṣūdana // BndP_3,32.55 //",
    "GP12brndp3_u:6194": " madhukṛṣṇaikādaśī tu dvādaśī madhukṛṣṇataḥ /",
    "GP12brndp3_u:6195": " madhukṛṣṇatrayodaśyā madhukṛṣṇacaturdaśī // BndP_3,32.56 //",
    "GP12brndp3_u:6196": " madhvamā ceti vijñeyāstriṃśadetāstu śaktayaḥ /",
    "GP12brndp3_u:6197": " evameva prakāreṇa mādhavākhyo paristhitāḥ // BndP_3,32.57 //",
    "GP12brndp3_u:6198": " śuklapratipadādyāstu śaktayastriṃśadanyakāḥ /",
    "GP12brndp3_u:6199": " militvā ṣaṣṭisaṃkhyāstu khyātā vāsantaśaktayaḥ // BndP_3,32.58 //",
    "GP12brndp3_u:6200": " svaiḥ svairmantraistatra cakre pūjanīyā vidhānataḥ /",
    "GP12brndp3_u:6201": " vāsantacakrarājasya saptāvaraṇabhūmayaḥ // BndP_3,32.59 //",
    "GP12brndp3_u:6202": " ṣaṣṭiḥ syurdaivatāstāsu ṣaṣṭibhūmiṣu saṃsthitāḥ /",
    "GP12brndp3_u:6203": " vibhajya cārcanīyāḥ syustattanmantraistu sādhakaiḥ // BndP_3,32.60 //",
    "GP12brndp3_u:6204": " tathā vāsantacakraṃ syāttathaivānyeṣu ca triṣu /",
    "GP12brndp3_u:6205": " devatāstu paraṃ bhinnāḥ śukraśucyādibhedataḥ // BndP_3,32.61 //",
    "GP12brndp3_u:6206": " śaktayaḥ ṣaṣṭisaṃkhyātā grīṣmacakre mahodayāḥ /",
    "GP12brndp3_u:6207": " evaṃ varṣādike cakre bhedānnabhavabhasyajān // BndP_3,32.62 //",
    "GP12brndp3_u:6208": " ṣaṣṭi ṣaṣṭisu śaktīnāṃ cakrecakre pratiṣṭhitāḥ /",
    "GP12brndp3_u:6209": " granthavistārabhītyā tu tatsaṃkhyānādviramyate // BndP_3,32.63 //",
    "GP12brndp3_u:6210": " ārtavyāḥ śaktayastvetā lalitābhakta saukhyadāḥ /",
    "GP12brndp3_u:6211": " lalitāpūjanadhyānajapastotraparāyaṇāḥ // BndP_3,32.64 //",
    "GP12brndp3_u:6212": " kalpādivāṭikācakre sañcarantyo madālasāḥ /",
    "GP12brndp3_u:6213": " svasvapuṣpotthamadhubhistarpayantyo maheśvarīm // BndP_3,32.65 //",
    "GP12brndp3_u:6214": " militvā caiva saṃkhyātāḥ ṣaṣṭyuttaraśatatrayam /",
    "GP12brndp3_u:6215": " evaṃ saptasu śāleṣu pālikāścakradevatāḥ // BndP_3,32.66 //",
    "GP12brndp3_u:6216": " nāmakīrtanapūrvaṃ tu proktastubhyaṃ prapṛcchate /",
    "GP12brndp3_u:6217": " anyeṣāmapi śālānāmupādānaṃ tu pūrakam /",
    "GP12brndp3_u:6218": " vistāraṃ tatra śaktiṃ ca kathayāmyavadhāraya // BndP_3,32.67 //",
    "GP12brndp3_u:6219": " iti śrībrahmāṇḍamahāpurāṇe uttarabhāge hayagrīvāgastyasamvāde lalitopākhyāne śrīnagaratripurāsaptakakṣāpālakadevatāprakāśana kathanaṃ nāma dvātriṃśo",
    "GP12brndp3_u:6220": " hayagrīva uvāca",
    "GP12brndp3_u:6221": " kathitaṃ saptaśālānāṃ lakṣaṇaṃ śilpibhiḥ kṛtam /",
    "GP12brndp3_u:6222": " atha ratnamayāḥ śālāḥ prakīrtyante 'vadhāraya // BndP_3,33.1 //",
    "GP12brndp3_u:6223": " suvarṇamayaśālasya puṣparāgamayasya ca /",
    "GP12brndp3_u:6224": " saptayojanamātraṃ syānmadhyentaramudātdṛtam // BndP_3,33.2 //",
    "GP12brndp3_u:6225": " tatra siddhāḥsiddhanāryaḥ khelanti madavihvalāḥ /",
    "GP12brndp3_u:6226": " rasai rasāyanaiścāpi khaḍgaiḥ pādāñjanairapi // BndP_3,33.3 //",
    "GP12brndp3_u:6227": " lalitāyāṃ bhaktiyuktāstarpayanto mahājanān /",
    "GP12brndp3_u:6228": " vasaṃti vividhāstatra pibanti madirārasān // BndP_3,33.4 //",
    "GP12brndp3_u:6229": " puṣparāgādiśālānāṃ pūrvavaddvārakḷptayaḥ /",
    "GP12brndp3_u:6230": " puṣparāgādiśāleṣu kavāṭārgalagopuram /",
    "GP12brndp3_u:6231": " puṣparāgādijaṃ jñeyamuccendvādityabhāsvaram // BndP_3,33.5 //",
    "GP12brndp3_u:6232": " hemaprākāracakrasya puṣparāgamayasya ca /",
    "GP12brndp3_u:6233": " antare yā svalī sāpi puṣparāgamayī smṛtā // BndP_3,33.6 //",
    "GP12brndp3_u:6234": " vakṣyamāṇamahāśālākakṣāsu nikhilāsvapi /",
    "GP12brndp3_u:6235": " tadvarṇāḥ pakṣiṇastatra tadvarṇāni sarāṃsi ca // BndP_3,33.7 //",
    "GP12brndp3_u:6236": " tadvarmasalilā nadyastadvarṇāśca maṇidrumāḥ /",
    "GP12brndp3_u:6237": " siddhajātiṣu ye devīmupāsya vividhaiḥ kramai /",
    "GP12brndp3_u:6238": " tyaktavanto vapuḥ pūrvaṃ te siddhāstatra sāṃganāḥ // BndP_3,33.8 //",
    "GP12brndp3_u:6239": " lalitāmantrajaptāro lalitākramatatparāḥ /",
    "GP12brndp3_u:6240": " te sarve lalitādevyā nāmakīrtanakāriṇaḥ // BndP_3,33.9 //",
    "GP12brndp3_u:6241": " puṣparāgamahāśālāntare mārutayojane /",
    "GP12brndp3_u:6242": " padmarāgamayaḥ śālaścaturasraḥ samantataḥ // BndP_3,33.10 //",
    "GP12brndp3_u:6243": " sthalī ca padmarāgaḍhyā gopurādyaṃ ca tanmayam /",
    "GP12brndp3_u:6244": " tatra cāraṇadeśasthāḥ pūrvadehavināśataḥ /",
    "GP12brndp3_u:6245": " siddhiṃ prāptā mahārājñīcaramāmbhojasevakāḥ // BndP_3,33.11 //",
    "GP12brndp3_u:6246": " cāraṇīnāṃ striyaścāpi cārvaṅgyo madalālasāḥ /",
    "GP12brndp3_u:6247": " gāyanti lalitādevyā gītibandhānmuhurmuhuḥ // BndP_3,33.12 //",
    "GP12brndp3_u:6248": " tatraiva kalpavṛkṣāṇāṃ madhyasthavedikāsthitāḥ /",
    "GP12brndp3_u:6249": " bhartṛbhiḥ sahacāriṇyaḥ pibanti madhuraṃ madhu // BndP_3,33.13 //",
    "GP12brndp3_u:6250": " padmarāgamahāśālāntare marutayojane /",
    "GP12brndp3_u:6251": " gomedakamahāśālaḥ pūrvaśālāsamākṛtiḥ /",
    "GP12brndp3_u:6252": " atituṅgo hīraśālastayormadhye ca hīrabhūḥ // BndP_3,33.14 //",
    "GP12brndp3_u:6253": " tatra devīṃ samabhyarcya pūrvajanmani kumbhaja /",
    "GP12brndp3_u:6254": " vasantyapsarasāṃ vṛndaiḥ sākaṃ gandharvapuṅgavāḥ // BndP_3,33.15 //",
    "GP12brndp3_u:6255": " mahārājñīguṇagaṇāngāyanto vallakīsvanaiḥ /",
    "GP12brndp3_u:6256": " kāmabhojaikarasikāḥ kāmasannibhavigrahāḥ /",
    "GP12brndp3_u:6257": " sukumāraprakṛtayaḥ śrīdevībhaktiśālinaḥ // BndP_3,33.16 //",
    "GP12brndp3_u:6258": " gomedakasya śālastupūrvaśālasamākṛtiḥ /",
    "GP12brndp3_u:6259": " tadantare yoginīnāṃ bhairavāṇāṃ ca koṭayaḥ /",
    "GP12brndp3_u:6260": " kālasaṅkarṣaṇīmaṃbāṃ sevante tatra bhaktitaḥ // BndP_3,33.17 //",
    "GP12brndp3_u:6261": " gomedakamahāśālāntare mārutayojane /",
    "GP12brndp3_u:6262": " urvaśī menakā caiva rambhā cālaṃbuṣā tathā // BndP_3,33.18 //",
    "GP12brndp3_u:6263": " mañjughoṣā sukeśī ca pūrvacittirghṛtācikā /",
    "GP12brndp3_u:6264": " kṛtasthalā ca viśvācī puñjikasthalayā saha // BndP_3,33.19 //",
    "GP12brndp3_u:6265": " tilottameti devānāṃ veśyā etādṛśo 'parāḥ /",
    "GP12brndp3_u:6266": " gandharvaiḥ saha navyāni kalpavṛkṣama dhūni ca // BndP_3,33.20 //",
    "GP12brndp3_u:6267": " pibantyo lalitādevīṃ dhyāyantyaśca muhurmuhuḥ /",
    "GP12brndp3_u:6268": " svasaubhāgyavivṛddhyarthaṃ guṇayantyaśca tanmanum // BndP_3,33.21 //",
    "GP12brndp3_u:6269": " caturdaśasucotpannā sthāneṣvapsaraso 'khilāḥ /",
    "GP12brndp3_u:6270": " tatraiva devīmarcantyo vasaṃti muditāśayāḥ // BndP_3,33.22 //",
    "GP12brndp3_u:6271": " agastya uvāca",
    "GP12brndp3_u:6272": " caturdaśāpi janmāni tāsāmapsarasāṃ vibho /",
    "GP12brndp3_u:6273": " kīrtaya tvaṃ mahāprājña sarvavidyāmahānidhe // BndP_3,33.23 //",
    "GP12brndp3_u:6274": " hayagrīva uvāca",
    "GP12brndp3_u:6275": " brāhmaṇo hṛdayaṃ kāmo mṛtyururvī ca mārutaḥ /",
    "GP12brndp3_u:6276": " tapanasya karāścandrakaro vedāśca pāvakaḥ // BndP_3,33.24 //",
    "GP12brndp3_u:6277": " saudāminī ca pīyūṣaṃ dakṣakanyā jalaṃ tathā /",
    "GP12brndp3_u:6278": " janmanaḥ kāraṇānyetānyā mananti manīṣiṇaḥ // BndP_3,33.25 //",
    "GP12brndp3_u:6279": " gīrvāṇagaṇyanārīṇāṃ sphuratsaubhāgyasaṃpadām /",
    "GP12brndp3_u:6280": " etāḥ samastā gandharvaiḥ sārdhamarcanti cakriṇīm // BndP_3,33.26 //",
    "GP12brndp3_u:6281": " kinnarāḥ saha nārībhistathā kiṃpuruṣā mune /",
    "GP12brndp3_u:6282": " strībhiḥ saha madonmattā hīrakasthalamāśritāḥ // BndP_3,33.27 //",
    "GP12brndp3_u:6283": " mahārājñīmantrajāpairvidhūtāśeṣa kalmaṣāḥ /",
    "GP12brndp3_u:6284": " nṛtyantaścaiva gāyanto vartante kuṃbhasaṃbhava // BndP_3,33.28 //",
    "GP12brndp3_u:6285": " tatraiva hīrakakṣoṇyāṃ vajrā nāma nadī mune /",
    "GP12brndp3_u:6286": " vajrakārairnibiḍitā bhāsamānā taṭadrumaiḥ // BndP_3,33.29 //",
    "GP12brndp3_u:6287": " vajraratnaikasikatā vajradravamayodakā /",
    "GP12brndp3_u:6288": " sadā vahati sā siṃdhuḥ paritastatra pāvanī // BndP_3,33.30 //",
    "GP12brndp3_u:6289": " lalitāparameśānyāṃ bhakta ye mānavottamāḥ /",
    "GP12brndp3_u:6290": " te tasyā udakaṃ pītvā vajrarūpakalevarāḥ /",
    "GP12brndp3_u:6291": " dīrghāyuṣaśca nīrogā bhavanti kalaśodbhava // BndP_3,33.31 //",
    "GP12brndp3_u:6292": " bhaṇḍāsureṇa galite mukte vajre śatakratuḥ /",
    "GP12brndp3_u:6293": " tarayāstīre tapastepe vajreśīṃ prati bhaktimān // BndP_3,33.32 //",
    "GP12brndp3_u:6294": " tajjalāduditā devī vajraṃ dattvā baladviṣe /",
    "GP12brndp3_u:6295": " punarantardadheso 'pi kṛtārthaḥsvargameyivān // BndP_3,33.33 //",
    "GP12brndp3_u:6296": " atha vajrākhyaśālasyāntare mārutayojane /",
    "GP12brndp3_u:6297": " vaidūryaśāla uttuṅgaḥ pūrvavadgopurānvitaḥ /",
    "GP12brndp3_u:6298": " sthālī ca tatra vaidṛryanirmitā bhāsvarākṛtiḥ // BndP_3,33.34 //",
    "GP12brndp3_u:6299": " pātālavāsino yeye śrīdevyarcanasādhakāḥ /",
    "GP12brndp3_u:6300": " te siddhamūrtayastatra vasanti sukhamedurāḥ // BndP_3,33.35 //",
    "GP12brndp3_u:6301": " śeṣakarkeṭakamahāpadmavāsukiśaṅkhakāḥ /",
    "GP12brndp3_u:6302": " takṣakaḥ śaṅkhacūḍaśca mahādanto mahāphaṇaḥ // BndP_3,33.36 //",
    "GP12brndp3_u:6303": " ityevamādayastatra nāgā nāgāstrayo 'pi ca /",
    "GP12brndp3_u:6304": " balīndrapramukhānāṃ ca daityānāṃ dharmavartinām /",
    "GP12brndp3_u:6305": " gaṇastatra tathā nāgaiḥ sārdhaṃ vasati sāṃganāḥ // BndP_3,33.37 //",
    "GP12brndp3_u:6306": " lalitāmantra japtāro lalitāśāstradīkṣitāḥ /",
    "GP12brndp3_u:6307": " lalitāpūjakā nityaṃ vasantyasurabhoginaḥ // BndP_3,33.38 //",
    "GP12brndp3_u:6308": " tatra vaidūryakakṣāyāṃ nadyaḥ śiśirapāthasaḥ /",
    "GP12brndp3_u:6309": " sarāṃsivimalāṃbhāṃsi sārasālaṅkṛtāni ca // BndP_3,33.39 //",
    "GP12brndp3_u:6310": " bhavanāni tu divyāni vaidūryamaṇimanti ca /",
    "GP12brndp3_u:6311": " teṣu krīḍanti te nāgā asurāśca sahāṅganāḥ // BndP_3,33.40 //",
    "GP12brndp3_u:6312": " vaidūryākhyamahāśālāntare mārutayojane /",
    "GP12brndp3_u:6313": " indranīlamayaḥ śālaścakravāla ivāparaḥ // BndP_3,33.41 //",
    "GP12brndp3_u:6314": " tanmadhyakakṣābhūmiśca nīlaratnamayī mune /",
    "GP12brndp3_u:6315": " tatra nadyaśca madhurāḥ sarāṃsi śiśirāṇi ca /",
    "GP12brndp3_u:6316": " nānāvidhāni bhogyāni vastūni sarasānyapi // BndP_3,33.42 //",
    "GP12brndp3_u:6317": " ye bhūlokagatā martyā lalitāmantrasādhakāḥ /",
    "GP12brndp3_u:6318": " te dehānte śakranīlakakṣyāṃ prāpya vasaṃti vai // BndP_3,33.43 //",
    "GP12brndp3_u:6319": " tatra divyāni vastūni bhuñjānā vanitāsakhāḥ /",
    "GP12brndp3_u:6320": " pibanto madhuraṃ madyaṃ nṛtyanto bhaktinirbharāḥ // BndP_3,33.44 //",
    "GP12brndp3_u:6321": " sarassu teṣu siṃdhūnāṃ kuleṣu kalaśodbhava /",
    "GP12brndp3_u:6322": " latāgṛheṣu ramyeṣu mandireṣu maharddhiṣu // BndP_3,33.45 //",
    "GP12brndp3_u:6323": " sadā japantaḥ śrīdevī paṭhantaścāpi tadguṇān /",
    "GP12brndp3_u:6324": " nivasaṃti mahābhāgā nārībhiḥ pariveṣṭitāḥ // BndP_3,33.46 //",
    "GP12brndp3_u:6325": " karmakṣaye punaryānti bhūloke mānuṣīṃ tanum /",
    "GP12brndp3_u:6326": " pūrvavāsanayā yuktāḥ punararcanti cakriṇīm /",
    "GP12brndp3_u:6327": " punaryānti śrīnagare śakranīlamahāsthalīm // BndP_3,33.47 //",
    "GP12brndp3_u:6328": " tatsthalasyaiva saṃparkādrāgadveṣasamudbhavaiḥ /",
    "GP12brndp3_u:6329": " nīlairbhāvaiḥ sadā yuktā vartante manujā mune // BndP_3,33.48 //",
    "GP12brndp3_u:6330": " ye punarjñānino martyā nirdvandvā niyatendriyāḥ /",
    "GP12brndp3_u:6331": " te mune vismayāviṣṭāḥ saṃviśanti maheśvarīm // BndP_3,33.49 //",
    "GP12brndp3_u:6332": " indranīlākhyaśālasyāntare mārutayojane /",
    "GP12brndp3_u:6333": " muktāphalamayaḥśālaḥ pūrvavadgopurānvitaḥ // BndP_3,33.50 //",
    "GP12brndp3_u:6334": " atyantabhāsvarā svacchā tayormadhye sthalī mune /",
    "GP12brndp3_u:6335": " sarvāpi muktākhacitāḥ śiśirātimanoharāḥ // BndP_3,33.51 //",
    "GP12brndp3_u:6336": " tāmraparṇī mahāparṇī sadā muktāphalodakā /",
    "GP12brndp3_u:6337": " evamādyā mahānadyaḥ pravaranti mahāsthale // BndP_3,33.52 //",
    "GP12brndp3_u:6338": " tāsāṃ tīreṣu sarve 'pi devalokanivāsinaḥ /",
    "GP12brndp3_u:6339": " vasaṃti pūrvajanuṣi śrīdevīmantrasādhakāḥ // BndP_3,33.53 //",
    "GP12brndp3_u:6340": " pūrvādyaṣṭasu bhāgeṣu lokāḥ śakrādigocarāḥ /",
    "GP12brndp3_u:6341": " muktāśālasya paritaḥ saṃyujya dvāradeśakān // BndP_3,33.54 //",
    "GP12brndp3_u:6342": " muktāśālasya nīlasya dvārayormadhyadeśataḥ /",
    "GP12brndp3_u:6343": " pūrvabhāge śakralokastatkoṇe vahnilokabhūḥ // BndP_3,33.55 //",
    "GP12brndp3_u:6344": " yāmyabhāge yamapuraṃ tatra daṇḍadharaḥ prabhuḥ /",
    "GP12brndp3_u:6345": " sarvatra lalitāmantrajāpī tīvrasvabhāvavān // BndP_3,33.56 //",
    "GP12brndp3_u:6346": " ājñādharo yamabhaṭaiścitraguptapurogamaiḥ /",
    "GP12brndp3_u:6347": " sārdhaṃ niyamayatyeva śrīdevīsamayaṃ guhaḥ // BndP_3,33.57 //",
    "GP12brndp3_u:6348": " guhaśaptāndurācārāllaṃlitādveṣakāriṇaḥ /",
    "GP12brndp3_u:6349": " kūḍabhaktiparānmūrkhāṃstabdhānatyantadarpitān // BndP_3,33.58 //",
    "GP12brndp3_u:6350": " mantracorānkumantrāṃśca kuvidyānaghasaṃśrayān /",
    "GP12brndp3_u:6351": " nāstikānpāpaśīlāṃśca vṛthaiva prāṇihiṃsakān // BndP_3,33.59 //",
    "GP12brndp3_u:6352": " strīdviṣṭāṃllokavidviṣṭānpāṣaṇḍānāṃ hi pālinaḥ /",
    "GP12brndp3_u:6353": " kālasūtre raurave ca kumbhīpāke ca kumbhaja // BndP_3,33.60 //",
    "GP12brndp3_u:6354": " asipatravane ghore kṛmibhakṣe pratāpane /",
    "GP12brndp3_u:6355": " lālākṣepe sūcivedhe tathaivāṅgārapātane // BndP_3,33.61 //",
    "GP12brndp3_u:6356": " evamādiṣu kaṣṭeṣu narakeṣu ghaṭodbhava /",
    "GP12brndp3_u:6357": " pātayatyājñayā tasyāḥ śrīdevyāḥ sa mahaujasaḥ // BndP_3,33.62 //",
    "GP12brndp3_u:6358": " tasyaiva paścime bhāge nirṛtiḥ khaḍgadhārakaḥ /",
    "GP12brndp3_u:6359": " rākṣasaṃ lokamāśritya vartate lalitārcakaḥ // BndP_3,33.63 //",
    "GP12brndp3_u:6360": " tasya cottarabhāge tu dvārayorantasyale /",
    "GP12brndp3_u:6361": " vāruṇaṃ lokamāśritya varuṇe vartate sadā // BndP_3,33.64 //",
    "GP12brndp3_u:6362": " vāruṇyāsvādanonmattaḥ śubhrāṅgo jhaṣavāhanaḥ /",
    "GP12brndp3_u:6363": " sadā śrīdevatāmaṃ trajāpī śrīkramasādhakaḥ // BndP_3,33.65 //",
    "GP12brndp3_u:6364": " śrīdevatādarśanasya dveṣiṇaḥ pāśabandhanaiḥ /",
    "GP12brndp3_u:6365": " baddhvā nayatyadhomārgaṃ bhaktānāṃ bandhamocakaḥ // BndP_3,33.66 //",
    "GP12brndp3_u:6366": " tasya cottarakoṇeṣu vāyuloko mahādyutiḥ /",
    "GP12brndp3_u:6367": " tatra vāyuśarīrāśca sadānandamahodayāḥ // BndP_3,33.67 //",
    "GP12brndp3_u:6368": " siddhā divyarṣayaścaiva pavanābhyāsino 'pare /",
    "GP12brndp3_u:6369": " gorakṣapramukhāścānye yogino yogatatparāḥ // BndP_3,33.68 //",
    "GP12brndp3_u:6370": " etaiḥ saha mahāsattvaktatra śrīmāruteśvaraḥ /",
    "GP12brndp3_u:6371": " sarvathā bhinnamūrtiśca vartate kumbhasambhava // BndP_3,33.69 //",
    "GP12brndp3_u:6372": " iḍā ca piṅgalā caiva suṣumṇā tasya śaktayaḥ /",
    "GP12brndp3_u:6373": " tisro mārutanāthasya sadā madhumadālasāḥ // BndP_3,33.70 //",
    "GP12brndp3_u:6374": " dhvajahasto mṛgavare vāhane mahati sthitaḥ /",
    "GP12brndp3_u:6375": " lalitāyajanadhyānakramapūjanatatparaḥ // BndP_3,33.71 //",
    "GP12brndp3_u:6376": " ānandapūritāṅgībhiranyābhiḥ śaktibhirvṛtaḥ /",
    "GP12brndp3_u:6377": " sa māruteśvaraḥ śrīmānsadā japati cakriṇīm // BndP_3,33.72 //",
    "GP12brndp3_u:6378": " tena sattvena kalpānte trailokyaṃ sacarācaram /",
    "GP12brndp3_u:6379": " parāgamayatāṃ nītvā vinodayati tatkṣaṇāt // BndP_3,33.73 //",
    "GP12brndp3_u:6380": " tasya sattvasya siddhyarthaṃ tāmeva laliteśvarīm /",
    "GP12brndp3_u:6381": " pūjayanbhāvayannāste sarvābharaṇabhūṣitaḥ // BndP_3,33.74 //",
    "GP12brndp3_u:6382": " tallokapūrvabhāgasthe yakṣaloke mahādyutiḥ /",
    "GP12brndp3_u:6383": " yakṣendro vasati śrīmāṃstaddvāradvandvamadhyagaḥ // BndP_3,33.75 //",
    "GP12brndp3_u:6384": " nidhibhiśca navākārairṛddhivṛddhyādiśaktibhiḥ /",
    "GP12brndp3_u:6385": " sahito lalitābhaktānpūrayandhanasampadā // BndP_3,33.76 //",
    "GP12brndp3_u:6386": " yakṣībhiśca manojñābhiranukūlapravṛttibhiḥ /",
    "GP12brndp3_u:6387": " vividhairmadhubhedaiśca sampūjayati cakriṇīm // BndP_3,33.77 //",
    "GP12brndp3_u:6388": " maṇibhadraḥ pūrṇabhadro maṇimānmāṇikandharaḥ /",
    "GP12brndp3_u:6389": " ityevamādayo yakṣasenānyastatra saṃti vai // BndP_3,33.78 //",
    "GP12brndp3_u:6390": " tallokapūrvabhāge tu rudraloko mahodayaḥ /",
    "GP12brndp3_u:6391": " anardhyaratnakhacitastatra rudro 'dhidevatā // BndP_3,33.79 //",
    "GP12brndp3_u:6392": " sadaiva manyunā dīptaḥ sadā baddhamaheṣudhiḥ /",
    "GP12brndp3_u:6393": " svasamānairmahāsattvailoṅkanirvāhadakṣiṇaiḥ // BndP_3,33.80 //",
    "GP12brndp3_u:6394": " adhijyakārmukairdakṣaiḥ ṣoḍaśāvaraṇasthitaiḥ /",
    "GP12brndp3_u:6395": " āvṛtaḥ satataṃ vaktrairjapañchīdevatāmanum // BndP_3,33.81 //",
    "GP12brndp3_u:6396": " śrīdevīdhyānasampannaḥ śrīdevīpūjanotsukaḥ /",
    "GP12brndp3_u:6397": " anekakoṭirudrāṇīgaṇamaṇḍitapārśvabhūḥ // BndP_3,33.82 //",
    "GP12brndp3_u:6398": " tāśca sarvāḥ pradīptāṅgyo navayauvanagarvitāḥ /",
    "GP12brndp3_u:6399": " lalitādhyānaniranāḥ sadāsavamadālasāḥ // BndP_3,33.83 //",
    "GP12brndp3_u:6400": " tābhiśca sākaṃ sa śrīmānmahārudrastriśūlabhṛt /",
    "GP12brndp3_u:6401": " hiraṇyabāhupramuśai rudrairanyairniṣevitaḥ // BndP_3,33.84 //",
    "GP12brndp3_u:6402": " lalitādarśanabhraṣṭānuddhatāngurudhikkṛtān /",
    "GP12brndp3_u:6403": " śūlakoṭyā vinirbhidya netrotthaiḥ kaṭupāvakaiḥ // BndP_3,33.85 //",
    "GP12brndp3_u:6404": " dahaṃsteṣā vadhūbhṛtyānprajāścaiva vināśayan /",
    "GP12brndp3_u:6405": " ājñādharo mahāvīro lalitājñāprapālakaḥ // BndP_3,33.86 //",
    "GP12brndp3_u:6406": " rudraloke 'tirucire vartate kumbhasambhava /",
    "GP12brndp3_u:6407": " mahārudrasya tasyarṣe parivārāḥ pramāthinaḥ // BndP_3,33.87 //",
    "GP12brndp3_u:6408": " ye rudrāstānasaṃkhyātānko vā vaktuṃ paṭurbhavet /",
    "GP12brndp3_u:6409": " ye rudrā adhibhūmyāṃ tu sahasrāṇāṃ sahasraśaḥ // BndP_3,33.88 //",
    "GP12brndp3_u:6410": " diviye 'pi ca vartante sahasrāṇāṃ sahasraśaḥ /",
    "GP12brndp3_u:6411": " yeṣāmannamiṣaścava yeṣāṃ vātāstatheṣavaḥ // BndP_3,33.89 //",
    "GP12brndp3_u:6412": " yeṣāṃ ca varṣamiṣavaḥ pradīptāḥ piṅgalekṣaṇāḥ /",
    "GP12brndp3_u:6413": " arṇave cāntarikṣe ca vartamānā mahaujasaḥ // BndP_3,33.90 //",
    "GP12brndp3_u:6414": " jaṭāvanto madhuṣmanto nīlagrīvā vilohitāḥ /",
    "GP12brndp3_u:6415": " ye bhūtānāmadhibhuvo viśikhāsaḥ kapardinaḥ // BndP_3,33.91 //",
    "GP12brndp3_u:6416": " ye anneṣu vividhyanti pātreṣu pibato janān /",
    "GP12brndp3_u:6417": " ye pathāṃ rathakā rudrā ye ca tīrthanivāsinaḥ // BndP_3,33.92 //",
    "GP12brndp3_u:6418": " sahasrasaṃkhyā ye cānye sṛkāvanto niṣaṅgiṇaḥ /",
    "GP12brndp3_u:6419": " lalitājñāpraṇetāro diśo rudrā vitasthire // BndP_3,33.93 //",
    "GP12brndp3_u:6420": " te sarve sumahātmānaḥ kṣaṇādviśvatrayīvahāḥ /",
    "GP12brndp3_u:6421": " śrīdevyā dhyānaniṣaṇātāñchrīdevīmantrajāpinaḥ // BndP_3,33.94 //",
    "GP12brndp3_u:6422": " śrīdevatāyāṃ bhaktāśca pālayanti kṛpālavaḥ /",
    "GP12brndp3_u:6423": " ṣoḍaśāvaraṇaṃ cakraṃ muktāprākāramaṇḍale // BndP_3,33.95 //",
    "GP12brndp3_u:6424": " āśritya rudrāste sarve mahārudraṃ mahodayam /",
    "GP12brndp3_u:6425": " hiraṇyabāhupramukhā jvalanmanyumupāsate // BndP_3,33.96 //",
    "GP12brndp3_u:6426": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne puṣparāgaprakārādibhuktākarāntasaptakakṣāntarakathanaṃ nāma trayastriṃśo",
    "GP12brndp3_u:6427": " agastya uvāca",
    "GP12brndp3_u:6428": " ṣoḍaśāvaraṇaṃ cakraṃ kiṃ tadrudrādhidaivatam /",
    "GP12brndp3_u:6429": " tatra sthitāśca rudrāḥ ke kena nāmnā prakīrtitāḥ // BndP_3,34.1 //",
    "GP12brndp3_u:6430": " keṣvāvaraṇabiṃbeṣu kinnāmāno vasaṃti te /",
    "GP12brndp3_u:6431": " yaugikaṃ rauḍhikaṃ nāma teṣāṃ brūhi kṛpānidhe // BndP_3,34.2 //",
    "GP12brndp3_u:6432": " hayagrīva uvāca",
    "GP12brndp3_u:6433": " tatra rudrā layaḥ prokto muktājālakanirmitaḥ /",
    "GP12brndp3_u:6434": " pañcayojanavistārastatsaṃkhyāyāmaśobhitaḥ // BndP_3,34.3 //",
    "GP12brndp3_u:6435": " ṣoḍaśāvaraṇairyukto madhyapīṭhamanoharaḥ /",
    "GP12brndp3_u:6436": " madhyapīṭhe mahārudro jvalanmanyustrilocanaḥ // BndP_3,34.4 //",
    "GP12brndp3_u:6437": " saccakārmukahastaśca sarvadā vartate mune /",
    "GP12brndp3_u:6438": " trikoṇe kathitā rudrāstraya eva ghaṭodbhava // BndP_3,34.5 //",
    "GP12brndp3_u:6439": " hiraṇya bāhuḥ senānīrdiśāṃpatirathāparaḥ // BndP_3,34.6 //",
    "GP12brndp3_u:6440": " vṛkṣāśca harikeśāśca tathā paśupatiḥ paraḥ /",
    "GP12brndp3_u:6441": " śaṣpiñjarastviṣīmāṃśca pathīnāṃ patireva ca // BndP_3,34.7 //",
    "GP12brndp3_u:6442": " ete ṣaṭkoṇagāḥ kiṃ ca babhruśāstvaṣṭakoṇake /",
    "GP12brndp3_u:6443": " vivyādhyannapatiścaiva harikeśopavītinau // BndP_3,34.8 //",
    "GP12brndp3_u:6444": " puṣṭānāṃ patirapyanyo bhavo hetistathaiva ca /",
    "GP12brndp3_u:6445": " daśāpatre tvāvaraṇe prathamo jagatāṃ patiḥ // BndP_3,34.9 //",
    "GP12brndp3_u:6446": " rudrātatāvinau kṣetrapatiḥ sūtastathāparaḥ /",
    "GP12brndp3_u:6447": " ahaṃ tvanyo vanapatī rohitaḥ sthapatistathā // BndP_3,34.10 //",
    "GP12brndp3_u:6448": " vṛkṣāṇāṃ patirapyanyaścaite sajjaśarāsanāḥ /",
    "GP12brndp3_u:6449": " mantrī ca vāṇijaścaiva tathā kakṣapatiḥ paraḥ // BndP_3,34.11 //",
    "GP12brndp3_u:6450": " bhavantistu caturthaḥ syātpañcamo vārivastataḥ /",
    "GP12brndp3_u:6451": " oṣadhīnāṃ patiścaiva ṣaṣṭhaḥ kalaśasaṃbhava // BndP_3,34.12 //",
    "GP12brndp3_u:6452": " uccairghoṣākrandayantau patīnāṃ ca patistathā /",
    "GP12brndp3_u:6453": " kṛtsnavītaśca dhāvaṃśca sattvānāṃ patireva ca // BndP_3,34.13 //",
    "GP12brndp3_u:6454": " ete dvādaśa patrasthāḥ pañcamāvaraṇasthitāḥ /",
    "GP12brndp3_u:6455": " sahamānaśca nirvyādhiravyādhīnāṃ patistathā // BndP_3,34.14 //",
    "GP12brndp3_u:6456": " kakubhaśca niṣaṅgī ca stenānāṃ ca patistathā /",
    "GP12brndp3_u:6457": " niceruśceti vijñeyāḥ ṣaṣṭhāvaraṇadevatāḥ // BndP_3,34.15 //",
    "GP12brndp3_u:6458": " adhaḥ paricaro 'raṇyaḥ patiḥ kiṃ ca sṛkāviṣaḥ /",
    "GP12brndp3_u:6459": " jighāṃsaṃto muṣṇatāṃ ca patayaḥ kuṃbhasaṃbhava // BndP_3,34.16 //",
    "GP12brndp3_u:6460": " asīmantaśca suprājñastathā naktañcaro mune /",
    "GP12brndp3_u:6461": " prakṛtīnāṃ patiścaiva uṣṇīṣī ca gireścaraḥ // BndP_3,34.17 //",
    "GP12brndp3_u:6462": " kuluñcānāṃ patiścaiveṣumantaḥ kalaśodbhava /",
    "GP12brndp3_u:6463": " dhanvāvidaścātanvānapratipūrvadadhānakāḥ // BndP_3,34.18 //",
    "GP12brndp3_u:6464": " āyacchataḥ ṣoḍaśaite ṣoḍaśāranivāsinaḥ /",
    "GP12brndp3_u:6465": " visṛjantastathāsyanto vidhyantaścāpi siṃdhupa // BndP_3,34.19 //",
    "GP12brndp3_u:6466": " āsīnāśca śayānāśca yanto jāgrata eva ca /",
    "GP12brndp3_u:6467": " tiṣṭhantaścaiva dhāvantaḥ sabhyāścaiva samādhipāḥ // BndP_3,34.20 //",
    "GP12brndp3_u:6468": " aśvāścaivāśvapataya avyādhinyastathaiva ca /",
    "GP12brndp3_u:6469": " vividhyanto gaṇādhyakṣā bṛhanto vindhyamarddana // BndP_3,34.21 //",
    "GP12brndp3_u:6470": " gṛtsaścāṣṭādaśavidhā devatā aṣṭamāvṛtau /",
    "GP12brndp3_u:6471": " atha gṛtsādhipatayo vrātā vrātādhipāstathā // BndP_3,34.22 //",
    "GP12brndp3_u:6472": " gaṇāśca gaṇapāścaiva viśvarupā virūpakāḥ /",
    "GP12brndp3_u:6473": " mahāntaḥ kṣullakāścaiva rathinaścārathāḥ pare // BndP_3,34.23 //",
    "GP12brndp3_u:6474": " rathāśca rathapattyākhyāḥ senāḥ senānya eva ca /",
    "GP12brndp3_u:6475": " kṣattāraḥ saṃgrahī tārastakṣāṇo rathakārakāḥ // BndP_3,34.24 //",
    "GP12brndp3_u:6476": " kulālaśceti rudrāste navamāvṛtidevatāḥ /",
    "GP12brndp3_u:6477": " karmārāścaiva puñjiṣṭhā niṣādāśceṣukṛdgaṇāḥ // BndP_3,34.25 //",
    "GP12brndp3_u:6478": " dhanvakārā mṛgayavaḥ śvanayaḥ śvāna eva ca /",
    "GP12brndp3_u:6479": " aśvāścaivaśvapatayo bhavo rudro ghaṭodbhava // BndP_3,34.26 //",
    "GP12brndp3_u:6480": " śarvaḥ paśupatirnīlagrīvaśca śitikaṇṭhakaḥ /",
    "GP12brndp3_u:6481": " kapardī vyuptakeśaśca sahasrakṣastathāparaḥ // BndP_3,34.27 //",
    "GP12brndp3_u:6482": " śatadhanvā ca giriśaḥ śipiviṣṭaśca kuṃbhaja /",
    "GP12brndp3_u:6483": " mīḍhuṣṭama iti proktā rudrā daśamaśālagāḥ // BndP_3,34.28 //",
    "GP12brndp3_u:6484": " athaikādaśacakrasthā iṣumaddhrasvavāmanāḥ /",
    "GP12brndp3_u:6485": " bṛhaṃśca varṣīyāṃ ścaiva vṛddhaḥ samṛddhinā saha // BndP_3,34.29 //",
    "GP12brndp3_u:6486": " agryaḥ prathama āśuścājironyaḥ śīghraśibhyakau /",
    "GP12brndp3_u:6487": " urmyāvasvanyarudrau ca srotasyo divya eva ca // BndP_3,34.30 //",
    "GP12brndp3_u:6488": " jyeṣṭhaścaiva kaniṣṭhaśca pūrvajāvarajau tathā /",
    "GP12brndp3_u:6489": " madhyamaścāvagamyaśca jaghanyaśca ghaṭodbhava // BndP_3,34.31 //",
    "GP12brndp3_u:6490": " caturviṃśatirākhyātā ete rudrā mahābalāḥ /",
    "GP12brndp3_u:6491": " atha budhnyaḥ somyarudraḥ pratisarpakayāmyakau // BndP_3,34.32 //",
    "GP12brndp3_u:6492": " kṣemyovocavakhalyaśca tataḥ ślokyāvasānyakau /",
    "GP12brndp3_u:6493": " vanyaḥ kakṣyaḥ śravaścaiva tato 'nyastu pratiśravaḥ // BndP_3,34.33 //",
    "GP12brndp3_u:6494": " āśuṣeṇaścāśurathaḥ śūraśca tapasāṃ nidhe /",
    "GP12brndp3_u:6495": " avabhindaśca varmī ca varūthī bilminā saha // BndP_3,34.34 //",
    "GP12brndp3_u:6496": " kavacī ca śrutaścaiva seno dundubhya eva ca /",
    "GP12brndp3_u:6497": " āhananyaśca dhṛṣṇuśca te ca ṣaḍviṃśatiḥ smṛtāḥ /",
    "GP12brndp3_u:6498": " dvādaśāvaraṇasthāste mahākāyā mahābalāḥ // BndP_3,34.35 //",
    "GP12brndp3_u:6499": " prabhṛśāścaiva dūtāśca prahitāśca nipaṅgiṇaḥ /",
    "GP12brndp3_u:6500": " anyastviṣudhimānanyastakṣṇeṣuśca tathā yudhi // BndP_3,34.36 //",
    "GP12brndp3_u:6501": " svāyudhaśca sudhanvā ca stutyaḥ pathyaśca kuṃbhaja /",
    "GP12brndp3_u:6502": " kāpyo nāḍhyastathā sūdhaḥ sarasyo vindhyamardana // BndP_3,34.37 //",
    "GP12brndp3_u:6503": " tataścānyo nādhamāno veśantaḥ kupya eva ca /",
    "GP12brndp3_u:6504": " avadhavarṣyo 'varṣyaśca medhyo vidyutya eva ca // BndP_3,34.38 //",
    "GP12brndp3_u:6505": " idhryātapyau tathā vātyau reṣmyaścaiva tathāparaḥ /",
    "GP12brndp3_u:6506": " vāstavyo vāstupaścaiva somaśceti mahābalāḥ // BndP_3,34.39 //",
    "GP12brndp3_u:6507": " trayodaśāvaraṇagāñchṛṇu rudrāṃśca tānmune /",
    "GP12brndp3_u:6508": " rudrastāmrāruṇaḥ śaṅgastathā paśupatirmune // BndP_3,34.40 //",
    "GP12brndp3_u:6509": " ugro bhīmastathaivāgrevadhadūrevadhāvapi /",
    "GP12brndp3_u:6510": " hantā caiva hanīyāṃśca vṛṣaśca harikeśakaḥ // BndP_3,34.41 //",
    "GP12brndp3_u:6511": " tāraḥ śaṃbhurmayobhūśca śaṅkaraśca mayaskaraḥ /",
    "GP12brndp3_u:6512": " śivaḥ śivataraścaiva tīrthyaḥ kulyastathaiva ca /",
    "GP12brndp3_u:6513": " pāryo 'pāryaḥ prataraṇastathā cottaraṇo mune // BndP_3,34.42 //",
    "GP12brndp3_u:6514": " ātaryaśca tathā labhyaḥ ṣaṣṭhaḥ phenyastathaiva ca /",
    "GP12brndp3_u:6515": " caturdaśāvaraṇake kathitā rudradevatāḥ // BndP_3,34.43 //",
    "GP12brndp3_u:6516": " sikatyaśca pravāhyaśca tatheriṇyastaponidhe /",
    "GP12brndp3_u:6517": " prapathyaḥ kiṃśilaścaiva kṣayaṇastadanantaram // BndP_3,34.44 //",
    "GP12brndp3_u:6518": " kapardī ca pulastyaṃśca goṣṭhyo gṛhyastathaiva ca /",
    "GP12brndp3_u:6519": " talpayo gehya stathā kāṭyo gahvareṣṭhorudīpakaḥ // BndP_3,34.45 //",
    "GP12brndp3_u:6520": " niveṣṭyaścāpi pāntavyo rathanyaḥ śukya eva ca /",
    "GP12brndp3_u:6521": " harītyalothā lopyāśca uryyasūrmyai tathā mune // BndP_3,34.46 //",
    "GP12brndp3_u:6522": " payeyaśca parṇaśaśca tathā vaguramāṇakaḥ /",
    "GP12brndp3_u:6523": " abhighnanāśiduścaiva prakhidana kirikāstathā // BndP_3,34.47 //",
    "GP12brndp3_u:6524": " devānāṃ hṛdayaścaiva dvātriṃśadrudradevatāḥ /",
    "GP12brndp3_u:6525": " vartate sāyudhāḥ prājña nityaṃ pañcādaśāvṛtau // BndP_3,34.48 //",
    "GP12brndp3_u:6526": " ṣoḍaśe tvāvaraṇake pūrvādidvāravartinaḥ /",
    "GP12brndp3_u:6527": " vikṣiṇatkāvicinvatkāstathā nirhatanāmakāḥ // BndP_3,34.49 //",
    "GP12brndp3_u:6528": " āmīvaktāśca niṣṭaptā mahārudramupāsate /",
    "GP12brndp3_u:6529": " iti ṣoḍaśaśāleṣu sthitai rudraiḥ sahasraśaḥ // BndP_3,34.50 //",
    "GP12brndp3_u:6530": " sevitastu mahārudro lalitājñāpravartakaḥ /",
    "GP12brndp3_u:6531": " vartate jagatāmṛddhyai muktāśāleśakoṇake // BndP_3,34.51 //",
    "GP12brndp3_u:6532": " śatarudriyasaṃkhyātā ete rudrā mahābalāḥ /",
    "GP12brndp3_u:6533": " lalitābhaktimampannānpālayanti divāniśam /",
    "GP12brndp3_u:6534": " abhaktāṃllaritādevyāḥ pratyūhairyojayantyamī // BndP_3,34.52 //",
    "GP12brndp3_u:6535": " itthaṃ śakrādidikpālā suktāśālaṃ samāśritāḥ /",
    "GP12brndp3_u:6536": " lalitāparameśvaryāḥ sevāmeva vitanvate // BndP_3,34.53 //",
    "GP12brndp3_u:6537": " atha muktākhyaśālasyāntare mārutayojane /",
    "GP12brndp3_u:6538": " śālomārakatābhikhyaścaturyojanamucchritaḥ // BndP_3,34.54 //",
    "GP12brndp3_u:6539": " pūrvavadgopurādīnā saṃsthānaiśca suśobhitaḥ /",
    "GP12brndp3_u:6540": " tatra śrīdaṇḍanāthāyā dahanādividiggatāḥ // BndP_3,34.55 //",
    "GP12brndp3_u:6541": " catvāro nilayāḥ proktā mantriṇīgṛhavistarāḥ /",
    "GP12brndp3_u:6542": " gīticakrarathendrasya yāḥ parvāṇi samāśritāḥ // BndP_3,34.56 //",
    "GP12brndp3_u:6543": " bhaṇḍāsuramahāyuddhe tā devyastatra jāgrati /",
    "GP12brndp3_u:6544": " sarvāḥ sthalyo marakataśreṇibhiḥ khacitāḥ śubhāḥ // BndP_3,34.57 //",
    "GP12brndp3_u:6545": " hematālavanāḍhyāśca sarvavastusamākulāḥ /",
    "GP12brndp3_u:6546": " tatradevyaḥ samastāśca daṇḍanāthāsamaśriyaḥ // BndP_3,34.58 //",
    "GP12brndp3_u:6547": " haloddharṇahalāddharṇamusalāḥ sañcarantyapi /",
    "GP12brndp3_u:6548": " saṃkhyātītāstālavṛkṣā navasvarṇavicitritāḥ // BndP_3,34.59 //",
    "GP12brndp3_u:6549": " yojanāyatakāṇḍāśca dalairyuktā viśaṅkaṭaiḥ /",
    "GP12brndp3_u:6550": " hematvaco 'tisusnigdhāḥ sacchāyāḥ phalabhaṅgurāḥ // BndP_3,34.60 //",
    "GP12brndp3_u:6551": " āmūlāgraṃ lambamānāstālā hālāghaṭākulāḥ /",
    "GP12brndp3_u:6552": " vartante daṇḍanāthāyāḥ prītyarthaṃ śilpibhiḥ kṛtāḥ // BndP_3,34.61 //",
    "GP12brndp3_u:6553": " taṃ ca tālarasāpūraṃ pītvāpītvā madākulāḥ /",
    "GP12brndp3_u:6554": " jṛṃbhiṇyādyāścakradevyo hetukādyāśca bhairavāḥ // BndP_3,34.62 //",
    "GP12brndp3_u:6555": " saptanigrahadevyaśca nṛtyanti madavihvalāḥ /",
    "GP12brndp3_u:6556": " caturvidikṣu daṇḍinyā yatrayatra mahādṛśaḥ // BndP_3,34.63 //",
    "GP12brndp3_u:6557": " tatra pūrvādidigbhāge devīsadṛśavarcasaḥ /",
    "GP12brndp3_u:6558": " unmattabhairavī cava svapneśī sarvatodiśam // BndP_3,34.64 //",
    "GP12brndp3_u:6559": " nivāso daṇḍanāthāyāḥ kevalaṃ tvābhimānikaḥ /",
    "GP12brndp3_u:6560": " tasyāstu sevāvāso 'nyo mahāpadmāṭavīsthale /",
    "GP12brndp3_u:6561": " tatkakṣātidavīyastvānsevārthaṃ tatra tadgṛhaḥ // BndP_3,34.65 //",
    "GP12brndp3_u:6562": " atho marakatākāre śāle tatsaptayojane /",
    "GP12brndp3_u:6563": " prākāro vidrumākāraḥ prātararyamapāṭalaḥ // BndP_3,34.66 //",
    "GP12brndp3_u:6564": " tatra sthalāstu sakalā vidrumaireva nirmitāḥ /",
    "GP12brndp3_u:6565": " tadvadvidrumasaṃkāśo brahmā nalinaviṣṭaraḥ // BndP_3,34.67 //",
    "GP12brndp3_u:6566": " brahmalokātsamāgatya sārddhaṃ sarvairmunīśvaraiḥ /",
    "GP12brndp3_u:6567": " sadā śrīlalitādevyāḥ sevanārthamatandritaḥ // BndP_3,34.68 //",
    "GP12brndp3_u:6568": " marīcyādyaiḥ prajāsṛgbhirvartate sākamabdhipa /",
    "GP12brndp3_u:6569": " caturdaśāpi vidyāstā upavidyāḥ sahasraśaḥ // BndP_3,34.69 //",
    "GP12brndp3_u:6570": " catuṣṣaṣṭikalāścaiva śarīriṇyo mahattarāḥ /",
    "GP12brndp3_u:6571": " prākāre vidrumākāre brahmalokasamāśritāḥ /",
    "GP12brndp3_u:6572": " vartante jagatāmṛddhyai lalitā devatājñayā // BndP_3,34.70 //",
    "GP12brndp3_u:6573": " atha vidrumaśālasyānatare mārutayojane /",
    "GP12brndp3_u:6574": " māṇikyamaṇḍapasthāne parītaḥ sarvatodiśam /",
    "GP12brndp3_u:6575": " vartate viṣṇulokastu lalitāsevanotsukaḥ // BndP_3,34.71 //",
    "GP12brndp3_u:6576": " tatra vaiṣṇavaloke tu viṣṇuḥ sākṣātsanātanaḥ /",
    "GP12brndp3_u:6577": " caturghā daśadhā caiva tathā dvādaśadhā punaḥ /",
    "GP12brndp3_u:6578": " vibhinnamūrtiḥ satataṃ vartate mādhavaḥ sadā // BndP_3,34.72 //",
    "GP12brndp3_u:6579": " bhaṇḍāsuramahāyuddhe ye śrīdevīnakhodbhavāḥ /",
    "GP12brndp3_u:6580": " daśāvatāradevāstu te 'pi māṇikyamaṇḍape // BndP_3,34.73 //",
    "GP12brndp3_u:6581": " pūrvakakṣāntarebhyastu tatkakṣāyāṃ viśeṣataḥ /",
    "GP12brndp3_u:6582": " uparyācchādanāmātraṃ māṇikyadṛṣadāṃ gaṇaiḥ // BndP_3,34.74 //",
    "GP12brndp3_u:6583": " tatra kakṣāntare devaḥ śaṅkhacakragadādharaḥ /",
    "GP12brndp3_u:6584": " bhinno dvādaśamūrtyā ca pūrvādyāśāsurakṣati // BndP_3,34.75 //",
    "GP12brndp3_u:6585": " jāmbūnadaprabhaścakrī pūrvasyāṃ diśi keśavaḥ /",
    "GP12brndp3_u:6586": " paścānnārāyaṇaḥ śaṅkhī nīlajīmūtasaṃnibhaḥ // BndP_3,34.76 //",
    "GP12brndp3_u:6587": " indīvaradalaśyā mo madhumānmādhavo 'vati /",
    "GP12brndp3_u:6588": " govindo dakṣiṇe pārśve dhanvī candraprabho mahān // BndP_3,34.77 //",
    "GP12brndp3_u:6589": " uttare haladhṛgviṣṇuḥ padmakiñjalkasaṃnibhaḥ /",
    "GP12brndp3_u:6590": " āgneyyāmaravindābho musalī madhusūdanaḥ // BndP_3,34.78 //",
    "GP12brndp3_u:6591": " trivikramaḥ khaḍgapāṇirnairṛtye cvalanaprabhaḥ /",
    "GP12brndp3_u:6592": " vāyavyāṃ vāmano vajrī taruṇāditya dīptimān // BndP_3,34.79 //",
    "GP12brndp3_u:6593": " īśānyāṃ puṇḍarīkābhaḥ śrīdharaḥ paṭṭiśāyudhaḥ /",
    "GP12brndp3_u:6594": " vidyutprabho hṛṣīkeśo hyavācyāṃ diśi mudgarī // BndP_3,34.80 //",
    "GP12brndp3_u:6595": " padmanābhaḥ śārṅgapāṇiḥ sahasrārkasamaprabhaḥ /",
    "GP12brndp3_u:6596": " māṇikyamaṇḍapasthānamanulomyena veṣṭate // BndP_3,34.81 //",
    "GP12brndp3_u:6597": " sarvāyudhaḥ sarvaśaktiḥ sarvajñaḥ sarvatomukhaḥ /",
    "GP12brndp3_u:6598": " indragopakasaṃkāśaḥ pāśahasto 'parājitaḥ // BndP_3,34.82 //",
    "GP12brndp3_u:6599": " dāmodarastu sarvātmā lalitābhaktinirbharaḥ /",
    "GP12brndp3_u:6600": " māṇikyamaṇḍapasthānaṃ vilomena viveṣṭate // BndP_3,34.83 //",
    "GP12brndp3_u:6601": " iti dvādaśabhirdehairbhagavānambujekṣaṇaḥ /",
    "GP12brndp3_u:6602": " māṇikyamaṇḍapagato viṣṇuloke virājate // BndP_3,34.84 //",
    "GP12brndp3_u:6603": " atha nānāratnaśālāntare mārutayojane /",
    "GP12brndp3_u:6604": " sahasrastambhakaṃ nāma maṇḍapaṃ sumanoharam // BndP_3,34.85 //",
    "GP12brndp3_u:6605": " nānāratnaistu khacitaṃ nānāratnairalaṅkṛtam /",
    "GP12brndp3_u:6606": " nānāratnakṛtaśśālastuṅgastatrābhivartate // BndP_3,34.86 //",
    "GP12brndp3_u:6607": " ekā paṅktiḥ sahasraistu stambhastiyakpravartate /",
    "GP12brndp3_u:6608": " tādṛśāḥ paṅktayo bahvyaḥ stambhānāṃ tu caturdiśam // BndP_3,34.87 //",
    "GP12brndp3_u:6609": " uparyācchādanaṃ cāpi pūrvavadratnadārubhiḥ /",
    "GP12brndp3_u:6610": " śivalokastatra mahāñjāgarti sphuritadyutiḥ // BndP_3,34.88 //",
    "GP12brndp3_u:6611": " śaivāgamā mūrtimantastatrāṣṭāviṃśatiḥ smṛtāḥ /",
    "GP12brndp3_u:6612": " nandibhṛṅgimahākālapramukhāstatra cottamāḥ // BndP_3,34.89 //",
    "GP12brndp3_u:6613": " ṣaḍviṃśattattvadevāśca gajavaktrāḥ sahasraśaḥ /",
    "GP12brndp3_u:6614": " śivalokottame tasminsahasrastambhamaṇḍape // BndP_3,34.90 //",
    "GP12brndp3_u:6615": " īśānaḥ sarvavidyānāmadhipaścandraśekharaḥ /",
    "GP12brndp3_u:6616": " lalitājñāpālakaśca lalitājñāpravartakaḥ // BndP_3,34.91 //",
    "GP12brndp3_u:6617": " lalitāmantra jāpī ca nityamānandamānasaḥ /",
    "GP12brndp3_u:6618": " śaivyā dṛṣṭyā svabhaktānāṃ lalitāmantrasiddhaye // BndP_3,34.92 //",
    "GP12brndp3_u:6619": " antarbahistamaḥ puñjanirbhedanapaṭī yasīm /",
    "GP12brndp3_u:6620": " mahāprakāśarūpāṃ tāṃ medhāśakti prakāśayan // BndP_3,34.93 //",
    "GP12brndp3_u:6621": " sarvajñaḥ sarvakartā ca sahasrastambhamaṇḍape /",
    "GP12brndp3_u:6622": " vartamāno mahādeva devīḥ śrībhaktinirbharaḥ /",
    "GP12brndp3_u:6623": " tattacchālānsamāśritya vartate kumbhasaṃbhavaḥ // BndP_3,34.94 //",
    "GP12brndp3_u:6624": " iti śrībrahmāṇḍamahāpurāṇe uttarabhāge hayagrīvāgastya saṃvāde lalitopākhyāne dikpālādiśivalokāntarakathanaṃ nā catustriṃśo 'dhyāyaḥ",
    "GP12brndp3_u:6625": " hayagrīva uvāca",
    "GP12brndp3_u:6626": " atha vāpītra yādīnāṃ kakṣyābhedānpracakṣmahe /",
    "GP12brndp3_u:6627": " eṣāṃ śravaṇamātreṇa jāyate śrīmahodayaḥ // BndP_3,35.1 //",
    "GP12brndp3_u:6628": " sahasrastambhaśālasyātaramārutayojane /",
    "GP12brndp3_u:6629": " mano nāma mahāśālaḥ sarvaratnavicitritaḥ // BndP_3,35.2 //",
    "GP12brndp3_u:6630": " pūrvavadgopuradvārakapāṭārgalasaṃyutaḥ /",
    "GP12brndp3_u:6631": " tanmadhyakakṣyābhāgastu sarvāpyamṛtavāpikā // BndP_3,35.3 //",
    "GP12brndp3_u:6632": " yatpītvā yoginaḥ siddhā vajrakāyā mahābalāḥ /",
    "GP12brndp3_u:6633": " bhavanti puruṣāḥ prājñāstadeva hi rasāyanam // BndP_3,35.4 //",
    "GP12brndp3_u:6634": " vāpyāmamṛtamayyāṃ tu vartate toyatāṃ gatam /",
    "GP12brndp3_u:6635": " tadgandhāghrāṇamātreṇa siddhikāntāpatirbhavet // BndP_3,35.5 //",
    "GP12brndp3_u:6636": " aspṛśannapi vindhayāre puruṣaḥ kṣīṇakalmaṣaḥ /",
    "GP12brndp3_u:6637": " ubhayoḥ śālayoḥ pārśve sudhāvāpītaṭadvaye // BndP_3,35.6 //",
    "GP12brndp3_u:6638": " adhakrośasamāyāmā anyāssarvāśca vāpikāḥ /",
    "GP12brndp3_u:6639": " caturyojanadūraṃ tu talaṃ tasyā jalāntare // BndP_3,35.7 //",
    "GP12brndp3_u:6640": " sopānāvalayastasyā nānāratnavicitritāḥ /",
    "GP12brndp3_u:6641": " svarṇavarṇā ratnavarṇāstasyāṃ haṃsāśca sārasāḥ // BndP_3,35.8 //",
    "GP12brndp3_u:6642": " āsphoṭyate taṭadvandvataraṅgairmandacañcalaiḥ /",
    "GP12brndp3_u:6643": " pakṣiṇastajjalaṃ pītvā rasāyanamayaṃ navam // BndP_3,35.9 //",
    "GP12brndp3_u:6644": " ajarāmaratāṃ prāptāstatra vindhyaniṣūdana /",
    "GP12brndp3_u:6645": " sadākūjitalakṣeṇa tatra kāraṇḍavadvijāḥ // BndP_3,35.10 //",
    "GP12brndp3_u:6646": " japanti lalitādevyā mantrameva mahattaram /",
    "GP12brndp3_u:6647": " parito vāpikācakrapariveṣaṇabhūyasā // BndP_3,35.11 //",
    "GP12brndp3_u:6648": " na tatra gantu mārgo 'sti naukāvāhanamantarā /",
    "GP12brndp3_u:6649": " ājñayā kevalaṃ tatra mantriṇī daṇḍanāthayoḥ /",
    "GP12brndp3_u:6650": " tārā nāma mahāśaktirvartate toraṇeśvarī // BndP_3,35.12 //",
    "GP12brndp3_u:6651": " bahvyastatrotpalaśyāmāstārāyāḥ paricārikāḥ /",
    "GP12brndp3_u:6652": " ratnanaukāsahasreṇa khelantyo sarasījale // BndP_3,35.13 //",
    "GP12brndp3_u:6653": " aparaṃ pāramāyānti punaryānti paraṃ taṭam /",
    "GP12brndp3_u:6654": " vīṇāveṇumṛdaṅgādi vādayantyo muhurmuhuḥ // BndP_3,35.14 //",
    "GP12brndp3_u:6655": " koṭiśastatra tārāyā nāvikyo navayauvanāḥ /",
    "GP12brndp3_u:6656": " muhurgāyanti nṛtyanti devyāḥ puṇyatamaṃ yaśaḥ // BndP_3,35.15 //",
    "GP12brndp3_u:6657": " aritrapāṇayaḥ kāścitkāścicchūgāmbupāṇayaḥ /",
    "GP12brndp3_u:6658": " pibantyastatsudhātoyaṃ saṃcarantyastarīśataiḥ // BndP_3,35.16 //",
    "GP12brndp3_u:6659": " tāsāṃ naukāvāhikānāṃ śaktīnāṃ śyāmalatviṣām /",
    "GP12brndp3_u:6660": " pradhānabhūtā tārāṃbā jalaughaśamanakṣamā // BndP_3,35.17 //",
    "GP12brndp3_u:6661": " ājñāṃ vinā tayostārā mantriṇīdaṇḍadhārayoḥ /",
    "GP12brndp3_u:6662": " trinetrasyāpi no datte vāpikāṃbhasi santaram // BndP_3,35.18 //",
    "GP12brndp3_u:6663": " gāyantīnāṃ calantīnāṃ naukābhirmaṇicārubhiḥ /",
    "GP12brndp3_u:6664": " mahārājñī mahaudāryaṃ patantīnāṃ padepade // BndP_3,35.19 //",
    "GP12brndp3_u:6665": " pibantīnāṃ madhu bhṛśaṃ māṇikyacaṣakodaraiḥ /",
    "GP12brndp3_u:6666": " pratinaukaṃ maṇigṛhe vasantīnāṃ manohare // BndP_3,35.20 //",
    "GP12brndp3_u:6667": " tārātaraṇiśaktīnāṃ samavāyo 'tisundaraḥ /",
    "GP12brndp3_u:6668": " kāścinnaukāḥ suvarṇāḍhyāḥ kāścidratnakṛtā mune // BndP_3,35.21 //",
    "GP12brndp3_u:6669": " makarākāramāpannāḥ kāścinnaukā mṛgānanāḥ /",
    "GP12brndp3_u:6670": " kāścitsiṃhāsanā nāvaḥ kāściddantāvalānanāḥ // BndP_3,35.22 //",
    "GP12brndp3_u:6671": " itthaṃ vicitrarūpābhirnauṅkābhiḥ pariveṣṭitā /",
    "GP12brndp3_u:6672": " tārāṃbāmahatīṃ naukāmadhigamya virājate // BndP_3,35.23 //",
    "GP12brndp3_u:6673": " anulomavilomābhyāṃ sañcāraṃ vāpikājale /",
    "GP12brndp3_u:6674": " tanvānā satataṃ tārā kakṣyāmenāṃ hi rakṣati // BndP_3,35.24 //",
    "GP12brndp3_u:6675": " manaśālasyāntarāle saptayojanadūrataḥ /",
    "GP12brndp3_u:6676": " buddhiśāla iti khyātaścaturyojanamucchritaḥ // BndP_3,35.25 //",
    "GP12brndp3_u:6677": " tanmadhyakakṣyābhāge 'sti sarvāpyānandavāpikā /",
    "GP12brndp3_u:6678": " tatra divyaṃ mahāmadyaṃ bakulāmodameduram /",
    "GP12brndp3_u:6679": " prataptakanakacchāyaṃ tajjalatvena varttate // BndP_3,35.26 //",
    "GP12brndp3_u:6680": " ānandavāpikāgādhāḥ pūrvavatparikīrttitāḥ /",
    "GP12brndp3_u:6681": " sopānādikramaścaiva pakṣiṇāstatra pūrvavat // BndP_3,35.27 //",
    "GP12brndp3_u:6682": " tatratyaṃ salilaṃ madyaṃ pāyampāyaṃ taṭasthitāḥ /",
    "GP12brndp3_u:6683": " viharanti madonmattāḥ śaktayo madapāṭalāḥ // BndP_3,35.28 //",
    "GP12brndp3_u:6684": " sākṣācca vāruṇī devī tatra naukādhināyikā /",
    "GP12brndp3_u:6685": " yāṃ sudhāmālinīmāhuryāmā huramṛteśvarīm // BndP_3,35.29 //",
    "GP12brndp3_u:6686": " sā tatra maṇinaukāsthaśaktisenāsamāvṛtā /",
    "GP12brndp3_u:6687": " īṣadālokamātreṇa trailokyamadadāyinī // BndP_3,35.30 //",
    "GP12brndp3_u:6688": " taruṇāditya saṅkāśa madāraktakapolabhūḥ /",
    "GP12brndp3_u:6689": " pārijātaprasūnasrakparivītakacācitā // BndP_3,35.31 //",
    "GP12brndp3_u:6690": " vahantī madirāpūrṇaṃ caṣakaṃ loladutpalam /",
    "GP12brndp3_u:6691": " pakvaṃ piśitakhaṇḍaṃ ca maṇipātre tathānyake // BndP_3,35.32 //",
    "GP12brndp3_u:6692": " vāruṇītaraṇiśreṇīnāyikā tatra rājate /",
    "GP12brndp3_u:6693": " sāpyājñayaiva sarveṣāṃ mantriṇīdaṇḍanāthayoḥ /",
    "GP12brndp3_u:6694": " dadāti vāpītaraṇaṃ trinetrasyāpi nānyathā // BndP_3,35.33 //",
    "GP12brndp3_u:6695": " atha buddhimahāśālāntare mārutayojane /",
    "GP12brndp3_u:6696": " ahaṅkāramahāśālaḥ pūrvavadgopurānvitaḥ // BndP_3,35.34 //",
    "GP12brndp3_u:6697": " tayostu śālayormadhye kakṣyābhūrakhilā mune /",
    "GP12brndp3_u:6698": " vimarśavāpikā nāma sauṣumṇāmṛtarūpiṇī // BndP_3,35.35 //",
    "GP12brndp3_u:6699": " tanmahāyogināmantarmano mārutapūritam /",
    "GP12brndp3_u:6700": " suṣumṇadaṇḍavivare jāgarti paramāmṛtam // BndP_3,35.36 //",
    "GP12brndp3_u:6701": " tadeva tasyāḥ salilaṃ vāpikāyāstapodhana /",
    "GP12brndp3_u:6702": " pūrvavattaṭasopānapakṣinaukā hi tāḥ smṛtāḥ // BndP_3,35.37 //",
    "GP12brndp3_u:6703": " tatra naukeśvarī devī klarukulletiviśrutā /",
    "GP12brndp3_u:6704": " tamālaśyāmalākārā śyāmakañcukadhāriṇī // BndP_3,35.38 //",
    "GP12brndp3_u:6705": " naukeśvarībhiranyābhissvasamānābhirāvṛtā /",
    "GP12brndp3_u:6706": " ratnāritrakarā nityamullasanmadamāṃsalā // BndP_3,35.39 //",
    "GP12brndp3_u:6707": " parito bhrāmyati mune maṇinaukādhirohiṇī /",
    "GP12brndp3_u:6708": " vāpikā payasāgādhā pūrvavatparikīrtitā // BndP_3,35.40 //",
    "GP12brndp3_u:6709": " ahaṅkārasya śālasyāntare mārutayojane /",
    "GP12brndp3_u:6710": " sūryabiṃbamahāśālaścaturyojana mucchritaḥ // BndP_3,35.41 //",
    "GP12brndp3_u:6711": " sūryasyāpi mahānāsīdyadabhūdaruṇodayaḥ /",
    "GP12brndp3_u:6712": " tanmadhyakakṣyā vasudhā khacitā kuravindakaiḥ // BndP_3,35.42 //",
    "GP12brndp3_u:6713": " tatra bālātapodgāre lalitā parameśvarī /",
    "GP12brndp3_u:6714": " atitīvratapastaptvā sūryo 'labhata tāṃ dyutim // BndP_3,35.43 //",
    "GP12brndp3_u:6715": " graharāśigaṇāḥ sarve nakṣatrāṇyapi tārakāḥ /",
    "GP12brndp3_u:6716": " te 'treva hi tapastaptvā lokabhāsakatāṃ gatāḥ // BndP_3,35.44 //",
    "GP12brndp3_u:6717": " mārtaṇḍabhairavastatra bhinno dvādaśadhā mune /",
    "GP12brndp3_u:6718": " śaktibhistaijasībhiśca koṭisaṃkhyābhiranvitaḥ 35.45 /",
    "GP12brndp3_u:6719": " mahāprakāśarūpaśca madāruṇavilocanaḥ /",
    "GP12brndp3_u:6720": " kaṅkolitarukhaṇḍeṣu nityaṃ krīḍārasotsukaḥ /",
    "GP12brndp3_u:6721": " vartate vindhyadarpāre pāre yastanmayasthitaḥ // BndP_3,35.46 //",
    "GP12brndp3_u:6722": " mahāprakāśanāmrāsti tasya śaktirmahīyasī /",
    "GP12brndp3_u:6723": " cakṣuṣmatyaparāśaktiśchāyā devī parā smṛtā // BndP_3,35.47 //",
    "GP12brndp3_u:6724": " itthaṃ tisṛbhi riṣṭābhiḥ śaktibhiḥ parivāritaḥ /",
    "GP12brndp3_u:6725": " lalitāyā maheśānyāḥ sadā vidyā hṛdā japan // BndP_3,35.48 //",
    "GP12brndp3_u:6726": " tadbhaktānāmindriyāṇi bhāsvarāṇi prakāśayan /",
    "GP12brndp3_u:6727": " bahirantastamojālaṃ samūlamavamardayan // BndP_3,35.49 //",
    "GP12brndp3_u:6728": " tatra bālātapodgāre bhāti mārtaṇḍabhairavaḥ /",
    "GP12brndp3_u:6729": " sūryabimbamahāśālāntare mārutayojane // BndP_3,35.50 //",
    "GP12brndp3_u:6730": " candrabimbamayaḥ śālaścaturyojanamucchritaḥ /",
    "GP12brndp3_u:6731": " pūrvavadgopuradvārakapāṭārgalasaṃyutaḥ // BndP_3,35.51 //",
    "GP12brndp3_u:6732": " tanmadhyabhūḥ samastāpi candrikādvāramucyate // BndP_3,35.52 //",
    "GP12brndp3_u:6733": " tatraiva candrikādvāre tapastaptvā sudāruṇam /",
    "GP12brndp3_u:6734": " atrinetrasamutpannaścandramāḥ kāntimāyayau // BndP_3,35.53 //",
    "GP12brndp3_u:6735": " atra śrīsomanāthākhyo vartate nirmalākṛtiḥ /",
    "GP12brndp3_u:6736": " devastralokyatimiradhvaṃsī saṃsāravartakaḥ // BndP_3,35.54 //",
    "GP12brndp3_u:6737": " pibañca ṣakasampūrṇaṃ nirmalaṃ candrikāmṛtam /",
    "GP12brndp3_u:6738": " saptaviṃśatinakṣatraśaktibhiḥ parivāritaḥ // BndP_3,35.55 //",
    "GP12brndp3_u:6739": " sadā pūrṇanijākāro niṣkalaṅko nijākṛtiḥ /",
    "GP12brndp3_u:6740": " tatraiva candrikādvāre vartate bhagavāñchaśī // BndP_3,35.56 //",
    "GP12brndp3_u:6741": " lalitāyā japaidhyānaiḥ stotraiḥ pūjāśatairapi /",
    "GP12brndp3_u:6742": " aśvinyādiyutastatra kālaṃ nayati candramāḥ // BndP_3,35.57 //",
    "GP12brndp3_u:6743": " anyāśca śaktayastārānāmadheyāḥ sahasraśaḥ /",
    "GP12brndp3_u:6744": " santi tasyaiva nikaṭe sā kakṣā tatpra pūritā // BndP_3,35.58 //",
    "GP12brndp3_u:6745": " atha candrasya śālasyāntare mārutayojane /",
    "GP12brndp3_u:6746": " śṛṅgāro nāma śālo 'sti caturyojanamucchritaḥ // BndP_3,35.59 //",
    "GP12brndp3_u:6747": " śṛṅgārāgārarūpaistu kaustubhairiva nirmitaḥ /",
    "GP12brndp3_u:6748": " mahāśṛṅgāraparikhā tanmadhye vasudhākhilā // BndP_3,35.60 //",
    "GP12brndp3_u:6749": " parikhāvalaye tatra śṛṅgārarasapūrite /",
    "GP12brndp3_u:6750": " śṛṅgāraśaktayaḥ santi nānābhūṣaṇabhāsurāḥ // BndP_3,35.61 //",
    "GP12brndp3_u:6751": " tatra naukāsahasreṇa saṃcarantyo madoddhatāḥ /",
    "GP12brndp3_u:6752": " upāsate sadā sattaṃ naukāsthaṃ kusumāyudham // BndP_3,35.62 //",
    "GP12brndp3_u:6753": " sa tu saṃmohayatyeva viśvaṃ sammohanādibhiḥ /",
    "GP12brndp3_u:6754": " viśikhairakhilāṃllokāṃllalitājñāvaśaṃvadaḥ // BndP_3,35.63 //",
    "GP12brndp3_u:6755": " tatprabhāveṇa saṃmūḍhā mahāpadmāṭavīsthalam /",
    "GP12brndp3_u:6756": " vanituṃ śuddhaveṣāśca lalitābhaktinirbharāḥ /",
    "GP12brndp3_u:6757": " sāvadhānena manasā yānti padmāṭadīsthalam // BndP_3,35.64 //",
    "GP12brndp3_u:6758": " na gantuṃ pārayatyeva surasiddhanarāḥ surāḥ /",
    "GP12brndp3_u:6759": " brahmaviṣṇumaheśāstu śuddhacittāḥ svabhāvataḥ /",
    "GP12brndp3_u:6760": " tadājñayā paraṃ yānti mahāpadmāṭavīsthalam // BndP_3,35.65 //",
    "GP12brndp3_u:6761": " saṃsāriṇaśca rāgāndhābahusaṃkalpakalpanāḥ /",
    "GP12brndp3_u:6762": " mahākulāśca puruṣā vikalpajñānadhūsarāḥ // BndP_3,35.66 //",
    "GP12brndp3_u:6763": " prabhūtarāgagahanāḥ prauḍhavyāmohadāyinīm /",
    "GP12brndp3_u:6764": " mahāśṛṅgāraparikhāntarituṃ na vicakṣaṇāḥ // BndP_3,35.67 //",
    "GP12brndp3_u:6765": " yasmādajeyasaindaryastrailokyajanamohanaḥ /",
    "GP12brndp3_u:6766": " mahāśṛṅgāraparikhādhikārī vartate smaraḥ // BndP_3,35.68 //",
    "GP12brndp3_u:6767": " tasya sarvamatikramya mahatāmapi mohanam /",
    "GP12brndp3_u:6768": " mahāpadmāṭavīṃ gantuṃ na ko 'pi bhavati kṣamaḥ // BndP_3,35.69 //",
    "GP12brndp3_u:6769": " atha śṛṅgāraśālasyāntarāle saptayojane /",
    "GP12brndp3_u:6770": " cintāmaṇigṛhaṃ nāma cakrarājamahālayaḥ // BndP_3,35.70 //",
    "GP12brndp3_u:6771": " tanmadhyabhūḥ samastāpi parito ratnabhūṣitā /",
    "GP12brndp3_u:6772": " mahāpadmāṭavī nāma sarvasaubhāgyadāyinī // BndP_3,35.71 //",
    "GP12brndp3_u:6773": " śṛṅgārākhyāmahākālaparyantaṃ gopuraṃ mune /",
    "GP12brndp3_u:6774": " caturdikṣvapyevameva gopurāṇāṃ vyavasthitiḥ // BndP_3,35.72 //",
    "GP12brndp3_u:6775": " sarvadikṣu taduktāni gopurāṇiśata mune /",
    "GP12brndp3_u:6776": " śālāstu viṃśatiḥ proktāḥ pañcasaṃkhyādhikāḥ śubhāḥ // BndP_3,35.73 //",
    "GP12brndp3_u:6777": " sarveṣāmapi śālānāṃ mūlaṃ yojanasaṃmitam /",
    "GP12brndp3_u:6778": " padmāṭavīsthalaṃ vakṣye sāvadhāno mune śṛṇu // BndP_3,35.74 //",
    "GP12brndp3_u:6779": " samastaratnakhacite tatra ṣaḍyojanāntare /",
    "GP12brndp3_u:6780": " paritasthalapadmāni mahākāṇḍāni saṃti vai // BndP_3,35.75 //",
    "GP12brndp3_u:6781": " kāṇḍāstu yojanāyāmā mṛdubhiḥ kaṇṭakairvṛtāḥ /",
    "GP12brndp3_u:6782": " patrāṇi tāladaśakamātrāyāmāni saṃti vai // BndP_3,35.76 //",
    "GP12brndp3_u:6783": " kesarāśca sarojānāṃ pañcatālasamāyatāḥ /",
    "GP12brndp3_u:6784": " daśatālasamunnamraḥ karṇikāḥ parikīrtitāḥ // BndP_3,35.77 //",
    "GP12brndp3_u:6785": " atyantakomalānyatra sadā vikasitāni ca /",
    "GP12brndp3_u:6786": " navasaurabhahṛdyāni viśaṅkaṭadalāni ca /",
    "GP12brndp3_u:6787": " bahuśaḥ saṃti padmāni koḍīnāmapi koḍiśaḥ // BndP_3,35.78 //",
    "GP12brndp3_u:6788": " mahāpadmāḍavīkakṣyāpūrvabhāge ghaṭodbhava /",
    "GP12brndp3_u:6789": " krośonnato vahnirūpo vartulākārasaṃsthitaḥ // BndP_3,35.79 //",
    "GP12brndp3_u:6790": " arddhayojanavistāraḥ kalābhirdaśabhiryutaḥ /",
    "GP12brndp3_u:6791": " arghyapātramahādhāro vartate kumbhasambhava // BndP_3,35.80 //",
    "GP12brndp3_u:6792": " tadādhārasya paritaḥ śaktayodīptavigrahāḥ /",
    "GP12brndp3_u:6793": " dhūmrārciḥpramukhā bhānti kalā daśa vibhāvasoḥ // BndP_3,35.81 //",
    "GP12brndp3_u:6794": " dīptatāruṇyalakṣmīkā nānālaṅkārabhūṣitāḥ /",
    "GP12brndp3_u:6795": " ādhārarūpaṃ śrīmantaṃ bhagavantaṃ havirbhujam /",
    "GP12brndp3_u:6796": " pariṣvajyaiva parito vartante manmathālasāḥ // BndP_3,35.82 //",
    "GP12brndp3_u:6797": " dhūmrārciruṣṇā jvalinī jvālinī visphuliṅginī /",
    "GP12brndp3_u:6798": " suśrīḥsurūpā kapilā havyakavyavahetica /",
    "GP12brndp3_u:6799": " etā daśakalāḥ proktā vahnerādhārarūpiṇaḥ // BndP_3,35.83 //",
    "GP12brndp3_u:6800": " tatrādhāre sthito devaḥ pātrarūpaṃ samāśritaḥ /",
    "GP12brndp3_u:6801": " sūryastrilokītimirapradhvaṃsaprathitodayaḥ // BndP_3,35.84 //",
    "GP12brndp3_u:6802": " sūryātmakaṃ tu tatpātraṃ sārddhayojanamunnatam /",
    "GP12brndp3_u:6803": " yojanāyāmavistāraṃ mahājyotiḥ prakāśitam // BndP_3,35.85 //",
    "GP12brndp3_u:6804": " tatpātrātparitaḥ saktavapuṣaḥ putrikā iva /",
    "GP12brndp3_u:6805": " vartante dvādaśa kalā atibhāsvararociṣaḥ // BndP_3,35.86 //",
    "GP12brndp3_u:6806": " tapinī tāpinī dhūmrā marīcirjvalinī ruciḥ /",
    "GP12brndp3_u:6807": " suṣumṇā bhogadā viśvā bodhinī dhāriṇī kṣamā // BndP_3,35.87 //",
    "GP12brndp3_u:6808": " tasminpātre parānandakāraṇaṃ paramāmṛtam /",
    "GP12brndp3_u:6809": " sarvauṃṣadhi rasāḍhyaṃ ca hṛdyasaurabhasaṃyutam // BndP_3,35.88 //",
    "GP12brndp3_u:6810": " nīlotpalaiśca kahlārairamlānairatisaurabhaiḥ /",
    "GP12brndp3_u:6811": " vāsyamānaṃ sadā hṛdyaṃ śītalaṃ laghu nirmalam // BndP_3,35.89 //",
    "GP12brndp3_u:6812": " caladvīciśatodāraṃ lalitābyarcanocitam /",
    "GP12brndp3_u:6813": " sadā śabdāyamānaṃ ca bhāsater'canakāraṇam // BndP_3,35.90 //",
    "GP12brndp3_u:6814": " tadarghyamamṛtaṃ proktaṃ niśākarakalāmayam /",
    "GP12brndp3_u:6815": " tasmiṃstanīyasīrnauṅkā maṇikḷptāḥ samāsthitāḥ /",
    "GP12brndp3_u:6816": " niśākarakalā hṛdyāḥ krīḍanti navayauvanāḥ // BndP_3,35.91 //",
    "GP12brndp3_u:6817": " amṛtā mānadā pūṣṇā tuṣṭiḥ puṣṭī ratirdhṛtiḥ /",
    "GP12brndp3_u:6818": " śaśinī candrikā kāntirjyotsnā śrīḥ prītiraṅgadā // BndP_3,35.92 //",
    "GP12brndp3_u:6819": " pūrṇā pūrṇāmṛtā ceti kalāḥ pīyūṣa rociṣaḥ /",
    "GP12brndp3_u:6820": " navayauvanasaṃpūrṇāḥ sadā prahasitānanāḥ // BndP_3,35.93 //",
    "GP12brndp3_u:6821": " puṣṭirṛddhiḥ sthitirmedhā kāntirlakṣmīrdyutirdhṛtiḥ /",
    "GP12brndp3_u:6822": " jarā siddhiriti proktāḥ krīḍanti brahmaṇaḥ kalāḥ // BndP_3,35.94 //",
    "GP12brndp3_u:6823": " sthitiśca pālinī śāntiśceśvarī tatikāmike /",
    "GP12brndp3_u:6824": " varadāhlādinī prītirdīrghā ceti hareḥ kalāḥ // BndP_3,35.95 //",
    "GP12brndp3_u:6825": " tīkṣṇā raudrī bhayā nidrā tandrā kṣutkrodhinī trapā /",
    "GP12brndp3_u:6826": " utkārī mṛtyurapyetā roddhryastatra sthitāḥ kālāḥ // BndP_3,35.96 //",
    "GP12brndp3_u:6827": " īśvarasya kalāḥ pītāḥ śvetāścaivāruṇāḥ sitāḥ /",
    "GP12brndp3_u:6828": " catasreva proktāstu śaṅkarasya kalā atha // BndP_3,35.97 //",
    "GP12brndp3_u:6829": " nivṛttiśca pratiṣṭhā ca tridyā śāntistathaiva ca /",
    "GP12brndp3_u:6830": " indirā dīpikā caiva recikā caiva mocikā // BndP_3,35.98 //",
    "GP12brndp3_u:6831": " parā sūkṣmā ca vindhyāre tathā sūkṣmāmṛtā kalā /",
    "GP12brndp3_u:6832": " jñānāmṛtā vyādhinī ca vyāpinī vyomarūpikā /",
    "GP12brndp3_u:6833": " etāṃ ṣoḍaśa saṃproktāstatra krīḍanti śaktayaḥ // BndP_3,35.99 //",
    "GP12brndp3_u:6834": " rudranaukāsamārūḍhāstataścetaśca cañcalāḥ /",
    "GP12brndp3_u:6835": " śaktirupeṇa khelanti tatra vidyāḥ sahasraśaḥ // BndP_3,35.100 //",
    "GP12brndp3_u:6836": " arghyasaṃśodhanārthāya kalpitāḥ parameṣṭhinā /",
    "GP12brndp3_u:6837": " tadarghyamamṛtaṃ pītvā sadā mādyanti śaktayaḥ // BndP_3,35.101 //",
    "GP12brndp3_u:6838": " mahāpadmāṭavīvāsā mahācakrasthitā api /",
    "GP12brndp3_u:6839": " muhurmuhurnavanavaṃ muhuscābaddhasaurabham // BndP_3,35.102 //",
    "GP12brndp3_u:6840": " ratnakumbhasahasraiśca suvarṇaghaṭakoṭibhiḥ /",
    "GP12brndp3_u:6841": " āpūryāpūrya satataṃ tadarghyamamṛtaṃ mahat // BndP_3,35.103 //",
    "GP12brndp3_u:6842": " cintāmaṇigṛhasthānāṃ paricārakaśaktayaḥ /",
    "GP12brndp3_u:6843": " aṇimādikaśaktīnāmarghyayanti madoddhatāḥ // BndP_3,35.104 //",
    "GP12brndp3_u:6844": " mahāpadmāṭavīkakṣyāpūrvabhāger'ghyakalpanam /",
    "GP12brndp3_u:6845": " ittha samīritaṃ paścāttatrānyadapi kathyate // BndP_3,35.105 //",
    "GP12brndp3_u:6846": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne mahāpadmāṭavyārghyasthāpanakathanaṃ nāma pañcatriṃśo 'dhyāyaḥ",
    "GP12brndp3_u:6847": " hayagrīva uvāca",
    "GP12brndp3_u:6848": " cintāmaṇigṛhasyāgnidigbhāge kundamānakam /",
    "GP12brndp3_u:6849": " yojanāyāmavistāraṃ yojanocchāsacātakam // BndP_3,36.1 //",
    "GP12brndp3_u:6850": " tatra jvalati cidvahniḥ sudhādhārāśatārcitaḥ /",
    "GP12brndp3_u:6851": " paramaiśvaryajanakaḥ pāvano lalitājñayā // BndP_3,36.2 //",
    "GP12brndp3_u:6852": " anindhano mahājvālaḥ sudhayā tarpitākṛtiḥ /",
    "GP12brndp3_u:6853": " kaṅkolīpallavacchāyastatra jvalati cicchikhī // BndP_3,36.3 //",
    "GP12brndp3_u:6854": " tatra hotrī mahādevī hotā kāmeśvaraḥ paraḥ /",
    "GP12brndp3_u:6855": " ubhau tau nityahotārau rakṣataḥ sakalaṃ jagat // BndP_3,36.4 //",
    "GP12brndp3_u:6856": " anuttaraparādhīnā lalitā saṃpravartitā /",
    "GP12brndp3_u:6857": " lalitācoditaḥ kāmaḥ śaṅkareṇa pravartitaḥ // BndP_3,36.5 //",
    "GP12brndp3_u:6858": " cintāmaṇigṛhendrasya rakṣobhāgembujāṭavau // BndP_3,36.6 //",
    "GP12brndp3_u:6859": " cakrarājarathaśreṣṭhastiṣṭhatyunnatavigrahaḥ /",
    "GP12brndp3_u:6860": " navabhiḥ parvabhiryuktaḥ sarvaratnamayākṛtiḥ // BndP_3,36.7 //",
    "GP12brndp3_u:6861": " caturyojanavistāro daśayojanamunnataḥ /",
    "GP12brndp3_u:6862": " yathottare hrāsayuktaḥ sthūlataḥ kūbarojjvalaḥ // BndP_3,36.8 //",
    "GP12brndp3_u:6863": " caturvedamahācakraḥ puruṣārthamahāhayaḥ /",
    "GP12brndp3_u:6864": " tattvairu pacaradbhiśca cāmarairabhimaṇḍitaḥ // BndP_3,36.9 //",
    "GP12brndp3_u:6865": " pūrvoktalakṣaṇairyukto muktācchatreṇa śobhitaḥ /",
    "GP12brndp3_u:6866": " bhaṇḍāsuramahāyuddhe kṛtasāhasikakriyaḥ // BndP_3,36.10 //",
    "GP12brndp3_u:6867": " vartate rathamūrdhanyaḥ śrīdevyāsanapāṭitaḥ /",
    "GP12brndp3_u:6868": " cintāmaṇigṛhendrasya vāyubhāgembujāṭavau // BndP_3,36.11 //",
    "GP12brndp3_u:6869": " geyacakrarathendrastu mantriṇyāḥ prāntatiṣṭhati /",
    "GP12brndp3_u:6870": " cintāmaṇigṛhendrasya rudrabhāgembujāṭavau // BndP_3,36.12 //",
    "GP12brndp3_u:6871": " vallabho daṇḍanāthāyāḥ kiricakre mahārathaḥ /",
    "GP12brndp3_u:6872": " etadrathatrayaṃ sarvakṣetraśrīpurapaktiṣu /",
    "GP12brndp3_u:6873": " samānameva vijñeyamaṅgasthā devatā yathā // BndP_3,36.13 //",
    "GP12brndp3_u:6874": " ānalaṃ kuṇḍamāgneye yattiṣṭhati sadā jvalat /",
    "GP12brndp3_u:6875": " taptametattu gāyatrī taptaṃ syāda bhayaṅkaram // BndP_3,36.14 //",
    "GP12brndp3_u:6876": " ghṛṇisūryastu tatpaścād oṃkārasya ca mandiram /",
    "GP12brndp3_u:6877": " devī turīyagāyatrī cakṣuṣmatyapi tāpasa // BndP_3,36.15 //",
    "GP12brndp3_u:6878": " atha gandharvarājaśca pariṣadrudra eva ca /",
    "GP12brndp3_u:6879": " tārāṃbikā bhagavatī tatpaścādbhāgataḥ sthitāḥ // BndP_3,36.16 //",
    "GP12brndp3_u:6880": " cintāmaṇigṛhendrasya rakṣobhāgaṃ samāśritaḥ /",
    "GP12brndp3_u:6881": " nāmatraya pahāmantravācyo 'sti bhagavānhariḥ // BndP_3,36.17 //",
    "GP12brndp3_u:6882": " mahāgaṇapatistasyottarasaṃśritaketanaḥ /",
    "GP12brndp3_u:6883": " pañcākṣarīmantravācyastasya cāpyuttare śivaḥ // BndP_3,36.18 //",
    "GP12brndp3_u:6884": " atha mṛtyuñjayeśaśca vācyartryakṣaramātrataḥ /",
    "GP12brndp3_u:6885": " sarasvatī dhāraṇākhyā hyasya cottaravāsinī // BndP_3,36.19 //",
    "GP12brndp3_u:6886": " akārādikṣakārāntavarṇamūrtestu mandiram /",
    "GP12brndp3_u:6887": " mātṛkāyā uttaratastasyāṃ vindhyaniṣūdana // BndP_3,36.20 //",
    "GP12brndp3_u:6888": " uttare sampadeśī vai kālasaṃkarṣaṇī tathā /",
    "GP12brndp3_u:6889": " śrīmahāśambhunāthā ca devyāvirbhāvakāraṇam // BndP_3,36.21 //",
    "GP12brndp3_u:6890": " śrīḥ parāṃbā ca viśadajyotsnā nirmalavigrahā /",
    "GP12brndp3_u:6891": " uttarottarametāstu devatāḥ kṛtamandirāḥ // BndP_3,36.22 //",
    "GP12brndp3_u:6892": " bālācaivānnapūrṇā ca hayārūḍhā tathaiva ca /",
    "GP12brndp3_u:6893": " śrīpādukācatasrastaduttarottaramandirāḥ // BndP_3,36.23 //",
    "GP12brndp3_u:6894": " cintāmaṇigṛhendrasya vāyavyavasudhāditaḥ /",
    "GP12brndp3_u:6895": " mahāpadmāṭavau tvanyā devatāḥ kṛtamandirāḥ // BndP_3,36.24 //",
    "GP12brndp3_u:6896": " unmattabhairavī caiva svapnavārāhikā parā /",
    "GP12brndp3_u:6897": " tiraskaraṇikāṃbā ca tathānyā pañcamī parā // BndP_3,36.25 //",
    "GP12brndp3_u:6898": " yathāpūrvaṃ kṛtagṛhā etā devyo mahodayāḥ /",
    "GP12brndp3_u:6899": " śrīpūrtiśca mahādevī śrīmahāpādukāpi ca // BndP_3,36.26 //",
    "GP12brndp3_u:6900": " yathāpūrvaṃ kṛtagṛhe dve ete devatottame /",
    "GP12brndp3_u:6901": " śaṅkareṇa ṣaḍāmnāyasāgare pratipāditāḥ /",
    "GP12brndp3_u:6902": " yā vidyāstāḥ samastāśca mahāpadmāṭavīsthale // BndP_3,36.27 //",
    "GP12brndp3_u:6903": " itthaṃ śrīraśmimālāyā maṇikḷptā gahāgṛhāḥ /",
    "GP12brndp3_u:6904": " uccadhvajā uccaśālāssasopānāstapodhana // BndP_3,36.28 //",
    "GP12brndp3_u:6905": " cintāmaṇigṛhendrasya pūrvadvāre samudrapa /",
    "GP12brndp3_u:6906": " dakṣiṇe pārśvabhāgetu mantrināthāgṛhaṃ mahat // BndP_3,36.29 //",
    "GP12brndp3_u:6907": " vāmabhāge daṇḍanāthābhavanaṃ ratnanirmitam /",
    "GP12brndp3_u:6908": " brahmaviṣṇumaheśānāmardhyasthānamya pūrvataḥ // BndP_3,36.30 //",
    "GP12brndp3_u:6909": " bhavanaṃ dīpitāśeṣadikcakraṃ ratnaraśmibhiḥ /",
    "GP12brndp3_u:6910": " samastā devatā etā lalitābhaktinirbharāḥ /",
    "GP12brndp3_u:6911": " lalitāmantrajāpyāśca śrīdevīṃ samupāsate // BndP_3,36.31 //",
    "GP12brndp3_u:6912": " pūrvokta mardhyasthānaṃ ca pūrvoktaṃ cārdhyakalpanam /",
    "GP12brndp3_u:6913": " yāmyadvāraprabhṛtiṣu sarveṣvapi samaṃ smṛtam // BndP_3,36.32 //",
    "GP12brndp3_u:6914": " atha cintāmaṇigṛhaṃ vakṣye śṛṇu mahāmune /",
    "GP12brndp3_u:6915": " tacchrīpaṭṭanamadhyasthaṃ yojanadvayavismṛtam // BndP_3,36.33 //",
    "GP12brndp3_u:6916": " tasya cintāmaṇibhayī bhittiḥ kośasuvistṛtā /",
    "GP12brndp3_u:6917": " cintāmaṇiśilābhiśca cchādinībhistathopari // BndP_3,36.34 //",
    "GP12brndp3_u:6918": " saṃvṛtā kūṭarūpeṇa tatratatra samunnatā /",
    "GP12brndp3_u:6919": " gṛhabhittistathonnamrā caturyojanamānataḥ // BndP_3,36.35 //",
    "GP12brndp3_u:6920": " viṃśatiryojanaṃ tasyāśconnamrā bhūmirucyate /",
    "GP12brndp3_u:6921": " tatordhvaṃ hrāsasaṃyuktaṃ sthaulyatrimukuṭojjvalā // BndP_3,36.36 //",
    "GP12brndp3_u:6922": " tāni cecchākriyājñānarūpāṇi mukuṭānyṛṣe /",
    "GP12brndp3_u:6923": " sadā dedīpyamānāni cintāmaṇimayānyapi // BndP_3,36.37 //",
    "GP12brndp3_u:6924": " cintāmaṇigṛhe sarvaṃ cintāmaṇimayaṃ smṛtam /",
    "GP12brndp3_u:6925": " yasya dvārāṇi catvāri krośārdhāyāmabhāñji ca // BndP_3,36.38 //",
    "GP12brndp3_u:6926": " krośārddhārddhaṃ ca vistāro dvārāṇāṃ kathito mune /",
    "GP12brndp3_u:6927": " dvāreṣu sarveṣu punaścintāmaṇigṛhāntare // BndP_3,36.39 //",
    "GP12brndp3_u:6928": " pihitā lalitā devyā mūtarlohitasindhuvat /",
    "GP12brndp3_u:6929": " taruṇārkasahasrābhā candravacchītalā hyapi /",
    "GP12brndp3_u:6930": " muhuḥ pravāharūpeṇa prasarantī mahāmune // BndP_3,36.40 //",
    "GP12brndp3_u:6931": " pūrvāmnāya mayaṃ caiva pūrvadvāraṃ prakīrtitam /",
    "GP12brndp3_u:6932": " dakṣiṇadvāradeśastu dakṣiṇāmnāyalakṣaṇaḥ // BndP_3,36.41 //",
    "GP12brndp3_u:6933": " paścimadvāradeśastu paścimāmnāyalakṣaṇaḥ /",
    "GP12brndp3_u:6934": " uttaradvāradeśaḥ syāduttarāmnāyalakṣaṇaḥ // BndP_3,36.42 //",
    "GP12brndp3_u:6935": " gṛharājasyāntarāle bhittau khacitadaṇḍakāḥ /",
    "GP12brndp3_u:6936": " ratnapradīpā bhāsvantaḥ koṭyarkasadṛśatviṣaḥ /",
    "GP12brndp3_u:6937": " paritastatra vartante bhāsayanto gṛhāntaram // BndP_3,36.43 //",
    "GP12brndp3_u:6938": " cintāmaṇigṛhasyāsya madhyasthāne mahīyasi /",
    "GP12brndp3_u:6939": " atyuccairvedikābhāge binducakraṃ mahāttaram // BndP_3,36.44 //",
    "GP12brndp3_u:6940": " cintāratnagṛhottuṅgabhintterbindośca madhyabhūḥ /",
    "GP12brndp3_u:6941": " bhittiḥ krośaṃ parityajya krośatrayamudāhṛtam // BndP_3,36.45 //",
    "GP12brndp3_u:6942": " tatra krośatrayasthāne hyaṇimādyātmarociṣā /",
    "GP12brndp3_u:6943": " krośatrayaṃ samastaṃ taddhastasaṃkhyāprakārataḥ /",
    "GP12brndp3_u:6944": " caturviṃśatisāhasrahastaiḥ saṃmitamucyate // BndP_3,36.46 //",
    "GP12brndp3_u:6945": " bindupīṭheśaparyamtaṃ caturdaśavibhedataḥ /",
    "GP12brndp3_u:6946": " antare bhedite jāte hastasaṃkhyā mayocyate // BndP_3,36.47 //",
    "GP12brndp3_u:6947": " padmāṭavīsthalāccintāmaṇiveśmāntaraṃ mune /",
    "GP12brndp3_u:6948": " hastaviṃśatirunnamraṃ tatra syuraṇimādayaḥ // BndP_3,36.48 //",
    "GP12brndp3_u:6949": " aṇimāntaravistāraścaturnalvasamanvitaḥ /",
    "GP12brndp3_u:6950": " kiṣkuścatuḥśatī nalvakiṣkurhasta udīryate // BndP_3,36.49 //",
    "GP12brndp3_u:6951": " tatrāntare 'ṇimādyāstu pūrvādikṛtamandirāḥ /",
    "GP12brndp3_u:6952": " aṇimā mahimā caiva laghimā garimā tathā // BndP_3,36.50 //",
    "GP12brndp3_u:6953": " īśitvaṃ ca vaśitvaṃ ca prākāmyaṃ muktireva ca /",
    "GP12brndp3_u:6954": " icchā prāptiḥ sarvakāmetyetāḥ siddhaya uttamāḥ // BndP_3,36.51 //",
    "GP12brndp3_u:6955": " rasasiddhirmokṣasiddhirbalasiddhistathaiva ca /",
    "GP12brndp3_u:6956": " khaḍgasiddhiḥ pādukāyā siddhirañjanasiddhikaḥ // BndP_3,36.52 //",
    "GP12brndp3_u:6957": " vāksiddhirlokasiddhiśca dehasiddhiranantaram /",
    "GP12brndp3_u:6958": " etā aṣṭau siddhayastu bahvyo 'nyā yogisaṃmatāḥ // BndP_3,36.53 //",
    "GP12brndp3_u:6959": " tatrāntare tu paritaḥ sevate parameśvarīm /",
    "GP12brndp3_u:6960": " koṭiśaḥ siddhayastasminnaṇimādyantare mune // BndP_3,36.54 //",
    "GP12brndp3_u:6961": " navalāvaṇyasaṃpūrṇāḥ smayamānamukhāṃbujāḥ /",
    "GP12brndp3_u:6962": " jvalaccintāmaṇi karāḥ madā ṣoḍaśavarṣikāḥ /",
    "GP12brndp3_u:6963": " atyudāraprakṛtayaḥ khelanti madavihvalāḥ // BndP_3,36.55 //",
    "GP12brndp3_u:6964": " tasyāṇimādyantarasyopariṣṭātsumanoharam /",
    "GP12brndp3_u:6965": " hastaviṃśatirunnamraṃ caturnalvapravistaram // BndP_3,36.56 //",
    "GP12brndp3_u:6966": " caturdikṣu ca sopānapaṅktibhiḥ sumanoharam /",
    "GP12brndp3_u:6967": " brahmādyaṃbaradhiṣṇyaṃ syāttatradevīḥ sthitāḥ śṛṇu // BndP_3,36.57 //",
    "GP12brndp3_u:6968": " brāhmī māheśvarī caiva kaumārī vaiṣṇavī tathā /",
    "GP12brndp3_u:6969": " vārāhī caiva māhendrī cāmuṇḍāpyatha saptamī /",
    "GP12brndp3_u:6970": " mahālakṣmīraṣṭamī tu tatraitāḥ kṛtamandirāḥ // BndP_3,36.58 //",
    "GP12brndp3_u:6971": " nānāvidhāyudhāḍhyāśca nānāśaktiparicchadāḥ /",
    "GP12brndp3_u:6972": " pūrvādidiśamārabhya prādakṣiṇyakṛtālayāḥ // BndP_3,36.59 //",
    "GP12brndp3_u:6973": " atha brāhyantarā tasyopariṣṭātkumbhasaṃbhava /",
    "GP12brndp3_u:6974": " hastaviṃśatirunnamraṃ caturnalvapravistaram /",
    "GP12brndp3_u:6975": " mudrāntaramiti traidhaṃ tatra mudrāḥ kṛtālayāḥ // BndP_3,36.60 //",
    "GP12brndp3_u:6976": " saṃkṣobhadrāvaṇākarṣavaśyonmādamahāṅkuśāḥ /",
    "GP12brndp3_u:6977": " khecarī bījayonyākhyā trikhaṇḍā daśamī punaḥ // BndP_3,36.61 //",
    "GP12brndp3_u:6978": " pūrvādidiśamārabhya mudrā etāḥ pratiṣṭhitāḥ /",
    "GP12brndp3_u:6979": " atyantasundarākārā navayauvanavihvalāḥ // BndP_3,36.62 //",
    "GP12brndp3_u:6980": " kāntibhiḥ kamanīyābhiḥ pūrayantyo gṛhāntaram /",
    "GP12brndp3_u:6981": " sevante muniśārdūla lalitāparameśvarīm // BndP_3,36.63 //",
    "GP12brndp3_u:6982": " antaraṃ trayametattu cakraṃ trailokyamohanam /",
    "GP12brndp3_u:6983": " etasmiñchaktayo yāsu tā uktāḥ prakaṭābhidhāḥ // BndP_3,36.64 //",
    "GP12brndp3_u:6984": " etasāṃ samadhiṣṭhātrī tripurā cakranāyikā /",
    "GP12brndp3_u:6985": " taccakrapālanakarī mudrāsaṃkṣobhaṇātmikā // BndP_3,36.65 //",
    "GP12brndp3_u:6986": " atha mudrāntarasyordhvaṃ proktā nityākalāṃ taram /",
    "GP12brndp3_u:6987": " hastaviṃśatirunnamraṃ caturnalvapravistaram /",
    "GP12brndp3_u:6988": " parvataścaiva sopānamuttarottaramiṣyate // BndP_3,36.66 //",
    "GP12brndp3_u:6989": " nityākalāntare tasminkāmākarṣaṇikāsukhāḥ /",
    "GP12brndp3_u:6990": " paritaḥ kṛtasaṃsthānāḥ ṣoḍaśendukalātmikāḥ // BndP_3,36.67 //",
    "GP12brndp3_u:6991": " tarpayantyo diśāṃ cakraṃ sudhāsyandaiḥ suśītalaiḥ /",
    "GP12brndp3_u:6992": " tāsāṃ nāmāni mattastvamavadhāraya kumbhaja // BndP_3,36.68 //",
    "GP12brndp3_u:6993": " kāmākarṣiṇikā nityā buddhyākarṣaṇikāparā /",
    "GP12brndp3_u:6994": " rasākarṣaṇikā nityā gandhākarṣaṇikā kalā // BndP_3,36.69 //",
    "GP12brndp3_u:6995": " cittākarṣaṇikā nityā dhairyākarṣaṇikā kalā /",
    "GP12brndp3_u:6996": " smṛtyākarṣaṇikā nityā nāmākarṣaṇikā kalā // BndP_3,36.70 //",
    "GP12brndp3_u:6997": " bījākarṣaṇikā nityā cārthākarṣaṇikā kalā /",
    "GP12brndp3_u:6998": " amṛtākarṣaṇī cānyā śarīrākarṣaṇī kalā // BndP_3,36.71 //",
    "GP12brndp3_u:6999": " etāstu guptayoginyastripureśī tu cakriṇī /",
    "GP12brndp3_u:7000": " sarvāśāpūrikābhikhyā cakrādhiṣṭhānadevatā // BndP_3,36.72 //",
    "GP12brndp3_u:7001": " etaccakre pālikā tu mudrā drāviṇikābhidhā /",
    "GP12brndp3_u:7002": " nityā kalāntarādūrdhvaṃ dhiṣṇya matyantasundaram // BndP_3,36.73 //",
    "GP12brndp3_u:7003": " hastaviṃśatirunnamraṃ caturnalvapravistaram /",
    "GP12brndp3_u:7004": " prāgvatsopānasaṃyuktaṃ sarvasaṃkṣobhaṇābhidham // BndP_3,36.74 //",
    "GP12brndp3_u:7005": " tatrāṣṭau śaktayastīvrā madāruṇavilocanāḥ /",
    "GP12brndp3_u:7006": " navatāruṇyamaccāśca sevante parameśvarīm // BndP_3,36.75 //",
    "GP12brndp3_u:7007": " kusumā mekhalā caiva madanā madanāturā /",
    "GP12brndp3_u:7008": " rekhā veginyaṅkuśā ca mālinyaṣṭau ca śaktayaḥ // BndP_3,36.76 //",
    "GP12brndp3_u:7009": " koṭiśastatparīvāraḥ śaktayo 'naṅgapūrvikāḥ /",
    "GP12brndp3_u:7010": " sarvasaṃkṣobhamidaṃ cakraṃ tadadhidevatā // BndP_3,36.77 //",
    "GP12brndp3_u:7011": " suṃdarī nāma vijñeyā nāmnā guptatarāpi sā /",
    "GP12brndp3_u:7012": " taccakrapālanakarī mudrākarṣaṇikā smṛtā // BndP_3,36.78 //",
    "GP12brndp3_u:7013": " anaṅgaśaktyantarasyopariṣṭātkuṃbhasaṃbhava /",
    "GP12brndp3_u:7014": " hastaviṃśatirunnamraṃ caturnalvapravistaram /",
    "GP12brndp3_u:7015": " saṃkṣobhiṇyādyantaraṃ syātsarvasaubhāgyadāyakam // BndP_3,36.79 //",
    "GP12brndp3_u:7016": " sarvasaṃkṣobhiṇīmukhyāstatra śaktaya uddhatāḥ /",
    "GP12brndp3_u:7017": " caturdaśa vasaṃtyeva tāsāṃ nāmāni macchṛṇu // BndP_3,36.80 //",
    "GP12brndp3_u:7018": " sarvasaṃkṣobhiṇī śaktiḥ sarvavidrāviṇī tathā /",
    "GP12brndp3_u:7019": " sarvākarṣaṇikā śāktiḥ sarvāhlādanikā tathā // BndP_3,36.81 //",
    "GP12brndp3_u:7020": " sarvasaṃmohinī śaktiḥ sarvastaṃbhanaśaktikā /",
    "GP12brndp3_u:7021": " sarvajṛṃbhiṇikā śaktistathā sarvavaśaṅkarī // BndP_3,36.82 //",
    "GP12brndp3_u:7022": " sarvarañjanaśaktiśca sarvonmādaniśaktikā /",
    "GP12brndp3_u:7023": " sarvārthasādhikā śaktiḥ sarvasaṃpattipūriṇī // BndP_3,36.83 //",
    "GP12brndp3_u:7024": " sarvamantramayī śaktiḥ sarvadvandvakṣayaṅkarī /",
    "GP12brndp3_u:7025": " etāśca saṃpradāyākhyāścakriṇīpuravāsinīḥ // BndP_3,36.84 //",
    "GP12brndp3_u:7026": " mudrāśca sarvavaśyākhyāstaccakre rakṣikā matāḥ /",
    "GP12brndp3_u:7027": " koṭiśaḥ śaktayastatra tāsāṃ kiṅkaryya uddhṛtāḥ // BndP_3,36.85 //",
    "GP12brndp3_u:7028": " saṃkṣobhiṇyādyantarasyopariṣṭātkuṃbhasaṃbhava /",
    "GP12brndp3_u:7029": " hastaviṃśatirunnamraṃ caturnalvapravistaram /",
    "GP12brndp3_u:7030": " sarvasiddhādikānāṃ tu mandiraṃ viṣṭyamucyate // BndP_3,36.86 //",
    "GP12brndp3_u:7031": " sarvasiddhipradā caiva sarvasaṃpatpradā tathā /",
    "GP12brndp3_u:7032": " sarvapriyaṅkarī devī sarvamaṅgalakāriṇī // BndP_3,36.87 //",
    "GP12brndp3_u:7033": " sarvakāmapradā devī sarvaduḥkhavimocanī /",
    "GP12brndp3_u:7034": " sarvamṛtyupraśaminī sarvavighnanivāriṇī // BndP_3,36.88 //",
    "GP12brndp3_u:7035": " sarvāṅgasundarī devī sarvasaubhāgyadāyinī /",
    "GP12brndp3_u:7036": " etā devyaḥ kalotkīrṇā yoginyo nāmataḥ smṛtāḥ // BndP_3,36.89 //",
    "GP12brndp3_u:7037": " cakriṇī śrīśca vijñeyā cakraṃ sarvārthasādhakam /",
    "GP12brndp3_u:7038": " sarvonmādanamudrāśca cakrasya paripālikāḥ // BndP_3,36.90 //",
    "GP12brndp3_u:7039": " sarvasiddhyādyantarasyopariṣṭātkumbhasambhava /",
    "GP12brndp3_u:7040": " hastaviṃśatirunnamraṃ caturnalvapravistaram // BndP_3,36.91 //",
    "GP12brndp3_u:7041": " sarvajñādyantaraṃ nāmnā sarvarakṣākaraṃ smṛtam /",
    "GP12brndp3_u:7042": " cakraṃ mahattaraṃ divyaṃ sarvajñādyāḥ prakīrtitāḥ // BndP_3,36.92 //",
    "GP12brndp3_u:7043": " sarvajñā sarvaśaktiśca sarvaiśvaryapradāyinī /",
    "GP12brndp3_u:7044": " sarvajñānamayī devī sarvavyādhivināśinī // BndP_3,36.93 //",
    "GP12brndp3_u:7045": " sarvādhārasvarūpā ca sarvapāpaharī tathā /",
    "GP12brndp3_u:7046": " sarvānandamayī devī sarvarakṣāsvarūpiṇī // BndP_3,36.94 //",
    "GP12brndp3_u:7047": " sarvepsitapradā caitā nirgarvā yoginīśvarāḥ // BndP_3,36.95 //",
    "GP12brndp3_u:7048": " mālinī cakriṇī proktā mudrā sarvamahāṅkuśā /",
    "GP12brndp3_u:7049": " iti cintāmaṇi gṛhe sarvajñādyantarāvadhi /",
    "GP12brndp3_u:7050": " cakrāṇi kānicitproktānyanyānyapi mune śṛṇu // BndP_3,36.96 //",
    "GP12brndp3_u:7051": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne cintāmaṇigṛhāntarakathanaṃ nāma ṣaṭtriṃśo 'dhyāyaḥ",
    "GP12brndp3_u:7052": " hayagrīva uvāca",
    "GP12brndp3_u:7053": " sarvajñadyantarālasyopariṣṭātkalaśodbhava /",
    "GP12brndp3_u:7054": " hastaviṃśatirunnamraṃ caturnalvapravistaram // BndP_3,37.1 //",
    "GP12brndp3_u:7055": " vaśinyādyantaraṃ jñeyaṃ prāgvatsopānamandiram /",
    "GP12brndp3_u:7056": " sarvarogaharaṃ nāmnā taccakramiti viśrutam // BndP_3,37.2 //",
    "GP12brndp3_u:7057": " vaśinyādyāstatra devyaḥ pūrvādidiganukramāt /",
    "GP12brndp3_u:7058": " svaraistu rahitāstatra prathamā vaśinīśvarī // BndP_3,37.3 //",
    "GP12brndp3_u:7059": " kavargasahitā paścātkāmeśvaryākhyavāhmayī /",
    "GP12brndp3_u:7060": " cavargajuṣṭā vāgīśī modinī syāttṛtīyakā // BndP_3,37.4 //",
    "GP12brndp3_u:7061": " ṭavargamaṇḍitākārā vimalākhyā sarasvatī /",
    "GP12brndp3_u:7062": " tavargeṇa tathopetā pañcamī vākpradhāraṇā // BndP_3,37.5 //",
    "GP12brndp3_u:7063": " pavargeṇa parisphītā ṣaṣṭhī tu jayinī matā /",
    "GP12brndp3_u:7064": " yādivarṇacatuṣkoṇe sarvaiśvaryādivāṅmayī // BndP_3,37.6 //",
    "GP12brndp3_u:7065": " sādhikākṣaraṣaṭkena kaulinī tvaṣṭamī matā /",
    "GP12brndp3_u:7066": " etā devyo japaratā muktābharaṇamaṇḍitāḥ // BndP_3,37.7 //",
    "GP12brndp3_u:7067": " sadā sphuradgadyapadyalaharīlālitā matāḥ /",
    "GP12brndp3_u:7068": " kāvyaiśca nāṭakaiścaiva madhuraiḥ karṇahāribhiḥ /",
    "GP12brndp3_u:7069": " vinodayantyaḥ śrīdevīṃ vartante kumbhasambhavaḥ // BndP_3,37.8 //",
    "GP12brndp3_u:7070": " etā rahasyanāmnaiva khyātā vātāpitāpana /",
    "GP12brndp3_u:7071": " nāyikā svasya cakrasya siddhānāmnā prakīrtitā // BndP_3,37.9 //",
    "GP12brndp3_u:7072": " asya cakrasya saṃrakṣākāriṇī khecarī matā /",
    "GP12brndp3_u:7073": " vaśinyādyantarālasyopariṣṭādvindhyamardana // BndP_3,37.10 //",
    "GP12brndp3_u:7074": " hastaviṃśatirunnamraṃ caturnalvapravistaram /",
    "GP12brndp3_u:7075": " astraṃ cakramitijñeyaṃ tatra bāṇādidevatāḥ // BndP_3,37.11 //",
    "GP12brndp3_u:7076": " pañca bāṇeśvarīdevyaḥ pañca kāmeśvarāśugāḥ /",
    "GP12brndp3_u:7077": " aṅkuśadvitayaṃ dīptamādistrīpuṃsayordvayoḥ // BndP_3,37.12 //",
    "GP12brndp3_u:7078": " dhanurdvayaṃ ca vindhyāre nava puṇḍreṣu kalpitam /",
    "GP12brndp3_u:7079": " pāśadvayaṃ ca dīptābhaṃ catvāryastrāṇi kumbhaja // BndP_3,37.13 //",
    "GP12brndp3_u:7080": " kāmeśvaryāstu catvāri catvāri śrīmaheśituḥ /",
    "GP12brndp3_u:7081": " āhatyāṣṭāyudhānīti prajvalanti vibhānti ca // BndP_3,37.14 //",
    "GP12brndp3_u:7082": " bhaṇḍāsuramahāyuddhe duṣṭadānavaśoṇitaiḥ /",
    "GP12brndp3_u:7083": " pītairatīva tṛptānidivyāstrāṇyati jāgrati // BndP_3,37.15 //",
    "GP12brndp3_u:7084": " eteṣāmāyudhānāṃ tu parivārāyudhānyalam /",
    "GP12brndp3_u:7085": " vartante 'strāntare tatra teṣāṃ saṃkhyā tu koṭiśaḥ // BndP_3,37.16 //",
    "GP12brndp3_u:7086": " vajraśaktiḥ śataghnī ca bhuśuṇḍī musalaṃ tathā /",
    "GP12brndp3_u:7087": " kṛpāṇaḥ paṭṭiśaṃ caiva mudgaraṃ bhindipālakam // BndP_3,37.17 //",
    "GP12brndp3_u:7088": " evamādīni śastrāṇi sahasrāṇāṃ sahasraśaḥ /",
    "GP12brndp3_u:7089": " aṣṭāyudhamahāśaktīḥ sevante madavihvalāḥ // BndP_3,37.18 //",
    "GP12brndp3_u:7090": " atha śastrāntarālasyopari vātāpitāpana /",
    "GP12brndp3_u:7091": " hastaviṃśatirunnamraṃ caturnalvapravistaram /",
    "GP12brndp3_u:7092": " dhiṣṇyaṃ tu samayeśīnāṃ sthānaṃ ca tisṛṇāṃ matam // BndP_3,37.19 //",
    "GP12brndp3_u:7093": " kāmeśādyāstatra devyastisro 'nyā tu caturthikā /",
    "GP12brndp3_u:7094": " saiva niḥśeṣaviśvānāṃ savitrī laliteśvarī // BndP_3,37.20 //",
    "GP12brndp3_u:7095": " tisṛṇāṃ śṛṇu nāmāni kāmeśī prathamā matā /",
    "GP12brndp3_u:7096": " vajreśī bhagamālā ca tāḥ sevante sahasraśaḥ // BndP_3,37.21 //",
    "GP12brndp3_u:7097": " sarveṣāṃ darśanānāṃ ca yā devyo vividhāḥ smṛtāḥ /",
    "GP12brndp3_u:7098": " tāḥ sarvāstatra sevante kāmeśādimahodayāḥ // BndP_3,37.22 //",
    "GP12brndp3_u:7099": " etāsāṃca prasaṃgeṣu nityānāṃ ca prasañjane /",
    "GP12brndp3_u:7100": " cakriṇīnāṃ yoginīnāṃ śrīdevī pūraṇātmikā // BndP_3,37.23 //",
    "GP12brndp3_u:7101": " yā kāmeśvaradevāṅkaśāyinī lalitāṃbikā /",
    "GP12brndp3_u:7102": " kāmeśyādicaturthī sā nityānāṃ ṣoḍaśī matā // BndP_3,37.24 //",
    "GP12brndp3_u:7103": " yoginī cakradevīnāṃ navamī parikīrtitā /",
    "GP12brndp3_u:7104": " samayeśyantarālasyopariṣṭādilvalāntaka // BndP_3,37.25 //",
    "GP12brndp3_u:7105": " nāthāntaramiti proktaṃ hastaviṃśatirunnatam /",
    "GP12brndp3_u:7106": " caturnalvapravistāraṃ prāgvatsopānamaṇḍitam // BndP_3,37.26 //",
    "GP12brndp3_u:7107": " tatra nāthāmahādevyā yogaśāstrapravarttakāḥ /",
    "GP12brndp3_u:7108": " sarveṣāṃ mantraguravaḥ sarvavidyāmahārṇavāḥ // BndP_3,37.27 //",
    "GP12brndp3_u:7109": " catvāro yāganāthāśca lokānāmiha guptaye /",
    "GP12brndp3_u:7110": " sṛṣṭāḥ kāmaṃśadevena teṣāṃ nāmāni me śṛṇu // BndP_3,37.28 //",
    "GP12brndp3_u:7111": " mitrī ca śoḍiśaścaiva caryākhyaḥ kumbhasambhava /",
    "GP12brndp3_u:7112": " taiḥ sṛṣṭā bahavo lokārakṣārthaṃ pādukātmakāḥ // BndP_3,37.29 //",
    "GP12brndp3_u:7113": " divyavidyā mānavaughasiddhaughāḥ suratāpasāḥ /",
    "GP12brndp3_u:7114": " prāptasālokyasārūpyasāyujyādikasiddhayaḥ // BndP_3,37.30 //",
    "GP12brndp3_u:7115": " mahānto guravastāṃstu sevante pracurā gurūn /",
    "GP12brndp3_u:7116": " atha nāthāntarālasyopariṣṭāddhiṣṇyamuttamam // BndP_3,37.31 //",
    "GP12brndp3_u:7117": " hastaviṃśatirunnamaṃ caturnalvapravistaram /",
    "GP12brndp3_u:7118": " nityāntaramiti proktaṃ nityāḥ pañcadaśātra vai // BndP_3,37.32 //",
    "GP12brndp3_u:7119": " atha kāmeśvarī nityā nityā ca bhagamālinī /",
    "GP12brndp3_u:7120": " nityaklinnā api tathā bheruṇḍā vahnivāsinī // BndP_3,37.33 //",
    "GP12brndp3_u:7121": " mahāvajreśvarī dūtī tvaritā kulasundarī /",
    "GP12brndp3_u:7122": " nityā nīlapatākā ca vijayā sarvamaṅgalā // BndP_3,37.34 //",
    "GP12brndp3_u:7123": " jvālāmālinikā citretyetāḥ pañcadaśoditāḥ /",
    "GP12brndp3_u:7124": " etā devīsvarūpāḥ syurmahābalaparākramāḥ // BndP_3,37.35 //",
    "GP12brndp3_u:7125": " prathamā mukhyatithitāṃ prāptā vyāpya jagattrayāḥ /",
    "GP12brndp3_u:7126": " kālatritayarūpāśca kālagrāsavicakṣaṇāḥ // BndP_3,37.36 //",
    "GP12brndp3_u:7127": " brahmādīnāmaśeṣāṇāṃ cirakālamupeyuṣām /",
    "GP12brndp3_u:7128": " tattatkālaśatāyuṣyarūpā devyājñayā sthitāḥ // BndP_3,37.37 //",
    "GP12brndp3_u:7129": " nityodyatā nirāntakāḥ śrīparāṅgasamudbhavāḥ /",
    "GP12brndp3_u:7130": " sevante jagatāmṛddhyai lalitāṃ citsvarūpiṇīm // BndP_3,37.38 //",
    "GP12brndp3_u:7131": " tāsāṃ bhavanatāṃ prāptā dīptāḥ pañcadaśeśvarāḥ /",
    "GP12brndp3_u:7132": " visṛṣṭibinducakre tu ṣoḍaśyā bhavanaṃ matam // BndP_3,37.39 //",
    "GP12brndp3_u:7133": " atha nityāntarālasyopariṣṭātkumbhasambhava /",
    "GP12brndp3_u:7134": " aṅgadevyantaraṃ proktaṃ hastaviṃśātirunnatam // BndP_3,37.40 //",
    "GP12brndp3_u:7135": " caturnalvapravistāraṃ prāgvatsopānamandiram /",
    "GP12brndp3_u:7136": " tasminhṛdayadevyādyāḥ śaktayaḥ saṃti vai mune // BndP_3,37.41 //",
    "GP12brndp3_u:7137": " hṛddevī ca śirodevī śikhādevī tathaiva ca /",
    "GP12brndp3_u:7138": " varmadevī dṛṣṭidevī śastradevī ṣaḍīritāḥ // BndP_3,37.42 //",
    "GP12brndp3_u:7139": " atyantasannikṛṣṭāstāḥ śrīkāmeśvarasubhruvaḥ /",
    "GP12brndp3_u:7140": " navalāvaṇyapūrṇāṅgyaḥ sāvadhānā dhṛtāyudhāḥ // BndP_3,37.43 //",
    "GP12brndp3_u:7141": " parito bindupīṭhe ca bhrāmyanto dṛptamūrtayaḥ /",
    "GP12brndp3_u:7142": " lalitājñāpravartinyo vaśīnāṃ pīṭhavartikāḥ // BndP_3,37.44 //",
    "GP12brndp3_u:7143": " athāṅgadevyantarasyopariṣṭānmaṇḍalākṛti /",
    "GP12brndp3_u:7144": " bindunāda mahāpīṭhaṃ daśahastasamunnatam // BndP_3,37.45 //",
    "GP12brndp3_u:7145": " nalvāṣṭakapravistāramudyadādityasaṃnibham /",
    "GP12brndp3_u:7146": " bindupīṭhamidaṃ jñeyaṃ śrīpīṭhamapi ceṣyate // BndP_3,37.46 //",
    "GP12brndp3_u:7147": " mahāpīṭhamiti jñeyaṃ vidyāpīṭhamapīṣyate /",
    "GP12brndp3_u:7148": " ānandapīṭhamapi ca pañcāśatpīṭharūpadhṛk // BndP_3,37.47 //",
    "GP12brndp3_u:7149": " tatra śrīlalitādevyāḥ pañcabrahmamaye mahat /",
    "GP12brndp3_u:7150": " jāgarti mañcaratnaṃ tu prapañcatrayamūlakam // BndP_3,37.48 //",
    "GP12brndp3_u:7151": " tasya mañcasya pādāstu catvāraḥ parikīrtitāḥ /",
    "GP12brndp3_u:7152": " daśahastasamunnamrā hastatritayaviṣṭhitāḥ // BndP_3,37.49 //",
    "GP12brndp3_u:7153": " brahmaviṣṇumaheśāneśvararūpatvamāgatāḥ /",
    "GP12brndp3_u:7154": " śaktibhāvamanuprāptāḥ sadā śrīdhyānayogataḥ // BndP_3,37.50 //",
    "GP12brndp3_u:7155": " ekastu pañcapādaḥ syājjapākusumasannibhaḥ /",
    "GP12brndp3_u:7156": " brahmātmakaḥ sa vijñeyo vahnidigbhāgamāśritaḥ // BndP_3,37.51 //",
    "GP12brndp3_u:7157": " caturtho mañcapādastu karṇikārakasāraruk /",
    "GP12brndp3_u:7158": " īśvarātmā sa vijñeya īśadigbhāgamāśritaḥ // BndP_3,37.52 //",
    "GP12brndp3_u:7159": " ete sarve sāyudhāśca sarvālaṅkārabhūṣitāḥ /",
    "GP12brndp3_u:7160": " uparyadhaḥstaṃbharūpā madhye puruṣarūpiṇaḥ // BndP_3,37.53 //",
    "GP12brndp3_u:7161": " śrīdhyānamīlitākṣāśca śrīdhyānānniścalāṅgakāḥ /",
    "GP12brndp3_u:7162": " teṣāmupari mañcasya phalakastu sadāśivaḥ // BndP_3,37.54 //",
    "GP12brndp3_u:7163": " vikāsidāḍimacchāyaścaturnalvapravistaraḥ /",
    "GP12brndp3_u:7164": " nalvaṣaṭkāyāmavāṃśca sadābhāsvaramūrtimān // BndP_3,37.55 //",
    "GP12brndp3_u:7165": " aṅgadevyantarāraṃbhānmañcasya phalakāvadhi /",
    "GP12brndp3_u:7166": " cintāmaṇimayāṅgāni tattvarūpāṇi tāpasa // BndP_3,37.56 //",
    "GP12brndp3_u:7167": " sopānāni vibhāsaṃte ṣaṭtriṃśadvai niveśanaiḥ /",
    "GP12brndp3_u:7168": " ārohasya krameṇaiva sopānānyabhidadhmahe // BndP_3,37.57 //",
    "GP12brndp3_u:7169": " bhūmirāpo 'nalo vāyurākāśo gandha eva ca /",
    "GP12brndp3_u:7170": " raso rūpaṃ sparśasaṃbdopasthapāyupadāni ca // BndP_3,37.58 //",
    "GP12brndp3_u:7171": " pāṇivāgghrāṇajihvāścatvak cakṣuḥ śrotrameva ca /",
    "GP12brndp3_u:7172": " ahaṅkāraśca buddhiśca manaḥ prakṛtipūruṣau // BndP_3,37.59 //",
    "GP12brndp3_u:7173": " niyatiḥ kālarāgau ca kalā vidye ca māyayā /",
    "GP12brndp3_u:7174": " śuddhāvidyeśvarasadāśivaśaktiḥ śivā iti // BndP_3,37.60 //",
    "GP12brndp3_u:7175": " etāḥ ṣaṭtriṃśadākhyātāstattvasopānapaṅktayaḥ /",
    "GP12brndp3_u:7176": " pūṣā sopānapaṅktiśca mañcapūrvadiśaṃśritāḥ // BndP_3,37.61 //",
    "GP12brndp3_u:7177": " atha mañcasyopariṣṭāddhaṃsatūlikatalpakaḥ /",
    "GP12brndp3_u:7178": " hastamātraṃ samunnamraṃ caturnalvapravistaram // BndP_3,37.62 //",
    "GP12brndp3_u:7179": " pādopadhānamūrdhopadhāna dandvavirājitam /",
    "GP12brndp3_u:7180": " gaḍḍakānāṃ catuḥ ṣaṣṭiśobhitaṃ pāṭalatviṣā // BndP_3,37.63 //",
    "GP12brndp3_u:7181": " tasyopariṣṭātkausuṃbhavasanenottaracchadaḥ /",
    "GP12brndp3_u:7182": " śucinā mṛdunā kḷptaḥ padmarāgamaṇitviṣā // BndP_3,37.64 //",
    "GP12brndp3_u:7183": " tasyopari vasanpūrvadiṅmukho dayayānvitaḥ /",
    "GP12brndp3_u:7184": " śṛṅgāraveṣarucirassadā ṣoḍaśavārṣikaḥ // BndP_3,37.65 //",
    "GP12brndp3_u:7185": " udyadbhāskarabiṃbābhaścaturhastastrilocanaḥ /",
    "GP12brndp3_u:7186": " hārakeyūramukuṭakaṭakādyairalaṅkṛtaḥ // BndP_3,37.66 //",
    "GP12brndp3_u:7187": " kamanīyasmitajyotsnāmaripūrṇakapolabhūḥ /",
    "GP12brndp3_u:7188": " jāgarti bhagavānādidevaḥ kāmeśvaraḥ śivaḥ // BndP_3,37.67 //",
    "GP12brndp3_u:7189": " tasyotsaṃge samāsīnā taruṇādityapāṭalā /",
    "GP12brndp3_u:7190": " sadā ṣoḍaśavarṣā ca navayauvanadarpitā // BndP_3,37.68 //",
    "GP12brndp3_u:7191": " amṛṣṭapadmarāgābhā candanābjanakhacchaṭā /",
    "GP12brndp3_u:7192": " yāvakaśrīrnirvyapekṣā pādalauhityavāhinī // BndP_3,37.69 //",
    "GP12brndp3_u:7193": " kalanisvānamañjīrapatatkaṅkaṇamohanā /",
    "GP12brndp3_u:7194": " anaṅgavaratūṇīradarponmathanajaṅghikā // BndP_3,37.70 //",
    "GP12brndp3_u:7195": " kariśuṇḍadoḥ kadalikākāntitulyoruśobhinī /",
    "GP12brndp3_u:7196": " aruṇena dukūlena susparśena tanīyasā /",
    "GP12brndp3_u:7197": " alaṅkṛtanitaṃbāḍhyā jaghanābhogabhāsurā // BndP_3,37.71 //",
    "GP12brndp3_u:7198": " ardhorukagranthimatī ratnakāñcīvirājitā /",
    "GP12brndp3_u:7199": " natanābhimahāvartatri valyūrmiprabhāsarit // BndP_3,37.72 //",
    "GP12brndp3_u:7200": " stanakuḍmalahindolamuktādāmaśatāvṛtā /",
    "GP12brndp3_u:7201": " atipīvaravakṣojabhārabhaṅguramadhyabhūḥ // BndP_3,37.73 //",
    "GP12brndp3_u:7202": " śirīṣadāmamṛdulacchadābhāṃścaturo bhujān // BndP_3,37.74 //",
    "GP12brndp3_u:7203": " keyūrakaṅkaṇaśreṇīmaṇḍitānsormikāṅgulīn /",
    "GP12brndp3_u:7204": " vahantī patisaṃsṛṣṭaśaṅkhasundarakandharā // BndP_3,37.75 //",
    "GP12brndp3_u:7205": " mukhadarpaṇa vṛttābhacibukā pāṭalādharā /",
    "GP12brndp3_u:7206": " śucibhiḥ paṅktiśuddhaisca vidyārūpairvibhāsvaraiḥ /",
    "GP12brndp3_u:7207": " kundakuḍmalalakṣmīkairdantairdarśitacandrikā // BndP_3,37.76 //",
    "GP12brndp3_u:7208": " sthūlamauktikasanaddhanānābharaṇabhāsurā /",
    "GP12brndp3_u:7209": " ketakāntardalaśroṇī dīrghadīrghavilocanā // BndP_3,37.77 //",
    "GP12brndp3_u:7210": " ardhendulalite bhāle samyakkḷptālakacchaṭā /",
    "GP12brndp3_u:7211": " pālīvataṃ samāṇikyakuṇḍalāmaṇḍitaśrutiḥ // BndP_3,37.78 //",
    "GP12brndp3_u:7212": " navakarpūrakastūrīsadāmoditavīṭikā /",
    "GP12brndp3_u:7213": " śaraccañcanniśānāthamaṇḍalīmadhurānanā // BndP_3,37.79 //",
    "GP12brndp3_u:7214": " cintāmaṇīnāṃ sāreṇa kḷptacārukirīṭikā /",
    "GP12brndp3_u:7215": " sphurattilakaratnābhabhālanetravirājitā // BndP_3,37.80 //",
    "GP12brndp3_u:7216": " gāḍhāndhakāranibiḍakṣāmakuntalasaṃhatiḥ /",
    "GP12brndp3_u:7217": " sīmantareśāvinyastakindūraśreṇibhāsurā // BndP_3,37.81 //",
    "GP12brndp3_u:7218": " sphuraccandrakalottaṃsamadalolavilocanā /",
    "GP12brndp3_u:7219": " sarvaśṛṅgāraveṣāḍhyā sarvābharaṇabhūṣitā // BndP_3,37.82 //",
    "GP12brndp3_u:7220": " samastalokamātā ca sadānandavivardhinī /",
    "GP12brndp3_u:7221": " brahmaviṣṇugirīśeśasadāśivanidānabhūḥ // BndP_3,37.83 //",
    "GP12brndp3_u:7222": " apāṅgariṅkhatkaruṇānirjharītarpitākhilā /",
    "GP12brndp3_u:7223": " bhāsate sā bhagavatī pāpaghnī lalitāṃbikā // BndP_3,37.84 //",
    "GP12brndp3_u:7224": " anyadaivatapūjānāṃ yasyāḥ pūjāphalaṃ viduḥ /",
    "GP12brndp3_u:7225": " yasyāḥ pūjāphalaṃ prāhuyasyā eva hi pūjanam // BndP_3,37.85 //",
    "GP12brndp3_u:7226": " tasyāśca lalitādevyā varṇayāmi kathaṃ punaḥ /",
    "GP12brndp3_u:7227": " varṣakoṭisahasreṇāpyekāṃśo varṇyate na hi // BndP_3,37.86 //",
    "GP12brndp3_u:7228": " varṇyamānā hyavāgrūpā vācastasyāṃ kuto gatiḥ /",
    "GP12brndp3_u:7229": " yato vāco nivartante aprāpya manasā saha // BndP_3,37.87 //",
    "GP12brndp3_u:7230": " bahunā kimihoktena tattvabhūtamidaṃ śṛṇu /",
    "GP12brndp3_u:7231": " na pakṣapātānna snehānna mohādvā mayocyate // BndP_3,37.88 //",
    "GP12brndp3_u:7232": " saṃtu kalpataroḥ śākhā lekhinyastapasāṃ nidhe /",
    "GP12brndp3_u:7233": " maṣīpātrāṇi sarve 'pi sapta saṃtu mahārṇavāḥ // BndP_3,37.89 //",
    "GP12brndp3_u:7234": " pañcāśatkoṭivistīrṇā bhūmiḥ patratvamṛcchatu /",
    "GP12brndp3_u:7235": " tasya lekhanakālo 'stu parārdhyādhikavatsaraiḥ // BndP_3,37.90 //",
    "GP12brndp3_u:7236": " likhantu sarve lokāśca pratyekaṃ koṭibāhavaḥ /",
    "GP12brndp3_u:7237": " sarve bṛhaspatisamā vaktāro yadi kuṃbhaja // BndP_3,37.91 //",
    "GP12brndp3_u:7238": " athāpi tasyāḥ śrīdevyāḥ pādābjaikāṅgulidyuteḥ /",
    "GP12brndp3_u:7239": " sahasrāṃśeṣvekaikāṃśavarṇanā na hi jāyate /",
    "GP12brndp3_u:7240": " atha vā vṛttirakhilā niṣphalā tadguṇastutau // BndP_3,37.92 //",
    "GP12brndp3_u:7241": " bindupīṭhasya paritaścaturasravayā sthitā /",
    "GP12brndp3_u:7242": " mahāmāyājavanikā laṃbate mecakaprabhā // BndP_3,37.93 //",
    "GP12brndp3_u:7243": " devyā upari hastānāṃ viṃśatidvitayordhvataḥ /",
    "GP12brndp3_u:7244": " indragopavitānaṃ tu baddhaṃ trailokyadurlabham // BndP_3,37.94 //",
    "GP12brndp3_u:7245": " tatrālaṅkārajālaṃ tu vartamānaṃ sudurlabham /",
    "GP12brndp3_u:7246": " madvāṇī varṇayiṣyantī kaṇṭha eva hriyā hatā // BndP_3,37.95 //",
    "GP12brndp3_u:7247": " saiva jānāti tatsarvaṃ tatratyamakhilaṃ guṇam /",
    "GP12brndp3_u:7248": " manaso 'pi hi dūre tatsaubhāgyaṃ kenavarṇyate // BndP_3,37.96 //",
    "GP12brndp3_u:7249": " itthaṃ bhaṇḍamahādaityavadhāya lalitāṃbikā /",
    "GP12brndp3_u:7250": " prādurbhutā cidanalāddagdhaniḥśeṣadānavā // BndP_3,37.97 //",
    "GP12brndp3_u:7251": " divyaśilpijanaiḥ kḷptaṃ ṣoḍaśakṣetraveśanam /",
    "GP12brndp3_u:7252": " adhiṣṭhāya śrīnagaraṃ sadā rakṣati viṣṭapam // BndP_3,37.98 //",
    "GP12brndp3_u:7253": " itthameva prakāreṇa śrīpurāṇyanyakānyapi /",
    "GP12brndp3_u:7254": " na bhedako 'pi vinyāso nāmamātraṃ purāṃ bhidā // BndP_3,37.99 //",
    "GP12brndp3_u:7255": " nānāvṛkṣamahodyānamārabhyetikrameṇa ye /",
    "GP12brndp3_u:7256": " vadanti śrīpurakathāṃ te yānti paramāṃ gatim // BndP_3,37.100 //",
    "GP12brndp3_u:7257": " ākarṇayanti pṛcchanti vicinvanti ca ye narāḥ /",
    "GP12brndp3_u:7258": " ye pustake dhārayanti te yānti paramāṃ gatim // BndP_3,37.101 //",
    "GP12brndp3_u:7259": " ye śrīpuraprakāreṇa tattatsthānavibhedataḥ /",
    "GP12brndp3_u:7260": " kṛtvā śilpijanaiḥ sarvaṃ śrīdevyāyatanaṃ mahat /",
    "GP12brndp3_u:7261": " saṃpādayanti ye bhaktāste yānti paramāṃ gatim // BndP_3,37.102 //",
    "GP12brndp3_u:7262": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne gṛharājāntarakathanaṃ nāma saptatriṃśo 'dhyāyaḥ",
    "GP12brndp3_u:7263": " agastya uvāca",
    "GP12brndp3_u:7264": " śrutametanmahāvṛttamāvirbhāvādikaṃ mahat /",
    "GP12brndp3_u:7265": " bhaṇḍāsuravadhaścaiva devyāḥ śrīnagarasthitiḥ // BndP_3,38.1 //",
    "GP12brndp3_u:7266": " idānīṃ śrotumicchāmi tasyā matrasya sādhanam /",
    "GP12brndp3_u:7267": " tanmantrāṇāṃ lakṣaṇaṃ ca sarvametannivedaya // BndP_3,38.2 //",
    "GP12brndp3_u:7268": " hayagrīva uvāca",
    "GP12brndp3_u:7269": " sarvebhyo 'pi padārthebhyaḥ śābdaṃ vastu mahattaram /",
    "GP12brndp3_u:7270": " sarvebhyo 'pi hi śabdebhyo vedarāśirmahānmune // BndP_3,38.3 //",
    "GP12brndp3_u:7271": " sarvebhyo 'pi hi vedebhyo vedamantrā mahattarāḥ /",
    "GP12brndp3_u:7272": " sarvebhyo vedamantrebhyo viṣṇumantrā mahattarāḥ // BndP_3,38.4 //",
    "GP12brndp3_u:7273": " tebhyo 'pi daurgamantrāstu mahānto munipuṅgava /",
    "GP12brndp3_u:7274": " tebhyo gāṇapatā mantrā mune vīrya mahattarāḥ // BndP_3,38.5 //",
    "GP12brndp3_u:7275": " tebhyo 'pyarkasya mantrāstu tebhyaḥ śaivā mahattarāḥ /",
    "GP12brndp3_u:7276": " tebhyo 'pi lakṣmīmantrāstu tebhyaḥ sārasvatā varāḥ // BndP_3,38.6 //",
    "GP12brndp3_u:7277": " tebhyo 'pi girijāmantrāstebhyaścāmnāyabhedajāḥ /",
    "GP12brndp3_u:7278": " sarvāmnāyamanubhyo 'pi vārāhā manavo varāḥ // BndP_3,38.7 //",
    "GP12brndp3_u:7279": " tebhyaḥ śyāmāmanuvarā viśiṣṭā ilvalāntaka /",
    "GP12brndp3_u:7280": " tebhyo 'pi lalitāmantrā daśabhedavibheditāḥ // BndP_3,38.8 //",
    "GP12brndp3_u:7281": " teṣu dvau manurājau tu variṣṭhau vindhyamardana /",
    "GP12brndp3_u:7282": " lopāmudrā kāmarāja iti khyātimupāgatau // BndP_3,38.9 //",
    "GP12brndp3_u:7283": " hrādistu lopāmudrā syātkāmarājastu kādikāḥ /",
    "GP12brndp3_u:7284": " haṃsādervācyatāṃ yātāḥ kāmarājo mahesvaraḥ // BndP_3,38.10 //",
    "GP12brndp3_u:7285": " smarādervācyatāṃ yātā devī śrīlalitāṃbikā /",
    "GP12brndp3_u:7286": " hādikādyormantrayostu bhedo varṇatrayodbhavaḥ // BndP_3,38.11 //",
    "GP12brndp3_u:7287": " tyośca kāmarājo 'yaṃ siddhido bhaktiśālinām /",
    "GP12brndp3_u:7288": " śivena śaktyā kāmena kṣityā caiva tu māyayā // BndP_3,38.12 //",
    "GP12brndp3_u:7289": " haṃsena bhṛguṇā caiva kāmena śaśimaulinā /",
    "GP12brndp3_u:7290": " śakreṇa bhuvaneśena candreṇa ca manobhuvā // BndP_3,38.13 //",
    "GP12brndp3_u:7291": " kṣityā hṛllekhayā caiva prokto haṃsādimantrarāṭ /",
    "GP12brndp3_u:7292": " kāmādimantrarājastu smarayoniḥ śriyo mukhe // BndP_3,38.14 //",
    "GP12brndp3_u:7293": " pañcatrikamahāvidyā lalitāṃbā pravācikām /",
    "GP12brndp3_u:7294": " ye yajanti mahābhāgāsteṣāṃ sarvatra siddhaye // BndP_3,38.15 //",
    "GP12brndp3_u:7295": " sadgurostu manuṃ prāpya tripañcārṇapariṣkṛtam /",
    "GP12brndp3_u:7296": " samyaksaṃsādhayedvidvānvakṣyamāṇaprakārataḥ // BndP_3,38.16 //",
    "GP12brndp3_u:7297": " tatkrameṇa pravakṣyāmi sāvadhāno mune śṛṇu /",
    "GP12brndp3_u:7298": " prātarutthāya śirasismṛtvā kamalamujjvalam // BndP_3,38.17 //",
    "GP12brndp3_u:7299": " sahasrapatraśobhāḍhyaṃ sakeśarasukarṇikam /",
    "GP12brndp3_u:7300": " tatra śrīmadguruṃ dhvātvā prasannaṃ karuṇāmayam // BndP_3,38.18 //",
    "GP12brndp3_u:7301": " tatobahirvinirgatya kuryācchaucādikāḥ kriyāḥ /",
    "GP12brndp3_u:7302": " athāgatya ca tailena sāmodena vilepitaḥ // BndP_3,38.19 //",
    "GP12brndp3_u:7303": " udvartitaśca susnātaḥ śuddhenoṣṇena vāriṇā /",
    "GP12brndp3_u:7304": " āpo nisargataḥ pūtāḥ kiṃ punarvahnisaṃyutāḥ /",
    "GP12brndp3_u:7305": " tasmāduṣṇodake snāyāttadabhāve yathodakam // BndP_3,38.20 //",
    "GP12brndp3_u:7306": " paridhāya paṭau śuddhe kausumbhau vātha vāruṇau /",
    "GP12brndp3_u:7307": " ācamya prayato vidvānhṛdi dhyāyanparāṃbikām // BndP_3,38.21 //",
    "GP12brndp3_u:7308": " ūrdhvapuṇḍraṃ tripuṇḍaṃ vā paṭṭavardhanameva vā /",
    "GP12brndp3_u:7309": " agastyapatrākāraṃ vā dhṛtvā bhāle nijocitam /",
    "GP12brndp3_u:7310": " antarhitaśca śuddhātmā sandhyāvandanamācaret // BndP_3,38.22 //",
    "GP12brndp3_u:7311": " aśvatthapatrākāreṇa pātreṇa sakuśākṣatam /",
    "GP12brndp3_u:7312": " sapuṣpacandanaṃ cārdhyaṃ mārtaṇḍāya samutkṣipet // BndP_3,38.23 //",
    "GP12brndp3_u:7313": " tathārdhyabhāvadevatvāllalitāyai trirardhyakam /",
    "GP12brndp3_u:7314": " tarppayitvā yathāśakti mūlena laliteśvarīm // BndP_3,38.24 //",
    "GP12brndp3_u:7315": " devarṣipitṛvargāṃśca tarpayitvā vidhānataḥ /",
    "GP12brndp3_u:7316": " divākaramupāsthāya devīṃ ca ravibimbagām // BndP_3,38.25 //",
    "GP12brndp3_u:7317": " maunī viśuddhahṛdayaḥ praviśya makhamandiram /",
    "GP12brndp3_u:7318": " cārukarpūrakastūrīcandanādivilepitaḥ // BndP_3,38.26 //",
    "GP12brndp3_u:7319": " bhūṣaṇairbhūṣitāṅgaśca cāruśṛṅgāraveṣadhṛk /",
    "GP12brndp3_u:7320": " āmodikusumasragbhiravataṃsitakuntalaḥ // BndP_3,38.27 //",
    "GP12brndp3_u:7321": " saṃkalpabhūṣaṇo vātha yathāvibhavabhūṣaṇaḥ /",
    "GP12brndp3_u:7322": " pūjākhaṇḍe vakṣyamāṇānkṛtvā nyāsānanukramāt // BndP_3,38.28 //",
    "GP12brndp3_u:7323": " mṛdvāsane samāsīno dhyāyecchrīnagaraṃ mahat /",
    "GP12brndp3_u:7324": " nānāvṛkṣamahodyānamārabhya lalitāvadhi // BndP_3,38.29 //",
    "GP12brndp3_u:7325": " dhyāyecchrīnagaraṃ divyaṃ bahirantarataḥ śuciḥ /",
    "GP12brndp3_u:7326": " pūjākhaṇḍoktamārgema pūjāṃ kṛtvā vilakṣaṇaḥ // BndP_3,38.30 //",
    "GP12brndp3_u:7327": " akṣamālāṃ samādāya candrakastūrivāsitām /",
    "GP12brndp3_u:7328": " udaṅmukhaḥ prāṅkho vā japetsiṃhāsaneśvarīm /",
    "GP12brndp3_u:7329": " ṣaṭtriṃśallakṣasaṃkhyāṃ tu japedvidyā prasīdati // BndP_3,38.31 //",
    "GP12brndp3_u:7330": " taddaśāṃśastu homaḥ syāttaddaśāṃśaṃ ca tarpaṇam /",
    "GP12brndp3_u:7331": " taddaśāṃśaṃ brāhmaṇānāṃ bhojanaṃ samudīritam // BndP_3,38.32 //",
    "GP12brndp3_u:7332": " evaṃ sa siddhamantrastu kuryātkāmyajapaṃ punaḥ /",
    "GP12brndp3_u:7333": " lakṣamātraṃ japitvā tu manuṣyānvaśamānayet // BndP_3,38.33 //",
    "GP12brndp3_u:7334": " lakṣadvitayajāpyena nārīḥ sarvā vaśaṃ nayet /",
    "GP12brndp3_u:7335": " lakṣatritayajāpena sarvānvaśayate nṛpān // BndP_3,38.34 //",
    "GP12brndp3_u:7336": " caturlakṣajape jāte kṣubhyanti phaṇikanyakāḥ /",
    "GP12brndp3_u:7337": " pañcalakṣajape jāte sarvāḥ pātālayoṣitaḥ // BndP_3,38.35 //",
    "GP12brndp3_u:7338": " bhūlokasundarīvargo vaśyaḥṣaḍlakṣajāpataḥ /",
    "GP12brndp3_u:7339": " kṣubhyanti sapta lakṣeṇa svargalokamṛgīdṛśaḥ // BndP_3,38.36 //",
    "GP12brndp3_u:7340": " devayonibhavāḥ sarve 'pyaṣṭalakṣajapādvaśāḥ /",
    "GP12brndp3_u:7341": " navalakṣeṇa gīrvāṇā nakhilānvaśamānayet // BndP_3,38.37 //",
    "GP12brndp3_u:7342": " lakṣaikādaśajāpyena brahmaviṣṇumaheśvarān /",
    "GP12brndp3_u:7343": " lakṣadvādaśajāpena siddhīraṣṭau vaśaṃ nayet // BndP_3,38.38 //",
    "GP12brndp3_u:7344": " indrasyendratvametena mantreṇa hyabhavatpurā /",
    "GP12brndp3_u:7345": " viṣṇorviṣṇutvametena śivasya śivatāmunā // BndP_3,38.39 //",
    "GP12brndp3_u:7346": " indoścandratvametena bhānorbhāskaratāmunā /",
    "GP12brndp3_u:7347": " sarvāsāṃ devatānāṃ ca tāstāḥ siddhaya ujjvalāḥ /",
    "GP12brndp3_u:7348": " anena mantrarājena jātā ityavadhāraya // BndP_3,38.40 //",
    "GP12brndp3_u:7349": " etanmantrasya jāpī tu sarvapāpavivarjitaḥ /",
    "GP12brndp3_u:7350": " trailokyasundarākāro manmathasyāpi mohakṛt // BndP_3,38.41 //",
    "GP12brndp3_u:7351": " sarvābhiḥ siddhibhiryuktaḥ sarvajñaḥ sarvapūjitaḥ /",
    "GP12brndp3_u:7352": " darśanādeva sarvaṣāmantarālasya pūrakaḥ // BndP_3,38.42 //",
    "GP12brndp3_u:7353": " vācā vācaspatisamaḥ śriyā śrīpatisānabhaḥ /",
    "GP12brndp3_u:7354": " bale marutsamānaḥ syātsthiratve himavāniva // BndP_3,38.43 //",
    "GP12brndp3_u:7355": " aunnatye merutulyaḥ syādgāṃbhīryeṇa mahārṇavaḥ /",
    "GP12brndp3_u:7356": " kṣaṇātkṣobhakaro mūrtyā grāmapallīpurādiṣu // BndP_3,38.44 //",
    "GP12brndp3_u:7357": " īṣadbhūbhaṅgamātreṇa stambhako jṛṃbhakastathā /",
    "GP12brndp3_u:7358": " uccāṭako mohakaśca mārako duṣṭacetasām // BndP_3,38.45 //",
    "GP12brndp3_u:7359": " kruddhaḥ prasīdati haṭhāttasya darśanaharṣitaḥ /",
    "GP12brndp3_u:7360": " aṣṭādaśasu vidyāsu nirūḍhimabhigacchati // BndP_3,38.46 //",
    "GP12brndp3_u:7361": " mandākinīpūrasamā madhurā tasya bhāratī /",
    "GP12brndp3_u:7362": " na tasyāviditaṃ kiñcitsarvaśāstreṣu kumbhaja // BndP_3,38.47 //",
    "GP12brndp3_u:7363": " darśanāni ca sarvāṇi kartu khaṇḍayituṃ paṭuḥ /",
    "GP12brndp3_u:7364": " tattvañjānāti nikhilaṃ sarvajñatvaṃ ca gacchati // BndP_3,38.48 //",
    "GP12brndp3_u:7365": " sadā dayārdrahṛdayaṃ tasya sarveṣu jantuṣu /",
    "GP12brndp3_u:7366": " tatkopāgnerviṣayatāṃ gantuṃ nālaṃ jagattrayī // BndP_3,38.49 //",
    "GP12brndp3_u:7367": " tasya darśanavelāyāṃ ślathannīvīnibandhanāḥ /",
    "GP12brndp3_u:7368": " viśrastaraśanābandhā galatkuṇḍalasañcayāḥ // BndP_3,38.50 //",
    "GP12brndp3_u:7369": " gharmavārikaṇaśreṇīmuktābhūṣitamūrtayaḥ /",
    "GP12brndp3_u:7370": " atyantarāgataralavyāpāranayanāñcalāḥ // BndP_3,38.51 //",
    "GP12brndp3_u:7371": " sraṃsamānakarāṃbhojamaṇikaṅkaṇapaṅktayaḥ /",
    "GP12brndp3_u:7372": " ūrustambhena niṣpandā namitāsyāśca lajjayā // BndP_3,38.52 //",
    "GP12brndp3_u:7373": " dravatkandarpasadanāḥ pulakāṅkurabhūṣaṇāḥ /",
    "GP12brndp3_u:7374": " anyamākāramiva ca prāptā mānasajanmanā // BndP_3,38.53 //",
    "GP12brndp3_u:7375": " dīpyamānā ivoddāmarāgajvālākadaṃbakaiḥ /",
    "GP12brndp3_u:7376": " vīkṣyamāṇā ivānaṅgaśarapāvakavṛṣṭibhiḥ // BndP_3,38.54 //",
    "GP12brndp3_u:7377": " utkaṇṭhayā tudyamānāḥ khidyamānā tanūṣmaṇā /",
    "GP12brndp3_u:7378": " sicyamānāḥ śramajalaiḥ śucyamānāśca lajjayā // BndP_3,38.55 //",
    "GP12brndp3_u:7379": " kulaṃ jātiṃ ca śīlaṃ ca lajjāṃ ca parivārakam /",
    "GP12brndp3_u:7380": " lokādbhayaṃ bandhubhayaṃ paralokabhaye tathā // BndP_3,38.56 //",
    "GP12brndp3_u:7381": " muñcantyo hṛdi yācantyo bhavanti hariṇīdṛśaḥ /",
    "GP12brndp3_u:7382": " araṇye pattane vāpi devālayamaṭheṣu vā /",
    "GP12brndp3_u:7383": " yatra kutrāpi tiṣṭhantaṃ taṃ dhāvanti mṛgīdṛśaḥ // BndP_3,38.57 //",
    "GP12brndp3_u:7384": " atyāhato yathaivāṃbhobindurbhramati puṣkare /",
    "GP12brndp3_u:7385": " tadvadbhramanti cittāni darśane tasya subhruvām // BndP_3,38.58 //",
    "GP12brndp3_u:7386": " vinītānavanītānāṃ vidrāvaṇamahāphalam /",
    "GP12brndp3_u:7387": " taṃ sevante samastānāṃ vidyānāmapi paṅktayaḥ // BndP_3,38.59 //",
    "GP12brndp3_u:7388": " candrārkamaṇḍaladvandvakucamaṇḍalaśobhinī /",
    "GP12brndp3_u:7389": " triloke lalanā tasya darśanādanurajyati /",
    "GP12brndp3_u:7390": " anyāsāṃ tu varākīṇāṃ vaktavyaṃ kiṃ tapodhana // BndP_3,38.60 //",
    "GP12brndp3_u:7391": " pattaneṣu ca vīthīṣu catvareṣu vaneṣu ca /",
    "GP12brndp3_u:7392": " tatkīrtighoṣaṇā puṇyā sadā dyusaddrumāyate // BndP_3,38.61 //",
    "GP12brndp3_u:7393": " tasya darśanataḥ pāpa jālaṃ naśyati pāpinām /",
    "GP12brndp3_u:7394": " tadguṇā eva ghokṣyante sarvatra kavipuṅgavaiḥ // BndP_3,38.62 //",
    "GP12brndp3_u:7395": " bhinnairvarṇairāyudhaiśca bhinnairvāhanabhūṣaṇaiḥ /",
    "GP12brndp3_u:7396": " ye dhyāyanti mahādevīṃ tāstāḥ siddhīrbhañjati te // BndP_3,38.63 //",
    "GP12brndp3_u:7397": " manorādimakhaṇḍastu kundendudhavaladyutiḥ /",
    "GP12brndp3_u:7398": " ahaścakre jvalajjvālaścintanīyastu mūlake // BndP_3,38.64 //",
    "GP12brndp3_u:7399": " indragopaka saṃkāśo dvitīyo manukhaṇḍakaḥ /",
    "GP12brndp3_u:7400": " nībhālanīye 'haścakre ābālāntajvalacchikhaḥ // BndP_3,38.65 //",
    "GP12brndp3_u:7401": " atha bālādipadmasthadvidalāṃbujakoṭare /",
    "GP12brndp3_u:7402": " nībhālanīyastārtīyakhaṇḍo duritakhaṇḍakaḥ // BndP_3,38.66 //",
    "GP12brndp3_u:7403": " muktā dhyeyā śaśijotsnā dhavalākṛtiraṃbikā /",
    "GP12brndp3_u:7404": " raktasaṃdhyakarociḥ syādvaśīkaraṇakarmaṇi // BndP_3,38.67 //",
    "GP12brndp3_u:7405": " sarvasaṃpattilābhe tu śyāmalāṅgī vicintyate /",
    "GP12brndp3_u:7406": " nīlā ca mūkīkaraṇe pītā staṃbhanakarmaṇi // BndP_3,38.68 //",
    "GP12brndp3_u:7407": " kavitve viśadākārā sphaṭikopalanirmalā /",
    "GP12brndp3_u:7408": " dhanalābhe suvarṇābhā cintyate lalitāṃbikā // BndP_3,38.69 //",
    "GP12brndp3_u:7409": " āmūlamābrahmabilaṃ jvalanmāṇikyadīpavat /",
    "GP12brndp3_u:7410": " ye dhyāyanti mahāpuñjaṃ te syuḥ saṃsiddhasiddhayaḥ // BndP_3,38.70 //",
    "GP12brndp3_u:7411": " evaṃ bahuprakāreṇa dhyānabhedena kumbhaja /",
    "GP12brndp3_u:7412": " nibhālayantaḥ śrīdevīṃ bhajanti mahatīṃ śriyam /",
    "GP12brndp3_u:7413": " prāpyate sadbhirevaiṣā nāsadbhistu kadācana // BndP_3,38.71 //",
    "GP12brndp3_u:7414": " yaistu taptaṃ tapastīvraṃ tairevātmani dhyāyate /",
    "GP12brndp3_u:7415": " tasya no paścimaṃ janma svayaṃ yo vā na śaṅkaraḥ /",
    "GP12brndp3_u:7416": " na tena labhyate vidyā lalitā parameśvarī // BndP_3,38.72 //",
    "GP12brndp3_u:7417": " vaṃśe tu yasya kasyāpi bhavedeṣa manuryadi /",
    "GP12brndp3_u:7418": " tadvaṃśyāḥ sarva eva syurmuktāstṛptā na saṃśayaḥ // BndP_3,38.73 //",
    "GP12brndp3_u:7419": " guptādguptataraivaiṣā sarvaśāstreṣu niścitā /",
    "GP12brndp3_u:7420": " vedāḥ samastaśāstrāṇi stuvanti laliteśvarīm // BndP_3,38.74 //",
    "GP12brndp3_u:7421": " paramātmeyameva syādiyameva parā gatiḥ /",
    "GP12brndp3_u:7422": " iyameva mahattīrthamiyameva mahatphalam // BndP_3,38.75 //",
    "GP12brndp3_u:7423": " imāṃ gāyanti munayo dhyāyanti sanakādayaḥ /",
    "GP12brndp3_u:7424": " arcantīmāṃ suraśreṣṭhā brahmādyāḥ pañcasiddhidām // BndP_3,38.76 //",
    "GP12brndp3_u:7425": " na prāpyate kucāritraiḥ kutsitaiḥ kuṭilāśayaiḥ /",
    "GP12brndp3_u:7426": " daivabāhyairvṛthātarkairvṛthā vibhrānta buddhibhiḥ // BndP_3,38.77 //",
    "GP12brndp3_u:7427": " naṣṭairaśīlairucchiṣṭaiḥ kulabhraṣṭaiśca niṣṭhuraiḥ /",
    "GP12brndp3_u:7428": " darśanadveṣibhiḥ pāpaśīlairācāranindakaiḥ // BndP_3,38.78 //",
    "GP12brndp3_u:7429": " uddhatairuddhatālāpairdāṃbhikairatimānibhiḥ /",
    "GP12brndp3_u:7430": " etādṛśānāṃ martyānāṃ devānāṃ cātidurlabhā // BndP_3,38.79 //",
    "GP12brndp3_u:7431": " devatānāṃ ca pūjyatvamasyāḥ proktaṃ ghaṭodbhava /",
    "GP12brndp3_u:7432": " bhaṇḍāsura vadhāyaiṣā prādurbhūtā cidagnitaḥ // BndP_3,38.80 //",
    "GP12brndp3_u:7433": " mahātripurasundaryā sūrtistejovijṛṃbhitā /",
    "GP12brndp3_u:7434": " kāmākṣīti vidhātrā tu prastutā laliteśvarī // BndP_3,38.81 //",
    "GP12brndp3_u:7435": " dhyāyataḥ parayā bhaktyā tāṃ parāṃ lalitāṃbikām /",
    "GP12brndp3_u:7436": " sadāśivasya manaso lālanāllalitābhidhā // BndP_3,38.82 //",
    "GP12brndp3_u:7437": " yadyatkṛtavatī kṛtyaṃ tatsarvaṃ viniveditam /",
    "GP12brndp3_u:7438": " pūjāvidhānamakhilaṃ śāstroktenaiva vartmanā /",
    "GP12brndp3_u:7439": " khaṇḍāntare vadiṣyāmi tadvilāsaṃ mahādbhutam // BndP_3,38.83 //",
    "GP12brndp3_u:7440": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne mantrarājasādhanaprakārakathanannāmāṣṭatriṃśo 'dhyāyaḥ",
    "GP12brndp3_u:7441": " agastya uvāca",
    "GP12brndp3_u:7442": " anādyanantamavyaktaṃ vyaktānāmādikāraṇam /",
    "GP12brndp3_u:7443": " ānandabodhaikarasaṃ tanmahanmanmahe mahaḥ // BndP_3,39.1 //",
    "GP12brndp3_u:7444": " aśvānana mahāprājña vedavedāntavittama /",
    "GP12brndp3_u:7445": " śrutametanmahāpuṇyaṃ lalitākhyānamuttamam // BndP_3,39.2 //",
    "GP12brndp3_u:7446": " sarvapūjyā tvayā proktā tripurā paradevatā /",
    "GP12brndp3_u:7447": " pāśāṅkuśadhanurbāṇa pariṣkṛtacaturbhujā // BndP_3,39.3 //",
    "GP12brndp3_u:7448": " tasyā mantramiti proktaṃ śrīcakraṃ cakrūṣaṇam /",
    "GP12brndp3_u:7449": " navāvaraṇamīśānī śrīparasyādhidaivatam // BndP_3,39.4 //",
    "GP12brndp3_u:7450": " kāñcīpure pavitre 'sminmahīmaṇḍalamaṇḍale /",
    "GP12brndp3_u:7451": " keyaṃ vibhāti kalyāṇī kāmākṣītyabhiviśrutā // BndP_3,39.5 //",
    "GP12brndp3_u:7452": " dvibhujā vividhollāsavilasattanuvallarī /",
    "GP12brndp3_u:7453": " adṛṣṭapūrvasaindaryā parajyotirmayī parā // BndP_3,39.6 //",
    "GP12brndp3_u:7454": " sūta uvāca",
    "GP12brndp3_u:7455": " agastyenaivamuktaḥ sanparānandādṛtekṣaṇaḥ /",
    "GP12brndp3_u:7456": " dhyāyaṃstacca paraṃ tejo hayagrīvo mahāmanāḥ /",
    "GP12brndp3_u:7457": " iti dhyātvā namaskṛtya tamagastyamathābravīt // BndP_3,39.7 //",
    "GP12brndp3_u:7458": " hayagrīva uvāca",
    "GP12brndp3_u:7459": " rahasyaṃ saṃpravakṣyāmi lopāmudrāpate śṛṇu // BndP_3,39.8 //",
    "GP12brndp3_u:7460": " ādyā yāṇutarā sā syāccitparā tvādikāraṇam /",
    "GP12brndp3_u:7461": " antākhyeti tathā proktā svarūpāttattvacintakaiḥ // BndP_3,39.9 //",
    "GP12brndp3_u:7462": " dvitīyābhūttataḥ śuddhaparādvibhujasaṃyutā /",
    "GP12brndp3_u:7463": " dakṣahaste yogamudrāṃ vāmahaste tu pustakam // BndP_3,39.10 //",
    "GP12brndp3_u:7464": " bibhratī himakundendumuktāsamavapurdyutiḥ /",
    "GP12brndp3_u:7465": " parāparā tṛtīyā syādbā lārkāyutasaṃmitā // BndP_3,39.11 //",
    "GP12brndp3_u:7466": " sarvābharaṇasaṃyuktā daśahastadhṛtāmbujā /",
    "GP12brndp3_u:7467": " vāmorunyastahastā vā kirīṭārdhendubhūṣaṇā // BndP_3,39.12 //",
    "GP12brndp3_u:7468": " paścāccaturbhujā jātā sā parā tripurāruṇā /",
    "GP12brndp3_u:7469": " pāśāṅkuśekṣukodaṇḍapañcabāṇalasatkarā // BndP_3,39.13 //",
    "GP12brndp3_u:7470": " lalitā saiva kāmākṣī kāñcyāṃ vyaktimupāgatā /",
    "GP12brndp3_u:7471": " sarasvatīramāgauryastāmevādyāmupāsate // BndP_3,39.14 //",
    "GP12brndp3_u:7472": " netradvayaṃ maheśasya kāśīkāñjīpuradvayam // BndP_3,39.15 //",
    "GP12brndp3_u:7473": " vikhyātaṃ vaiṣṇavaṃ kṣetraṃ śivasāṃnidhya kārakam /",
    "GP12brndp3_u:7474": " kāñcīkṣetre purā dhātā sarvalokapitāmahaḥ // BndP_3,39.16 //",
    "GP12brndp3_u:7475": " śrīdevīdarśanāyaiva tapastepe suduṣkaram /",
    "GP12brndp3_u:7476": " ātmaikadhyānayuktasya tasyavratavato mune // BndP_3,39.17 //",
    "GP12brndp3_u:7477": " prādurāsītpuro lakṣmīḥ padmahastā parātparā /",
    "GP12brndp3_u:7478": " padmāsane ca tiṣṭhantī viṣṇunā jiṣṇunā saha // BndP_3,39.18 //",
    "GP12brndp3_u:7479": " sarvaśṛṅgāraveṣāḍhyā sarvābharaṇabhūṣitā /",
    "GP12brndp3_u:7480": " siṃhāsaneśvarī khyātā sarvalokaikarakṣiṇī // BndP_3,39.19 //",
    "GP12brndp3_u:7481": " tāṃ dṛṣṭvādbhutasaindaryāṃ parajyotirmayīṃ parām /",
    "GP12brndp3_u:7482": " ādilakṣmīmiti khyātāṃ sarveṣāṃ hṛdaye sthitām // BndP_3,39.20 //",
    "GP12brndp3_u:7483": " yāmāhustripurāmeva brahmaviṣṇavīśamātaram /",
    "GP12brndp3_u:7484": " kāmākṣīti prasiddhāṃ tāmastau ṣītpurmabhaktimān // BndP_3,39.21 //",
    "GP12brndp3_u:7485": " brahmovāca /",
    "GP12brndp3_u:7486": " jaya devi jaganmātarjaya tripurasundari /",
    "GP12brndp3_u:7487": " jaya śrīnāthasahaje jaya śrīsarvamaṅgale // BndP_3,39.22 //",
    "GP12brndp3_u:7488": " jaya śrīkaruṇārāśe jaya śṛṅgāranāyike /",
    "GP12brndp3_u:7489": " jayajayedhikasiddheśi jaya yogīndravandite // BndP_3,39.23 //",
    "GP12brndp3_u:7490": " jayajaya jagadamba nityarūpe jayajaya sannutalokasaukhyadātri /",
    "GP12brndp3_u:7491": " jayajaya himaśailakīrtanīye jayajaya śaṅkarakāmavāmanetri // BndP_3,39.24 //",
    "GP12brndp3_u:7492": " jagajjanmasthitidhvaṃsapidhānānugrahānmuhuḥ /",
    "GP12brndp3_u:7493": " yā karoti svasaṅkalpāttasyai devyai namonamaḥ // BndP_3,39.25 //",
    "GP12brndp3_u:7494": " varṇāśramāṇāṃ sāṃkaryakāriṇaḥ pāpino janān /",
    "GP12brndp3_u:7495": " nihantyādyātitīkṣṇāstraistasyai devyaidṛ // BndP_3,39.26 //",
    "GP12brndp3_u:7496": " nāgamaiśca na vedaiśca na śāstrairna ca yogibhiḥ /",
    "GP12brndp3_u:7497": " dedyā yā ca svasaṃvedyā tasyai devyai namonamaḥ // BndP_3,39.27 //",
    "GP12brndp3_u:7498": " rahasyāmnāyavedāntaistattvavidbhirmunīśvaraiḥ /",
    "GP12brndp3_u:7499": " paraṃ brahmeti yā khyātā tasyaidṛ // BndP_3,39.28 //",
    "GP12brndp3_u:7500": " hṛdayasthāpi sarveṣāṃ yā na kenāpi dṛśyate /",
    "GP12brndp3_u:7501": " sūkṣmavijñānarūpāyaidṛ // BndP_3,39.29 //",
    "GP12brndp3_u:7502": " brahmā viṣṇuśca rudraśca īśvaraśca sadāśivaḥ /",
    "GP12brndp3_u:7503": " yaddhyānaikaparā nityaṃ tasyaidṛ // BndP_3,39.30 //",
    "GP12brndp3_u:7504": " yaccaraṇabhaktā indrādyā yadājñāmeva bibhrati /",
    "GP12brndp3_u:7505": " sāmrājyasaṃpadīśāyai tasyaidṛ // BndP_3,39.31 //",
    "GP12brndp3_u:7506": " vedā niḥśvasitaṃ yasyā vīkṣitaṃ bhūtapañcakam /",
    "GP12brndp3_u:7507": " smitaṃ carācaraṃ viśvaṃ tasyaidṛ // BndP_3,39.32 //",
    "GP12brndp3_u:7508": " sahasraśīrṣā bhogīndro dharitrīṃ tu yadājñayā /",
    "GP12brndp3_u:7509": " dhatte sarvajanādhārāṃ tasyaidṛ // BndP_3,39.33 //",
    "GP12brndp3_u:7510": " jvalatyagnistapatyarkevāto vāti yadājñayā /",
    "GP12brndp3_u:7511": " jñānaśaktisvarūpāyai tasyaidṛ // BndP_3,39.34 //",
    "GP12brndp3_u:7512": " pañcaviṃśatitattvāni māyākañcukapañcakam /",
    "GP12brndp3_u:7513": " yanmayaṃ munayaḥ prāhustasyaidṛ // BndP_3,39.35 //",
    "GP12brndp3_u:7514": " śivaśaktīśvarāścaiva śuddhabodhaḥ sadāśivaḥ /",
    "GP12brndp3_u:7515": " yadunmeṣavibhedāḥ syustasyaidṛ // BndP_3,39.36 //",
    "GP12brndp3_u:7516": " gururmantro devatā ca tathā prāṇāśca pañcadhā /",
    "GP12brndp3_u:7517": " yā virājati cidrūpā tasyaidṛ // BndP_3,39.37 //",
    "GP12brndp3_u:7518": " sarvātmanāmantarātmā paramāndarūpiṇī /",
    "GP12brndp3_u:7519": " śrīvidyeti smṛtā vā tu tasyaidṛ // BndP_3,39.38 //",
    "GP12brndp3_u:7520": " darśanāni ca sarvāṇi yadaṅgāni vidurbudhāḥ /",
    "GP12brndp3_u:7521": " tattanniyamayūpāyai tasyai devyai namonamaḥ // BndP_3,39.39 //",
    "GP12brndp3_u:7522": " yā bhāti sarvalokeṣu maṇimantrauṣa dhātmanā /",
    "GP12brndp3_u:7523": " tattvopadeśarūpāyai tasyaidṛ // BndP_3,39.40 //",
    "GP12brndp3_u:7524": " deśakālapadārthātmā yadyadvastu yathā tathā /",
    "GP12brndp3_u:7525": " tattadrūpeṇa yā bhāti tasyaidṛ // BndP_3,39.41 //",
    "GP12brndp3_u:7526": " he pratibhaṭākārā kalyāṇaguṇaśālinī /",
    "GP12brndp3_u:7527": " viśvottīrṇeti cākhyātā tasyaidṛ // BndP_3,39.42 //",
    "GP12brndp3_u:7528": " iti stutvā mahādevīṃ dhātā lokapitāmahaḥ /",
    "GP12brndp3_u:7529": " bhūyobhūyo namaskṛtya sahasā śaraṇaṃ gataḥ // BndP_3,39.43 //",
    "GP12brndp3_u:7530": " santuṣṭā sā tadā devī brahmāṇaṃ prekṣya saṃnatam /",
    "GP12brndp3_u:7531": " varadā sarvalokānāṃ vṛṇīṣva varamityaśāt // BndP_3,39.44 //",
    "GP12brndp3_u:7532": " brahmovāca /",
    "GP12brndp3_u:7533": " bhaktyā tvaddarśanenaiva kṛtārtho 'smi na saṃśayaḥ /",
    "GP12brndp3_u:7534": " tathāpi prārthaye kiñcillokānugrahakāmyayā // BndP_3,39.45 //",
    "GP12brndp3_u:7535": " karmabhūmau tu loke 'sminprāyo mūḍhā ime janāḥ /",
    "GP12brndp3_u:7536": " teṣāmanugrahārthāya nityaṃ kurvatra saṃnidhim // BndP_3,39.46 //",
    "GP12brndp3_u:7537": " tatheti tasya taṃ kāmaṃ pūrayāmāsa vedhasaḥ /",
    "GP12brndp3_u:7538": " atha dhātā punastasyā devyā vāsamakalpayat // BndP_3,39.47 //",
    "GP12brndp3_u:7539": " śrīdevīsodaraṃ natvā puṇḍarīkākṣamacyutam /",
    "GP12brndp3_u:7540": " tatsāṃnidhyaṃ sadā kāñcyāṃ prārthayāmāsa cādṛtaḥ // BndP_3,39.48 //",
    "GP12brndp3_u:7541": " tatastathā kariṣyāmītyabravīttaṃ janārdanaḥ /",
    "GP12brndp3_u:7542": " atha tuṣṭo jagaddhātā punaḥ prāha maheśvarīm // BndP_3,39.49 //",
    "GP12brndp3_u:7543": " śivo 'pyatraiva sāṃnidhyaṃ tava prītyā karotviti /",
    "GP12brndp3_u:7544": " atha śrītripurādakṣabhāgātkāmeśvaraḥ paraḥ // BndP_3,39.50 //",
    "GP12brndp3_u:7545": " īśānaḥsarvavidyā nāmīśvaraḥ sarvadehinām /",
    "GP12brndp3_u:7546": " āvirāsīnmahādevaḥ sākṣācchṛṅgāranāyakaḥ // BndP_3,39.51 //",
    "GP12brndp3_u:7547": " tataḥ punaḥ śrīkāmākṣībhālanetrakaṭākṣataḥ /",
    "GP12brndp3_u:7548": " kācidbālā prādurāsīnmahāgaurā mahojjvalā // BndP_3,39.52 //",
    "GP12brndp3_u:7549": " sarvaśṛṅgāraveṣāḍhyā mahālāvaṇyaśevadhiḥ /",
    "GP12brndp3_u:7550": " atha śrīpuṇḍarīkākṣo brahmaṇā saha sādaram // BndP_3,39.53 //",
    "GP12brndp3_u:7551": " kārayāmāsa kalyāṇamādistrīpuṃsayostayoḥ /",
    "GP12brndp3_u:7552": " ākhaṇḍalādayo devā vasurudrādidevatāḥ // BndP_3,39.54 //",
    "GP12brndp3_u:7553": " mārkaṇḍeyādimunayo vasiṣṭhādimunīśvarāḥ /",
    "GP12brndp3_u:7554": " yogīndrāḥ sanakādyāśca nāradādyāḥ surarṣayaḥ // BndP_3,39.55 //",
    "GP12brndp3_u:7555": " vāmadevaprabhṛtayo jīvanmuktāḥ śukādayaḥ /",
    "GP12brndp3_u:7556": " yakṣakinnara gandharvasiddhavidyādharoragāḥ // BndP_3,39.56 //",
    "GP12brndp3_u:7557": " gaṇāgraṇīrmahāśāstā durgādyāścaiva mātaraḥ /",
    "GP12brndp3_u:7558": " yā yāstu devatāḥ proktāstāḥ sarvāḥ parameśvarīm // BndP_3,39.57 //",
    "GP12brndp3_u:7559": " bhadrāsanavimānasthā nemuḥ prāñjalayastadā /",
    "GP12brndp3_u:7560": " manasā nirmitaṃ dhātrā madhye nagaramadbhutam // BndP_3,39.58 //",
    "GP12brndp3_u:7561": " mandiraṃ parameśānyā manoharatamaṃ śubham /",
    "GP12brndp3_u:7562": " śrīmatā vāsudevena sodarema maheśvaraḥ // BndP_3,39.59 //",
    "GP12brndp3_u:7563": " tatrodavoḍhatāṃ gaurīmupāgni bhagavānbhavaḥ /",
    "GP12brndp3_u:7564": " devadundubhayo neduḥ puṣpavṛṣṭiḥ papāta ha // BndP_3,39.60 //",
    "GP12brndp3_u:7565": " dampatyorjagatāṃ patyoḥ pāṇigrahaṇamaṅgalam /",
    "GP12brndp3_u:7566": " ko vā varṇayituṃ śakto yadi jihvāsahasravān // BndP_3,39.61 //",
    "GP12brndp3_u:7567": " ādiśrīmandirasyāsya vāyubhāge maheśituḥ /",
    "GP12brndp3_u:7568": " vistṛtaṃ bhuvanaśreṣṭhaṃ kalpitaṃ parameṣṭhinā // BndP_3,39.62 //",
    "GP12brndp3_u:7569": " śrīgṛhasyāgnibhāge tu vicitraṃ viṣṇumandiram /",
    "GP12brndp3_u:7570": " itthaṃ tā devatāstatra tisraḥ sannihitāḥ sadā // BndP_3,39.63 //",
    "GP12brndp3_u:7571": " tadā pradakṣiṇīkṛtya tatparau dampatī tu tau /",
    "GP12brndp3_u:7572": " prāptau sabhāvanāgāraṃ tadā vidhijanārdanau // BndP_3,39.64 //",
    "GP12brndp3_u:7573": " samāgamya ca sabhyānāṃ samāstānāṃyathāvidhi /",
    "GP12brndp3_u:7574": " saṃskāraṃ vaidikairmantraiḥ kathayāmāsaturmudā // BndP_3,39.65 //",
    "GP12brndp3_u:7575": " ādyādilakṣmīḥ sarveṣāṃ purataḥ śrīpareśvarī /",
    "GP12brndp3_u:7576": " virañciṃ dakṣiṇenākṣṇā vāmena harimaikṣata // BndP_3,39.66 //",
    "GP12brndp3_u:7577": " kā nāma vāṇī mā nāma kamalā te ubhe tataḥ /",
    "GP12brndp3_u:7578": " prādurbhūte prabhāpuñje pañjarānta iva sthite // BndP_3,39.67 //",
    "GP12brndp3_u:7579": " śrīdevatānamacchīrṣabaddhāñjalipuṭāvubhau /",
    "GP12brndp3_u:7580": " jaya kāmākṣikāmākṣītyūcatustāṃ praṇematuḥ // BndP_3,39.68 //",
    "GP12brndp3_u:7581": " mūrte ca gaṅgāyamune tatra sevārthamāgate /",
    "GP12brndp3_u:7582": " tisraḥ koṭyor'dhakoṭī ca yā yāstīr thādhidevatāḥ // BndP_3,39.69 //",
    "GP12brndp3_u:7583": " sevārthaṃ tripurāṃbā yāstāstāḥ sarvāḥ samāgatāḥ /",
    "GP12brndp3_u:7584": " tadā karābhyāmādāya cāmare bhāratīśriyau /",
    "GP12brndp3_u:7585": " śrīdevīmupatasthāte vījayantyau yathocitam // BndP_3,39.70 //",
    "GP12brndp3_u:7586": " anarghyaratnakhacitakiṅkiṇīcitadorlate /",
    "GP12brndp3_u:7587": " ādiśrīnayanotpanne te ubhe bhāratīśriyau // BndP_3,39.71 //",
    "GP12brndp3_u:7588": " saṃvīkṣya sarvajanatā viśeṣeṇa visismiye /",
    "GP12brndp3_u:7589": " tadā prabhṛti kalyāṇī kāmākṣītyabhidhāmiyāt /",
    "GP12brndp3_u:7590": " taduccāraṇamātreṇa śrīdevī śaṃ prayacchati // BndP_3,39.72 //",
    "GP12brndp3_u:7591": " kāmākṣīti trayo varṇāḥ sarvamaṅgalahetavaḥ /",
    "GP12brndp3_u:7592": " atha sā jagadīśānī vedavedāṅgapārage // BndP_3,39.73 //",
    "GP12brndp3_u:7593": " vidhau nityaṃ niṣīdeti saṃdideśa sarasvatīm /",
    "GP12brndp3_u:7594": " sāpi vāṇīśvarī gaṅgāhastanikṣiptacāmarā /",
    "GP12brndp3_u:7595": " paśyatāṃ sarvadevānāṃ vidhāturmukhamāviśat // BndP_3,39.74 //",
    "GP12brndp3_u:7596": " indirā ca mahālakṣmyā saṃdiṣṭā tuṣṭayā tathā /",
    "GP12brndp3_u:7597": " yathocitanivāsāya viṣṇorvakṣasthalaṃ mudā /",
    "GP12brndp3_u:7598": " tadājñāṃ śirasā dhṛtvā ramā viṣṇuśca bhaktitaḥ // BndP_3,39.75 //",
    "GP12brndp3_u:7599": " tāvubhau daṃpatī natvā mahātripurasundarīm /",
    "GP12brndp3_u:7600": " prārthayāmāsaturbhūyastadāvaraṇadevatām // BndP_3,39.76 //",
    "GP12brndp3_u:7601": " tathāstviti varaṃ dattvā tābhyāṃ tripurasundaram /",
    "GP12brndp3_u:7602": " tadāvaraṇadevatvaṃ prāptau padmācyutau tadā // BndP_3,39.77 //",
    "GP12brndp3_u:7603": " svapīṭhottaramāsthāpya dakṣiṇe sthitavānsvayam /",
    "GP12brndp3_u:7604": " athovāca mahāgaurīṃ tvamanyadrūpamācara /",
    "GP12brndp3_u:7605": " tatra yāto mahāgauryāḥ pratibiṃbo manoharaḥ // BndP_3,39.78 //",
    "GP12brndp3_u:7606": " cakāsaddivyadehena mahāgaurīsamākṛtiḥ /",
    "GP12brndp3_u:7607": " taruṇāruṇarājābhasaindaryacaraṇadvayaḥ // BndP_3,39.79 //",
    "GP12brndp3_u:7608": " kvaṇatkaṅkaṇamañjīratittirīkṛtapīṭhakaḥ /",
    "GP12brndp3_u:7609": " vidyudullāsitasvānamanojñamaṇimekhalaḥ // BndP_3,39.80 //",
    "GP12brndp3_u:7610": " ratnakaṅkaṇakeyūravirājitabhujadvayaḥ /",
    "GP12brndp3_u:7611": " muktāvaidūryamāṇikya nibaddhavarabandhanaḥ // BndP_3,39.81 //",
    "GP12brndp3_u:7612": " vibhrājamāno madhyena valitritayaśobhitaḥ /",
    "GP12brndp3_u:7613": " jāhnavīsaridāvartaśobhinābhīvibhūṣitaḥ // BndP_3,39.82 //",
    "GP12brndp3_u:7614": " pāṭīrapaṅkakarpūrakuṅkumālaṅkṛtastanaḥ /",
    "GP12brndp3_u:7615": " āmuktamuktālaṅkārabhāsurastanakuñcukaḥ // BndP_3,39.83 //",
    "GP12brndp3_u:7616": " vinodena kaṭīdeśalaṃbamānasuśṛṅkhalaḥ /",
    "GP12brndp3_u:7617": " māṇikyaśakalābaddhamudrikābhiralaṅkṛtaḥ // BndP_3,39.84 //",
    "GP12brndp3_u:7618": " dakṣahastāṃbujāsaktasnigdhojjavalamanoharaḥ /",
    "GP12brndp3_u:7619": " ābhātyāprapadīnasragdivyākalpakadaṃbakaiḥ // BndP_3,39.85 //",
    "GP12brndp3_u:7620": " dīptabhūṣaṇaratnāṃśurājirājitadiṅmukhaḥ /",
    "GP12brndp3_u:7621": " taptahāṭakasaṃkḷptaratnagrībopaśobhitaḥ // BndP_3,39.86 //",
    "GP12brndp3_u:7622": " māṅgalyasūtraratnāṃśuśoṇimādharakandharaḥ /",
    "GP12brndp3_u:7623": " pālīvataṃsamāṇikyatāṭaṅkaparibhūṣitaḥ // BndP_3,39.87 //",
    "GP12brndp3_u:7624": " japāvidrumalāvaṇyalalitādharapallavaḥ /",
    "GP12brndp3_u:7625": " dāḍimīphalabījābhadantapaṅktivirājitaḥ // BndP_3,39.88 //",
    "GP12brndp3_u:7626": " mandamandasmitollāsikapolaphalakomalaḥ /",
    "GP12brndp3_u:7627": " aupamyarahitodāranāsāmaṇimanoharaḥ // BndP_3,39.89 //",
    "GP12brndp3_u:7628": " vilasattilapuṣpaśrīvimalonnata nāsikaḥ /",
    "GP12brndp3_u:7629": " īṣadunmeṣamadhuranīlotpalavilocanaḥ // BndP_3,39.90 //",
    "GP12brndp3_u:7630": " navaprasūnacāpaśrīlalitabhrūvikāśakaḥ /",
    "GP12brndp3_u:7631": " arddhendutulito bhāle pūrṇendurucirānanaḥ // BndP_3,39.91 //",
    "GP12brndp3_u:7632": " sāṃdrasaurabhasaṃpannakastūrītilakojjvalaḥ /",
    "GP12brndp3_u:7633": " mattālimālāvilasadalakāḍhyamukhāṃbujaḥ // BndP_3,39.92 //",
    "GP12brndp3_u:7634": " pārijātaprasūnasragvāhidhammillabandhanaḥ /",
    "GP12brndp3_u:7635": " atyartharatnakhacitamukuṭāñcitamastakaḥ // BndP_3,39.93 //",
    "GP12brndp3_u:7636": " sarvalāvaṇyavasatirbhavanaṃ vibhramāśriyaḥ /",
    "GP12brndp3_u:7637": " śivo viṣṇuśca tatratyāḥ samastāśca mahājanāḥ // BndP_3,39.94 //",
    "GP12brndp3_u:7638": " biṃbasya tasya devyāśca abhedaṃ jagṛhustadā /",
    "GP12brndp3_u:7639": " atha tarhi maheśānī svatantrā praviveśa ha // BndP_3,39.95 //",
    "GP12brndp3_u:7640": " agrataḥ sarbadevānāmāśrayeṇa prapaśyatām /",
    "GP12brndp3_u:7641": " bimbaṃ kṛtvātmanā bimbe saṃpraviśya sthitāṃ ca tām /",
    "GP12brndp3_u:7642": " dṛṣṭvā bhūyo namaskṛtya punaḥ prārthitavānvidhiḥ // BndP_3,39.96 //",
    "GP12brndp3_u:7643": " pūrṇabrahme mahāśakte mahātripurasundari /",
    "GP12brndp3_u:7644": " śrīkāmākṣīti vikhyāte namastubhyaṃ dinedine /",
    "GP12brndp3_u:7645": " kiñcidvijñāpayāmyadya śṛṇu tatkṛpayā mama // BndP_3,39.97 //",
    "GP12brndp3_u:7646": " atraiva tu mahāgauryā maheśasyobhayorapi /",
    "GP12brndp3_u:7647": " śrīdevi nityakalyāṇi vivāhaḥ prativatsaram /",
    "GP12brndp3_u:7648": " kartavyo jagatāmṛddhasevāyai ca divaukasām // BndP_3,39.98 //",
    "GP12brndp3_u:7649": " bhūloke 'sminmahādevi vimūḍhā janatā api /",
    "GP12brndp3_u:7650": " tāṃ dṛṣṭvā bhaktito natvā prayāntu paramāṃ gatim // BndP_3,39.99 //",
    "GP12brndp3_u:7651": " tathetyākāśavāṇyā tu dadau tasyauttaraṃ parā /",
    "GP12brndp3_u:7652": " visasarja ca sarvāṃstānsvaniketanivṛttaye // BndP_3,39.100 //",
    "GP12brndp3_u:7653": " tadadbhutatamaṃ śīlaṃ smṛtvā smṛtvā muhurmuhuḥ /",
    "GP12brndp3_u:7654": " tāṃ namaskṛtya te sarve tato jagamuryathāgatam // BndP_3,39.101 //",
    "GP12brndp3_u:7655": " pitāmahastu hṛṣṭātmā mukundena śivena ca /",
    "GP12brndp3_u:7656": " sārdhaṃ śrīmandire tatra mantropetāṃ niveśya ca /",
    "GP12brndp3_u:7657": " ārādhya vaidikaiḥ stotraiḥ sāṣṭāṅgaṃ praṇanāma saḥ // BndP_3,39.102 //",
    "GP12brndp3_u:7658": " athākāśagirā devī brahmāṇamidamabravīt // BndP_3,39.103 //",
    "GP12brndp3_u:7659": " viṣṇuṃ śivaṃ ca svasthāne samādhāya samāhitaḥ /",
    "GP12brndp3_u:7660": " pratisaṃvatsaraṃ tatra sevāṃ kurudṛḍhāśaya // BndP_3,39.104 //",
    "GP12brndp3_u:7661": " svayaṃvyaktamiha śrīśamitreśāṃbāsamanvitam /",
    "GP12brndp3_u:7662": " śrīkāmagiripīṭhaṃ tu sākṣācchrīpuramadhyagam // BndP_3,39.105 //",
    "GP12brndp3_u:7663": " vāmabhāge vṛtaṃ lakṣyaṃ viṣṇunānyatra sevinam // BndP_3,39.106 //",
    "GP12brndp3_u:7664": " cidānandākārarūpaṃ sarvapīṭhādhidaivatam /",
    "GP12brndp3_u:7665": " adṛśyamūrtimavyaktamādadhāra yathā vidhi // BndP_3,39.107 //",
    "GP12brndp3_u:7666": " śrīmanojñe sunakṣatre dalānāṃ hīrakorakaiḥ /",
    "GP12brndp3_u:7667": " arciṣmadbhirapradhṛṣyairllokānāmabhivṛddhaye // BndP_3,39.108 //",
    "GP12brndp3_u:7668": " idānīṃ tvaṃ tadabhyarcya yadhāvidhi vidhe mudā /",
    "GP12brndp3_u:7669": " maṇḍalaṃ tvakhilaṃ kṛtvā nijalokaṃ hi pālaya // BndP_3,39.109 //",
    "GP12brndp3_u:7670": " ityukto bhagavānbrahmā tathā kṛtvā tadīritam /",
    "GP12brndp3_u:7671": " nikṣipya hṛdi tāṃ devīṃ nijaṃ dhāma jagāma saḥ // BndP_3,39.110 //",
    "GP12brndp3_u:7672": " iti te tattvataḥ proktaṃ kāmākṣīśīlamadbhutam /",
    "GP12brndp3_u:7673": " sākṣādevamahālakṣmīmimāṃ viddhi ghaṭodbhava // BndP_3,39.111 //",
    "GP12brndp3_u:7674": " ya idaṃ śṛṇuyānnityaṃ yaścāpi prayataḥ paṭhet /",
    "GP12brndp3_u:7675": " tasya bhuktiśca muktiśca karasthā nātra saṃśayaḥ // BndP_3,39.112 //",
    "GP12brndp3_u:7676": " bṛhaspatisamo buddhyā sarvavidyādhipo bhavet /",
    "GP12brndp3_u:7677": " ādirnārāyaṇaḥ śrīmānbhagavānbhaktavatsalaḥ // BndP_3,39.113 //",
    "GP12brndp3_u:7678": " tapasā toṣitaḥ pūrvaṃ mayā ca cirakālataḥ /",
    "GP12brndp3_u:7679": " sārūpyamuktiṃ kṛpayā dattvā putrāya me prabhuḥ /",
    "GP12brndp3_u:7680": " mahātripurasundaryā mahātmyaṃ samupādiśat // BndP_3,39.114 //",
    "GP12brndp3_u:7681": " tatastasmādahaṃ kiñcidvedmi vakṣye na cānyathā /",
    "GP12brndp3_u:7682": " rahasyamantraṃ saṃvakṣyeśṛṇu taṃ tvaṃ samāhitaḥ // BndP_3,39.115 //",
    "GP12brndp3_u:7683": " na brahmā na ca viṣṇurvā na rudraśca trayo 'pyamī /",
    "GP12brndp3_u:7684": " mohitā māyayā yasyāsturīyastu sa ceśvaraḥ /",
    "GP12brndp3_u:7685": " sadāśivo na jānāti kathaṃ prākṛtadevatāḥ // BndP_3,39.116 //",
    "GP12brndp3_u:7686": " sadāśivastu sarvātmā saccidānandavigrahaḥ /",
    "GP12brndp3_u:7687": " akartumanyathā kartuṃ kartumasyā anugrahāt // BndP_3,39.117 //",
    "GP12brndp3_u:7688": " sadā kaścittadevāhaṃ manyamāno maheśvaraḥ /",
    "GP12brndp3_u:7689": " tanmāyāmohito bhūtvā tvavaśaḥ śavatāmagāt // BndP_3,39.118 //",
    "GP12brndp3_u:7690": " saiva kāraṇameteṣāmutpattau ca laye 'pi ca /",
    "GP12brndp3_u:7691": " kaścidatra viśeṣo 'sti vaktavyāṃśo 'pi taṃ śṛṇu // BndP_3,39.119 //",
    "GP12brndp3_u:7692": " brahmādīnāṃ trayāṇāṃ ca turīyastvīśvaraḥ prabhuḥ /",
    "GP12brndp3_u:7693": " caturṇāmapi sarveṣāmādi kartā sadāśivaḥ // BndP_3,39.120 //",
    "GP12brndp3_u:7694": " etadrahasyaṃ kathitaṃ tasyāścaritamadbhutam /",
    "GP12brndp3_u:7695": " bhūya eva pravakṣyāmi sāvadhānamanāḥ śṛṇu // BndP_3,39.121 //",
    "GP12brndp3_u:7696": " iti śrībrahmāṇḍe mahāpurāṇe uttarabhāge hayagrīvāgastyasaṃvāde lalitopākhyāne ekonacatvāriṃśo 'dhyāyaḥ",
    "GP12brndp3_u:7697": " agastya uvāca",
    "GP12brndp3_u:7698": " śrīkāmakoṣṭhapīṭhasthā mahātripurasundarī /",
    "GP12brndp3_u:7699": " kaṅkaṃ vilāsamakarotkāmākṣītyabhiviśrutā // BndP_3,40.1 //",
    "GP12brndp3_u:7700": " śrīkāmākṣīti sā devī mahātripurasuṃdarī /",
    "GP12brndp3_u:7701": " bhūmaṇḍalasthitā devī kiṃ karoti maheśvarī /",
    "GP12brndp3_u:7702": " etasyāścaritaṃ divyaṃ vada me vadatāṃ vara // BndP_3,40.2 //",
    "GP12brndp3_u:7703": " hayagrīva uvāca",
    "GP12brndp3_u:7704": " atra sthitāpi sarveṣāṃ hṛdayasthā ghaṭodbhava /",
    "GP12brndp3_u:7705": " tattatkarmānurūpaṃ sā pradatte dehināṃ phalam // BndP_3,40.3 //",
    "GP12brndp3_u:7706": " yatkiñcidvartate loke sarvamasyā viceṣṭitam /",
    "GP12brndp3_u:7707": " kiñciccintayate kaścitsvacchandaṃ vidadhātyasau // BndP_3,40.4 //",
    "GP12brndp3_u:7708": " tasyā evāvatārāstu tripurādyāśca śaktayaḥ /",
    "GP12brndp3_u:7709": " iyameva mahālakṣmīḥ sasarjāṇḍatrayaṃ purā // BndP_3,40.5 //",
    "GP12brndp3_u:7710": " paratrayāṇāmāvāsaṃ śaktīnāṃ tisṛṇāmapi /",
    "GP12brndp3_u:7711": " ekasmādaṇḍato jātāvaṃbikāpuruṣottamau // BndP_3,40.6 //",
    "GP12brndp3_u:7712": " śrīviriñcau tato 'nyasmādanya smācca girāśivau /",
    "GP12brndp3_u:7713": " indirāṃ yojayāmāsa mukundena maheśvarī /",
    "GP12brndp3_u:7714": " pārvatyā parameśānaṃ sarasvatyā pitāmaham // BndP_3,40.7 //",
    "GP12brndp3_u:7715": " brahmāṇaṃ sarva lokānāṃ sṛṣṭikārye nyayuṅkta sā /",
    "GP12brndp3_u:7716": " vāsudevaṃ paritrāṇe saṃhāre ca trilocanam // BndP_3,40.8 //",
    "GP12brndp3_u:7717": " te sarve 'pi mahālakṣmīṃ dhyāyantaḥ śarmadāṃ sadā /",
    "GP12brndp3_u:7718": " brahmaloke ca vaikuṇṭhe kailāse ca vasaṃtyamī // BndP_3,40.9 //",
    "GP12brndp3_u:7719": " kadācitpārvatī devī kailāsaśikhare śubhe /",
    "GP12brndp3_u:7720": " viharantī maheśasya pidhānaṃ netrayorvyadhāt // BndP_3,40.10 //",
    "GP12brndp3_u:7721": " candrasūryauṃ yatastasya netrāttasmājjagattrayam /",
    "GP12brndp3_u:7722": " andhakārāvṛtamabhūdatejaskaṃ samantataḥ // BndP_3,40.11 //",
    "GP12brndp3_u:7723": " tataśca sakalā lokā styaktadevapitṛktiyāḥ /",
    "GP12brndp3_u:7724": " iti karttavyatāmūḍhā na prajānanta kiñcana // BndP_3,40.12 //",
    "GP12brndp3_u:7725": " taddṛṣṭvā bhagavānrudraḥ pārvatīmidamabravīt /",
    "GP12brndp3_u:7726": " tvayā pāpaṃ kṛtaṃ devi mama netrapidhānataḥ // BndP_3,40.13 //",
    "GP12brndp3_u:7727": " ṛṣayastyaktatapaso hatasandhyāśca vaidikāḥ /",
    "GP12brndp3_u:7728": " sarvaṃ ca vaidikaṃ karma tvayā nāśitamaṃbike // BndP_3,40.14 //",
    "GP12brndp3_u:7729": " tasmātpāpasya śāntyarthaṃ tapaḥ kuru suduṣkaram /",
    "GP12brndp3_u:7730": " gatvā kāśīṃ vrataṃ tatra kiñcitkālaṃ samācara // BndP_3,40.15 //",
    "GP12brndp3_u:7731": " paścātkāñcīpuraṃ gatvā kāmākṣīṃ tatra drakṣyasi /",
    "GP12brndp3_u:7732": " ārādhayaitāṃ nityāṃ tvaṃ sarvapāpaharīṃ śivām // BndP_3,40.16 //",
    "GP12brndp3_u:7733": " tulasīmagrataḥ kṛttvā kampākūle tapaḥ kuru /",
    "GP12brndp3_u:7734": " ityādiśya mahādevastatraivāntaradhīyata // BndP_3,40.17 //",
    "GP12brndp3_u:7735": " tathā kṛtavatīśānī bharturājñānuvartinī /",
    "GP12brndp3_u:7736": " cireṇa tapasā kliṣṭāmananyahṛdayāṃ śivām // BndP_3,40.18 //",
    "GP12brndp3_u:7737": " agrataḥ kṛtasāṃnidhyā kāmākṣī vākyamabravīt /",
    "GP12brndp3_u:7738": " vatse tapobhiratyugrairalaṃ prītāsmi suvrate // BndP_3,40.19 //",
    "GP12brndp3_u:7739": " unmīlya nayane paścātpārvatī svapuraḥ sthitām /",
    "GP12brndp3_u:7740": " bālārkāyutasaṃkāśāṃ sarvābharaṇabhūṣitām // BndP_3,40.20 //",
    "GP12brndp3_u:7741": " kirīṭahārakeyūrakaṭakādyairalaṅkṛtām /",
    "GP12brndp3_u:7742": " pāśāṅkuśekṣukodaṇḍapañcabāṇalasatkarām // BndP_3,40.21 //",
    "GP12brndp3_u:7743": " kirīṭamukuṭollāsicandrarekhāvibhūṣaṇām /",
    "GP12brndp3_u:7744": " vidhātṛharirudreśasadāśivapadapradām // BndP_3,40.22 //",
    "GP12brndp3_u:7745": " saguṇaṃ brahmatāmāhuranuttarapadābhidhām /",
    "GP12brndp3_u:7746": " prapañcadvayanirmāṇakāriṇīṃ tāṃ parāṃbikām // BndP_3,40.23 //",
    "GP12brndp3_u:7747": " tāṃ dṛṣṭvātha mahārājñīṃ mahā nandapariplutā /",
    "GP12brndp3_u:7748": " pulakācitasarvāṅgī harṣeṇotphullalocanā // BndP_3,40.24 //",
    "GP12brndp3_u:7749": " caṇḍikāmaṅgalādyaiśca sahasā svasakhījanaiḥ /",
    "GP12brndp3_u:7750": " praṇipatya ca sāṣṭāṅgaṃ kṛtvā caiva pradakṣiṇām // BndP_3,40.25 //",
    "GP12brndp3_u:7751": " baddhāñjalipuṭā bhūyaḥ praṇatā svaikyarūpiṇī /",
    "GP12brndp3_u:7752": " tāmāha kṛpayā vīkṣya mahātripurasuṃdarī // BndP_3,40.26 //",
    "GP12brndp3_u:7753": " bāhubhyāṃ saṃpariṣvajya sasnehamidamabravīt /",
    "GP12brndp3_u:7754": " vatse labhasva bhartāraṃ rudraṃ svamanasepsitam // BndP_3,40.27 //",
    "GP12brndp3_u:7755": " loke tvamapi rakṣārthaṃ mamājñāma nuvartaya /",
    "GP12brndp3_u:7756": " ahaṃ tvamiti ko bhedastvamevāhaṃ na saṃśayaḥ // BndP_3,40.28 //",
    "GP12brndp3_u:7757": " kiṃ pāpaṃ tava kalyāṇi tvaṃ hi pāpanikṛntanī /",
    "GP12brndp3_u:7758": " āmananti hi yogīndrāstvāmeva brahmarūpiṇīm // BndP_3,40.29 //",
    "GP12brndp3_u:7759": " līlāmātramidaṃ vatse paralokaviḍaṃbanam /",
    "GP12brndp3_u:7760": " ityūciṣīṃ mahārājñīmabikāṃ sarvamaṅgalā /",
    "GP12brndp3_u:7761": " bhaktyā praṇamya paśyantī parāṃ prītimupāyayau // BndP_3,40.30 //",
    "GP12brndp3_u:7762": " stuvatyāmeva pārvatyāṃ tadānīmeva sāparā /",
    "GP12brndp3_u:7763": " praviṣṭā hṛdayaṃ tasyāḥ prahṛṣṭāyā mahāmune // BndP_3,40.31 //",
    "GP12brndp3_u:7764": " atha vismayamāpannā cintayantī muhurmuhuḥ /",
    "GP12brndp3_u:7765": " svapnaḥ kimeṣa dṛṣṭo vā mayā kimatha vā bhramaḥ // BndP_3,40.32 //",
    "GP12brndp3_u:7766": " itthaṃ vimṛśya paritaḥ prerayāmāsa locane /",
    "GP12brndp3_u:7767": " jayāṃ ca vijayāṃ paścātsakhyāvālokya sasmite /",
    "GP12brndp3_u:7768": " prasannavadanā sā tu praṇate vadati sma sā // BndP_3,40.33 //",
    "GP12brndp3_u:7769": " etāvantamalaṃ kālaṃ kutra yāte yuvāṃ priye /",
    "GP12brndp3_u:7770": " mayā dṛṣṭāṃ tu kāmākṣīṃ yuvāṃ cetkimapaśyatam // BndP_3,40.34 //",
    "GP12brndp3_u:7771": " sakhyau tu tadvacaḥ śrutvā praharṣotphullalocane /",
    "GP12brndp3_u:7772": " puṣpāṇi pūjanārhāṇi nidhāyāgre samūcatuḥ // BndP_3,40.35 //",
    "GP12brndp3_u:7773": " satyamevādhunā dṛṣṭā hyāvābhyāmapi sā parā /",
    "GP12brndp3_u:7774": " na svapno na bhramo vāpi sākṣātte hṛdayaṃ gatā /",
    "GP12brndp3_u:7775": " ityuktvā pārśvayostasyā niṣaṇṇe vinayānate // BndP_3,40.36 //",
    "GP12brndp3_u:7776": " ekāmramūle bhagavānbhavānīvirahārtimān /",
    "GP12brndp3_u:7777": " gaurīsaṃprāptaye dadhyau kāmākṣīṃ niyatendriyaḥ // BndP_3,40.37 //",
    "GP12brndp3_u:7778": " tatrāpi kṛtasāṃnidhyā śrīvidyādevatā parā /",
    "GP12brndp3_u:7779": " acaṣṭa kṛpayā tuṣṭā dhyāyantaṃ niścalaṃ śivam // BndP_3,40.38 //",
    "GP12brndp3_u:7780": " alaṃ dhyānena kandarpadarpaghna tvaṃ mamājñayā /",
    "GP12brndp3_u:7781": " aṅgīkuruṣva kandarpaṃ bhūyo macchāsane sthitam // BndP_3,40.39 //",
    "GP12brndp3_u:7782": " ekāmrasaṃjñe matpīṭhe tvihaiva nivasansadā /",
    "GP12brndp3_u:7783": " tvamevāgatya matprītyai saṃnidhau mama suvrata /",
    "GP12brndp3_u:7784": " gaurīmanugṛhāṇa tvaṃ kaṃpānīranivāsinīm // BndP_3,40.40 //",
    "GP12brndp3_u:7785": " tāpadvayaṃ jahīhyāśu yogajaṃ tadviyogajam /",
    "GP12brndp3_u:7786": " ityuktvāntardadhe tasya hṛdaye paramā ramā // BndP_3,40.41 //",
    "GP12brndp3_u:7787": " śivo vyutthāya sahasā dhīraḥ saṃhṛṣṭamānasaḥ /",
    "GP12brndp3_u:7788": " tasyā anugrahaṃ labdhvā sarvadevaniṣevitaḥ // BndP_3,40.42 //",
    "GP12brndp3_u:7789": " hṛdidhyāyaṃśca tāmeva mahātripurasundarīm /",
    "GP12brndp3_u:7790": " yadvilāsātsamutpannaṃ layaṃ yāti ca yatra vai // BndP_3,40.43 //",
    "GP12brndp3_u:7791": " jagaccarācaraṃ caitatprapañcadvitayātmakam /",
    "GP12brndp3_u:7792": " bhūṣayantīṃ śivāṃ kampāmanukaṃpārdramānasām // BndP_3,40.44 //",
    "GP12brndp3_u:7793": " aṅgīkṛtya tadā gaurī vaivāhikavidhānataḥ /",
    "GP12brndp3_u:7794": " ādāya vṛṣamāruhya kailāsaśikharaṃ yayau // BndP_3,40.45 //",
    "GP12brndp3_u:7795": " punaranyaṃ mahaprājñaṃ samākarṇaya kumbhaja /",
    "GP12brndp3_u:7796": " ādilakṣmyāḥ prabhāvaṃ tu kathayāmi tavānagha // BndP_3,40.46 //",
    "GP12brndp3_u:7797": " sabhāyāṃ brahmaṇo gatvā samāsedustrimurttayaḥ /",
    "GP12brndp3_u:7798": " dikpālāśca surāḥ sarve sanakādyāśca yoginaḥ // BndP_3,40.47 //",
    "GP12brndp3_u:7799": " devarṣayo nāradādyā vaśiṣṭhādyāśca tāpasāḥ /",
    "GP12brndp3_u:7800": " te sarve sahitāstatra brahmaṇaśca kapardinaḥ /",
    "GP12brndp3_u:7801": " dvayoḥ pañcamukhatvena bhedaṃ na vividustadā // BndP_3,40.48 //",
    "GP12brndp3_u:7802": " anyonyaṃ pṛṣṭavantaste brahmā kaḥ kaścaśaṅkaraḥ /",
    "GP12brndp3_u:7803": " teṣāṃ saṃvadatāṃ madhye kṣipramantarhitaḥ śivaḥ // BndP_3,40.49 //",
    "GP12brndp3_u:7804": " tadā pañcamukho brahmā sito nārāyaṇastayoḥ /",
    "GP12brndp3_u:7805": " ubhayorapi saṃvādastvahaṃ brahmetyajāyata // BndP_3,40.50 //",
    "GP12brndp3_u:7806": " a5mannābhikamalājjātastvaṃ yanmamātmajaḥ /",
    "GP12brndp3_u:7807": " sṛṣṭikartā tvahaṃ brahmā nāmasādharmyatastathā /",
    "GP12brndp3_u:7808": " tvaṃ ca rudraśca me putrau sṛṣṭikarturubhau yuvām // BndP_3,40.51 //",
    "GP12brndp3_u:7809": " iti māyāmohitayorubhayorantare tadā /",
    "GP12brndp3_u:7810": " tayośca svasya māhātmyamahaṃ brahmeti darśayan /",
    "GP12brndp3_u:7811": " prādurāsīnmahājyotistaṃbharūpo maheśvaraḥ // BndP_3,40.52 //",
    "GP12brndp3_u:7812": " jñātvaivainaṃ maheśānaṃ viṣṇustūṣṇīṃ tataḥ sthitaḥ /",
    "GP12brndp3_u:7813": " pañcavaktrastato brahmā hyavamatyaivamāsthitaḥ /",
    "GP12brndp3_u:7814": " brahmaṇaḥ śirasāmūrdhvaṃ jyotiścakramabhūtpuraḥ // BndP_3,40.53 //",
    "GP12brndp3_u:7815": " tanmadhye saṃsthito devaḥ prādurāsomayā saha /",
    "GP12brndp3_u:7816": " ūrdhvamaikṣatha bhūyastamavamatya vaco 'bravīt // BndP_3,40.54 //",
    "GP12brndp3_u:7817": " tanniśamya bhṛśaṃ krodhamavāpa tripurāntakaḥ /",
    "GP12brndp3_u:7818": " viṣṇumevaṃ tadālokya krodhenaiva vikārataḥ // BndP_3,40.55 //",
    "GP12brndp3_u:7819": " tayoreva samutpanno bhairavaḥ krodhasaṃyutaḥ /",
    "GP12brndp3_u:7820": " mūrdhānamekaṃ ciccheda nakhenaiva tadā vidheḥ /",
    "GP12brndp3_u:7821": " hāheti tatra sarve 'pi krandantaśca palāyitāḥ // BndP_3,40.56 //",
    "GP12brndp3_u:7822": " atha brahmakapālaṃ tu nakhalagnaṃ sa bhairavaḥ /",
    "GP12brndp3_u:7823": " bhūyobhūyo dhunoti sma tathāpi na mumoca tam // BndP_3,40.57 //",
    "GP12brndp3_u:7824": " tadbrahmahatyāmuktyarthaṃ cacāra dharaṇītale /",
    "GP12brndp3_u:7825": " puṇyakṣetrāṇi sarvāṇi gaṅgādyāśca mahānadīḥ // BndP_3,40.58 //",
    "GP12brndp3_u:7826": " na ca tābhirvimukto 'bhūtkapālī brahmahatyayā /",
    "GP12brndp3_u:7827": " viṣaṇṇavadano dīno niḥśrīka iva lakṣitaḥ /",
    "GP12brndp3_u:7828": " cireṇa prāptavānkāñcīṃ brahmaṇā pūrvamoṣitām // BndP_3,40.59 //",
    "GP12brndp3_u:7829": " tatra bhikṣāmaṭannityaṃ sevamānaḥ parā śriyam /",
    "GP12brndp3_u:7830": " pañcatīrthe pratidinaṃ snātvā bhūlakṣaṇāṅkite // BndP_3,40.60 //",
    "GP12brndp3_u:7831": " kañcitkālamuvāsātha prabhrānta iva bilvalaḥ /",
    "GP12brndp3_u:7832": " kāñcīkṣetranivāsena krameṇa prayatāśayaḥ // BndP_3,40.61 //",
    "GP12brndp3_u:7833": " nirdhūtanikhilātaṅkaḥ śrīdevīṃ manasā vān /",
    "GP12brndp3_u:7834": " uttare sevituṃ lakṣmyā vāsudevena dakṣiṇe // BndP_3,40.62 //",
    "GP12brndp3_u:7835": " śrīkāmakoṣṭhamāgatya purastāttasya saṃsthitaḥ /",
    "GP12brndp3_u:7836": " ādilakṣmīpadadhyānamātatāna yatātmavān // BndP_3,40.63 //",
    "GP12brndp3_u:7837": " yathā dīpo nivātastho nistaraṅgo yathāṃbudhiḥ /",
    "GP12brndp3_u:7838": " tathāntarvāyurodhena na cacālā caleśvaraḥ // BndP_3,40.64 //",
    "GP12brndp3_u:7839": " tailadhārāvadacchinnāmanavacchinnabhairavaḥ /",
    "GP12brndp3_u:7840": " vitene śailatanayānāthaśrīdhyānasantatim /",
    "GP12brndp3_u:7841": " na brahmā naiva viṣṇurvā na siddhaḥ kapilo 'pi vā // BndP_3,40.65 //",
    "GP12brndp3_u:7842": " nānye ca sanakādyā ye munayo vā śukādayaḥ /",
    "GP12brndp3_u:7843": " tayā samādhiniṣṭhāyāṃ na samarthāḥ kathañcana // BndP_3,40.66 //",
    "GP12brndp3_u:7844": " atha śrībhāvayogena śrībhāvaṃ prāptavāñśivaḥ /",
    "GP12brndp3_u:7845": " tataḥ prasannā śrīdevī prabhāmaṇḍalavartinī /",
    "GP12brndp3_u:7846": " ardharātre puraḥ sthitvā vācaṃ provāca vāṅmayī // BndP_3,40.67 //",
    "GP12brndp3_u:7847": " śrīkaṇṭha sarvapāpaghna kiṃ pāpaṃ tava vidyate /",
    "GP12brndp3_u:7848": " madrūpastvaṃ kathaṃ dehaḥ seyaṃ lokaviḍambanā // BndP_3,40.68 //",
    "GP12brndp3_u:7849": " śvobhūte brahmahatyāyāḥ kṣaṇānmukto bhaviṣyasi /",
    "GP12brndp3_u:7850": " ityuktvāntardadhe tatra mahāsiṃhāsaneśvarī // BndP_3,40.69 //",
    "GP12brndp3_u:7851": " bhairavo 'pi prahṛṣṭātmā kṛtārthaḥ śrīvilokanāt /",
    "GP12brndp3_u:7852": " vinīya taṃ niśāśeṣaṃ śrīdhyānaikaparāyaṇaḥ // BndP_3,40.70 //",
    "GP12brndp3_u:7853": " prātaḥ pañcamahātīrthe snātvā sandhyāmupāsya ca /",
    "GP12brndp3_u:7854": " punaḥ punardhūnute sma karalagnaṃ kapālakam // BndP_3,40.71 //",
    "GP12brndp3_u:7855": " tathāpi tattu nāsraṃsatsa nirvedaṃ paraṃ gataḥ /",
    "GP12brndp3_u:7856": " svapnaḥ kimeṣa māyā vā mānasabhrāntireva vā // BndP_3,40.72 //",
    "GP12brndp3_u:7857": " muhurevaṃ vicintyeśaḥ śokavyākulamānasaḥ /",
    "GP12brndp3_u:7858": " svayameva nigṛhyātha śokaṃ dhīrāgraṇīḥ śivaḥ // BndP_3,40.73 //",
    "GP12brndp3_u:7859": " tulasīmaṇḍalaṃ natvā pūjayitvā puraḥ sthitaḥ /",
    "GP12brndp3_u:7860": " nigṛhītendriyagrāmaḥ samādhistho 'bhavatpunaḥ // BndP_3,40.74 //",
    "GP12brndp3_u:7861": " yāmamātre gate devī punaḥ sāṃnidhyamāgatā /",
    "GP12brndp3_u:7862": " alaṃ samādhinā śambho nimajjātra sarovare // BndP_3,40.75 //",
    "GP12brndp3_u:7863": " ityā diśya tiro 'dhatta so 'pi cintāmupāgamat /",
    "GP12brndp3_u:7864": " iyaṃ ca māyā svapno vā kiṃ karttavyaṃ mayātha vā // BndP_3,40.76 //",
    "GP12brndp3_u:7865": " śvobhūte brahmahatyāyāḥ kṣaṇānmukto bhaviṣyasi /",
    "GP12brndp3_u:7866": " ityuktaṃ śrīparādevyā yāmātītamidaṃ dinam // BndP_3,40.77 //",
    "GP12brndp3_u:7867": " evaṃ sarvaṃ ca mithyaivetyadhikaṃ cintayāvṛtaḥ /",
    "GP12brndp3_u:7868": " bhagavānvyo mavāṇyā tu nimajjāpsviti garjitam // BndP_3,40.78 //",
    "GP12brndp3_u:7869": " śrutvā śaṅkāṃ samutsṛjya tattvaṃ niścitya śaṅkaraḥ /",
    "GP12brndp3_u:7870": " nimamajja sarasyāṃ tu gaṅgāyāṃ punarutthitaḥ // BndP_3,40.79 //",
    "GP12brndp3_u:7871": " tatra kāśīṃ samālokya kimetaditi cintayan /",
    "GP12brndp3_u:7872": " sa muhurtaṃ sthitastūṣṇīṃ nakhalīnakapālakaḥ // BndP_3,40.80 //",
    "GP12brndp3_u:7873": " lalāṭanta pamudvīkṣya taraṇiṃ taruṇondubhṛt /",
    "GP12brndp3_u:7874": " bhikṣārthaṃ nagarīmenāṃ praviveśa vaśī śivaḥ // BndP_3,40.81 //",
    "GP12brndp3_u:7875": " gṛhāṇi kānicidgatvā pratolyāṃ paryaṭanbhavaḥ /",
    "GP12brndp3_u:7876": " so 'paśyadagrataḥ kāñcitkāñcīṃ śrīdevatākṛtim // BndP_3,40.82 //",
    "GP12brndp3_u:7877": " bhikṣāṃ jyotirmayīṃ tasmai dattvā kṣipraṃ tirodadhe /",
    "GP12brndp3_u:7878": " kṣaṇādbrahmakapālaṃ tatpracyutaṃ tannakhāgrataḥ // BndP_3,40.83 //",
    "GP12brndp3_u:7879": " taddṛṣṭvādbhutamīśānaḥ kāmākṣī śīlamuttamam /",
    "GP12brndp3_u:7880": " prasannavadanāṃbhojo bahu mene muhuḥ param // BndP_3,40.84 //",
    "GP12brndp3_u:7881": " purī kāñcī purī puṇyā nadī kaṃpā nadī parā /",
    "GP12brndp3_u:7882": " devatā saiva kāmākṣītyāsītsaṃbhāvanā puraḥ // BndP_3,40.85 //",
    "GP12brndp3_u:7883": " itthaṃ devīprabhāveṇa vimuktaḥ saṃkaṭāddharaḥ /",
    "GP12brndp3_u:7884": " svasthaḥ svasthānamagamacchlāghamānaḥ parāṃ śriyam // BndP_3,40.86 //",
    "GP12brndp3_u:7885": " punaranyatpravakṣyāmi vilāsaṃ śṛṇu kumbhaja /",
    "GP12brndp3_u:7886": " prabhāvaṃ śrīmahādevyāḥ kāmadaṃ śṛṇvatāṃ sadā // BndP_3,40.87 //",
    "GP12brndp3_u:7887": " ayodhyādhipatiḥ śrīmānnāmnā daśaratho nṛpaḥ /",
    "GP12brndp3_u:7888": " santānarahito 'tiṣṭhadbahukālaṃ śucākulaḥ // BndP_3,40.88 //",
    "GP12brndp3_u:7889": " rahasyāhūya matimānvaśiṣṭhaṃ svapurohitam /",
    "GP12brndp3_u:7890": " uvācācārasaṃśuddhaḥ sarvaśāstrārthavedinam // BndP_3,40.89 //",
    "GP12brndp3_u:7891": " śrīnātha bahavo 'tītāḥ kālānādhigataḥ sutaḥ /",
    "GP12brndp3_u:7892": " saṃtatermama saṃtāpaḥ saṃtataṃ vardhatetarām /",
    "GP12brndp3_u:7893": " kiṃ kurve yadi saṃtānasaṃpatsyāttannivedaya // BndP_3,40.90 //",
    "GP12brndp3_u:7894": " vaśiṣṭha uvāca",
    "GP12brndp3_u:7895": " mama vaṃśa mahārāja rahasyaṃ kathayāmi te /",
    "GP12brndp3_u:7896": " ayodhyā mathurā māyā kāśī kāñcī hyavantikā /",
    "GP12brndp3_u:7897": " etā puṇyatamāḥ proktāḥ purīṇāmuttamottamāḥ // BndP_3,40.91 //",
    "GP12brndp3_u:7898": " asyāḥ sāṃnidhyamātreṇa mahātripurasundarīm /",
    "GP12brndp3_u:7899": " arcayanti hyayodhyāyāṃ manuṣyā adhidevatām // BndP_3,40.92 //",
    "GP12brndp3_u:7900": " naitasyāḥ sadṛśī kāciddevatā vidyate parā /",
    "GP12brndp3_u:7901": " enāmevarcayantyanye sarve śrīdevatāṃ nṛpa // BndP_3,40.93 //",
    "GP12brndp3_u:7902": " brahmaviṣṇumaheśādyāḥ sastrīkāḥ sarvadā sadā /",
    "GP12brndp3_u:7903": " nārikelaphalālībhiḥ panasaiḥ kadalīphalaiḥ // BndP_3,40.94 //",
    "GP12brndp3_u:7904": " madhvājyaśarkarāprājyairmahāpāyasarāśibhiḥ /",
    "GP12brndp3_u:7905": " siddhadravyaviśeṣaiśca pūjayettripurāṃbikām /",
    "GP12brndp3_u:7906": " abhīṣṭamacireṇaiva saṃpradāsyati saiva naḥ // BndP_3,40.95 //",
    "GP12brndp3_u:7907": " ityuktavantamabhyarcya gurumiṣṭairupāyanaiḥ /",
    "GP12brndp3_u:7908": " svāṅgajaprāptaye bhūyo visasarja viśāṃpatiḥ // BndP_3,40.96 //",
    "GP12brndp3_u:7909": " tato gurūktarītyaiva lalitāṃ parameśvarīm /",
    "GP12brndp3_u:7910": " arcayāmāsa rājendro bhaktyā paramayā yutaḥ // BndP_3,40.97 //",
    "GP12brndp3_u:7911": " evaṃ pratidinaṃ pūjāṃ vidhāya prītamānasaḥ /",
    "GP12brndp3_u:7912": " ayodhyādevatādhāmāmaśiṣattatra saṅgataḥ // BndP_3,40.98 //",
    "GP12brndp3_u:7913": " ardharātre vyatīte tu nibhṛtollāsadīpike /",
    "GP12brndp3_u:7914": " kiñcinnidrālasasyāsya puratastripurāṃbikā // BndP_3,40.99 //",
    "GP12brndp3_u:7915": " pāśāṅkuśadhanurbāṇapariṣkṛtacaturbhujā /",
    "GP12brndp3_u:7916": " sarvaśṛṅgāraveṣāḍhyā sarvābharaṇabhūṣitā /",
    "GP12brndp3_u:7917": " sthitvā vācamuvācemāṃ mandamindumatīsutam // BndP_3,40.100 //",
    "GP12brndp3_u:7918": " asti paṅktiratha śrīmanputrabhāgyaṃ tavānagha /",
    "GP12brndp3_u:7919": " viśvāsaghātakarmāṇi saṃti pūrvakṛtāni te // BndP_3,40.101 //",
    "GP12brndp3_u:7920": " tādṛśāṃ karmaṇāṃ śāntyai gatvā kāñcīpuraṃ varam /",
    "GP12brndp3_u:7921": " snātvā kampāsarasyāṃ ca tatra māṃ paśya pāvanīm // BndP_3,40.102 //",
    "GP12brndp3_u:7922": " madhye kāñcīpurasya tvaṃ kandarākāśamadhyagam /",
    "GP12brndp3_u:7923": " kāmakoṣṭhaṃ vipāpmāpi saptadvārabilānvitam // BndP_3,40.103 //",
    "GP12brndp3_u:7924": " sāmrājyasūcakaṃ puṃsāṃ trayāṇāmapi siddhidam /",
    "GP12brndp3_u:7925": " prāṅmukhī tatra varte 'haṃ mahāsiṃhāsaneśvarī // BndP_3,40.104 //",
    "GP12brndp3_u:7926": " mahālakṣmīsvarūpeṇa dvibhujā padmadhāriṇī /",
    "GP12brndp3_u:7927": " cakreśvarī mahārājñī hyadṛśyā sthūlacakṣuṣām // BndP_3,40.105 //",
    "GP12brndp3_u:7928": " mamākṣijā mahāgaurī vartate mama dakṣiṇe /",
    "GP12brndp3_u:7929": " saundaryasārasīmā sā sarvābharaṇabhūṣitā // BndP_3,40.106 //",
    "GP12brndp3_u:7930": " mayā ca kalpitā'vāsā dvibhujā padmadhāriṇī /",
    "GP12brndp3_u:7931": " mahālakṣmīsvarūpeṇa kiṃ vā kṛtyātmanā sthitā // BndP_3,40.107 //",
    "GP12brndp3_u:7932": " āpīṭhamauliparyantaṃ paśya tastāṃ mamāṃśajām /",
    "GP12brndp3_u:7933": " pātakānyāśu naśyanti kiṃ punastūpapātakam // BndP_3,40.108 //",
    "GP12brndp3_u:7934": " kuvāsanā kubuddhiśca kutarkanicayaśca yaḥ /",
    "GP12brndp3_u:7935": " kudehaśca kubhāvaśca nāstikatvaṃ layaṃ vrajet // BndP_3,40.109 //",
    "GP12brndp3_u:7936": " kuruṣva me mahāpūjāṃ sitāmadhvājyapāyasaiḥ /",
    "GP12brndp3_u:7937": " vividhairbhakṣyabhojyaiśca padārthaiḥ ṣaḍrasānvitaiḥ // BndP_3,40.110 //",
    "GP12brndp3_u:7938": " tatraiva suprasannāhaṃ pūrayiṣyāmi te varam /",
    "GP12brndp3_u:7939": " upadiśyeti samrājñī divyamūrtistirodadhe // BndP_3,40.111 //",
    "GP12brndp3_u:7940": " rājāpi sahasotthāya kimetaditi vismitaḥ /",
    "GP12brndp3_u:7941": " devīmudbodhya kausalyāṃ śubhalakṣaṇalakṣitām // BndP_3,40.112 //",
    "GP12brndp3_u:7942": " tasyai tadrātrivṛttāntaṃ kathayāmāsa sādaram /",
    "GP12brndp3_u:7943": " tatsamā karṇya sā devī santoṣamabhajattadā // BndP_3,40.113 //",
    "GP12brndp3_u:7944": " prāptaharṣo nṛpaḥ prātastayā dayitayā saha /",
    "GP12brndp3_u:7945": " anīkasacivopetaḥ kāñcīpuramupāgamat // BndP_3,40.114 //",
    "GP12brndp3_u:7946": " snātvā kaṃpātaraṅgiṇyāṃ dṛṣṭvā devīṃ ca pāvanīm /",
    "GP12brndp3_u:7947": " pañcatīrthe tataḥ snātvā devyā kausalyayā nṛpaḥ // BndP_3,40.115 //",
    "GP12brndp3_u:7948": " gobhūvastra hiraṇyādyaistattīrthakṣetravāsinaḥ /",
    "GP12brndp3_u:7949": " prīṇayitvā sapatnīkastathā tadbhaktipūjakān // BndP_3,40.116 //",
    "GP12brndp3_u:7950": " athālayaṃ samāviśya mahābhaktyā nṛpottamaḥ /",
    "GP12brndp3_u:7951": " pradakṣiṇatrayaṃ kṛtvā vinayena samanvitaḥ // BndP_3,40.117 //",
    "GP12brndp3_u:7952": " tataḥ saṃnidhimāgatya devyā kausalyayā saha /",
    "GP12brndp3_u:7953": " śrīkāmakoṣṭhanilayaṃ mahātripurasundarīm // BndP_3,40.118 //",
    "GP12brndp3_u:7954": " trimūrtijananīmaṃbāṃ dṛṣṭvā śrīcakrarūpiṇīm /",
    "GP12brndp3_u:7955": " praṇipatya tu sāṣṭāṅgaṃ bhāryayā saha bhaktimān // BndP_3,40.119 //",
    "GP12brndp3_u:7956": " svapure traipure dhāmni purekṣvākupravartite /",
    "GP12brndp3_u:7957": " durvāsā saśiṣyeṇa pūjārthaṃ pūrvakalpite // BndP_3,40.120 //",
    "GP12brndp3_u:7958": " dāsīdāsadhvajārohagṛhotsavasamanvite /",
    "GP12brndp3_u:7959": " tatra svaguruṇoktaṃ ca kṛtvā svātmārghapūjanam // BndP_3,40.121 //",
    "GP12brndp3_u:7960": " rātrau svapne tu yadrūpaṃ dṛṣṭavānsvapure mahaḥ /",
    "GP12brndp3_u:7961": " tadevātrāpi saṃdadhyau sannidhau rājasattamaḥ // BndP_3,40.122 //",
    "GP12brndp3_u:7962": " ciraṃ dhyātvā mahārājaḥ suvāsāṃsi bahūni ca /",
    "GP12brndp3_u:7963": " divyānyāyatanānyasyai dattvā stotraṃ cakāra ha // BndP_3,40.123 //",
    "GP12brndp3_u:7964": " pādāgralaṃbiparamābharaṇābhirāmemañjīraratnarucimañjulapādapadme /",
    "GP12brndp3_u:7965": " pītāṃbarasphuritapeśalahemakāñci keyūrakaṅkaṇapariṣkṛtabāhuvalli // BndP_3,40.124 //",
    "GP12brndp3_u:7966": " puṇḍrekṣucāpavilasanmṛduvāmapāṇe ratnormikāsumaśarāñcitadakṣahaste /",
    "GP12brndp3_u:7967": " vakṣojamaṇḍalavilāsivalakṣahāri pāśāṅkuśāṅgadalasadbhujaśobhitāṅgi // BndP_3,40.125 //",
    "GP12brndp3_u:7968": " vaktraśriyā vijitaśāradacandrabiṃbe tāṭaṅkaratnakaramaṇḍitagaṇḍabhāge /",
    "GP12brndp3_u:7969": " vāme kare sarasijaṃ subisaṃ dadhāne kāruṇyanirjharadapāṅgayute maheśi // BndP_3,40.126 //",
    "GP12brndp3_u:7970": " māṇikyasūtramaṇibhāsurakaṃbukaṇṭhi bhālasthacandraśakalojjavalitālakāḍhye /",
    "GP12brndp3_u:7971": " mandasmitasphuraṇaśālini mañjunāse netraśriyā vijitanīlasarojapatre // BndP_3,40.127 //",
    "GP12brndp3_u:7972": " subhrūlate suvadane sulalāṭacitre yogīndramānasasarojanivāsahaṃsi /",
    "GP12brndp3_u:7973": " ratnānubaddhatapanīyamahākirīṭe sarvāṅgasundari samastasurendravandye // BndP_3,40.128 //",
    "GP12brndp3_u:7974": " kāṅkṣānurūpavarade karuṇārdracitte sāmrājyasampadabhimānini cakranāthe /",
    "GP12brndp3_u:7975": " indrādidevaparisevitapādapadme siṃhāsaneśvarī pare mayi saṃnidadhyāḥ // BndP_3,40.129 //",
    "GP12brndp3_u:7976": " iti statvā sa bhūpālo bahirnirgatya bhaktitaḥ /",
    "GP12brndp3_u:7977": " tasyāstu dakṣiṇe bhāge mahāgaurīṃ dadarśa ha // BndP_3,40.130 //",
    "GP12brndp3_u:7978": " praṇamya daṇḍavadbhūmau kṛtvā cāsyāḥ stutiṃ punaḥ /",
    "GP12brndp3_u:7979": " dattvā cāsyai mahārhāṇi vāsāṃsi vividhāni ca // BndP_3,40.131 //",
    "GP12brndp3_u:7980": " amulyāni mahārhāṇi bhūṣaṇāni mahānti ca /",
    "GP12brndp3_u:7981": " tataḥ pradakṣiṇīkṛtya nirgatya saha bhāryayā // BndP_3,40.132 //",
    "GP12brndp3_u:7982": " svagurūktavidhānena mahāpūjāṃ vidhāya ca /",
    "GP12brndp3_u:7983": " tāmeva cintayaṃstatra saptarātramuvāsa saḥ // BndP_3,40.133 //",
    "GP12brndp3_u:7984": " aṣṭame divase devīṃ natvā bhaktyā vilokayan /",
    "GP12brndp3_u:7985": " ambābhīṣṭaṃ pradehīti prārthayāmāsa cetasā // BndP_3,40.134 //",
    "GP12brndp3_u:7986": " suprasannā ca kāmākṣī sāṃtarikṣagirāvadat /",
    "GP12brndp3_u:7987": " bhaviṣyanti madaṃśāste catvārastanayā nṛpa // BndP_3,40.135 //",
    "GP12brndp3_u:7988": " ityudīritamākarṇya pramodavikasanmukhaḥ /",
    "GP12brndp3_u:7989": " śriyaṃ praṇamya sāṣṭāṅgamanananyaśaraṇaḥ parām // BndP_3,40.136 //",
    "GP12brndp3_u:7990": " āmantrya manasaivāṃbāṃ sastrīkaḥ saha mantribhiḥ /",
    "GP12brndp3_u:7991": " ayodhyāṃ nagarīṃ prāpadindumatyāstu nandanaḥ // BndP_3,40.137 //",
    "GP12brndp3_u:7992": " evaṃ prabhāvā kāmākṣī sarvalokahitaiṣiṇī /",
    "GP12brndp3_u:7993": " sarveṣāmapi bhaktānāṃ kāṅkṣitaṃ pūrayatyalam // BndP_3,40.138 //",
    "GP12brndp3_u:7994": " enāṃ lokeṣu bahavaḥ kāmākṣīṃ paradevatām /",
    "GP12brndp3_u:7995": " upāsya vidhivadbhaktyā prāptāḥ kāmānaśeṣataḥ // BndP_3,40.139 //",
    "GP12brndp3_u:7996": " adyāpi prāpnuvantyeva bhaktimantaḥ phalaṃ mune /",
    "GP12brndp3_u:7997": " aneke ca bhaviṣyanti kāmākṣyāḥ karuṇādṛśaḥ // BndP_3,40.140 //",
    "GP12brndp3_u:7998": " māhātmyamasyāḥ śrīdevyāḥ ko vā varṇayituṃ kṣamaḥ /",
    "GP12brndp3_u:7999": " nāhaṃ na śambhurna brahmā na viṣṇuḥ kimutāpare // BndP_3,40.141 //",
    "GP12brndp3_u:8000": " iti te kathitaṃ kiñcitkāmākṣyāḥ śīlamujjvalam /",
    "GP12brndp3_u:8001": " śṛṇvatāṃ paṭhatāṃ cāpi sarvapāpaharaṃ smṛtam // BndP_3,40.142 //",
    "GP12brndp3_u:8002": " iti śrībrahmāṇḍe mahāpurāṇe uttarabhāge hayagrīvāgastyasaṃvāde lalitopākhyāne catvāriṃśo 'dhyāyaḥ",
    "GP12brndp3_u:8003": " agastya uvāca",
    "GP12brndp3_u:8004": " kīdṛśaṃ yantrametasyā mantrovā kīdṛśo varaḥ /",
    "GP12brndp3_u:8005": " upadeṣṭā ca kīdṛksyācchiṣyo vā kīdṛśaḥ smṛtaḥ // BndP_3,41.1 //",
    "GP12brndp3_u:8006": " sarvajñastvaṃ hayagrīva sākṣātparamapūruṣaḥ /",
    "GP12brndp3_u:8007": " svāminmayi kṛpādṛṣṭyā sarvametannivedaya // BndP_3,41.2 //",
    "GP12brndp3_u:8008": " hayagrīva uvāca",
    "GP12brndp3_u:8009": " mantraṃ śrīcakragevāsyāḥ seyaṃ hi tripurāṃbikā /",
    "GP12brndp3_u:8010": " saiṣaiva hi mahālakṣmīḥ sphuraccaivātmanaḥ purā // BndP_3,41.3 //",
    "GP12brndp3_u:8011": " pasyati sma tadā cakraṃ jyotirmayavijṛṃbhitam /",
    "GP12brndp3_u:8012": " asya cakrasya māhātmyamaparijñeyameva hi // BndP_3,41.4 //",
    "GP12brndp3_u:8013": " sākṣātsaiva mahālakṣmīḥ śrīcakramiti tattvataḥ /",
    "GP12brndp3_u:8014": " yadabhyarcya mahāviṣṇuḥ sarvalokavimohanam /",
    "GP12brndp3_u:8015": " kāmasaṃmohinīrūpaṃ bheje rājīvalocanaḥ // BndP_3,41.5 //",
    "GP12brndp3_u:8016": " arcayitvā tadīśānaḥ sarvavidyeśvaro 'bhavat /",
    "GP12brndp3_u:8017": " tadārādhya viśeṣeṇa brahmā brahmāṇḍasūrabhūt /",
    "GP12brndp3_u:8018": " munīnāṃ mohanaścāsītsmaro yadvarivasyayā // BndP_3,41.6 //",
    "GP12brndp3_u:8019": " śrīdevyāḥ purataścakraṃ hemaraupyādinirmitam /",
    "GP12brndp3_u:8020": " nidhāya gandhairabhyarcya ṣoḍaśākṣaravidyayā // BndP_3,41.7 //",
    "GP12brndp3_u:8021": " pratyahaṃ tulasīpatraiḥ pavitrairmaṅgalākṛtiḥ /",
    "GP12brndp3_u:8022": " sahasrairmūlamantreṇa śrīdevīdhyānasaṃyutaḥ // BndP_3,41.8 //",
    "GP12brndp3_u:8023": " arcayitvā ca madhvājyaśarkarāpāyasaiḥ śubhaiḥ /",
    "GP12brndp3_u:8024": " anavadyaiśca naivedyairmāṣāpūpairmanoharaiḥ // BndP_3,41.9 //",
    "GP12brndp3_u:8025": " yaḥ prīṇati mahālakṣmīṃ matimānmaṇḍalatraye /",
    "GP12brndp3_u:8026": " mahasā tasya sāṃnidhyamādhatte parameśvarī // BndP_3,41.10 //",
    "GP12brndp3_u:8027": " manasā vāñchitaṃ yacca prasannā tatprapūrayet /",
    "GP12brndp3_u:8028": " dhavalai kusumaiścakramuktarītyā tu yor'cayet // BndP_3,41.11 //",
    "GP12brndp3_u:8029": " tasyaiva rasanābhāge nityaṃ nṛtyati bhāratī /",
    "GP12brndp3_u:8030": " pāṭalaiḥ kusumaiścakraṃ yor'cayeduktamārgataḥ /",
    "GP12brndp3_u:8031": " sārvabhaumaṃ ca rājānaṃ dāsavadvaśayedasau // BndP_3,41.12 //",
    "GP12brndp3_u:8032": " pītavarṇaiḥ śubhaiḥ puṣpaiḥ pūrvavatpūjayecca yaḥ /",
    "GP12brndp3_u:8033": " tasya vakṣasthale nityaṃ sākṣācchrīrvasati dhruvam // BndP_3,41.13 //",
    "GP12brndp3_u:8034": " durgandhairgandhahīnaiśca suvarṇairapi nārcayet /",
    "GP12brndp3_u:8035": " sugandhaireva kusumaiḥ puṣpaiścābhyarcaryocchavām // BndP_3,41.14 //",
    "GP12brndp3_u:8036": " kāmākṣyaiva mahālakṣmīścakraṃ śrīcakrameva hi /",
    "GP12brndp3_u:8037": " śrīvidyaiṣā parā vidyā nāyikā gurunāyikā // BndP_3,41.15 //",
    "GP12brndp3_u:8038": " etasyā mantrarājastu śrīvidyaiva tapodhana /",
    "GP12brndp3_u:8039": " kāmarājāntamantrānte śrībījena samanvitaḥ // BndP_3,41.16 //",
    "GP12brndp3_u:8040": " ṣoḍaśākṣaravidyeyaṃ śrīvidyeti prakīrtitā /",
    "GP12brndp3_u:8041": " itthaṃ rahasyamākhyātaṃ gopanīyaṃ prayatnataḥ // BndP_3,41.17 //",
    "GP12brndp3_u:8042": " tisṛṇāmapi mūrtīnāṃ śaktirvidyeyamīritā /",
    "GP12brndp3_u:8043": " sarveṣā mapi mantrāṇāṃ vidyaiṣā prāṇarūpiṇī // BndP_3,41.18 //",
    "GP12brndp3_u:8044": " pāraṃparyeṇa vijñātā vidyeyaṃ bandhamocinī /",
    "GP12brndp3_u:8045": " saṃsmṛtā pāpaharaṇī jarāmṛtyuvināśinī // BndP_3,41.19 //",
    "GP12brndp3_u:8046": " pūjitā duḥkhadaurbhāgyavyādhidāridrayanāśinī /",
    "GP12brndp3_u:8047": " stutā vighnaughaśaminī dhyātā sarvārthasiddhidā // BndP_3,41.20 //",
    "GP12brndp3_u:8048": " mudrāviśeṣatattvajño dīkṣākṣapitakalmaṣaḥ /",
    "GP12brndp3_u:8049": " bhajedyaḥ parameśānīmabhīṣṭaphalamāpnuyāt // BndP_3,41.21 //",
    "GP12brndp3_u:8050": " dhavalāṃbarasaṃvītāṃ dhavalāvāsamadhyagām /",
    "GP12brndp3_u:8051": " pūjayeddhavalaiḥ puṣpairbrahmacaryayuto naraḥ // BndP_3,41.22 //",
    "GP12brndp3_u:8052": " dhavalaiścaiva naivedyairdadhikṣīraudanādibhiḥ /",
    "GP12brndp3_u:8053": " saṃkalpadhavalairvāpi pūjayetparameśvarīm // BndP_3,41.23 //",
    "GP12brndp3_u:8054": " śrīrvālantryakṣībījaiḥ kramātkhaṇḍeṣu yojitām /",
    "GP12brndp3_u:8055": " ṣoḍaśākṣaravidyāṃ tāmarcayecchuddhamānasaḥ // BndP_3,41.24 //",
    "GP12brndp3_u:8056": " anulomavilomena prajapanmātrikākṣaraiḥ // BndP_3,41.25 //",
    "GP12brndp3_u:8057": " bhāvayanneva devāgre śrīdevīṃ dīparūpiṇīm /",
    "GP12brndp3_u:8058": " manasopāṃśunā vāpi nigadenāpi tāpasa // BndP_3,41.26 //",
    "GP12brndp3_u:8059": " śrīdevīnyāsasahitaḥ śrīdevīkṛtavigrahaḥ /",
    "GP12brndp3_u:8060": " ekalakṣajapenaiva mahāpāpaiḥ pramucyate // BndP_3,41.27 //",
    "GP12brndp3_u:8061": " lakṣadvayena devarṣe saptajanmakṛtānyapi /",
    "GP12brndp3_u:8062": " pāpāni nāśayatyeva sādhakasya parā kalā // BndP_3,41.28 //",
    "GP12brndp3_u:8063": " lakṣatritayajāpena sahasrajanipātakaiḥ /",
    "GP12brndp3_u:8064": " mucyate nātra saṃdeho nirmalo nitarāṃ mune /",
    "GP12brndp3_u:8065": " kramātṣoḍaśalakṣeṇa devīsāṃnidhyamāpnuyāt // BndP_3,41.29 //",
    "GP12brndp3_u:8066": " pūjā traikālikī nityaṃ japastarpaṇameva ca /",
    "GP12brndp3_u:8067": " homo brāhmaṇabhuktiśca puraścaraṇamucyate // BndP_3,41.30 //",
    "GP12brndp3_u:8068": " homatarpaṇayoḥ svāhā nyāsapūjanayornamaḥ /",
    "GP12brndp3_u:8069": " mantrānte pūjayeddevīṃ japakāle yathocitam // BndP_3,41.31 //",
    "GP12brndp3_u:8070": " japāddaśāṃśo homaḥ syāttaddaśāṃśaṃ tu tarpaṇam /",
    "GP12brndp3_u:8071": " taddaśāṃśaṃ brāhmaṇānāṃ bhojanaṃ vindhyamardana // BndP_3,41.32 //",
    "GP12brndp3_u:8072": " deśakālopaghāte tu yadyadaṅgaṃ vihīyate /",
    "GP12brndp3_u:8073": " tatsaṃkhyādviguṇaṃ japtvā puraścaryāṃ samāpayet // BndP_3,41.33 //",
    "GP12brndp3_u:8074": " tataḥ kāmyaprayogārthaṃ punarlakṣatrayaṃ japet /",
    "GP12brndp3_u:8075": " vratastho nirvikāraśca trikālaṃ pūjanerataḥ /",
    "GP12brndp3_u:8076": " paścādvaśyādikarmāṇi kurvansiddhimavāpsyati // BndP_3,41.34 //",
    "GP12brndp3_u:8077": " abhyarcya cakramadhyastho mantrī cintayate yadā /",
    "GP12brndp3_u:8078": " sarvamātmānamaruṇaṃ sādhyamapyaruṇīkṛtam // BndP_3,41.35 //",
    "GP12brndp3_u:8079": " tato bhavati vindhyāre sarvasaubhāgyasundaraḥ /",
    "GP12brndp3_u:8080": " vallabhaḥ sarvalokānāṃ vaśayennātrasaṃśayaḥ // BndP_3,41.36 //",
    "GP12brndp3_u:8081": " rocanākuṅkumābhyāṃ tu samabhāgaṃ tu candanam /",
    "GP12brndp3_u:8082": " śatamaṣṭottaraṃ japtvā tilakaṃ kārayed budhaḥ // BndP_3,41.37 //",
    "GP12brndp3_u:8083": " tato yamīkṣate vakti spṛśate cintayecca yam /",
    "GP12brndp3_u:8084": " ardhena ca śarīreṇa sa vaśaṃ yāti dāsavat // BndP_3,41.38 //",
    "GP12brndp3_u:8085": " tathā puṣpaṃ phalaṃ gandhaṃ pānaṃ vastraṃ tapodhana /",
    "GP12brndp3_u:8086": " śatamaṣṭottaraṃ japtvā yasyai saṃproṣyate striyai /",
    "GP12brndp3_u:8087": " sadya ākṛṣyate sā tu vimūḍhahṛdayā satī // BndP_3,41.39 //",
    "GP12brndp3_u:8088": " likhedrocana yaikānte pratimāmavanītale /",
    "GP12brndp3_u:8089": " surūpāṃ ca saśṛṅgāraveṣābharaṇamaṇḍitām // BndP_3,41.40 //",
    "GP12brndp3_u:8090": " tadbhālagalahṛnnābhijānumaṇḍalayojitam /",
    "GP12brndp3_u:8091": " janmanāmamahāvidyāmaṅkuśāntarvidarbhitam // BndP_3,41.41 //",
    "GP12brndp3_u:8092": " sarvāṅgasaṃdhisaṃlīnāmālikhya madanākṣaraiḥ /",
    "GP12brndp3_u:8093": " tadāśābhimukho bhūtvā tripurīkṛtavigrahaḥ // BndP_3,41.42 //",
    "GP12brndp3_u:8094": " baddhvā tu kṣobhiṇīṃ mudrāṃ vidyāmaṣṭaśataṃ japet /",
    "GP12brndp3_u:8095": " saṃyojya dahanāgāre candrasūryaprabhākule // BndP_3,41.43 //",
    "GP12brndp3_u:8096": " tato vihvalitāpāṅgīmanaṅgaśarapīḍitām /",
    "GP12brndp3_u:8097": " prajvalanmadanonmeṣaprasphurajjaghanasthalām // BndP_3,41.44 //",
    "GP12brndp3_u:8098": " śakticakre lasadraśmivalanākavalīkṛtām /",
    "GP12brndp3_u:8099": " dūrīkṛtasucāritrāṃ viśālanayanāmbujām // BndP_3,41.45 //",
    "GP12brndp3_u:8100": " ākṛṣṭanayanāṃ naṣṭadhairyasaṃlīnavrīḍanām /",
    "GP12brndp3_u:8101": " mantrayantrauṣadhamahāmudrānigaḍabandhanām /",
    "GP12brndp3_u:8102": " dūrīkṛtasucāritrāṃ viśālanayanāmbujām // BndP_3,41.46 //",
    "GP12brndp3_u:8103": " mano 'dhikamahāmantrajapamānāṃ hṛtāṃśukām /",
    "GP12brndp3_u:8104": " vimūḍhāmiva vikṣubdhāmiva pluṣṭāmivādbhutām // BndP_3,41.47 //",
    "GP12brndp3_u:8105": " likhitāmiva niḥsaṃjñāmiva pramathitāmiva /",
    "GP12brndp3_u:8106": " nilīnāmiva niśceṣṭāmivānyatvaṃ gatāmiva // BndP_3,41.48 //",
    "GP12brndp3_u:8107": " bhramanmantrāniloddhūtaveṇupatrākṛtiṃ ca khe /",
    "GP12brndp3_u:8108": " bhramantīṃ bhāvayennārīṃ yojanānāṃ śatādapi // BndP_3,41.49 //",
    "GP12brndp3_u:8109": " cakramadhyagatāṃ pṛthvīṃ saśailavanakānanām /",
    "GP12brndp3_u:8110": " catuḥsamudraparyantaṃ jvalantīṃ cintayettataḥ // BndP_3,41.50 //",
    "GP12brndp3_u:8111": " ṣaṇmāsābhyāsayogena jāyate madanopamaḥ /",
    "GP12brndp3_u:8112": " dṛṣṭvā karṣayate lokaṃ dṛṣṭvaiva kurute vaśam // BndP_3,41.51 //",
    "GP12brndp3_u:8113": " dṛṣṭvā saṃkṣobhayennārīṃ dṛṣṭvaiva harate viṣam /",
    "GP12brndp3_u:8114": " dṛṣṭvā karīti vāgīśaṃ dṛṣṭvā sarvaṃ vimohayet /",
    "GP12brndp3_u:8115": " dṛṣṭvā cāturthikādīṃśca jvarānnāśayate kṣaṇāt // BndP_3,41.52 //",
    "GP12brndp3_u:8116": " pītadravyeṇa likhitaṃ cakraṃ gūḍhaṃ tu dhārayet /",
    "GP12brndp3_u:8117": " vākstaṃbhaṃ vādināṃ kṣipraṃ kurute nātra saṃśayaḥ // BndP_3,41.53 //",
    "GP12brndp3_u:8118": " mahānīlīrasenāpi śatrunāmayutaṃ likhet /",
    "GP12brndp3_u:8119": " dakṣiṇābhimukho vahnau dagdhvā mārayate ripūn // BndP_3,41.54 //",
    "GP12brndp3_u:8120": " mahiṣāśvapurīṣābhyāṃ gomūtrairnāma ṭaṅkitam /",
    "GP12brndp3_u:8121": " āranālasthitaṃ cakraṃ vidveṣaṃ kurute dviṣām // BndP_3,41.55 //",
    "GP12brndp3_u:8122": " yuktvā rocanayā nāma kākapakṣeṇa madhyagam /",
    "GP12brndp3_u:8123": " laṃbamānastadākāro uccāṭanakaraṃ param // BndP_3,41.56 //",
    "GP12brndp3_u:8124": " dugdhalākṣārocanābhirmahānīlīrasena ca /",
    "GP12brndp3_u:8125": " likhitvā dhārayaṃścakraṃ cāturvarṇyaṃ vaśaṃ nayet // BndP_3,41.57 //",
    "GP12brndp3_u:8126": " anenaiva vidhānena jalamadhye yadi kṣipet /",
    "GP12brndp3_u:8127": " saubhāgyamatulaṃ tasya snānapānānna saṃśayaḥ // BndP_3,41.58 //",
    "GP12brndp3_u:8128": " cakramadhyagataṃ deśaṃ nagarīṃ vā varāṅganām /",
    "GP12brndp3_u:8129": " jvalantīṃ cintayennityaṃ saptāhātkṣobhayenmune // BndP_3,41.59 //",
    "GP12brndp3_u:8130": " likhitvā pītavarṇaṃ tu cakrametadyadācaret /",
    "GP12brndp3_u:8131": " pūrvāśābhimukho bhūtvā staṃbhayetsarvavādinaḥ // BndP_3,41.60 //",
    "GP12brndp3_u:8132": " siṃdūravarṇalikhitaṃ pūjayeduttarāmukhaḥ /",
    "GP12brndp3_u:8133": " yadā tadā svavaśago loko bhavati nānyathā // BndP_3,41.61 //",
    "GP12brndp3_u:8134": " cakraṃ gaurikayālikhyapūjayetpaścimāmukhaḥ /",
    "GP12brndp3_u:8135": " yaḥ sasarvāṅganākarṣavaśyakṣobhakaro bhavet // BndP_3,41.62 //",
    "GP12brndp3_u:8136": " pūjayedvindhyadarpāre rahasyekacaro girau /",
    "GP12brndp3_u:8137": " ajarāmaratāṃ mantrī labhate nātra saṃśayaḥ // BndP_3,41.63 //",
    "GP12brndp3_u:8138": " rahasyametatkathitaṃ gopitavyaṃ mahāmune /",
    "GP12brndp3_u:8139": " gopanātsarvasiddhiḥ syādbhraṃśa eva prakāśanāt // BndP_3,41.64 //",
    "GP12brndp3_u:8140": " avidhāya puraścaryāṃ yaḥ karma kurute mune /",
    "GP12brndp3_u:8141": " devatāśāpamāpnoti na ca siddhiṃ sa vindati // BndP_3,41.65 //",
    "GP12brndp3_u:8142": " prayogadoṣaśāntyarthaṃ punarlakṣaṃ japedbudhaḥ /",
    "GP12brndp3_u:8143": " kuryācca vidhivatpūjāṃ punaryogyo bhavennaraḥ // BndP_3,41.66 //",
    "GP12brndp3_u:8144": " niṣkāmo devatāṃ nityaṃ yor'cayedbhaktinirbharaḥ // BndP_3,41.67 //",
    "GP12brndp3_u:8145": " tāmeva cintayannāste yathāśakti manuṃ japan // BndP_3,41.68 //",
    "GP12brndp3_u:8146": " saiva tasyaihikaṃ bhāraṃ vahenmuktiṃ ca sādhayet /",
    "GP12brndp3_u:8147": " sadā saṃnihitā tasya sarvaṃ ca kathayeta sā // BndP_3,41.69 //",
    "GP12brndp3_u:8148": " vātsalyasahitā dhenu yathā vatsamanuvrajet /",
    "GP12brndp3_u:8149": " tathānugacchetsā devī svabhaktaṃ śaraṇāgatam // BndP_3,41.70 //",
    "GP12brndp3_u:8150": " agastya uvāca",
    "GP12brndp3_u:8151": " śaraṇāgataśabdasya kor'tho vada hayā nana /",
    "GP12brndp3_u:8152": " vatsaṃ gauriva yaṃ gaurī dhāvantamanudhāvati // BndP_3,41.71 //",
    "GP12brndp3_u:8153": " hayagrīva uvāca",
    "GP12brndp3_u:8154": " yaḥ pumānakhilaṃ bhāramaihikāmuṣmikātmakam /",
    "GP12brndp3_u:8155": " śrīdevatāyāṃ nikṣipya sadā tadgatamānasaḥ // BndP_3,41.72 //",
    "GP12brndp3_u:8156": " sarvānukūlaḥ sarvatra pratikūlavivarjitaḥ /",
    "GP12brndp3_u:8157": " ananyaśaraṇo gaurīṃ dṛḍhaṃ samprārthya rakṣaṇe // BndP_3,41.73 //",
    "GP12brndp3_u:8158": " rakṣiṣyatīti viśvāsastatsevaikaprayojanaḥ /",
    "GP12brndp3_u:8159": " varivasyātatparaḥ syātsā eva śaraṇāgatiḥ // BndP_3,41.74 //",
    "GP12brndp3_u:8160": " yadā kadācitstutinindanādau nindantu lokāḥ stuvatāṃ jano vā /",
    "GP12brndp3_u:8161": " iti svarūpaṃ sudhiyā samīkṣya viṣādakhedau na bhajetprapannaḥ // BndP_3,41.75 //",
    "GP12brndp3_u:8162": " anukūlasya saṃkalpaḥ pratikūlasya varjanam /",
    "GP12brndp3_u:8163": " rakṣiṣyatīti viśvāso goptṛtvavaraṇaṃ tathā // BndP_3,41.76 //",
    "GP12brndp3_u:8164": " ātmanikṣepakārpaṇye ṣaḍvidhā śaraṇāgatiḥ /",
    "GP12brndp3_u:8165": " aṅgīkṛtyātmanikṣepaṃ pañcāṅgāni samarpayet /",
    "GP12brndp3_u:8166": " na hyasya sadṛśaṃ kiñcidbhuktimuktyostu sādhanam // BndP_3,41.77 //",
    "GP12brndp3_u:8167": " amānitvamadaṃbhitvamahiṃsā kṣāntirārjavam /",
    "GP12brndp3_u:8168": " ācāryopāsanaṃ śaucaṃ sthairyamātmavinigrahaḥ // BndP_3,41.78 //",
    "GP12brndp3_u:8169": " indriyārtheṣu vairāgyamanahaṅkāra eva ca /",
    "GP12brndp3_u:8170": " janmamṛtyujarāvyādhiduḥkhadoṣānudarśanam /",
    "GP12brndp3_u:8171": " asaktiranabhiṣvaṅgaḥ putradāragṛhādiṣu // BndP_3,41.79 //",
    "GP12brndp3_u:8172": " nityaṃ ca samacittatvamiṣṭāniṣṭopapattiṣu /",
    "GP12brndp3_u:8173": " mayi cānanyabhāvena bhaktikhyabhicāriṇī // BndP_3,41.80 //",
    "GP12brndp3_u:8174": " viviktadeśasevitvamaratirjanasaṃsadi /",
    "GP12brndp3_u:8175": " adhyātmajñānanityatvaṃ tattvajñānārthadarśanam /",
    "GP12brndp3_u:8176": " etāni sarvadā jñānasādhanāni samabhyaset // BndP_3,41.81 //",
    "GP12brndp3_u:8177": " tatkarmakṛttatparamastadbhaktaḥ saṃgavarjitaḥ /",
    "GP12brndp3_u:8178": " nirvairaḥ sarvabhūteṣu yaḥ sa yāti parāṃ śriyam // BndP_3,41.82 //",
    "GP12brndp3_u:8179": " gurustu mādṛśo dhīmānkhyāto vātāpitāpana /",
    "GP12brndp3_u:8180": " śiṣyo 'pi tvādṛśaḥ prokto rahasyāmnāyadeśikaḥ // BndP_3,41.83 //",
    "GP12brndp3_u:8181": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne ekacatvāriṃśo 'dhyāyaḥ",
    "GP12brndp3_u:8182": " agastya uvāca",
    "GP12brndp3_u:8183": " mudrāviracanārītimaśvānana nivedaya /",
    "GP12brndp3_u:8184": " yābhirviracitābhistu śrīdevī saṃprasīdati // BndP_3,42.1 //",
    "GP12brndp3_u:8185": " hayagrīva uvāca",
    "GP12brndp3_u:8186": " āvāhanī mahāmudrā trikhaṇḍeti prakīrtitā /",
    "GP12brndp3_u:8187": " parivṛtya karau spaṣṭamaṅguṣṭhau kārayetsamau // BndP_3,42.2 //",
    "GP12brndp3_u:8188": " anāmāntargate kṛtvā tarjanyau kuṭilākṛtī /",
    "GP12brndp3_u:8189": " kaniṣṭhike niyuñjīta nijasthāne tapodhana /",
    "GP12brndp3_u:8190": " saṃkṣobhiṇyākhyāmudrāṃ tu kathayāmyadhunā śruṇu // BndP_3,42.3 //",
    "GP12brndp3_u:8191": " madhyame madhyage kṛtvā kaniṣṭhāṅguṣṭarodhite /",
    "GP12brndp3_u:8192": " tarjanyo daṇḍavatkṛtvā madhyamoparyanāmike // BndP_3,42.4 //",
    "GP12brndp3_u:8193": " etasyā eva mudrāyā madhyame sarale yadi /",
    "GP12brndp3_u:8194": " kriyate vindhyadarpāre mudrā vidrāviṇī tathā // BndP_3,42.5 //",
    "GP12brndp3_u:8195": " madhyamātarjanībhyāṃ tu kaniṣṭhānāmike same /",
    "GP12brndp3_u:8196": " aṅkuśākārarūpābhyāṃ madhyage kalaśodbhava /",
    "GP12brndp3_u:8197": " iyamākarṣiṇī mudrā trailokyākarṣaṇe kṣamā // BndP_3,42.6 //",
    "GP12brndp3_u:8198": " puṭākārau karau kṛtvā tarjanyāvaṅkuśākṛtī /",
    "GP12brndp3_u:8199": " parivartakrameṇaiva madhyame tadadhogate // BndP_3,42.7 //",
    "GP12brndp3_u:8200": " krameṇānena devarṣe madhyamāmadhyage 'nuje /",
    "GP12brndp3_u:8201": " anāmike tu sarale tadbahistarjanīdvayam // BndP_3,42.8 //",
    "GP12brndp3_u:8202": " daṇḍākārau tatoṃ'guṣṭhau madhyamāvartadeśagau /",
    "GP12brndp3_u:8203": " mudraiṣonmādinī nāmnā khyātā vātāpitāpana // BndP_3,42.9 //",
    "GP12brndp3_u:8204": " asyāstvanāmikāyugmamadhaḥ kṛtvāṅkuśākṛti /",
    "GP12brndp3_u:8205": " tarjanyāvapi tenaiva krameṇa viniyojayet // BndP_3,42.10 //",
    "GP12brndp3_u:8206": " iyaṃ mahāṅkuśā mudrā sarvakāryārthasādhikā // BndP_3,42.11 //",
    "GP12brndp3_u:8207": " savyaṃ dakṣiṇādeśe tu dakṣiṇaṃ savyadeśataḥ /",
    "GP12brndp3_u:8208": " bāhū kṛtvā tu devarṣe hastau samparivartya ca 42.12 /",
    "GP12brndp3_u:8209": " kaniṣṭhānāmike yukte krameṇānena tāpasa /",
    "GP12brndp3_u:8210": " tarjanībhyāṃ samākrānte sarvordhvamapi madhyame // BndP_3,42.13 //",
    "GP12brndp3_u:8211": " lopāmudrāpateṅguṣṭhau kārayetsakalāvapi /",
    "GP12brndp3_u:8212": " iyaṃ tu khecarī nāma mudrā sarvottamottamā /",
    "GP12brndp3_u:8213": " etadvijñānamātreṇa yoginīnāṃ priyo bhavet // BndP_3,42.14 //",
    "GP12brndp3_u:8214": " parivartya karau spṛṣṭāvardhacandrasamākṛtī /",
    "GP12brndp3_u:8215": " tarjanyaṅguṣṭhayugalaṃ yugapadyojayettataḥ // BndP_3,42.15 //",
    "GP12brndp3_u:8216": " adhaḥ kaniṣṭhāvaṣṭabdhamadhyame viniyojayet /",
    "GP12brndp3_u:8217": " athaite kuṭile yuktvā sarvādhastādanāmike /",
    "GP12brndp3_u:8218": " bījamudreyamācirātsarvasiddhapravartinī // BndP_3,42.16 //",
    "GP12brndp3_u:8219": " madhyāgre kuṭilākāre tarjanyupari saṃsthite /",
    "GP12brndp3_u:8220": " anāmikāmadhyagate tathaiva hi kaniṣṭike // BndP_3,42.17 //",
    "GP12brndp3_u:8221": " sarvā ekatra saṃyojya cāṅguṣṭhaparipīḍitāḥ /",
    "GP12brndp3_u:8222": " eṣā tu prathamā mudrā yonimudreti saṃjñitā // BndP_3,42.18 //",
    "GP12brndp3_u:8223": " etā mudrāstu devarṣe śrīdevyāḥ prītihetavaḥ /",
    "GP12brndp3_u:8224": " pūjākāle prayoktavyā yathānukramayogataḥ // BndP_3,42.19 //",
    "GP12brndp3_u:8225": " iti śrībrahmāṇḍamahāpurāṇe uttarabhāge lalitopākhyāne hayagrīvāgastyasamvāde dvācatvāriṃśo 'dhyāyaḥ",
    "GP12brndp3_u:8226": " agastya uvāca",
    "GP12brndp3_u:8227": " aśvānana mahāprājña karuṇāmṛtavāridhe /",
    "GP12brndp3_u:8228": " śrīdevīdarśane dīkṣā yādṛśī tāṃ nivedaya // BndP_3,43.1 //",
    "GP12brndp3_u:8229": " hayagrīva uvāca",
    "GP12brndp3_u:8230": " yadi te devatābhāvo yayā kalmaṣakardamāḥ /",
    "GP12brndp3_u:8231": " kṣālyante ca tathā pusāṃ dīkṣāmācakṣmahe 'tra tām // BndP_3,43.2 //",
    "GP12brndp3_u:8232": " haste śivapurandhyātvā japenmūlāṅgamālinīm /",
    "GP12brndp3_u:8233": " guruḥ spṛśecchiṣyatanuṃ sparśadīkṣeyamīritā // BndP_3,43.3 //",
    "GP12brndp3_u:8234": " nimīlya nayane dhyātvā śrīkāmākṣīṃ prasannadhīḥ /",
    "GP12brndp3_u:8235": " samyakpaśyedguruḥ śiṣyaṃ dṛgdīkṣā seyamucyate // BndP_3,43.4 //",
    "GP12brndp3_u:8236": " gurorālokamātreṇa bhāṣaṇātsparśanādapi /",
    "GP12brndp3_u:8237": " sadyaḥ sañjāyate jñānaṃ sā dīkṣā śāmbhavī matā // BndP_3,43.5 //",
    "GP12brndp3_u:8238": " devyā deho yathā prokto gurudehastathaiva ca /",
    "GP12brndp3_u:8239": " tatprasādena śiṣyo 'pi tadrūpaḥ samprakāśate // BndP_3,43.6 //",
    "GP12brndp3_u:8240": " ciraṃ śuśrūṣayā samyaktoṣito deśikeśvaraḥ /",
    "GP12brndp3_u:8241": " tūṣṇīṃ saṃkalpayecchiṣyaṃ sā dīkṣā mānasī matā // BndP_3,43.7 //",
    "GP12brndp3_u:8242": " dīkṣāṇāmapi sarvāsāmiyamevottamottamā /",
    "GP12brndp3_u:8243": " ādau kuryātkriyādīkṣāṃ tatprakāraḥ pravakṣyate // BndP_3,43.8 //",
    "GP12brndp3_u:8244": " śuklapakṣe śubhadine vidhāya śucimānasam /",
    "GP12brndp3_u:8245": " jihvāsyamalaśuddhiṃ ca kṛtvā snātvā yathāvidhi // BndP_3,43.9 //",
    "GP12brndp3_u:8246": " saṃdhyākarma samāpyātha gurudehaṃ paraṃ smaran /",
    "GP12brndp3_u:8247": " ekānte nivasañchrīmānmaunī ca niyatāśanaḥ // BndP_3,43.10 //",
    "GP12brndp3_u:8248": " guruśca tādṛśobhūtvā pūjāmandiramāviśet /",
    "GP12brndp3_u:8249": " devīsūktena saṃyuktaṃ vidyānyāsaṃ samātṛkam // BndP_3,43.11 //",
    "GP12brndp3_u:8250": " kṛtvā puruṣasūktena ṣoḍaśairupacārakaiḥ /",
    "GP12brndp3_u:8251": " āvāhanā sane pādyamardhyamācamanaṃ tathā // BndP_3,43.12 //",
    "GP12brndp3_u:8252": " snānaṃ vastraṃ ca bhūṣā ca gandhaḥ puṣpaṃ tathaiva ca /",
    "GP12brndp3_u:8253": " dhūpadīpau ca naivedyaṃ tāmbūlaṃ ca pradakṣiṇā // BndP_3,43.13 //",
    "GP12brndp3_u:8254": " praṇāmaśceti vikhyātaiḥ prīṇayettripurāṃbikām /",
    "GP12brndp3_u:8255": " atha puṣpāñjaliṃ dadyātsahasrākṣaravidyayā // BndP_3,43.14 //",
    "GP12brndp3_u:8256": " oṃ aiṃ hrīṃ śrīṃ aiṃ klīṃ sauḥ oṃ namastripurasundari hṛdaye devi śirodevi śikhādevi",
    "GP12brndp3_u:8257": " kavacadevi netradevi āsyadevi kāmeśvari bhagamālini nityaklinneṃ bhairuṇḍe vahnivāsini",
    "GP12brndp3_u:8258": " mahāvajreśvari vidyeśvari paraśivadūti tvarite kulasuṃdari nitye nīlapatāke vijaye",
    "GP12brndp3_u:8259": " sarvamaṅgale jvālāmālini citre mahānitye parameśvari mantreśamayi ṣaṣṭhīśamayyudyānamayi",
    "GP12brndp3_u:8260": " lopāmudrāmayyagastyamayi kālatāpanamayi dharmācāramayi muktake śīśvaramayi dīpakalānāthamayi",
    "GP12brndp3_u:8261": " viṣṇudevamayi prabhākaradevamayi tejodevamayi manojadevamayi aṇimasiddhe mahimasiddhe",
    "GP12brndp3_u:8262": " garima siddhe laghimasiddhe īśitvasiddhe vaśitvasiddhe prāptisiddhe prākāmyasiddhe",
    "GP12brndp3_u:8263": " rasasiddhe mokṣasiddhe brāhmi māheśvarī kaumāri vaiṣṇavi vārāhi indrāṇi cāmuṇḍe mahālakṣmi",
    "GP12brndp3_u:8264": " sarvasaṃkṣobhiṇi sarvavidrāviṇi sarvākarṣiṇi sarvavaśaṅkari sarvonmādini sarvamahāṅkuśe",
    "GP12brndp3_u:8265": " sarvakhecari sarvabīje sarvayone sarvāstrakhaṇḍini trailokyamohini cakrasvāmini prāṭayogini",
    "GP12brndp3_u:8266": " bauddhadarśanāṅgi kāmākarṣiṇi buddhyākarṣiṇi ahaṅkārākarṣiṇi śabdākarṣiṇi sparśākarṣiṇi",
    "GP12brndp3_u:8267": " rūpākarṣiṇi rasākarṣiṇi gandhākarṣiṇi cittākarṣiṇi dhairyākarṣiṇi smṛtyākarṣiṇi nāmākarṣiṇi",
    "GP12brndp3_u:8268": " bījākarṣiṇātmākirṣiṇi amṛtākarṣiṇi śarīrākarṣiṇi guptayogini sarvāśāparipūrakacakrasvāmini",
    "GP12brndp3_u:8269": " anaṅgakusume anaṅgamekhale anaṅgamādini anaṅgamadanāture 'naṅgarekhe 'naṅgaveginyanaṅgāṅkuśe",
    "GP12brndp3_u:8270": " 'naṅgamālini guptatarayogini vaidikadarśanāṅgi sarvasaṃkṣobhakāraka cakrasvāmini",
    "GP12brndp3_u:8271": " pūrvāmnāyādhidevate sṛṣṭirūpe sarvasaṃkṣobhiṇi sarvavidrāviṇi sarvākarṣiṇi sarvāhlādini",
    "GP12brndp3_u:8272": " sarvasaṃmohini sarvastaṃbhiṇi sarvajṛṃbhiṇi sarvavaśaṅkari sarvarañjini sarvonmādini",
    "GP12brndp3_u:8273": " sarvārthasādhike sarvasaṃpatprapūriṇi sarvamantramayi sarvadvandvakṣayakari sampradāyayogini",
    "GP12brndp3_u:8274": " sauradarśanāṅgi sarvasaubhāgyadāyakacakre sarvasiddhiprade sarvasampatprade sarvapriyaṅkari",
    "GP12brndp3_u:8275": " sarvamaṅgalakāriṇi sarvakāmaprade sarvaduḥkhavimocini sarvamṛtyupraśamini sarvavighnanivāriṇi",
    "GP12brndp3_u:8276": " sarvāṅgasundari sarvasaubhāgyadāyini kulottīrṇayogini sarvārthasādhakacakreśi sarvajñe",
    "GP12brndp3_u:8277": " sarvaśakte sarvaiśvaryaphalaprade sarvajñānamayi sarvavyādhinivāriṇi sarvādhārasvarūpe",
    "GP12brndp3_u:8278": " sarvapāpahare sarvānandamayi sarvarakṣāsvarūpiṇi sarvepsita phalaprade niyogini vaiṣṇavadarśanāṅgi",
    "GP12brndp3_u:8279": " sarvarakṣākaracakrasthe dakṣiṇāmnāyeśi sthitirūpe vaśini kāmeśi modini vimale aruṇe",
    "GP12brndp3_u:8280": " jayini sarveśvari kaulini rahasyayogini rahasyabhogini rahasyagopini śāktadarśanāṅgi",
    "GP12brndp3_u:8281": " sarvarogaharacakreśi paścimāmnāye dhanurbāṇapāśāṅkuśadevate kāmeśi vajreśi phagamālini",
    "GP12brndp3_u:8282": " atirahasyayogini śaivadarśanāṅgi sarvasiddhipradacakrage uttarāmnāyeśi saṃhārarūpe",
    "GP12brndp3_u:8283": " śuddhapare vindupīṭhagate mahārātripurasundari parāparātirahasyayogini śāṃbhavadarśanāṅgi",
    "GP12brndp3_u:8284": " sarvānandamayacakreśi tripurasuṃdari tripuravāsini tripuraśrīḥ tripuramālini tripurasiddhe",
    "GP12brndp3_u:8285": " tripurāṃba sarvacakrasthe anuttarāmnāyākhyasvarūpe mahātripurabhairavi caturvidhaguṇarūpe",
    "GP12brndp3_u:8286": " kule akule kulākule mahākaulini sarvottare sarvadarśanāṅgi navāsanasthite navākṣari",
    "GP12brndp3_u:8287": " navamithunākṛte maheśamādhavavidhātṛmanmathaskandanandīndramanucandrakuberāgastyadurvāsaḥkrodhabhaṭṭārakavidyātmike",
    "GP12brndp3_u:8288": " kalyāṇatattvatrayarūpe śivaśivātmike pūrmabrahmaśakte mahāparameśvari mahātripurasundari",
    "GP12brndp3_u:8289": " tava śrīpādukāṃ pūjayāmi namaḥ /",
    "GP12brndp3_u:8290": " ka eṃ īla hrīṃ hasa kahala hrīṃ aiṃ klīṃ sauḥ sauḥ klīṃ aiṃ śrīṃ /",
    "GP12brndp3_u:8291": " devyāḥ puṣpāñjaliṃ dadyātsahasrākṣaravidyāyā /",
    "GP12brndp3_u:8292": " nocettatpūjanaṃ vyarthamityāhurvedavādinaḥ // BndP_3,43.15 //",
    "GP12brndp3_u:8293": " tato gomayasaṃlipte bhūtale droṇaśālibhiḥ /",
    "GP12brndp3_u:8294": " tāvadbhistaṇḍulaiḥ śuddhaiḥ śastārṇaistatra nūtanam // BndP_3,43.16 //",
    "GP12brndp3_u:8295": " droṇodapūritaṃ kuṃbhaṃ pañcaratnairnavairyutam /",
    "GP12brndp3_u:8296": " nyagrodhāśvatthamākandajaṃbūdumbaraśākhinām // BndP_3,43.17 //",
    "GP12brndp3_u:8297": " tvagbhiśca pallavaiścaiva prakṣiptairadhivāsinam /",
    "GP12brndp3_u:8298": " kumbhāgre nikṣipetpakvaṃ nārikelaphalaṃ śubham // BndP_3,43.18 //",
    "GP12brndp3_u:8299": " abhyarcya gandhapuṣpādyairdhūpadīpādi darśayet /",
    "GP12brndp3_u:8300": " śrīcintāmaṇimantraṃ tu hṛdi mātṛkamājapet // BndP_3,43.19 //",
    "GP12brndp3_u:8301": " kumbha spṛśañchrīkāmāptirūpīkṛtakalevaram /",
    "GP12brndp3_u:8302": " aṣṭottaraśate jāte punardīpaṃ pradarśayet // BndP_3,43.20 //",
    "GP12brndp3_u:8303": " śiṣyamāhūya rahasi vāsasā baddhalocanam /",
    "GP12brndp3_u:8304": " kārayitvā praṇāmānāṃ sāṣṭāṅgānāṃ trayaṃ guruḥ // BndP_3,43.21 //",
    "GP12brndp3_u:8305": " puṣpāṇi tatkare dattvā kāraye tkusumāñjalim /",
    "GP12brndp3_u:8306": " śrīnāthakaruṇārāśe parañjyotirmayeśvari // BndP_3,43.22 //",
    "GP12brndp3_u:8307": " prasūnāñjalireṣā te nikṣiptā caraṇāṃbuje /",
    "GP12brndp3_u:8308": " paraṃ dhāma paraṃ brahma mama tvaṃ paradevatā // BndP_3,43.23 //",
    "GP12brndp3_u:8309": " adyaprabhṛti me putrānrakṣa māṃ śāraṇāgatam /",
    "GP12brndp3_u:8310": " ityuktvā gurupādāvje śiṣyo mūrdhni vidhārayet // BndP_3,43.24 //",
    "GP12brndp3_u:8311": " janmāntara sukṛtatvaṃ syānnyaste śirasi pāduke /",
    "GP12brndp3_u:8312": " guruṇā kamalāsanamuraśāsanapuraśāsanasevayā labdhe // BndP_3,43.25 //",
    "GP12brndp3_u:8313": " ityuktvā bhaktibharitaḥ punarutthāya śāntimān /",
    "GP12brndp3_u:8314": " vāmapārśve gurostiṣṭhedamānī vinayānvitaḥ // BndP_3,43.26 //",
    "GP12brndp3_u:8315": " tatastuṃbījalaiḥ prokṣya vāmabhāge nivedayet /",
    "GP12brndp3_u:8316": " vimucya netrabandhaṃ tu darśayedarcanakramam // BndP_3,43.27 //",
    "GP12brndp3_u:8317": " sitāmadhvājyakadalīphalapāyasarūpakam /",
    "GP12brndp3_u:8318": " mahātripurasundaryā naivedyamiti cādiśet // BndP_3,43.28 //",
    "GP12brndp3_u:8319": " ṣoḍaśarṇamanuṃ tasya vadedvāmaśrutau śanaiḥ /",
    "GP12brndp3_u:8320": " tato bahirvinirgatya sthāpya dārvāsane śucim // BndP_3,43.29 //",
    "GP12brndp3_u:8321": " niveśya prāṅmukhaṃ tatra paṭṭavastrasamāstṛte /",
    "GP12brndp3_u:8322": " śiṣyaṃ śrīkumbhasalilairabhiṣiñcetsamantrakam // BndP_3,43.30 //",
    "GP12brndp3_u:8323": " punaḥ śuddhodakaiḥ snātvā vāsasī parigṛhya ca /",
    "GP12brndp3_u:8324": " aṣṭottaraśataṃ mantraṃ japtvā nidrāmathāviśet // BndP_3,43.31 //",
    "GP12brndp3_u:8325": " śubhe dṛṣṭe sati svapne puṇyaṃ yojyaṃ tadottamam /",
    "GP12brndp3_u:8326": " duḥsvapne tu japaṃ kuryādaṣṭottarasahasrakam // BndP_3,43.32 //",
    "GP12brndp3_u:8327": " kārayettripurāṃbāyāḥ saparyāṃ muktamārgataḥ /",
    "GP12brndp3_u:8328": " yadā na dṛṣṭaḥ svapno 'pi tadā siddhiścirādbhavet // BndP_3,43.33 //",
    "GP12brndp3_u:8329": " svīkuryātparayā bhaktyā devī śeṣa kalādhikam /",
    "GP12brndp3_u:8330": " sadya eva sa śiṣyaḥ syātpaṅktipāvanapāvanaḥ // BndP_3,43.34 //",
    "GP12brndp3_u:8331": " śarīramarthaṃ prāṇaṃ ca tasmai śrīgurave diśet /",
    "GP12brndp3_u:8332": " tadadhīnaśca rennityaṃ tadvākyaṃ naiva laghayet // BndP_3,43.35 //",
    "GP12brndp3_u:8333": " yaḥ prasannaḥ kṣaṇārdhena mokṣalakṣmīṃ prayacchati /",
    "GP12brndp3_u:8334": " durlabhaṃ taṃ vijānīyādguruṃ saṃsāratārakam // BndP_3,43.36 //",
    "GP12brndp3_u:8335": " gukārasyāndhakāror'tho rukārastannirodhakaḥ /",
    "GP12brndp3_u:8336": " andhakāranirodhitvādgururityabhidhīyate // BndP_3,43.37 //",
    "GP12brndp3_u:8337": " bodharūpaṃ guruṃ prāpya na gurvantaramādiśet /",
    "GP12brndp3_u:8338": " guruktaṃ paruṣaṃ vākyamāśiṣaṃ paricintayet // BndP_3,43.38 //",
    "GP12brndp3_u:8339": " laukikaṃ vaidikaṃ vāpi tathādhyātmikameva ca /",
    "GP12brndp3_u:8340": " ādadīta tato jñānaṃ pūrvaṃ tamabhivādayet // BndP_3,43.39 //",
    "GP12brndp3_u:8341": " evaṃ dīkṣātrayaṃ kṛtvā vidheyaṃ baudhayetpunaḥ /",
    "GP12brndp3_u:8342": " gurubhaktissadācārastaddrohastatra pātakam // BndP_3,43.40 //",
    "GP12brndp3_u:8343": " tatpadasmaraṇaṃ muktiryāvaddehamayaṃ kramaḥ /",
    "GP12brndp3_u:8344": " yatpāpaṃ samavāpnoti gurvagre 'nṛtabhāṣaṇat // BndP_3,43.41 //",
    "GP12brndp3_u:8345": " gobrāhmaṇāvadhaṃ kṛtvā na tatpāpaṃ samāśrayet /",
    "GP12brndp3_u:8346": " brahmādistaṃba paryataṃ yasya me gurusaṃtatiḥ // BndP_3,43.42 //",
    "GP12brndp3_u:8347": " tasya me sarvapūjyasya ko na pūjyo mahītale /",
    "GP12brndp3_u:8348": " iti sarvānukūlo yaḥ sa śiṣyaḥ parikīrtitaḥ // BndP_3,43.43 //",
    "GP12brndp3_u:8349": " śīlādivimalānekaguṇasaṃpannabhāvanaḥ /",
    "GP12brndp3_u:8350": " guruśāsanavartitvācchiṣya ityabhidhīyate // BndP_3,43.44 //",
    "GP12brndp3_u:8351": " japācchrāntaḥ punardhyāyeddhyānācchrāntaḥ punarjapet /",
    "GP12brndp3_u:8352": " japadhyānādiyuktasya kṣipraṃ mantraḥ prasidhyati // BndP_3,43.45 //",
    "GP12brndp3_u:8353": " yathā dhyānasya sāmarthyātkīṭo 'pi bhramarāyate /",
    "GP12brndp3_u:8354": " tathā samādhisā marthyādbrahmībhūto bhavennaraḥ // BndP_3,43.46 //",
    "GP12brndp3_u:8355": " yathā nilīyate kāle prapañco naiva dṛśyate /",
    "GP12brndp3_u:8356": " tathaiva mīlayennetre etaddhyānasya lakṣaṇam // BndP_3,43.47 //",
    "GP12brndp3_u:8357": " vidite tu pare tattve varṇātīte hyavikriye /",
    "GP12brndp3_u:8358": " kiṅkaratvaṃ ca gacchanti mantrā mantrādhipaiḥ saha // BndP_3,43.48 //",
    "GP12brndp3_u:8359": " ātmaikyabhāvaniṣṭhasya yā ceṣṭā sā tu darśanam /",
    "GP12brndp3_u:8360": " yogastapaḥ sa tanmantrastaddhanaṃ yannirīkṣaṇam // BndP_3,43.49 //",
    "GP12brndp3_u:8361": " dehābhimāne galite vijñāte paramātmani /",
    "GP12brndp3_u:8362": " yatrayatra mano yāti tatratatra samādhayaḥ // BndP_3,43.50 //",
    "GP12brndp3_u:8363": " yaḥ paśyetsarvagaṃ śāṃmānandātmānamadvayam /",
    "GP12brndp3_u:8364": " na tasya kiñcidāptavyaṃ jñātavyaṃ vāvaśiṣyate // BndP_3,43.51 //",
    "GP12brndp3_u:8365": " pūjākoṭisamaṃ stotraṃ stotrakoṭisamojapaḥ /",
    "GP12brndp3_u:8366": " japakoṭisamaṃ dhyānaṃ dhyānakoṭisamo layaḥ // BndP_3,43.52 //",
    "GP12brndp3_u:8367": " deho devālayaḥ prokto jīva eva maheśvaraḥ /",
    "GP12brndp3_u:8368": " tyajedajñānanirmālyaṃ sohaṃbhāvena yojayet // BndP_3,43.53 //",
    "GP12brndp3_u:8369": " tuṣeṇa baddho vrīhiḥ syāttuṣābhāve tu taṇḍulaḥ /",
    "GP12brndp3_u:8370": " pāśabaddhaḥ smṛto jīvaḥ pāśamukto maheśvaraḥ // BndP_3,43.54 //",
    "GP12brndp3_u:8371": " ākāśe pakṣijātīnāṃ jaleṣu jalacāriṇām /",
    "GP12brndp3_u:8372": " yathā gatirna dṛśyeta mahāvṛttaṃ mahātmanām // BndP_3,43.55 //",
    "GP12brndp3_u:8373": " nityārcanaṃ divā kuryādrātrau naimittikārcanam /",
    "GP12brndp3_u:8374": " ubhayoḥ kāmyakarmā syāditi śāstrasya niścayaḥ // BndP_3,43.56 //",
    "GP12brndp3_u:8375": " koṭikoṭimahādānātkoṭikoṭimahāvratāt /",
    "GP12brndp3_u:8376": " koṭikoṭimahāyajñātparā śrīpādukā smṛtiḥ // BndP_3,43.57 //",
    "GP12brndp3_u:8377": " jñānato 'jñānato vāpi yāvaddehasya dhāraṇam /",
    "GP12brndp3_u:8378": " tāvadvarṇāśramācāraḥ kartavyaḥ karmamuktaye // BndP_3,43.58 //",
    "GP12brndp3_u:8379": " nirgataṃ yadgurorvaktrātsarvaṃ śāstraṃ taducyate /",
    "GP12brndp3_u:8380": " niṣiddhamapi tatkuryādgurvājñāṃ naiva laṅghayet // BndP_3,43.59 //",
    "GP12brndp3_u:8381": " jātividyādhanāḍhyo vā dūre dṛṣṭvā guruṃ mudā /",
    "GP12brndp3_u:8382": " daṇḍapramāṇaṃ kṛtvaikaṃ triḥ pradakṣiṇāmācaret // BndP_3,43.60 //",
    "GP12brndp3_u:8383": " gurubuddhyā nametsarvaṃ daivataṃ tṛṇameva vā /",
    "GP12brndp3_u:8384": " praṇameddevabuddhyā tu pratimāṃ lohamṛnmayīm // BndP_3,43.61 //",
    "GP12brndp3_u:8385": " guruṃ huṅkṛtya tuṅkṛtya vipraṃ vādairvijitya ca /",
    "GP12brndp3_u:8386": " vikāsya guhyaśāstrāṇi bhavanti brahmarākṣasāḥ // BndP_3,43.62 //",
    "GP12brndp3_u:8387": " advaitaṃ bhāva yennityaṃ nādvaitaṃ guruṇā saha /",
    "GP12brndp3_u:8388": " na nindedanyasamayānvedaśāstrāgamādikān // BndP_3,43.63 //",
    "GP12brndp3_u:8389": " ekagrāmasthitaḥ śiṣyastrisaṃdhyaṃ praṇamedgurum /",
    "GP12brndp3_u:8390": " krośa mātrasthito bhaktyā guruṃ pratidinaṃ namet // BndP_3,43.64 //",
    "GP12brndp3_u:8391": " arthayojanagaḥ śiṣyaḥ praṇametpañcaparvasu /",
    "GP12brndp3_u:8392": " ekayojanamārabhya yojanadvādaśāvadhi // BndP_3,43.65 //",
    "GP12brndp3_u:8393": " tattadyojanasaṃkhyātamāseṣu praṇamedgurum /",
    "GP12brndp3_u:8394": " atidūrasthitaḥ śiṣyo yadecchā syāttadā vrajet // BndP_3,43.66 //",
    "GP12brndp3_u:8395": " riktapāṇistu nopeyādrājānaṃ devatāṃ gurum /",
    "GP12brndp3_u:8396": " phalapuṣpāṃbarādīni yathāśakti samarpayet // BndP_3,43.67 //",
    "GP12brndp3_u:8397": " manuṣyacarmaṇā baddhaḥ sākṣātparaśivaḥ svayam /",
    "GP12brndp3_u:8398": " sacchiṣyānugrahārthāya gūḍhaṃ paryaṭati kṣitau // BndP_3,43.68 //",
    "GP12brndp3_u:8399": " sadbhaktarakṣaṇāyaiva nirākāro 'pi sākṛtiḥ /",
    "GP12brndp3_u:8400": " śivaḥ kṛpānidhirloke saṃsārīva hi ceṣṭate // BndP_3,43.69 /",
    "GP12brndp3_u:8401": " atrinetraḥ śivaḥ sākṣādacaturbāhuracyutaḥ /",
    "GP12brndp3_u:8402": " acaturvadano brahmā śrīguruḥ parikīrtitaḥ // BndP_3,43.70 //",
    "GP12brndp3_u:8403": " śrīguruṃ paratattvākhyaṃ tiṣṭhantaṃ cakṣuragrataḥ /",
    "GP12brndp3_u:8404": " bhāgyahīnā na paśyanti sūryamandhā ivoditam // BndP_3,43.71 //",
    "GP12brndp3_u:8405": " uttamā tattvacintā syājjapacintā tu madhyamā /",
    "GP12brndp3_u:8406": " adhamā śāstracintā syāllokacintādhamādhamā // BndP_3,43.72 //",
    "GP12brndp3_u:8407": " nāsthi gurvadhikaṃ tattvaṃ nāsti jñānādhikaṃ sukham /",
    "GP12brndp3_u:8408": " nāsti bhaktyadhikā pūjā na hi mokṣādhikaṃ phalam // BndP_3,43.73 //",
    "GP12brndp3_u:8409": " sarvavedeṣu śāstreṣu brahmaviṣṇuśivādiṣu /",
    "GP12brndp3_u:8410": " tatra tatrocyate śabdaiḥ śrīkāmākṣī parātparā // BndP_3,43.74 //",
    "GP12brndp3_u:8411": " śacīndrau svāhāgnī ca prabhāravī /",
    "GP12brndp3_u:8412": " lakṣmīnārāyaṇau vāṇīdhātārau girijāśivau // BndP_3,43.75 //",
    "GP12brndp3_u:8413": " agnīṣomau bindunādau tathā prakṛtipūruṣau /",
    "GP12brndp3_u:8414": " ādhārādheyanāmānau bhogamokṣau tathaiva ca // BndP_3,43.76 //",
    "GP12brndp3_u:8415": " prāṇāpanau ca śabdārthauṃ tathā vidhiniṣedhakau /",
    "GP12brndp3_u:8416": " sukhaduḥkhādi yaddvandvaṃ dṛśyate śrūyate 'pi vā // BndP_3,43.77 //",
    "GP12brndp3_u:8417": " sarvalokeṣu tatsarvaṃ paraṃ brahma na saṃśayaḥ /",
    "GP12brndp3_u:8418": " uttīrmamaparaṃ jyotiḥ kāmākṣīnāmakaṃ viduḥ // BndP_3,43.78 //",
    "GP12brndp3_u:8419": " yadeva nityaṃ dhyāyanti brahmaviṣṇuśivādayaḥ /",
    "GP12brndp3_u:8420": " itthaṃ hi śaktimārge 'sminyaḥ pumāniha vartate // BndP_3,43.79 //",
    "GP12brndp3_u:8421": " prasādabhūmiḥ śrīdevyā bhuktimuktyoḥ sa bhājanam /",
    "GP12brndp3_u:8422": " amantraṃ vā samatraṃ vā kāmākṣīmarcayanti ye // BndP_3,43.80 //",
    "GP12brndp3_u:8423": " striyo vaiśyāśca śūdrāśca te yānti paramāṃ gatim /",
    "GP12brndp3_u:8424": " kiṃ punaḥ kṣattriyā viprā mantrapūrvaṃ yajanti ye // BndP_3,43.81 //",
    "GP12brndp3_u:8425": " saṃsāriṇo 'pi te nūnaṃ vimuktā nātra saṃśayaḥ /",
    "GP12brndp3_u:8426": " sitāmadhvājyakadalīphalapāyasarūpakam // BndP_3,43.82 //",
    "GP12brndp3_u:8427": " pañcaparvasu naivedyaṃ sarvadaiva nivedayet /",
    "GP12brndp3_u:8428": " yonārcayati śakto 'pi sa devīśāpamāpnuyāt // BndP_3,43.83 //",
    "GP12brndp3_u:8429": " aśaktau bhāvanādravyairarcayennityamaṃbikām /",
    "GP12brndp3_u:8430": " gṛhasthastu mahādevīṃ maṅgalācārasaṃyutaḥ // BndP_3,43.84 //",
    "GP12brndp3_u:8431": " arcayeta mahālakṣmīmanukūlāṅganāsakhaḥ /",
    "GP12brndp3_u:8432": " gurustrivāramācāraṃ kathayetkalaśodbhava // BndP_3,43.85 //",
    "GP12brndp3_u:8433": " śiṣyo yadi na gṛhṇīyā cchiṣye pāpaṃ gurorna hi /",
    "GP12brndp3_u:8434": " lakṣmīnārāyaṇau vāṇīdhātārau girijāśivau // BndP_3,43.86 //",
    "GP12brndp3_u:8435": " śrīguruṃ gurupatnīṃ ca pitarau cintayeddhiyā /",
    "GP12brndp3_u:8436": " iti sarvaṃ mayā proktaṃ samāsena ghaṭodbhava // BndP_3,43.87 //",
    "GP12brndp3_u:8437": " etāvadavadhānena sarvajño matimānbhavet // BndP_3,43.88 //",
    "GP12brndp3_u:8438": " iti śrībrahmāṇḍamahāpurāṇe uttarabhāge lalitopākhyāne tricatvāriṃśo 'dhyāyaḥ",
    "GP12brndp3_u:8439": " hayagrīva uvāca",
    "GP12brndp3_u:8440": " praviśya tu japasthānamānīya nijamāsanam /",
    "GP12brndp3_u:8441": " abhyukṣya vidhivanmantrairgurūktakramayogataḥ // BndP_3,44.1 //",
    "GP12brndp3_u:8442": " svātmānaṃ devatāmūrtiṃ dhyāyaṃstatrāviśeṣataḥ /",
    "GP12brndp3_u:8443": " prāṅmukho dṛḍhamābadhya padmāsanamananyadhīḥ // BndP_3,44.2 //",
    "GP12brndp3_u:8444": " trikhaṇḍāmanubadhnīyādgurvādīnabhivandya ca /",
    "GP12brndp3_u:8445": " dviruktabālabījāni madhyādyaṅguliṣu kramāt // BndP_3,44.3 //",
    "GP12brndp3_u:8446": " talayorapi vinyasya karaśuddhipuraḥsaram /",
    "GP12brndp3_u:8447": " agniprākāraparyantaṃ kuryātsvāstreṇa mantravit // BndP_3,44.4 //",
    "GP12brndp3_u:8448": " pratilomena pādādyamanulomena kādikam /",
    "GP12brndp3_u:8449": " vyāpa kanyāsamāropya vyāpayanvāgbhavādibhiḥ // BndP_3,44.5 //",
    "GP12brndp3_u:8450": " vyaktaiḥ kāramasūkṣmasthūlaśarīrāṇi kalpayet /",
    "GP12brndp3_u:8451": " nābhau hṛdi bhruvormadhye bālābījānyatha nyaset // BndP_3,44.6 //",
    "GP12brndp3_u:8452": " mātṛkāṃ mūlapuṭitāṃ nyasennābhyādiṣu kramāt /",
    "GP12brndp3_u:8453": " bālābījāni tānyeva dvirāvṛttyātha vinyaset // BndP_3,44.7 //",
    "GP12brndp3_u:8454": " madhyādikaraśākhāsu talayorapi nānyathā /",
    "GP12brndp3_u:8455": " nābhyādāvatha vinyasya nyasedatha padadvaye // BndP_3,44.8 //",
    "GP12brndp3_u:8456": " jānūrusphigguhyamūlanābhi hṛnmūrdhasu kramāt /",
    "GP12brndp3_u:8457": " navāsanāni brahmāṇaṃ viṣṇuṃ rudraṃ tatheśvaram // BndP_3,44.9 //",
    "GP12brndp3_u:8458": " sadāśivaṃ ca pūṣāṇaṃ tūlikāṃ ca prakāśakam /",
    "GP12brndp3_u:8459": " vidyāsanaṃ ca vinyasya hṛdaye darśayettataḥ // BndP_3,44.10 //",
    "GP12brndp3_u:8460": " padmatrikhaṇḍayonyākhyāṃ mudrāmoṣṭhapuṭena ca /",
    "GP12brndp3_u:8461": " vāyumāpūrya huṃ huṃ huṃ tviti prābīdhya kuṇḍalīm // BndP_3,44.11 //",
    "GP12brndp3_u:8462": " mantraśaktyā samunnīya dvādaśānte śivaikatām /",
    "GP12brndp3_u:8463": " bhāvayitvā punastaṃ ca svasthāne viniveśya ca // BndP_3,44.12 //",
    "GP12brndp3_u:8464": " vāgbhavādīni bījāni mūlahṛdbāhuṣu nyaset /",
    "GP12brndp3_u:8465": " samastamūrdhni dormūlamadhyāgreṣu yathākramam // BndP_3,44.13 //",
    "GP12brndp3_u:8466": " hastau vinyasya cāṅgeṣu hyaṅguṣṭhāditalāvadhi /",
    "GP12brndp3_u:8467": " hṛdayādau ca vinyasya kuṅkumaṃ nyāsamācaret // BndP_3,44.14 //",
    "GP12brndp3_u:8468": " śuddhā tṛtīyabījena puṭitāṃ mātṛkāṃ punaḥ /",
    "GP12brndp3_u:8469": " ādyabījadvayaṃ nyasya hyantyabījaṃ nyasediti // BndP_3,44.15 //",
    "GP12brndp3_u:8470": " punarbhūtalavinyāsamācarennātivistaram /",
    "GP12brndp3_u:8471": " vargāṣṭakaṃ nyasenmūle nābhau hṛdayakaṇṭhayoḥ // BndP_3,44.16 //",
    "GP12brndp3_u:8472": " prāgādhāyaiṣu śaṣasānmūlahṛnmūrddhasu nyaset /",
    "GP12brndp3_u:8473": " kakṣakaṭyaṃsavāmāṃsakaṭihṛtsu ca vinyaset // BndP_3,44.17 //",
    "GP12brndp3_u:8474": " prabhūtādhaḥ ṣaḍaṅgāni dādivargaistu vinyaset /",
    "GP12brndp3_u:8475": " ṛṣistu śabdabrahmasyācchando bhūtalipirmatā // BndP_3,44.18 //",
    "GP12brndp3_u:8476": " śrīmūlaprakṛtistvasya devatā kathitā manoḥ /",
    "GP12brndp3_u:8477": " akṣasrakpustake cordhve puṣpasāyakakārmuke // BndP_3,44.19 //",
    "GP12brndp3_u:8478": " varābhītikarābjaiśca dhārayantīmanūpamām /",
    "GP12brndp3_u:8479": " rakṣaṇākṣamayīṃ mānāṃ vahantī kaṇṭhadeśataḥ // BndP_3,44.20 //",
    "GP12brndp3_u:8480": " hārakeyūrakaṭakacchannavīravibhūṣaṇām /",
    "GP12brndp3_u:8481": " divyāṅgarāgasaṃbhinnamaṇikuṇḍalamaṇḍitām // BndP_3,44.21 //",
    "GP12brndp3_u:8482": " lipikalpadrumasyādho rūpipaṅkajavāsinīm /",
    "GP12brndp3_u:8483": " sākṣāllipimayīṃ dhyāyedbhairavīṃ bhaktavatsalām // BndP_3,44.22 //",
    "GP12brndp3_u:8484": " anekakoṭidūtībhiḥ samantātsamalaṅkṛtām /",
    "GP12brndp3_u:8485": " evaṃ dhyātvā nyasedbhūyo bhūtalepyakṣarānkramāt // BndP_3,44.23 //",
    "GP12brndp3_u:8486": " mūlādyājñāvasāneṣu vargāṣṭakamatho nyaset /",
    "GP12brndp3_u:8487": " śaṣasānmūrdhni saṃnyasya svarāneṣveva vinyaset // BndP_3,44.24 //",
    "GP12brndp3_u:8488": " hādirūrdhvādipañcāsyeṣvagre mūle ca madhyame /",
    "GP12brndp3_u:8489": " aṅgulīmūlamaṇibandhayordeṣṇośca pādayoḥ // BndP_3,44.25 //",
    "GP12brndp3_u:8490": " jaṭhare pārśvayordakṣavāmayornābhipṛṣṭhayoḥ /",
    "GP12brndp3_u:8491": " śaṣasānmūlahṛnmūrdhasvetānvā lādikānnya set // BndP_3,44.26 //",
    "GP12brndp3_u:8492": " hrasvāḥ pañcātha sandhyarṇāścatvāro hayarā valau /",
    "GP12brndp3_u:8493": " akau khagenagaścādau kramoyaṃ śiṣṭavargake // BndP_3,44.27 //",
    "GP12brndp3_u:8494": " śaṣasā iti vikhyātā dvicatvāriṃśadakṣarāḥ /",
    "GP12brndp3_u:8495": " ādyaḥ pañcākṣaro vargo dvitīyaścaturakṣaraḥ // BndP_3,44.28 //",
    "GP12brndp3_u:8496": " pañcākṣarī tu ṣaḍvargī trivarṇo navamo mataḥ /",
    "GP12brndp3_u:8497": " brahmā viṣṇuśca rudraśca dhaneśendrayamāḥ kramāt // BndP_3,44.29 //",
    "GP12brndp3_u:8498": " varuṇaścaiva somaśca śaktitrayamime nava /",
    "GP12brndp3_u:8499": " varṇānāmīśvarāḥ proktāḥ kramo bhūtaliperayam // BndP_3,44.30 //",
    "GP12brndp3_u:8500": " evaṃ sṛṣṭau pāṭho viparītaḥ saṃhṛtāvamunyeva /",
    "GP12brndp3_u:8501": " sthānāni yojanīyau visargabindū ca varṇāntau // BndP_3,44.31 //",
    "GP12brndp3_u:8502": " dhyānapūrvaṃ tataḥ prājño ratyādinyāsamācaret /",
    "GP12brndp3_u:8503": " japākusumasaṃkāśāḥ kuṅkumāruṇavigrahāḥ // BndP_3,44.32 //",
    "GP12brndp3_u:8504": " kāmavāmādhirūḍhāṅkā dhyeyāḥ śaradhanurdharāḥ /",
    "GP12brndp3_u:8505": " ratiprītiyutaḥ kāmaḥ kāminyāḥ kāntaiṣyate // BndP_3,44.33 //",
    "GP12brndp3_u:8506": " kāntimānmohinīyuktakāmāṅgaḥ kalahapriyām /",
    "GP12brndp3_u:8507": " anveti kāmacāraistu vilāsinyā samanvitaḥ // BndP_3,44.34 //",
    "GP12brndp3_u:8508": " kāmaḥ kalpalatā yuktaḥ kāmukaḥ śyāmavarṇayā /",
    "GP12brndp3_u:8509": " śucismitānvitaḥ kāmo bandhako vismṛtāyutaḥ // BndP_3,44.35 //",
    "GP12brndp3_u:8510": " ramaṇo vismitākṣyā ca rāmo 'yaṃ lelihānayā /",
    "GP12brndp3_u:8511": " ramaṇyā ratināthopi digvastrāḍhyo ratipriyaḥ // BndP_3,44.36 //",
    "GP12brndp3_u:8512": " vāmayā kubjayā yukto ratinātho dharāyutaḥ /",
    "GP12brndp3_u:8513": " ramākānto ramopāsyo ramamāṇo niśācaraḥ // BndP_3,44.37 //",
    "GP12brndp3_u:8514": " kalyāṇo mohinīnātho nandakaścottamānvitaḥ /",
    "GP12brndp3_u:8515": " nandī surottamāḍhyo nandano nandayitā punaḥ // BndP_3,44.38 //",
    "GP12brndp3_u:8516": " sulāvaṇyānvitaḥ pañcabāṇo bālanidhīśvaraḥ /",
    "GP12brndp3_u:8517": " kalahapriyayā yuktastathā ratisakhaḥ punaḥ // BndP_3,44.39 //",
    "GP12brndp3_u:8518": " ekākṣyā puṣpadhanvāpi sumukheśo mahādhanuḥ /",
    "GP12brndp3_u:8519": " nīlī jaḍilyo bhramaṇaḥ kramaśaḥ pālinīpatiḥ // BndP_3,44.40 //",
    "GP12brndp3_u:8520": " bhramamāṇaḥ śivākānto bhramo bhrāntaśca mugdhayā /",
    "GP12brndp3_u:8521": " bhrāmako ramayā prāpto bhrāmito bhṛṅga iṣyate // BndP_3,44.41 //",
    "GP12brndp3_u:8522": " bhrāntācāro locanayā dīrghajihvikayā punaḥ /",
    "GP12brndp3_u:8523": " bhramāvahaṃ samanveti mohanastu ratipriyām // BndP_3,44.42 //",
    "GP12brndp3_u:8524": " mohakastu palāśākṣyā gṛhiṇyāṃ moha iṣyate /",
    "GP12brndp3_u:8525": " vikaṭeśo mohadharo vardhanoyaṃ dharāyutaḥ // BndP_3,44.43 //",
    "GP12brndp3_u:8526": " madanātho 'nūpamastu manmatho malayānvitaḥ /",
    "GP12brndp3_u:8527": " mādakohlādinīyuktaḥ samicchanviśvatomukhī // BndP_3,44.44 //",
    "GP12brndp3_u:8528": " nāyako bhṛṅgapūrvastu gāyako nandinīyutaḥ /",
    "GP12brndp3_u:8529": " gaṇako 'nāmayā jñeyaḥ kālyā nartaka iṣyate // BndP_3,44.45 //",
    "GP12brndp3_u:8530": " kṣvellakaḥ kālakarṇyaḍhyaḥ kandarpo matta iṣyate /",
    "GP12brndp3_u:8531": " nartakaḥ śyāmalākānto vilāsī jhaṣayānvitaḥ // BndP_3,44.46 //",
    "GP12brndp3_u:8532": " unmattāmupasaṃgamya modate kāmavardhanaḥ /",
    "GP12brndp3_u:8533": " dhyānapūrvaṃ tataḥ śrīkaṇṭhādivinyāsamācaret // BndP_3,44.47 //",
    "GP12brndp3_u:8534": " siṃdūrakāñcanasamobhayabhāgamardhanārīśvaraṃ girisutāharabhūpacihnam /",
    "GP12brndp3_u:8535": " pāśadvayākṣavalayeṣṭadahastameva smṛtvā nyasellipipadeṣu samīhitārtham // BndP_3,44.48 //",
    "GP12brndp3_u:8536": " śrīkaṇṭhānantasūkṣmau ca trimūrtiramareśvaraḥ /",
    "GP12brndp3_u:8537": " urvīśobhārabhūtiścātithīśaḥ sthāṇuko haraḥ // BndP_3,44.49 //",
    "GP12brndp3_u:8538": " caṇḍīśo bhautikaḥ sadyojātaścānugraheśvaraḥ /",
    "GP12brndp3_u:8539": " akrūraśca mahāsenaḥ syurete varamūrttayaḥ // BndP_3,44.50 //",
    "GP12brndp3_u:8540": " tataḥ krodhīśacaṇḍīśau pañcāntakaśivottamau /",
    "GP12brndp3_u:8541": " tathaikarudrakūrmaikanetrāḥ sacaturātanāḥ // BndP_3,44.51 //",
    "GP12brndp3_u:8542": " ajeśaḥ śarvasomeśau haro lāgalidārukau /",
    "GP12brndp3_u:8543": " ardhanārīśvaraścomākāntaścāpāḍhyadaṇḍinau // BndP_3,44.52 //",
    "GP12brndp3_u:8544": " atrirmīnaśca meṣaśca lohitaśca śikhī tathā /",
    "GP12brndp3_u:8545": " khaḍgadaṇḍadvidaṇḍau ca sumahākālavyā linau // BndP_3,44.53 //",
    "GP12brndp3_u:8546": " bhujaṅgeśaḥ pinākī ca khaḍgeśaśca bakastathā /",
    "GP12brndp3_u:8547": " śveto hyabhraśca lakulīśivaḥ saṃvarttakastathā // BndP_3,44.54 //",
    "GP12brndp3_u:8548": " pūrṇodarī ca virajā tṛtīyā śālma tathā /",
    "GP12brndp3_u:8549": " lolākṣī vartulākṣī ca dīrghaṅghoṇā tathaiva ca // BndP_3,44.55 //",
    "GP12brndp3_u:8550": " sudīrghamukhigo mukhyau navamī dīrghajihvikā /",
    "GP12brndp3_u:8551": " kuñjarī caurdhvakeśā ca dvimukhī vikṛtānanā // BndP_3,44.56 //",
    "GP12brndp3_u:8552": " satyalīlākalāvidyāmukhyāḥ syuḥ svaraśaktayaḥ /",
    "GP12brndp3_u:8553": " mahākālī sarasvatyau sarvasiddhisamanvite // BndP_3,44.57 //",
    "GP12brndp3_u:8554": " gaurī trailokyavidyā ca tathā mantrātmaśaktikā /",
    "GP12brndp3_u:8555": " laṃbodarī bhūtamatā drāviṇī nāgarī tathā // BndP_3,44.58 //",
    "GP12brndp3_u:8556": " khecarī mañjarī caiva rūpiṇī vīriṇī tathā /",
    "GP12brndp3_u:8557": " koṭarā pūtanā bhadrā kālī yoginya eva ca // BndP_3,44.59 //",
    "GP12brndp3_u:8558": " śaṅkhinīgarjinīkālarātrikūrdinya eva ca /",
    "GP12brndp3_u:8559": " kapardinī tathā vajrā jayā ca sumukheśvarī // BndP_3,44.60 //",
    "GP12brndp3_u:8560": " revatī mādhavī caiva vāruṇī vāyavī tathā /",
    "GP12brndp3_u:8561": " rakṣāvadhāriṇī cānyā tathā ca sahajāhvayā // BndP_3,44.61 //",
    "GP12brndp3_u:8562": " lakṣmīśca vyāpinīmāye saṃkhyātā varṇaśaktayaḥ /",
    "GP12brndp3_u:8563": " dviruktavālāyā varṇai raṅgaṃ kṛtvātha kevalaiḥ // BndP_3,44.62 //",
    "GP12brndp3_u:8564": " ṣoḍhā nyāsaṃ prakurvīta devatātmatvasiddhaye /",
    "GP12brndp3_u:8565": " vighneśādīṃstu tatrādau vinyaseddhyānapūrvakam // BndP_3,44.63 //",
    "GP12brndp3_u:8566": " taruṇāruṇasaṃkāśāngajavaktrāṃstrilocanān /",
    "GP12brndp3_u:8567": " pāśāṅkuśavarābhītihastāñchaktisamanvitān // BndP_3,44.64 //",
    "GP12brndp3_u:8568": " vighneśo vighnarājaśca vināyakaśivottamau /",
    "GP12brndp3_u:8569": " vighnakṛdvighnahantā ca vighnarāḍhgaṇanāyakaḥ // BndP_3,44.65 //",
    "GP12brndp3_u:8570": " ekadanto dvidantaśca gajavaktro nirañjanaḥ /",
    "GP12brndp3_u:8571": " kapardavāndīrghamukhaḥ śaṅkukarṇo vṛṣadhvajaḥ // BndP_3,44.66 //",
    "GP12brndp3_u:8572": " gaṇanātho gajendrāsyaḥ śūrpakarṇastrilocanaḥ /",
    "GP12brndp3_u:8573": " lambodaro mahānādaścaturmūrtiḥ sadāśivaḥ // BndP_3,44.67 //",
    "GP12brndp3_u:8574": " āmodo durmadaścaiva sumukhaśca pramodakaḥ /",
    "GP12brndp3_u:8575": " ekapādo dvipādaśca śūro vīraśca ṣaṇmukhaḥ // BndP_3,44.68 //",
    "GP12brndp3_u:8576": " varado nāma devaśca vakratuṇḍo dvidantakaḥ /",
    "GP12brndp3_u:8577": " senānīrgrāmaṇīrmatto mattamūṣakavāhanaḥ // BndP_3,44.69 //",
    "GP12brndp3_u:8578": " jaṭī muṇḍī tathā khaḍgī vareṇyo vṛṣaketanaḥ /",
    "GP12brndp3_u:8579": " bhaṅyapriyo gaṇeśaśca meghanādo gaṇeśvaraḥ // BndP_3,44.70 //",
    "GP12brndp3_u:8580": " ete gaṇeśā varṇānāmekapañcāśataḥ kramāt /",
    "GP12brndp3_u:8581": " śrīśca hrīścaiva puṣṭiśca śāntistuṣṭiḥ sarasvatī // BndP_3,44.71 //",
    "GP12brndp3_u:8582": " ratirmedhā tathā kāntiḥ kāminī mohinī tathā /",
    "GP12brndp3_u:8583": " tīvrā ca jvālinī nandā suyaśāḥ kāmarūpiṇī // BndP_3,44.72 //",
    "GP12brndp3_u:8584": " ugrā tejovatī satyā vighneśānī svarūpiṇī /",
    "GP12brndp3_u:8585": " kāmārttā madajihvā ca vikaṭā ghūrṇitānanā // BndP_3,44.73 //",
    "GP12brndp3_u:8586": " bhūtirbhūmirdviramyā cāmārūpā makaradhvajā /",
    "GP12brndp3_u:8587": " vikarṇabhrukuṭī lajjā dīrghaghoṇā dhanurdharī // BndP_3,44.74 //",
    "GP12brndp3_u:8588": " tathaiva yāminī rātriścandrakāntā śaśiprabhā /",
    "GP12brndp3_u:8589": " lolākṣī capalā ṛjvī durbhagā subhagā śivā // BndP_3,44.75 //",
    "GP12brndp3_u:8590": " durgā guhapriyā kālī kālajihvā ca śaktayaḥ /",
    "GP12brndp3_u:8591": " grahanyāsaṃ tataḥ kuryāddhyānapūrvaṃ samāhitaḥ // BndP_3,44.76 //",
    "GP12brndp3_u:8592": " varadābhayahastāḍhyāñchaktyāliṅgitavigrahān /",
    "GP12brndp3_u:8593": " kuṅkumakṣīrarudhirakundakāñcanakaṃbubhiḥ // BndP_3,44.77 //",
    "GP12brndp3_u:8594": " ambhodadhūmatimiraiḥ sūryādīnsadṛśānsmaret /",
    "GP12brndp3_u:8595": " hṛdayādho raviṃ nyasya śīrṣṇi somaṃ dṛśoḥ kujam // BndP_3,44.78 //",
    "GP12brndp3_u:8596": " hṛdi śukraṃ ca hṛnmadhye budhaṃ kaṇṭhe bṛhaspatim /",
    "GP12brndp3_u:8597": " nābhau śanaiścaraṃ vaktre rāhuṃ ketuṃ padadvaye // BndP_3,44.79 //",
    "GP12brndp3_u:8598": " jvalatkālānalaprakhyā varadābhayapāṇayaḥ /",
    "GP12brndp3_u:8599": " tārā nyasettato dhyāyansarvābharaṇabhūṣitāḥ // BndP_3,44.80 //",
    "GP12brndp3_u:8600": " bhāle nayanayoḥ karṇadvaye nāsāpuḍadvaye /",
    "GP12brndp3_u:8601": " kaṇṭhe skandhadvaye paścātkūrpayormaṇibandhayoḥ // BndP_3,44.81 //",
    "GP12brndp3_u:8602": " stanayornābhikaṭyūrujānujaṅghāpadadvaye /",
    "GP12brndp3_u:8603": " yoginīnyāsamādadhyā dviśuddho hṛdaye tathā // BndP_3,44.82 //",
    "GP12brndp3_u:8604": " nābhau svādhiṣṭhite mūle bhrūmadhye mūrdhani kramāt /",
    "GP12brndp3_u:8605": " padmendukarṇikāmadhye varṇaśaktīrdaleṣvatha // BndP_3,44.83 //",
    "GP12brndp3_u:8606": " dalāgreṣu tu padmasya mūrdhni sarvāśca vinyaset /",
    "GP12brndp3_u:8607": " amṛtā nandinīndrāṇī tvīśānī cātyumā tathā // BndP_3,44.84 //",
    "GP12brndp3_u:8608": " ūrdhvakeśī ṛdviduṣī ḷkārikā tathaiva ca /",
    "GP12brndp3_u:8609": " ekapādātmikaiśvaryakāriṇī cauṣadhātmikā // BndP_3,44.85 //",
    "GP12brndp3_u:8610": " tatoṃbikātho rakṣātmiketi ṣoḍaśa śaktayaḥ /",
    "GP12brndp3_u:8611": " kālikā khecarī gāyatrī ghaṇṭādhāriṇī tathā // BndP_3,44.86 //",
    "GP12brndp3_u:8612": " nādātmikā ca cāmuṇṭā chatrikā ca jayā tathā /",
    "GP12brndp3_u:8613": " jhaṅkāriṇī ca saṃjñā ca ṭaṅkahastā tataḥ param // BndP_3,44.87 //",
    "GP12brndp3_u:8614": " ṭaṅkāriṇī ca vijñeyāḥ śaktayo dvādaśa kramāt /",
    "GP12brndp3_u:8615": " ḍaṅkārī ṭaṅkāriṇī ca ṇāminī tāmasī tathā // BndP_3,44.88 //",
    "GP12brndp3_u:8616": " thaṅkāriṇī dayā dhātrī nādinī pārvatī tathā /",
    "GP12brndp3_u:8617": " phaṭkāriṇī ca vijñeyāḥ śaktayo dvayapannagāḥ // BndP_3,44.89 //",
    "GP12brndp3_u:8618": " vardhinī ca tathā bhadrā majjā caiva yaśasvinī /",
    "GP12brndp3_u:8619": " ramā ca lāminī ceti ṣaḍetāḥ śaktayaḥ kramāt // BndP_3,44.90 //",
    "GP12brndp3_u:8620": " nāradā śrīstathā ṣaṇḍhāśaśvatyapi ca śaktayaḥ /",
    "GP12brndp3_u:8621": " catasro 'pi tathaiva dve hākinī ca kṣamā tathā // BndP_3,44.91 //",
    "GP12brndp3_u:8622": " tataḥ pāde ca liṅge ca kukṣau hṛddoḥśirasmu ca /",
    "GP12brndp3_u:8623": " dakṣā divāmapādāntaṃ rāśīnmeṣādikānnyaset // BndP_3,44.92 //",
    "GP12brndp3_u:8624": " tataḥ pīṭhāni pañcāśadekaṃ cakraṃ mano nyaset /",
    "GP12brndp3_u:8625": " vārāṇasī kāmarūpaṃ nepālaṃ pauṇḍravardhanam // BndP_3,44.93 //",
    "GP12brndp3_u:8626": " varasthiraṃ kānyakubjaṃ pūrṇaśailaṃ tathārbudam /",
    "GP12brndp3_u:8627": " āmrātakeśvaraikāmraṃ trisrotaḥ kāmakoṣṭhakam // BndP_3,44.94 //",
    "GP12brndp3_u:8628": " kailāsaṃ bhṛgunagaraṃ kedāraṃ candrapuṣkaram /",
    "GP12brndp3_u:8629": " śrīpīṭhaṃ caikavīrāṃ ca jālandhraṃ mālavaṃ tathā // BndP_3,44.95 //",
    "GP12brndp3_u:8630": " kulānnaṃ devikoṭaṃ ca gokarṇaṃ māruteśvaram /",
    "GP12brndp3_u:8631": " aṭṭahāsaṃ ca virajaṃ rājaveśma mahāpatham // BndP_3,44.96 //",
    "GP12brndp3_u:8632": " kolāpurakailāpurakāleśvarajayantikāḥ /",
    "GP12brndp3_u:8633": " ujjyinyapi citrā ca kṣīrakaṃ hastināpuram // BndP_3,44.97 //",
    "GP12brndp3_u:8634": " uḍīrāṃ ca prayāgaṃ ca ṣaṣṭimāyāpuraṃ tathā /",
    "GP12brndp3_u:8635": " gaurīśaṃ salayaṃ caiva śrīśailaṃ marumeva ca // BndP_3,44.98 //",
    "GP12brndp3_u:8636": " punargirivaraṃ paścānmahendraṃ vāmanaṃ girim /",
    "GP12brndp3_u:8637": " syāddhiraṇyapuraṃ paścānmahālakṣmīpuraṃ tathā // BndP_3,44.99 //",
    "GP12brndp3_u:8638": " purodyānaṃ tathā chāyākṣetramāhurmanīṣiṇaḥ /",
    "GP12brndp3_u:8639": " lipikramasamāyuktāṃllipisthāneṣu vinyaset // BndP_3,44.100 //",
    "GP12brndp3_u:8640": " anyānyathīktasthāneṣu saṃyuktāṃllipisaṅkamāt /",
    "GP12brndp3_u:8641": " ṣoḍhā nyāso mayākhyātaḥ sākṣādīśvarabhāṣitaḥ // BndP_3,44.101 //",
    "GP12brndp3_u:8642": " evaṃ vinyastadehastu devatāvigraho bhavet /",
    "GP12brndp3_u:8643": " tataḥ ṣoḍhā puraḥ kṛtvā śrīcakranyāsamācaret // BndP_3,44.102 //",
    "GP12brndp3_u:8644": " aṃśādyānandyamūrtyantaṃ mantraistu vyāpakaṃ caret /",
    "GP12brndp3_u:8645": " cakreśvarīṃ cakrasamarpaṇamantrānhṛdi nyaset // BndP_3,44.103 //",
    "GP12brndp3_u:8646": " anyānyathoktasthāneṣu gaṇapatyādikānnyaset /",
    "GP12brndp3_u:8647": " dakṣiṇorusamaṃ vāmaṃ sarvāṃśca kramaśo nyaset // BndP_3,44.104 //",
    "GP12brndp3_u:8648": " gaṇeśaṃ kṣetrapālaṃ ca yoginīṃ baṭukaṃ tathā /",
    "GP12brndp3_u:8649": " ādāvindrādayo nyasyāḥ padāṅguṣṭhadvayāgrake // BndP_3,44.105 //",
    "GP12brndp3_u:8650": " jānupārśvaṃsamūrdhāsyapārśvajānuṣu mūrdhani /",
    "GP12brndp3_u:8651": " mūlādhāre 'ṇimādīnāṃ siddhīnāṃ daśakaṃ tataḥ // BndP_3,44.106 //",
    "GP12brndp3_u:8652": " nyastavyamaṃsadoḥ pṛṣṭhavakṣassu prapadoḥ sphiji /",
    "GP12brndp3_u:8653": " dordeśapṛṣṭhayormūrdhapādadvitayayoḥ kramāt // BndP_3,44.107 //",
    "GP12brndp3_u:8654": " aṇimā caiva laghimā tṛtīyā mahimā tathā /",
    "GP12brndp3_u:8655": " īśitvaṃ ca vaśitvaṃ ca prākāmyaṃ prāptireva ca /",
    "GP12brndp3_u:8656": " icchāsiddhī rasasiddhirmokṣasiddhiriti smṛtāḥ // BndP_3,44.108 //",
    "GP12brndp3_u:8657": " tato vipra nyaseddhīmānmātṛṇāmaṣṭakaṃ kramāt /",
    "GP12brndp3_u:8658": " pādāṅguṣṭhayuge dakṣapārśve mūrddhani vāmataḥ // BndP_3,44.109 //",
    "GP12brndp3_u:8659": " vāmajanau dakṣajānau dakṣavāmāṃsayostathā // BndP_3,44.110 //",
    "GP12brndp3_u:8660": " brāhmī māheśvarī caiva kaumārī vaiṣṇavī tathā /",
    "GP12brndp3_u:8661": " vārāhī ca tathendrāṇī cāmuṇḍā caiva saptamī // BndP_3,44.11 //",
    "GP12brndp3_u:8662": " mahālakṣmīśca vijñeyā mātaro vai kramād budhaiḥ /",
    "GP12brndp3_u:8663": " mudrādevīrnyasedaṣṭāveṣveva dve ca te punaḥ // BndP_3,44.12 //",
    "GP12brndp3_u:8664": " mūrddhārndhyorapi mudrāstu sarvasaṃkṣobhiṇī tathā /",
    "GP12brndp3_u:8665": " sarvavidrāviṇī paścātsarvārthākarṣaṇī tathā // BndP_3,44.13 //",
    "GP12brndp3_u:8666": " sarvādyā vaśakariṇī sarvādyā priyakāriṇī /",
    "GP12brndp3_u:8667": " mahāṅkuśī ca sarvādyā sarvādyā khecarī tathā // BndP_3,44.14 //",
    "GP12brndp3_u:8668": " trikhaṇḍā sarvabījā ca mūdrā sarvaprapīrikā /",
    "GP12brndp3_u:8669": " yonimudreti vijñeyāstatra cakreśvarīṃ nyaset // BndP_3,44.15 //",
    "GP12brndp3_u:8670": " trailokya mohanaṃ cakraṃ samarpya vyāpya varṣmaṇi /",
    "GP12brndp3_u:8671": " tataḥ kalānāṃ nityānāṃ kramātṣoḍaśakaṃ nyaset // BndP_3,44.16 //",
    "GP12brndp3_u:8672": " kāmākarṣaṇarūpā ca śabdākarṣaṇarūpiṇī /",
    "GP12brndp3_u:8673": " ahaṅkārākarṣiṇī ca śabdākarṣaṇarūpiṇī // BndP_3,44.17 //",
    "GP12brndp3_u:8674": " sparśākarṣaṇarūpā ca rūpākarṣaṇarūpiṇī /",
    "GP12brndp3_u:8675": " rasākarṣaṇarūpā ca gandhākarṣaṇarūpiṇī // BndP_3,44.18 //",
    "GP12brndp3_u:8676": " cittākarṣaṇarūpā ca dhairyākarṣaṇarūpiṇī /",
    "GP12brndp3_u:8677": " smṛtyākarṣaṇarūpā ca hṛdākarṣaṇarūpiṇī // BndP_3,44.19 //",
    "GP12brndp3_u:8678": " śraddhākarṣaṇarūpā ca hyātmākarṣaṇarūpiṇī /",
    "GP12brndp3_u:8679": " amṛtākarṣiṇī proktā śarīrākarṣaṇī tathā // BndP_3,44.120 //",
    "GP12brndp3_u:8680": " sthānāni dakṣiṇaṃ śrotraṃ pṛṣṭhamaṃsaśca kūrparaḥ /",
    "GP12brndp3_u:8681": " dakṣahasta talasyātha pṛṣṭhaṃ tatsphikca jānunī // BndP_3,44.21 //",
    "GP12brndp3_u:8682": " tajjaṅghāprapade vāmaprapadādivilomataḥ /",
    "GP12brndp3_u:8683": " cakreśīṃ nyasya cakraṃ ca samarcya vyāpya varṣmaṇi // BndP_3,44.22 //",
    "GP12brndp3_u:8684": " nyasedanaṅgakusumadevyādīnāmathāṣṭakam /",
    "GP12brndp3_u:8685": " śaṅkhajatrūrujaṅghāsu vāme tu pratilomataḥ // BndP_3,44.23 //",
    "GP12brndp3_u:8686": " anaṅgakusumā paścāddvitīyānaṅga mekhalā /",
    "GP12brndp3_u:8687": " anaṅgamadanā paścādanaṅgamadanāturā // BndP_3,44.24 //",
    "GP12brndp3_u:8688": " anaṅgarekhā tatpaścādvegākhyānaṅgapūrvikā /",
    "GP12brndp3_u:8689": " tato 'naṅgāṅkuśā paścādanaṅgādhāramālinī // BndP_3,44.25 //",
    "GP12brndp3_u:8690": " cakreśīṃ nyasya cakraṃ ca samarpya vyāpya varṣmaṇi /",
    "GP12brndp3_u:8691": " śaktidevīrnyasetsarvasaṃkṣobhiṇyādikā atha // BndP_3,44.26 //",
    "GP12brndp3_u:8692": " lalāṭagaṇḍayoraṃ se pādamūle ca jānuni /",
    "GP12brndp3_u:8693": " uparyadhaśca jaṅghāyāṃ tathā vāme vilomataḥ // BndP_3,44.27 //",
    "GP12brndp3_u:8694": " sarvasaṃkṣobhiṇī śaktiḥ sarvavidrāviṇī tathā /",
    "GP12brndp3_u:8695": " sarvādyākarṣaṇī śaktiḥ sarvaprahlādinī tathā // BndP_3,44.28 //",
    "GP12brndp3_u:8696": " sarvasaṃmohinī śaktiḥ sarvādyā staṃbhinī tathā /",
    "GP12brndp3_u:8697": " sarvādyā jṛṃbhiṇī śaktiḥ sarvādyā vaśakāriṇī // BndP_3,44.29 //",
    "GP12brndp3_u:8698": " sarvādyā rañjinī śaktiḥ sarvādyonmādinī tathā /",
    "GP12brndp3_u:8699": " sarvārthasādhinī śaktissarvāśāpūriṇī tathā // BndP_3,44.130 //",
    "GP12brndp3_u:8700": " sarvamantramayī śaktiḥ sarvadvandvakṣayaṅkarā /",
    "GP12brndp3_u:8701": " cakreśīṃ nyasya cakraṃ ca samarpya vyāpya varṣmaṇi // BndP_3,44.31 //",
    "GP12brndp3_u:8702": " sarvasiddhipradādīnāṃ daśakaṃ cātha vinyaset /",
    "GP12brndp3_u:8703": " dakṣanāsāpuṭe dantamūle dakṣastane tathā // BndP_3,44.32 //",
    "GP12brndp3_u:8704": " kūrpare maṇibandhe ca nyasyedvāme vilomataḥ /",
    "GP12brndp3_u:8705": " sarvasiddhipradā nityaṃ sarvasaṃpatpradā tathā // BndP_3,44.33 //",
    "GP12brndp3_u:8706": " sarvapriyaṅkarā devī sarvamaṅgalakāriṇī /",
    "GP12brndp3_u:8707": " sarvāghamocinī śaktiḥ sarvaduḥkhavimocinī // BndP_3,44.34 //",
    "GP12brndp3_u:8708": " sarva mṛtyupraśaminī sarvavighnavināśinī /",
    "GP12brndp3_u:8709": " sarvāṅgasundarī caiva sarvasaubhāgyadāyinī // BndP_3,44.35 //",
    "GP12brndp3_u:8710": " cakreśīṃ nyasya cakraṃ ca samarpya vyāpya varṣmaṇi /",
    "GP12brndp3_u:8711": " sarvajñādyānnyasedvakṣasyapi dantasthaleṣvatha // BndP_3,44.36 //",
    "GP12brndp3_u:8712": " sarvajñā sarvaśaktiśca sarvajñānapradā tathā /",
    "GP12brndp3_u:8713": " sarvajñānamayī devī sarvavyādhivināśinī // BndP_3,44.37 //",
    "GP12brndp3_u:8714": " sarvādhārasvarūpā ca sarvapāpaharā tathā /",
    "GP12brndp3_u:8715": " sarvānandamayī devī sarvarakṣāsvarūpiṇī /",
    "GP12brndp3_u:8716": " vijñeyā daśamī caiva sarvepsitaphalapradā // BndP_3,44.38 //",
    "GP12brndp3_u:8717": " cakreśīṃ nyasya cakraṃ ca samarpya vyāpya varṣmaṇi /",
    "GP12brndp3_u:8718": " prāgvāmādyāśca vinyasya pakṣiṇyādyāstataḥ sudhīḥ // BndP_3,44.39 //",
    "GP12brndp3_u:8719": " dakṣe tu cibuke kaṇṭhe stane nābhau ca pārśvayoḥ /",
    "GP12brndp3_u:8720": " vāmā vinodinī vidyā vaśitā kāmikī matā // BndP_3,44.140 //",
    "GP12brndp3_u:8721": " kāmeśvarī parā jñeyā mohinī vimalā tathā /",
    "GP12brndp3_u:8722": " aruṇā jayinī paścāttathā sarveśvarī matā /",
    "GP12brndp3_u:8723": " kaulinīti samuktāni tāsāṃ nāmāni sūribhiḥ // BndP_3,44.41 //",
    "GP12brndp3_u:8724": " cakreśvarīṃ nyaseccakraṃ samarpya vyāpya varṣmaṇi /",
    "GP12brndp3_u:8725": " hṛdi trikoṇaṃ saṃbhāvya dikṣu prāgāditaḥ kramāt // BndP_3,44.42 //",
    "GP12brndp3_u:8726": " tadbahirvinnyaseddhīmānāyudhānāṃ catuṣṭayam /",
    "GP12brndp3_u:8727": " nyasedagnyādikoṇeṣu madhye pīṭhacatuṣṭayam // BndP_3,44.43 //",
    "GP12brndp3_u:8728": " madhyavṛttaṃnyasitvā ca nityāṣoḍaśakaṃ nyaset /",
    "GP12brndp3_u:8729": " kāmeśvarī tathā nityā nityā ca bhagamālinī // BndP_3,44.44 //",
    "GP12brndp3_u:8730": " nityaklinnā tathā nityā nityā bheruṇḍinī matā /",
    "GP12brndp3_u:8731": " vahnivāsinikā nityā mahāvajreśvarī tathā // BndP_3,44.45 //",
    "GP12brndp3_u:8732": " nityā ca dūtī nityā ca tvaritā tu tataḥ param /",
    "GP12brndp3_u:8733": " kulasundarikā nityā kulyā nityā tataḥ param // BndP_3,44.46 //",
    "GP12brndp3_u:8734": " nityā nīlapatākā ca nityā tu vijayā parā /",
    "GP12brndp3_u:8735": " tatastu maṅgalā caiva nityapūrvā pracakṣyate // BndP_3,44.47 //",
    "GP12brndp3_u:8736": " prabhāmālinikā nityā citrā nityā tathaiva ca /",
    "GP12brndp3_u:8737": " etāstrikoṇāntareṇa pādato hṛdi vinyaset // BndP_3,44.48 //",
    "GP12brndp3_u:8738": " nityā pramodinī caiva nityā tripurasundarī /",
    "GP12brndp3_u:8739": " tanmadhye vinyaseddevīmakhaṇḍajagadātmikām // BndP_3,44.49 //",
    "GP12brndp3_u:8740": " cakreśvarīṃ hṛdi nyasya kṛtvā cakraṃ samuddhṛtam /",
    "GP12brndp3_u:8741": " pradarśya mudrāṃ yonyākhyāṃ sarvānandamanuṃ japet // BndP_3,44.150 //",
    "GP12brndp3_u:8742": " ityātmanastu cakrasya cakradevī bhaviṣyati // BndP_3,44.151 //",
    "GP12brndp3_u:8743": " iti śrībrahmāṇḍamahāpurāṇe uttarabhāge hayagrīvāgastyasaṃvāde lalitopākhyāne catuścatvāriṃśo 'dhyāyaḥ",
    "GP12brndp3_u:8744": " samāptaṃ lalitopākhyānam /",
    "GP12brndp3_u:8745": " śrīmatpratāpagaḍhapattanamadhyavarttiśrīrāmapūrvakagaḍhābhidhavāsinedam /",
    "GP12brndp3_u:8746": " saṃśodhitaṃ nikhilamānyapurāṇakaṃ yad brahmāṇḍasaṃjñamiha tadviduṣāṃ mude 'stu",
    "GP12brndp3_u:8747": " raghunāthenedaṃ yat kvacidastī hāpyasaṃśuddham /",
    "GP12brndp3_u:8748": " saṃśodhitamapi dayayā tatkṣantavyaṃ hyaśeṣeṇa",
    "GP12brndp3_u:8749": " oṃ namo bhagavate vāsudevāya /",
    "GP12brndp3_u:8750": " rāmāya namaḥ",
    "GP12brndp3_u:8751": " samāptamidaṃ brahmāṇḍamahāpurāṇam /"
}