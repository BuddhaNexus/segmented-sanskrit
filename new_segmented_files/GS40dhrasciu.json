{
    "GS40dhrasciu:0": " Ḍhuṇḍhukanātha:",
    "GS40dhrasciu:1": " Rasendracintāmaṇi",
    "GS40dhrasciu:2": " RCint, 1",
    "GS40dhrasciu:3": " he bhasmāṅgaviraktirūpaguṇadaṃ taṃ preraṇādaṃ śivaṃ gaṅgābhūṣitaśekharaṃ smaraharaṃ śaktisvarūpaṃ prabho /",
    "GS40dhrasciu:4": " tvāmīśaṃ karuṇārṇavaṃ śaraṇadaṃ vidyānidhiṃ nirguṇaṃ bhūteśaṃ girijāpatiṃ śaśidharaṃ māṅgalyadevaṃ namaḥ /",
    "GS40dhrasciu:5": " namāmi devaṃ suravṛndapūjitaṃ gaṇādhipaṃ vighnavināśakārakam /",
    "GS40dhrasciu:6": " smaranti ye nityam udāracetasaḥ kaṣṭāni te nānubhavanti satyam /",
    "GS40dhrasciu:7": " siddhinandanamiśreṇa śuddhāṃ ca sāragarbhitām /",
    "GS40dhrasciu:8": " rasendracintāmaṇeśca ṭīkāṃ kurve śivājñayā /",
    "GS40dhrasciu:9": " idānīṃ kālanāthaśiṣyaḥ śrīḍhuṇḍhukanāthāhvayo rasendracintāmaṇigrantham ārabhamāṇas",
    "GS40dhrasciu:10": " tanmūladevate śrīmadambikāmaheśvarau sakalajagadutpattisthitipralayanidānaṃ viśeṣasiddhāntagarbhavācā",
    "GS40dhrasciu:11": " varīvasyati // RCint_1.1 //",
    "GS40dhrasciu:12": " arthaprakāśakāsāravimarśāmbujinīmayam /",
    "GS40dhrasciu:13": " saccidānandavibhavaṃ śivayorvapurāśraye // RCint_1.2 //",
    "GS40dhrasciu:14": " laghīyaḥ parimāṇatayā nikhilarasajñānadāyitvāccintāmaṇiriva cintāmaṇiḥ // RCint_1.3 //",
    "GS40dhrasciu:15": " aśrauṣaṃ bahuviduṣāṃ mukhād apaśyaṃ śāstreṣu sthitam akṛtaṃ na tallikhāmi /",
    "GS40dhrasciu:16": " yatkarma vyaracayamagrato gurūṇāṃ prauḍhānāṃ tadiha vadāmi vītaśaṅkaḥ // RCint_1.4 //",
    "GS40dhrasciu:17": " adhyāpayanti yad darśayituṃ kṣamante sūtendrakarma guravo guravasta eva /",
    "GS40dhrasciu:18": " śiṣyāsta eva racayanti guroḥpuro ye śeṣāḥ punastadubhayābhinayaṃ bhajante // RCint_1.5 //",
    "GS40dhrasciu:19": " saṃskārāḥ paratantreṣu ye gūḍhāḥ siddhisūcitāḥ /",
    "GS40dhrasciu:20": " tāneva prakaṭīkartum udyamaṃ kila kurmahe // RCint_1.6 //",
    "GS40dhrasciu:21": " granthād asmādāharanti prayogān svīyaṃ vāsminnāma ye nikṣipanti /",
    "GS40dhrasciu:22": " gotrāṇyeṣām asmadīyaśramoṣmā bhasmīkurvannāyugaṃ bobhavītu // RCint_1.7 //",
    "GS40dhrasciu:23": " saṃskārāḥ śivajanuṣo bahuprakārās tulyā ye laghubahulaprayāsaṃsādhyāḥ /",
    "GS40dhrasciu:24": " yadyekaṃ sukaram udāharāmi teṣāṃ vyāhāraiḥ kimihaphalaṃ tataḥ pareṣām // RCint_1.8 //",
    "GS40dhrasciu:25": " iha khalu puruṣeṇa duḥkhasya nirupādhidveṣaviṣayatvāt tadabhāvaścikīrṣitavyo bhavati sukhamapi nirupādhipremāspadatayā gaveṣaṇīyam tadetatpuruṣārthadvayam",
    "GS40dhrasciu:26": " abhāvasyānyatvāt // RCint_1.9 //",
    "GS40dhrasciu:27": " kiṃca srakcandanavanitādiviṣayāṇāṃ satyapi tatkāraṇatve nāntarīyakaduḥkhasambhedād",
    "GS40dhrasciu:28": " anarthaparamparāparicitatvān mūrkhāṇāṃ kośāṇḍakavad ābhāsamānatvād anaikāntikatvād",
    "GS40dhrasciu:29": " virodhināṃ yugapadadṛśyamānatvād atyantatāvirahitatvācca pariharaṇīyatvam // RCint_1.10 //",
    "GS40dhrasciu:30": " ekāntātyantataśca punaste hyupāyāḥ khalu hariharabrahmāṇa iva tulyā eva sambhavanti /",
    "GS40dhrasciu:31": " jñānayogaḥ pavanayogo rasayogaśceti // RCint_1.11 //",
    "GS40dhrasciu:32": " nanu kathameṣāṃ tulyatetyapekṣāyāṃ brūmaḥ mokṣopāye bṛhadvāsiṣṭhādau bhuśuṇḍopākhyāne vasiṣṭhavākyam /",
    "GS40dhrasciu:33": " asādhyaḥ kasyacidyogaḥ kasyacijjñānaniścayaḥ /",
    "GS40dhrasciu:34": " dvau prakārau tato devo jagāda paramaḥ śivaḥ /",
    "GS40dhrasciu:35": " prāṇānāṃ vā nirodhena vāsanānodanena vā /",
    "GS40dhrasciu:36": " no cetsaṃvidam ucchāṇāṃ karoṣi tadayogavān /",
    "GS40dhrasciu:37": " dvāveva hi samau rāma jñānayogāvimau smṛtau // RCint_1.12 //",
    "GS40dhrasciu:38": " tatrādyayoḥ kevalaṃ pakvakaṣāyāṇāmapi kathañcana sādhyatvāccarame tu punarbhogalolupānām apyadhikāritvāttābhyāṃ samīcīno'yamiti kasya na pratibhāti",
    "GS40dhrasciu:39": " kiṃca asya bhagavanniryāsatayā sevakānāṃ svasambhūtasakaladhātutvāpādakasya bhagavato rasarājasya guṇasindhoḥ kiyantaḥ pṛṣatāḥ prasaṅgāllikhyante",
    "GS40dhrasciu:40": " acirājjāyate devi śarīramajarāmaram /",
    "GS40dhrasciu:41": " manasaśca samādhānaṃ rasayogādavāpyate // RCint_1.15 //",
    "GS40dhrasciu:42": " sattvaṃ ca labhate devi vijñānaṃ jñānapūrvakam /",
    "GS40dhrasciu:43": " satyaṃ mantrāśca sidhyanti yo'śnāti mṛtasūtakam // RCint_1.16 //",
    "GS40dhrasciu:44": " yāvanna śaktipātastu na yāvatpāśakṛntanam /",
    "GS40dhrasciu:45": " tāvattasya kutaḥ śuddhirjāyate mṛtasūtake // RCint_1.17 //",
    "GS40dhrasciu:46": " yāvanna harabījaṃ tu bhakṣayetpāradaṃ rasam /",
    "GS40dhrasciu:47": " tāvattasya kuto muktiḥ kutaḥ piṇḍasya dhāraṇam // RCint_1.18 //",
    "GS40dhrasciu:48": " svadehe khecaratvaṃ vai śivatvaṃ yena labhyate /",
    "GS40dhrasciu:49": " tādṛśe tu rasajñāne nityābhyāsaṃ kuru priye // RCint_1.19 //",
    "GS40dhrasciu:50": " tvaṃ mātā sarvabhūtānāṃ pitā cāhaṃ sanātanaḥ /",
    "GS40dhrasciu:51": " dvayośca yo raso devi mahāmaithunasambhavaḥ // RCint_1.20 //",
    "GS40dhrasciu:52": " darśanāt sparśanāt tasya bhakṣaṇāt maraṇātpriye /",
    "GS40dhrasciu:53": " pūjanādrasadānācca dṛśyate ṣaḍvidhaṃ phalam // RCint_1.21 //",
    "GS40dhrasciu:54": " kedārādīni liṅgāni pṛthivyāṃ yāni kānicit /",
    "GS40dhrasciu:55": " tāni dṛṣṭvā ca yatpuṇyaṃ tatpuṇyaṃ rasadarśanāt // RCint_1.22 //",
    "GS40dhrasciu:56": " candanāgurukarpūrakuṅkumāntargato rasaḥ /",
    "GS40dhrasciu:57": " mūrchitaḥ śivapūjā sā śivasāṃnidhyasiddhaye // RCint_1.23 //",
    "GS40dhrasciu:58": " bhakṣaṇātparameśāni hanti tāpatrayaṃ rasaḥ /",
    "GS40dhrasciu:59": " durlabhaṃ brahmaviṣṇvādyaiḥ prāpyate paramaṃ padam // RCint_1.24 //",
    "GS40dhrasciu:60": " hṛtpadmakarṇikāntaḥsthaṃ rasendraṃ parameśvari /",
    "GS40dhrasciu:61": " smaranvimucyate pāpaiḥ sadyo janmāntarārjitaiḥ // RCint_1.25 //",
    "GS40dhrasciu:62": " svayambhūliṅgasāhasrairyatphalaṃ samyagarcanāt /",
    "GS40dhrasciu:63": " tatphalaṃ koṭiguṇitaṃ rasaliṅgārcanādbhavet // RCint_1.26 //",
    "GS40dhrasciu:64": " rogibhyo yo rasaṃ datte śuddhipākasamanvitam /",
    "GS40dhrasciu:65": " tulādānāśvamedhānāṃ phalaṃ prāpnoti śāśvatam // RCint_1.27 //",
    "GS40dhrasciu:66": " rasavidyā parā vidyā trailokye'pi ca durlabhā /",
    "GS40dhrasciu:67": " bhuktimuktikarī yasmāttasmājjñeyā guṇānvitā // RCint_1.28 //",
    "GS40dhrasciu:68": " brahmajñānena so'yukto yaḥ pāpī rasanindakaḥ /",
    "GS40dhrasciu:69": " nāhaṃ trātā bhave tasya janmakoṭiśatairapi // RCint_1.29 //",
    "GS40dhrasciu:70": " ālāpaṃ gātrasaṃsparśaṃ yaḥ kuryādrasanindakaiḥ /",
    "GS40dhrasciu:71": " yāvajjanmasahasrāṇi sa bhavetpāpapīḍitaḥ // RCint_1.30 //",
    "GS40dhrasciu:72": " hemajīrṇo bhasmasūto rudratvaṃ bhakṣito diśet /",
    "GS40dhrasciu:73": " viṣṇutvaṃ tārajīrṇastu brahmatvaṃ bhāskareṇa tu // RCint_1.31 //",
    "GS40dhrasciu:74": " tīkṣṇajīrṇo dhaneśatvaṃ sūryatvaṃ cāpi tālake /",
    "GS40dhrasciu:75": " rājare tu śaśāṅkatvamamaratvaṃ ca rohaṇe // RCint_1.32 //",
    "GS40dhrasciu:76": " sāmānyena tu tīkṣṇena naraḥ śakratvamāpnuyāt // RCint_1.33 //",
    "GS40dhrasciu:77": " doṣahīno raso brahmā mūrchitastu janārdanaḥ /",
    "GS40dhrasciu:78": " mārito rudrarūpī syād baddhaḥ sākṣāt sadāśivaḥ // RCint_1.34 //",
    "GS40dhrasciu:79": " īdṛśasya guṇānāṃ paryavasānamambujasambhavo'pi mahākalpairapi vacobhirnāsādayitumalamityalaṃ bahunā // RCint_1.35 //",
    "GS40dhrasciu:80": " yadyanmayākriyata kārayituṃ ca śakyaṃ sūtendrakarma tadiha prathayāṃbabhūve /",
    "GS40dhrasciu:81": " adhyāpayanti ya idaṃ natu kārayanti kurvanti nedamadhiyantyubhaye mṛṣārthāḥ // RCint_1.36 //",
    "GS40dhrasciu:82": " RCint, 2",
    "GS40dhrasciu:83": " atha mūrcchanādhyāyaṃ vyācakṣmahe // RCint_2.1 //",
    "GS40dhrasciu:84": " (mūrcchanā:: (medic.)",
    "GS40dhrasciu:85": " definition)",
    "GS40dhrasciu:86": " avyabhicaritavyādhighātakatvaṃ mūrcchanā // RCint_2.2 //",
    "GS40dhrasciu:87": " tattattantranigaditadevatāparicaraṇasmaraṇānantaraṃ tattacchodhanaprakriyābhir bahvībhiḥ",
    "GS40dhrasciu:88": " pariśuddhānāṃ rasendrāṇāṃ tṛṇāraṇimaṇijanyavahṇinyāyena tāratamyam avalokamānaiḥ",
    "GS40dhrasciu:89": " sūkṣmamatibhiḥ palārdhenāpi kartavyaḥ saṃskāraḥ sūtakasya ceti rasārṇavavacanād vyāvahārikatolakadvayaparimāṇenāpi",
    "GS40dhrasciu:90": " pariśuddho raso mūrchayitavyaḥ // RCint_2.3 //",
    "GS40dhrasciu:91": " mūrcchanāprakārastu bahuvidhaḥ // RCint_2.4 //",
    "GS40dhrasciu:92": " (jāraṇa:: central for medic. activation of mercury)",
    "GS40dhrasciu:93": " rasaguṇabalijāraṇaṃ vināyaṃ na khalu rujāharaṇakṣamo rasendraḥ /",
    "GS40dhrasciu:94": " na jaladakaladhautapākahīnaḥ spṛśati rasāyanatāmiti prasiddhiḥ // RCint_2.5 //",
    "GS40dhrasciu:95": " (vālukāyantra)",
    "GS40dhrasciu:96": " tannimittakaṃ sikatāyantradvayaṃ kathyate // RCint_2.6 //",
    "GS40dhrasciu:97": " yathā niravadhiniṣpīḍitamṛdambarādipariliptām atikaṭhinakācaghaṭīm agre vakṣyamāṇaprakārāṃ",
    "GS40dhrasciu:98": " rasagarbhiṇīm adhastarjanyaṅgulipramāṇitacchidrāyām anurūpasthālikāyām āropya paritastāṃ",
    "GS40dhrasciu:99": " dvitryaṅgulimitena lavaṇena nirantarālīkaraṇapuraḥsaraṃ sikatābhir ā galam āpūrya",
    "GS40dhrasciu:100": " vardhamānakam āpūraṇīyaṃ kramataśca tricaturāṇi pañcaṣāṇi vā vāsarāṇi jvalanajvālayā",
    "GS40dhrasciu:101": " pācanīyam ityekaṃ yantram // RCint_2.7 //",
    "GS40dhrasciu:102": " (vālukāyantra)",
    "GS40dhrasciu:103": " hastaikamātrapramāṇavasudhāntarnikhātāṃ prāgvatkācaghaṭīṃ nāticipiṭamukhīṃ nātyuccamukhīṃ",
    "GS40dhrasciu:104": " maṣībhājanaprāyāṃ kharparacakrikayā kācacakrikayā vā niruddhavadanavivarāṃ mṛṇmayīṃ",
    "GS40dhrasciu:105": " vā ghaṭīṃ vidhāya karīṣairupari puṭo deya ityanyadyantram // RCint_2.8 //",
    "GS40dhrasciu:106": " (jāraṇa:: further apparatus)",
    "GS40dhrasciu:107": " asamaśakaladvayātmakalohasampuṭakena sikatāyantramadhye bhūdhare veti trilocanaḥ // RCint_2.9 //",
    "GS40dhrasciu:108": " (mercury:: jāraṇa)",
    "GS40dhrasciu:109": " kūrmayantre rase gandhaṃ ṣaḍguṇaṃ jārayedbudhaḥ ityanye // RCint_2.10 //",
    "GS40dhrasciu:110": " (jāraṇa:: producing colour)",
    "GS40dhrasciu:111": " atra pakṣe rāgastathā na syāt tenādau pañcaguṇān jārayitvā śeṣaikaḥ kūpikādau jāraṇīyastadā rāgaḥ sādhuḥ syāt // RCint_2.11 //",
    "GS40dhrasciu:112": " atra kajjalim antareṇa kevalagandhakamapi sātmyena jārayanti // RCint_2.12 //",
    "GS40dhrasciu:113": " (mercury:: jāraṇa: :",
    "GS40dhrasciu:114": " sindūra colour)",
    "GS40dhrasciu:115": " kūpīkoṭaramāgataṃ rasaguṇairgandhaistulāyāṃ vibhuṃ vijñāya jvalanakrameṇa sikatāyantre śanaiḥ pācayet /",
    "GS40dhrasciu:116": " vāraṃvāramanena vahṇividhinā gandhakṣayaṃ sādhayet sindūradyutito'nubhūya bhaṇitaḥ karmakramo'yaṃ mayā // RCint_2.13 //",
    "GS40dhrasciu:117": " (rasasindūra: :",
    "GS40dhrasciu:118": " production)",
    "GS40dhrasciu:119": " āroṭakam antareṇa hiṅgulagandhakābhyāṃ piṣṭābhyāmapi rasasindūraḥ saṃpādyaḥ // RCint_2.14 //",
    "GS40dhrasciu:120": " (piṣṭī/kajjalī (?))",
    "GS40dhrasciu:121": " triguṇam iha rasendramekamaṃśaṃ kanakapayodharatārapaṅkajānām /",
    "GS40dhrasciu:122": " rasaguṇabalibhir vidhāya piṣṭiṃ racaya nirantarambubhiḥ kumāryāḥ // RCint_2.15 //",
    "GS40dhrasciu:123": " ā ṣaḍguṇam adharottarasamādibalijāraṇena yojyeyam /",
    "GS40dhrasciu:124": " yoge piṣṭiḥ pācyā kajjalikārthaṃ jāraṇārthaṃ ca // RCint_2.16 //",
    "GS40dhrasciu:125": " prakāro'yam adhoyantreṇaiva sidhyati na punarūrdhvayantreṇa // RCint_2.17 //",
    "GS40dhrasciu:126": " (bottle:: appr. material)",
    "GS40dhrasciu:127": " kācamṛttikayoḥ kūpī hemno'yastārayoḥ kvacit /",
    "GS40dhrasciu:128": " (bottle:: appr. coating)",
    "GS40dhrasciu:129": " kīlālāyaḥkṛto lepaḥ khaṭikālavaṇādhikaḥ // RCint_2.18 //",
    "GS40dhrasciu:130": " anena yantradvitayena bhūri hemābhrasattvādyapi jārayanti /",
    "GS40dhrasciu:131": " yathecchamacchaiḥ sumanovicārair vicakṣaṇāḥ pallavayantu bhūyaḥ // RCint_2.19 //",
    "GS40dhrasciu:132": " (mercury:: rañjana: :",
    "GS40dhrasciu:133": " antardhūma)",
    "GS40dhrasciu:134": " antardhūmavipācitaśataguṇagandhena rañjitaḥ sūtaḥ /",
    "GS40dhrasciu:135": " sa bhavetsahasravedhī tāre tāmre bhujaṅge ca // RCint_2.20 //",
    "GS40dhrasciu:136": " (mercury:: jāraṇa)",
    "GS40dhrasciu:137": " sūtapramāṇaṃ sikatākhyayantre dattvā baliṃ mṛdghaṭite 'lpabhāṇḍe /",
    "GS40dhrasciu:138": " tailāviśeṣe 'tra rasaṃ nidadhyānmagnārdhakāyaṃ pravilokya bhūyaḥ // RCint_2.21 //",
    "GS40dhrasciu:139": " ā ṣaḍguṇaṃ gandhakam alpam alpaṃ kṣipedasau jīrṇabalirbalī syāt /",
    "GS40dhrasciu:140": " raseṣu sarveṣu niyojito'yamasaṃśayaṃ hanti gadaṃ javena // RCint_2.22 //",
    "GS40dhrasciu:141": " nāgādiśulvādibhir atra piṣṭiṃ vādeṣu yogeṣu ca nikṣipanti // RCint_2.23 //",
    "GS40dhrasciu:142": " (mercury:: nigaḍa)",
    "GS40dhrasciu:143": " snuhyarkasambhavaṃ kṣīraṃ brahmabījāni gugguluḥ /",
    "GS40dhrasciu:144": " saindhavaṃ dviguṇaṃ mardyaṃ nigaḍo'yaṃ mahottamaḥ // RCint_2.24 //",
    "GS40dhrasciu:145": " (mercury:: rasasindūra? nigaḍa?)",
    "GS40dhrasciu:146": " mārakāmbusitasaindhavamiśraḥ kūpikodaragataḥ sikatāyām /",
    "GS40dhrasciu:147": " pācito yadi muhurmuhuritthaṃ bandhamṛcchati tadaiṣa rasendraḥ // RCint_2.25 //",
    "GS40dhrasciu:148": " sthālyāṃ dṛḍhaghaṭitāyām ardhaṃ paripūrya tūryalavaṇāṃśaiḥ /",
    "GS40dhrasciu:149": " rakteṣṭikārajobhistadupari sūtasya turyāṃśam // RCint_2.26 //",
    "GS40dhrasciu:150": " sitasaindhavaṃ nidhāya sphaṭikārīṃ tatsamāṃ ca tasyordhve /",
    "GS40dhrasciu:151": " sphaṭikāridhavalasaindhavaśuddharasaiḥ kanyakāmbuparighṛṣṭaiḥ // RCint_2.27 //",
    "GS40dhrasciu:152": " kṛtvā parpaṭamucitaṃ taduparyādhāya tadvadeva punaḥ /",
    "GS40dhrasciu:153": " sphaṭikārisaindhavarasau dadyāditaḥ skhalato rasasya // RCint_2.28 //",
    "GS40dhrasciu:154": " lābhāya tadupari kharparakhaṇḍakān dhṛtvāparayā dṛḍhasthālyā /",
    "GS40dhrasciu:155": " ācchādya mudrayitvā divasatritayaṃ pacedvidhinā // RCint_2.29 //",
    "GS40dhrasciu:156": " atrānuktamapi bhallātakaṃ dadati vṛddhāḥ pāradatulyam // RCint_2.30 //",
    "GS40dhrasciu:157": " RCint, 3",
    "GS40dhrasciu:158": " athāto bandhanādhyāyaṃ vyācakṣmahe /",
    "GS40dhrasciu:159": " svābhāvikadravatve sati vahninānucchidyamānatvaṃ mūrtibaddhatvam // RCint_3.1 //",
    "GS40dhrasciu:160": " vipinauṣadhipākasiddham etadghṛtatailādyapi durnivāravīryam /",
    "GS40dhrasciu:161": " kimayaṃ punar īśvarāṅgajanmā ghanajāmbūnadacandrabhānujīrṇaḥ // RCint_3.2 //",
    "GS40dhrasciu:162": " (19 saṃskāras)",
    "GS40dhrasciu:163": " etatsādhakānyūnaviṃśatikarmāṇi bhavanti /",
    "GS40dhrasciu:164": " mardanamūrchanotthāpanasvedanapātanabodhananiyamanasaṃdīpanānuvāsanagaganādigrāsapramāṇacāraṇagarbhadrutibāhyadrutiyogajāraṇarañjanasāraṇakrāmaṇavedhanabhakṣaṇāni",
    "GS40dhrasciu:165": " (rel. rites before starting the saṃskāras)",
    "GS40dhrasciu:166": " sampūjya śrīguruṃ kanyāṃ baṭukaṃ ca gaṇādhipam /",
    "GS40dhrasciu:167": " yoginīṃ kṣetrapālāṃśca caturdhābalipūrvakam // RCint_3.4 //",
    "GS40dhrasciu:168": " sūtaṃ rahasyanilaye sumuhūrte vidhorbale /",
    "GS40dhrasciu:169": " khalve pāṣāṇaje lohe sudṛḍhe sārasambhave // RCint_3.5 //",
    "GS40dhrasciu:170": " tādṛśasvacchamasṛṇacaturaṅgulamardake /",
    "GS40dhrasciu:171": " nikṣipya siddhamantreṇa rakṣitaṃ dvitrisevakaiḥ // RCint_3.6 //",
    "GS40dhrasciu:172": " bhiṣag vimardayeccūrṇair militaiḥ ṣoḍaśāṃśataḥ /",
    "GS40dhrasciu:173": " sūtasya gālitair vastrairvakṣyamāṇadravādibhiḥ // RCint_3.7 //",
    "GS40dhrasciu:174": " mardayenmūrchayetsūtaṃ punarutthāpya saptaśaḥ /",
    "GS40dhrasciu:175": " (mercury:: doṣa:: removal)",
    "GS40dhrasciu:176": " rakteṣṭakāniśādhūmasārorṇābhasmatumbikaiḥ /",
    "GS40dhrasciu:177": " jambīradravasaṃyuktair nāgadoṣāpanuttaye // RCint_3.8 //",
    "GS40dhrasciu:178": " viśālāṅkolacūrṇena vaṅgadoṣaṃ vimuñcati /",
    "GS40dhrasciu:179": " rājavṛkṣasya mūlasya cūrṇena saha kanyayā // RCint_3.9 //",
    "GS40dhrasciu:180": " maladoṣāpanuttyarthaṃ mardanotthāpane śubhe /",
    "GS40dhrasciu:181": " kṛṣṇadhattūrakadrāvaiś cāñcalyavinivṛttaye // RCint_3.10 //",
    "GS40dhrasciu:182": " triphalākanyakātoyair viṣadoṣopaśāntaye /",
    "GS40dhrasciu:183": " giridoṣaṃ trikaṭunā kanyātoyena yatnataḥ // RCint_3.11 //",
    "GS40dhrasciu:184": " citrakasya ca cūrṇena sakanyenāgnināśanam /",
    "GS40dhrasciu:185": " āranālena coṣṇena pratidoṣaṃ viśodhayet /",
    "GS40dhrasciu:186": " evaṃ saṃśodhitaḥ sūtaḥ saptadoṣavivarjitaḥ /",
    "GS40dhrasciu:187": " jāyate kāryakartā ca hy anyathā kāryanāśanaḥ // RCint_3.12 //",
    "GS40dhrasciu:188": " (mercury:: utthāpana)",
    "GS40dhrasciu:189": " utthāpanāvaśiṣṭaṃ tu cūrṇaṃ pātanayantrake /",
    "GS40dhrasciu:190": " dhṛtvordhvabhāṇḍe saṃlagnaṃ saṃharetpāradaṃ bhiṣak // RCint_3.13 //",
    "GS40dhrasciu:191": " (svedana)",
    "GS40dhrasciu:192": " rasaṃ caturguṇe vastre baddhvā dolākṛtaṃ pacet /",
    "GS40dhrasciu:193": " dinaṃ vyoṣavarāvahnikanyākalkeṣu kāñjike /",
    "GS40dhrasciu:194": " doṣaśeṣāpanuttyarthamidaṃ svedanamucyate // RCint_3.14 //",
    "GS40dhrasciu:195": " (kāñjika:: production)",
    "GS40dhrasciu:196": " nānādhānyair yathāprāptais tuṣavarjair jalānvitaiḥ /",
    "GS40dhrasciu:197": " mṛdbhāṇḍaṃ pūritaṃ rakṣed yāvadamlatvamāpnuyāt // RCint_3.15 //",
    "GS40dhrasciu:198": " tanmadhye ghanavāṅmuṇḍī viṣṇukrāntāpunarnavā /",
    "GS40dhrasciu:199": " mīnākṣī caiva sarpākṣī sahadevī śatāvarī // RCint_3.16 //",
    "GS40dhrasciu:200": " triphalā girikarṇī ca haṃsapādī ca citrakaḥ /",
    "GS40dhrasciu:201": " samūlakāṇḍaṃ piṣṭvā tu yathālābhaṃ vinikṣipet // RCint_3.17 //",
    "GS40dhrasciu:202": " pūrvāmlabhāṇḍamadhye tu dhānyāmlakamidaṃ bhavet /",
    "GS40dhrasciu:203": " svedanādiṣu sarvatra rasarājasya yojayet // RCint_3.18 //",
    "GS40dhrasciu:204": " atyamlamāranālaṃ vā tadabhāve prayojayet /",
    "GS40dhrasciu:205": " (ūrdhvapātana)",
    "GS40dhrasciu:206": " bhāgās trayo rasasyārkacūrṇasyaiko'tha nimbukaiḥ /",
    "GS40dhrasciu:207": " etatsaṃmardayettāvadyāvadāyāti piṇḍatām // RCint_3.19 //",
    "GS40dhrasciu:208": " tatpiṇḍaṃ talabhāṇḍasthamūrdhvabhāṇḍe jalaṃ kṣipet /",
    "GS40dhrasciu:209": " kṛtvālavālaṃ kenāpi dattvā vārdraṃ hi plotakam // RCint_3.20 //",
    "GS40dhrasciu:210": " saṃmudryāgnim adhastasya caturyāmaṃ prabodhayet /",
    "GS40dhrasciu:211": " yuktyordhvabhāṇḍasaṃlagnaṃ gṛhṇīyātpāradaṃ tataḥ // RCint_3.21 //",
    "GS40dhrasciu:212": " ūrdhvapātanamityuktaṃ bhiṣagbhiḥ sūtaśodhane /",
    "GS40dhrasciu:213": " (saṃdhirodha: :",
    "GS40dhrasciu:214": " importance)",
    "GS40dhrasciu:215": " sasūtabhāṇḍavadanam anyad gilati bhāṇḍakam /",
    "GS40dhrasciu:216": " tathā saṃdhir dvayoḥ kāryaḥ pātanātrayayantrake // RCint_3.22 //",
    "GS40dhrasciu:217": " (sizes, measures: :",
    "GS40dhrasciu:218": " taught by the Guru)",
    "GS40dhrasciu:219": " yantrapramāṇaṃ vadanādgurorjñeyaṃ vicakṣaṇaiḥ /",
    "GS40dhrasciu:220": " rasasya mānāniyamāt kathituṃ naiva śakyate // RCint_3.23 //",
    "GS40dhrasciu:221": " (adhaḥpātana)",
    "GS40dhrasciu:222": " navanītāhvayaṃ sūtaṃ ghṛṣṭvā jambhāmbhasā dinam /",
    "GS40dhrasciu:223": " vānarīśigruśikhibhir lavaṇāsurisaṃyutaiḥ // RCint_3.24 //",
    "GS40dhrasciu:224": " naṣṭapiṣṭaṃ rasaṃ jñātvā lepayedūrdhvabhāṇḍake /",
    "GS40dhrasciu:225": " ūrdhvabhāṇḍodaraṃ liptvā tv adhogaṃ jalasaṃbhṛtam // RCint_3.25 //",
    "GS40dhrasciu:226": " saṃdhilepaṃ dvayoḥ kṛtvā tadyantraṃ bhuvi pūrayet /",
    "GS40dhrasciu:227": " upariṣṭātpuṭe datte jale patati pāradaḥ // RCint_3.26 //",
    "GS40dhrasciu:228": " adhaḥpātanam ityuktaṃ siddhādyaiḥ sūtakarmaṇi /",
    "GS40dhrasciu:229": " (tiryakpātana)",
    "GS40dhrasciu:230": " ghaṭe rasaṃ vinikṣipya sajalaṃ ghaṭam anyakam /",
    "GS40dhrasciu:231": " tiryaṅmukhaṃ dvayoḥ kṛtvā tanmukhaṃ rodhayet sudhīḥ // RCint_3.27 //",
    "GS40dhrasciu:232": " rasādho jvālayedagniṃ yāvatsūto jalaṃ viśet /",
    "GS40dhrasciu:233": " tiryakpātanamityuktaṃ siddhair nāgārjunādibhiḥ // RCint_3.28 //",
    "GS40dhrasciu:234": " (3 pātanas:: removal of vaṅga and nāga)",
    "GS40dhrasciu:235": " miśritau cedrase nāgavaṅgau vikrayahetunā /",
    "GS40dhrasciu:236": " tābhyāṃ syātkṛtrimo doṣas tanmuktiḥ pātanatrayāt // RCint_3.29 //",
    "GS40dhrasciu:237": " (bodhana:: removal of impotency)",
    "GS40dhrasciu:238": " evaṃ kaparditaḥ sūtaḥ ṣaṇḍhatvam adhigacchati /",
    "GS40dhrasciu:239": " tanmuktaye'sya kriyate bodhanaṃ kathyate hi tat // RCint_3.30 //",
    "GS40dhrasciu:240": " viśvāmitrakapāle vā kācakūpyām athāpi vā /",
    "GS40dhrasciu:241": " sṛṣṭyambujaṃ vinikṣipya tatra tanmajjanāvadhi // RCint_3.31 //",
    "GS40dhrasciu:242": " pūrayettridinaṃ bhūmyāṃ rājahastapramāṇataḥ /",
    "GS40dhrasciu:243": " anena sūtarājo'yaṃ ṣaṇḍhabhāvaṃ vimuñcati // RCint_3.32 //",
    "GS40dhrasciu:244": " (dīpana? bodhana?)",
    "GS40dhrasciu:245": " lavaṇenāmlapiṣṭena haṇḍikāntargataṃ rasam /",
    "GS40dhrasciu:246": " ācchādyāmlajalaṃ kiṃcit kṣiptvā śarāveṇa rodhayet // RCint_3.33 //",
    "GS40dhrasciu:247": " ūrdhvaṃ laghupuṭaṃ deyaṃ labdhāśvāso bhavedrasaḥ /",
    "GS40dhrasciu:248": " (svedana zur Wiederherstellung von Hg)",
    "GS40dhrasciu:249": " kadarthanenaiva napuṃsakatvam evaṃ bhavedasya rasasya paścāt /",
    "GS40dhrasciu:250": " vīryaprakarṣāya ca bhūrjapattre svedyo jale saindhavacūrṇagarbhe // RCint_3.34 //",
    "GS40dhrasciu:251": " (niyamana)",
    "GS40dhrasciu:252": " sarpākṣīciñcikāvandhyābhṛṅgābdakanakāmbubhiḥ /",
    "GS40dhrasciu:253": " dinaṃ saṃsveditaḥ sūto niyamāt sthiratāṃ vrajet // RCint_3.35 //",
    "GS40dhrasciu:254": " (dīpana)",
    "GS40dhrasciu:255": " kāsīsaṃ pañcalavaṇaṃ rājikāmaricāni ca /",
    "GS40dhrasciu:256": " dviśigrubījamekatra ṭaṅkaṇena samanvitam // RCint_3.36 //",
    "GS40dhrasciu:257": " āloḍya kāñjike dolāyantre pākād dinais tribhiḥ /",
    "GS40dhrasciu:258": " dīpanaṃ jāyate samyak sūtarājasya jāraṇe // RCint_3.37 //",
    "GS40dhrasciu:259": " (dīpana)",
    "GS40dhrasciu:260": " athavā citrakadrāvaiḥ kāñjike tridinaṃ pacet /",
    "GS40dhrasciu:261": " dīpanaṃ jāyate tasya rasarājasya cottamam // RCint_3.38 //",
    "GS40dhrasciu:262": " (anuvāsana)",
    "GS40dhrasciu:263": " dīpitaṃ rasarājastu jambīrarasasaṃyutam /",
    "GS40dhrasciu:264": " dinaikaṃ dhārayed gharme mṛtpātre vā śilodbhave // RCint_3.39 //",
    "GS40dhrasciu:265": " (jāraṇa:: definition)",
    "GS40dhrasciu:266": " jāraṇā hi nāma pātanagālanavyatirekeṇa ghanahemādigrāsapūrvakapūrvāvasthāpratipannatvam // RCint_3.40 //",
    "GS40dhrasciu:267": " kiṃca ghanahemādijīrṇasya kṛtakṣetrīkaraṇānām eva śarīriṇāṃ bhakṣaṇe 'dhikāra ityabhihitam // RCint_3.41 //",
    "GS40dhrasciu:268": " (jāraṇa:: rel. meaning)",
    "GS40dhrasciu:269": " phalaṃ cāsya svayamīśvareṇoktam /",
    "GS40dhrasciu:270": " sarvapāpakṣaye jāte prāpyate rasajāraṇā /",
    "GS40dhrasciu:271": " tatprāptau prāptameva syādvijñānaṃ muktilakṣaṇam // RCint_3.42 //",
    "GS40dhrasciu:272": " mokṣābhivyañjakaṃ devi jāraṇaṃ sādhakasya tu /",
    "GS40dhrasciu:273": " khalvastu piṇḍikā devi rasendro liṅgamucyate // RCint_3.43 //",
    "GS40dhrasciu:274": " mardanaṃ vandanaṃ caiva grāsaḥ pūjā vidhīyate /",
    "GS40dhrasciu:275": " yāvaddināni vahnistho jāraṇe dhāryate rasaḥ // RCint_3.44 //",
    "GS40dhrasciu:276": " tāvad varṣasahasrāṇi śivaloke mahīyate /",
    "GS40dhrasciu:277": " dinamekaṃ rasendrasya yo dadāti hutāśanam // RCint_3.45 //",
    "GS40dhrasciu:278": " dravanti tasya pāpāni kurvannapi na lipyate /",
    "GS40dhrasciu:279": " ajārayantaḥ pavihemagandhaṃ vāñchanti sūtātphalam apyudāram /",
    "GS40dhrasciu:280": " kṣetrādanuptādapi sasyajātaṃ kṛṣīvalāste bhiṣajaśca mandāḥ // RCint_3.46 //",
    "GS40dhrasciu:281": " (jāraṇa:: medic. properties according to the weight of sulfur)",
    "GS40dhrasciu:282": " tulye tu gandhake jīrṇe śuddhācchataguṇo rasaḥ /",
    "GS40dhrasciu:283": " dviguṇe gandhake jīrṇe sarvakuṣṭhaharaḥ paraḥ // RCint_3.47 //",
    "GS40dhrasciu:284": " triguṇe gandhake jīrṇe sarvajāḍyavināśanaḥ /",
    "GS40dhrasciu:285": " caturguṇe tatra jīrṇe valīpalitanāśanaḥ // RCint_3.48 //",
    "GS40dhrasciu:286": " gandhe pañcaguṇe jīrṇe kṣayakṣayakaro rasaḥ /",
    "GS40dhrasciu:287": " ṣaḍguṇe gandhake jīrṇe sarvarogaharo rasaḥ /",
    "GS40dhrasciu:288": " avaśyamityuvācedaṃ devīṃ śrībhairavaḥ svayam // RCint_3.49 //",
    "GS40dhrasciu:289": " (jāraṇa)",
    "GS40dhrasciu:290": " gandhapiṣṭikayā tatra golaḥ syādgandhajāraṇe // RCint_3.50 //",
    "GS40dhrasciu:291": " tasmācchataguṇo vyomasattve jīrṇe tu tatsame /",
    "GS40dhrasciu:292": " tāpyakharparatālādisattve jīrṇe guṇāvahaḥ // RCint_3.51 //",
    "GS40dhrasciu:293": " hemni jīrṇe sahasraikaguṇasaṃghapradāyakaḥ /",
    "GS40dhrasciu:294": " vajrādijīrṇasūtasya guṇān vetti śivaḥ svayam // RCint_3.52 //",
    "GS40dhrasciu:295": " devyā rajo bhavedgandho dhātuḥ śukraṃ tathābhrakam /",
    "GS40dhrasciu:296": " āliṅgane samathau dvau priyatvācchivaretasaḥ // RCint_3.53 //",
    "GS40dhrasciu:297": " śivaśaktisamāyogātprāpyate paramaṃ padam /",
    "GS40dhrasciu:298": " yathā syājjāraṇā bahvī tathā syādguṇado rasaḥ // RCint_3.54 //",
    "GS40dhrasciu:299": " (mercury:: grāsārthin)",
    "GS40dhrasciu:300": " vajrakaṇṭakavajrāgraṃ viddhamaṣṭāṅgulaṃ mṛdā /",
    "GS40dhrasciu:301": " vilipya gomayālpāgnau puṭitaṃ tatra śoṣitam // RCint_3.55 //",
    "GS40dhrasciu:302": " tryahaṃ vajribile kṣipto grāsārthī jāyate rasaḥ /",
    "GS40dhrasciu:303": " grasate gandhahemādi vajrasattvādikaṃ kṣaṇāt // RCint_3.56 //",
    "GS40dhrasciu:304": " (mercury:: grāsārthin)",
    "GS40dhrasciu:305": " mūrchādhyāyoktaṣaḍguṇabalijīrṇaḥ piṣṭikotthitarasaḥ khalve'tyantaṃ bubhukṣito ghanahemavajrasattvādi tvaritameva grasatītyanyaḥ prakāraḥ /",
    "GS40dhrasciu:306": " etatprakriyādvayamapi kṛtvā vyavaharantyanye // RCint_3.57 //",
    "GS40dhrasciu:307": " (mercury:: grāsārthin)",
    "GS40dhrasciu:308": " satutthaṭaṅkaṇasvarjipaṭutāmre tryahoṣitam /",
    "GS40dhrasciu:309": " kāñjikaṃ bhāvitaṃ tena gandhādyaṃ kṣarati kṣaṇāt // RCint_3.58 //",
    "GS40dhrasciu:310": " viḍe sakāñjike kṣipto rasaḥ syād grāsalālasaḥ /",
    "GS40dhrasciu:311": " grasate sarvalohāni sarvasattvāni vajrakam // RCint_3.59 //",
    "GS40dhrasciu:312": " (viḍa:: vaḍavānala)",
    "GS40dhrasciu:313": " śaṅkhacūrṇaṃ ravikṣīrairātape bhāvayeddinam /",
    "GS40dhrasciu:314": " tadvajjambīrajadrāvair dinaikaṃ dhūmasārakam // RCint_3.60 //",
    "GS40dhrasciu:315": " sauvarcalamajāmūtrair bhāvyaṃ yāmacatuṣṭayam /",
    "GS40dhrasciu:316": " kaṇṭakārīṃ ca saṃkvāthya dinaikaṃ naramūtrakaiḥ // RCint_3.61 //",
    "GS40dhrasciu:317": " svarjikṣāraṃ tintiḍīkaṃ kāsīsaṃ tu śilājatu /",
    "GS40dhrasciu:318": " jambīrotthadravair bhāvyaṃ pṛthagyāmacatuṣṭayam // RCint_3.62 //",
    "GS40dhrasciu:319": " nistuṣaṃ jayapālaṃ ca mūlakānāṃ dravairdinam /",
    "GS40dhrasciu:320": " saindhavaṃ ṭaṅkaṇaṃ guñjāṃ dinaṃ śigrujaṭāmbhasā // RCint_3.63 //",
    "GS40dhrasciu:321": " etatsarvaṃ samāṃśaṃ tu mardyaṃ jambīrajadravaiḥ /",
    "GS40dhrasciu:322": " tadgolaṃ rakṣayedyatnād viḍo'yaṃ vaḍavānalaḥ // RCint_3.64 //",
    "GS40dhrasciu:323": " anena marditaḥ sūtaḥ saṃsthitas taptakhalvake /",
    "GS40dhrasciu:324": " svarṇādisarvalohāni sattvāni grasate kṣaṇāt // RCint_3.65 //",
    "GS40dhrasciu:325": " (viḍa:: anonymous: :",
    "GS40dhrasciu:326": " production)",
    "GS40dhrasciu:327": " mūlakārdrakavahnīnāṃ kṣāraṃ gomūtragālitam /",
    "GS40dhrasciu:328": " vastrapūto dravo grāhyo gandhakaṃ tena bhāvayet /",
    "GS40dhrasciu:329": " śatavāraṃ khare gharme viḍo'yaṃ hemajāraṇe // RCint_3.66 //",
    "GS40dhrasciu:330": " (viḍa:: anonymous: :",
    "GS40dhrasciu:331": " production)",
    "GS40dhrasciu:332": " mūlakārdrakacitrāṇāṃ kṣārair gomūtragālitaiḥ /",
    "GS40dhrasciu:333": " gandhakaḥ śataśo bhāvyo viḍo'yaṃ jāraṇe mataḥ // RCint_3.67 //",
    "GS40dhrasciu:334": " (viḍa:: anonymous: :",
    "GS40dhrasciu:335": " production)",
    "GS40dhrasciu:336": " vāstūkairaṇḍakadalīdevadālīpunarnavāḥ /",
    "GS40dhrasciu:337": " vāsāpalāśaniculatilakāñcanamokṣakāḥ // RCint_3.68 //",
    "GS40dhrasciu:338": " sarvāṅgaṃ khaṇḍaśaśchinnaṃ nātiśuṣkaṃ śilātale /",
    "GS40dhrasciu:339": " dagdhaṃ kāṇḍaṃ tilānāṃ ca pañcāṅgaṃ mūlakasya ca // RCint_3.69 //",
    "GS40dhrasciu:340": " plāvayenmūtravargeṇa jalaṃ tasmātparisrutam /",
    "GS40dhrasciu:341": " lohapātre pacedyantre haṃsapākāgnimānavit // RCint_3.70 //",
    "GS40dhrasciu:342": " bāṣpāṇāṃ budbudānāṃ ca bahūnāmudgamo yadā /",
    "GS40dhrasciu:343": " tadā kāsīsasaurāṣṭrīkṣāratrayakaṭutrayam // RCint_3.71 //",
    "GS40dhrasciu:344": " gandhakaśca sito hiṅgu lavaṇāni ca ṣaṭ tathā /",
    "GS40dhrasciu:345": " eṣāṃ cūrṇaṃ kṣipeddevi lohasampuṭamadhyataḥ // RCint_3.72 //",
    "GS40dhrasciu:346": " saptāhaṃ bhūgataṃ paścāddhāryas tu pracuro viḍaḥ /",
    "GS40dhrasciu:347": " atra sakalakṣāraiś ca sāmyaṃ tilakāṇḍānāṃ nityanāthapādā likhanti /",
    "GS40dhrasciu:348": " (haṃsapākayantra)",
    "GS40dhrasciu:349": " kharparaṃ sikatāpūrṇaṃ kṛtvā tasyopari kṣipet /",
    "GS40dhrasciu:350": " tulyaṃ ca kharparaṃ tatra śanairmṛdvagninā pacet // RCint_3.73 //",
    "GS40dhrasciu:351": " pañcakṣārais tathā mūtrair lavaṇaṃ ca viḍaṃ tathā /",
    "GS40dhrasciu:352": " haṃsapākaṃ samākhyātaṃ yantraṃ tadvārttikottamaiḥ // RCint_3.74 //",
    "GS40dhrasciu:353": " (viḍa:: anonymous: :",
    "GS40dhrasciu:354": " production)",
    "GS40dhrasciu:355": " gomūtrairgandhakaṃ gharme śatavāraṃ vibhāvayet /",
    "GS40dhrasciu:356": " śigrumūladravais tadvaddagdhaṃ śaṅkhaṃ vibhāvayet // RCint_3.75 //",
    "GS40dhrasciu:357": " etadgandhakaśaṅkhābhyāṃ samāṃśair viḍasaindhavaiḥ /",
    "GS40dhrasciu:358": " etair vimarditaḥ sūto grasate sarvalohakam // RCint_3.76 //",
    "GS40dhrasciu:359": " (viḍa:: anonymous: :",
    "GS40dhrasciu:360": " production)",
    "GS40dhrasciu:361": " bhāvayennimbukakṣāraṃ devadālīphaladravaiḥ /",
    "GS40dhrasciu:362": " ekaviṃśativāraṃ tu viḍo'yaṃ sattvajāraṇe // RCint_3.77 //",
    "GS40dhrasciu:363": " evaṃ viḍāntarāṇyapi granthāntarād anusartavyāni // RCint_3.78 //",
    "GS40dhrasciu:364": " (jāraṇa:: pariṇāma)",
    "GS40dhrasciu:365": " catuḥṣaṣṭyaṃśakaṃ hemapattraṃ māyūramāyunā /",
    "GS40dhrasciu:366": " viliptaṃ taptakhalvasthe rase dattvā vimardayet /",
    "GS40dhrasciu:367": " dinaṃ jambīratoyena grāse grāse tv ayaṃ vidhiḥ // RCint_3.79 //",
    "GS40dhrasciu:368": " śanaiḥ saṃsvedayedbhūrje baddhvā sapaṭukāñjike /",
    "GS40dhrasciu:369": " bhāṇḍake tridinaṃ sūtaṃ jīrṇasvarṇaṃ samuddharet // RCint_3.80 //",
    "GS40dhrasciu:370": " adhikastolitaścetsyātpunaḥ svedyaḥ samāvadhi /",
    "GS40dhrasciu:371": " dvātriṃśatṣoḍaśāṣṭāṃśakrameṇa vasu jārayet // RCint_3.81 //",
    "GS40dhrasciu:372": " rūpyādiṣu ca sattveṣu vidhirevaṃvidhaḥ smṛtaḥ /",
    "GS40dhrasciu:373": " cullikālavaṇaṃ gandhamabhāve śikhipittataḥ // RCint_3.82 //",
    "GS40dhrasciu:374": " (taptakhalva)",
    "GS40dhrasciu:375": " ajāśakṛttuṣāgniṃ ca khānayitvā bhuvi kṣipet /",
    "GS40dhrasciu:376": " tasyopari sthitaṃ khalvaṃ taptakhalvamiti smṛtam // RCint_3.83 //",
    "GS40dhrasciu:377": " (dolāyantra)",
    "GS40dhrasciu:378": " sagrāsaṃ pañcaṣaḍbhāgairyavakṣārairvimardayet /",
    "GS40dhrasciu:379": " sūtakāt ṣoḍaśāṃśena gandhenāṣṭāṃśakena vā // RCint_3.84 //",
    "GS40dhrasciu:380": " tato vimardya jambīrarase vā kāñjike'thavā /",
    "GS40dhrasciu:381": " dolāpāko vidhātavyo dolāyantramidaṃ smṛtam // RCint_3.85 //",
    "GS40dhrasciu:382": " (kacchapayantre jāraṇam āha)",
    "GS40dhrasciu:383": " śaśvadbhṛtāmbupātrasthaśarāvacchidrasaṃsthitā /",
    "GS40dhrasciu:384": " pakvamūṣā jale tasyāṃ raso'ṣṭāṃśaviḍāvṛtaḥ // RCint_3.86 //",
    "GS40dhrasciu:385": " saṃruddho lohapātryātha dhmāto grasati kāñcanam /",
    "GS40dhrasciu:386": " vālukopari puṭo yuktyā mahāmudrayā ca nirvāhaḥ // RCint_3.87 //",
    "GS40dhrasciu:387": " aticipiṭapātryā pidhāya saṃlipya vahninā yojyaḥ /",
    "GS40dhrasciu:388": " (jāraṇa)",
    "GS40dhrasciu:389": " kuṇḍāmbhasi lohamaye saviḍaṃ sagrāsam īśajaṃ pātre /",
    "GS40dhrasciu:390": " aticipiṭalohapātryā pidhāya saṃlipya vahninā yojyaḥ // RCint_3.88 //",
    "GS40dhrasciu:391": " (jāraṇa:: importance for alchemy and rasāyana)",
    "GS40dhrasciu:392": " iyataiva rasāyanatvaṃ paryavasiti kiṃtu vādasya na prādhānyam /",
    "GS40dhrasciu:393": " sampratyubhayoreva prādhānyena jāraṇocyate // RCint_3.89 //",
    "GS40dhrasciu:394": " (pakṣacheda:: aim)",
    "GS40dhrasciu:395": " ghanarahitabījajāraṇasamprāptadalādisiddhikṛtakṛtyāḥ /",
    "GS40dhrasciu:396": " kṛpaṇāḥ prāpya samudraṃ varāṭikālābhasaṃtuṣṭāḥ // RCint_3.90 //",
    "GS40dhrasciu:397": " vinaikam abhrasattvaṃ nānyo rasapakṣakartanasamarthaḥ /",
    "GS40dhrasciu:398": " tena niruddhaprasaro niyamyate badhyate ca sukham // RCint_3.91 //",
    "GS40dhrasciu:399": " (abhra:: subtypes:: colour)",
    "GS40dhrasciu:400": " raktaṃ pītaṃ ca hemārthe kṛṣṇaṃ hemaśarīrayoḥ /",
    "GS40dhrasciu:401": " tārakarmaṇi tacchuklaṃ kācakiṭṭaṃ sadā tyajet // RCint_3.92 //",
    "GS40dhrasciu:402": " (jāraṇa:: samukha (?))",
    "GS40dhrasciu:403": " truṭiśo dattvā mṛditaṃ soṣṇe khalve'bhrasattvahemādi /",
    "GS40dhrasciu:404": " carati rasendraḥ kṣitikhagavetasajambīrabījapūrāmlaiḥ /",
    "GS40dhrasciu:405": " pūrvasādhitakāñjikenāpi // RCint_3.96 //",
    "GS40dhrasciu:406": " abhrakajāraṇam ādau garbhadrutijāraṇaṃ ca hemno'nte /",
    "GS40dhrasciu:407": " yo jānāti na vādī vṛthaiva so 'rthakṣayaṃ kurute // RCint_3.97 //",
    "GS40dhrasciu:408": " (garbhadruti)",
    "GS40dhrasciu:409": " vyomasattvaṃ samāṃśena tāpyasattvena saṃyutam /",
    "GS40dhrasciu:410": " sākalyena careddevi garbhadrāvī bhavedrasaḥ // RCint_3.98 //",
    "GS40dhrasciu:411": " evaṃ tārābhrādayaḥ svasvaripuṇā nirvyūḍhāḥ prayojanamavalokya prayojyāḥ /",
    "GS40dhrasciu:412": " (garbhadruti (2)",
    "GS40dhrasciu:413": " ; śulvābhra)",
    "GS40dhrasciu:414": " kamalaghanamākṣikāṇāṃ cūrṇaṃ samabhāgayojitaṃ milati /",
    "GS40dhrasciu:415": " tacchulvābhraṃ śīghraṃ carati rasendro dravati garbhe // RCint_3.99 //",
    "GS40dhrasciu:416": " (garbhadruti: :",
    "GS40dhrasciu:417": " definition)",
    "GS40dhrasciu:418": " garbhadrutim antareṇa jāraṇaiva na syādatastallakṣaṇamāha /",
    "GS40dhrasciu:419": " vahnivyatireke 'pi rasagrāsīkṛtānāṃ lohānāṃ dravatvaṃ garbhadrutiḥ // RCint_3.100 //",
    "GS40dhrasciu:420": " (bīja:: production)",
    "GS40dhrasciu:421": " bījānāṃ saṃskāraḥ kartavyastāpyasattvasaṃyogāt /",
    "GS40dhrasciu:422": " tena dravanti garbhā rasarājasyāmlavargayogena // RCint_3.101 //",
    "GS40dhrasciu:423": " (bīja:: anonymous: :",
    "GS40dhrasciu:424": " production)",
    "GS40dhrasciu:425": " śilayā nihato nāgastāpyaṃ vā sindhunā hatam /",
    "GS40dhrasciu:426": " tābhyāṃ tu māritaṃ bījaṃ sūtake dravati kṣaṇāt // RCint_3.102 // (??)",
    "GS40dhrasciu:427": " paṭvamlakṣāragomūtrasnuhīkṣīrapralepite /",
    "GS40dhrasciu:428": " bahiśca baddhaṃ vastreṇa bhūrje grāsaniveśitam /",
    "GS40dhrasciu:429": " kṣārāranālamūtreṣu svedayettridinaṃ bhiṣak // RCint_3.103 //",
    "GS40dhrasciu:430": " (mercury:: purification after jāraṇa)",
    "GS40dhrasciu:431": " uṣṇenaivāranālena kṣālayejjāritaṃ rasam /",
    "GS40dhrasciu:432": " taṃ ca kiṃcinmale'naṣṭe gharṣayedutthite rase // RCint_3.104 //",
    "GS40dhrasciu:433": " malapraviṣṭaṃ rasamalpenaiva jambharasena siktaṃ yāvadutthānaṃ gharṣayedityarthaḥ /",
    "GS40dhrasciu:434": " tadā na truṭiriti gurusaṃketaḥ // RCint_3.105 //",
    "GS40dhrasciu:435": " (jāraṇa:: with kacchapayantra)",
    "GS40dhrasciu:436": " krameṇānena dolāyāṃ jāryaṃ grāsacatuṣṭayam /",
    "GS40dhrasciu:437": " tataḥ kacchapayantreṇa jvalane jārayedrasam // RCint_3.106 //",
    "GS40dhrasciu:438": " (jāraṇa)",
    "GS40dhrasciu:439": " nāndīpayasi śarāvodarakuharaniviṣṭalohasampuṭagaḥ /",
    "GS40dhrasciu:440": " harayonir antarā saṃjarati puṭairgaganagandhādi // RCint_3.107 //",
    "GS40dhrasciu:441": " aṅgāreṇa karīṣeṇa vā puṭadānam // RCint_3.108 //",
    "GS40dhrasciu:442": " (jāraṇa:: weight of added substances,",
    "GS40dhrasciu:443": " daṇḍadhārin etc.)",
    "GS40dhrasciu:444": " catuḥṣaṣṭyaṃśakaḥ pūrvo dvātriṃśāṃśo dvitīyakaḥ /",
    "GS40dhrasciu:445": " tṛtīyaḥ ṣoḍaśāṃśastu caturtho 'ṣṭāṃśa eva ca // RCint_3.109 //",
    "GS40dhrasciu:446": " catuḥṣaṣṭyaṃśakagrāsāddaṇḍadhārī bhavedrasaḥ /",
    "GS40dhrasciu:447": " jalaukāvad dvitīye tu grāsayoge sureśvari // RCint_3.110 //",
    "GS40dhrasciu:448": " grāsena tu tṛtīyena kākaviṣṭhāsamo bhavet /",
    "GS40dhrasciu:449": " grāsena tu caturthena dadhimaṇḍasamo bhavet // RCint_3.111 //",
    "GS40dhrasciu:450": " anyad durjaratvānna likhitam // RCint_3.112 //",
    "GS40dhrasciu:451": " (jāraṇa:: weight of added substances)",
    "GS40dhrasciu:452": " bhagavadgovindapādāstu kalāṃśameva grāsaṃ likhanti /",
    "GS40dhrasciu:453": " yathā pañcabhirevaṃ grāsair ghanasattvaṃ jārayitvādau /",
    "GS40dhrasciu:454": " garbhadrāve nipuṇo jārayati bījaṃ kalāṃśena // RCint_3.113 //",
    "GS40dhrasciu:455": " tanmate catuḥṣaṣṭicatvāriṃśattriṃśadviṃśatiṣoḍaśāṃśāḥ pañca grāsāḥ // RCint_3.114 //",
    "GS40dhrasciu:456": " (garbhadruti: :",
    "GS40dhrasciu:457": " suitable kṣāras)",
    "GS40dhrasciu:458": " jambīrabījapūracāṅgerīvetasāmlasaṃyogāt /",
    "GS40dhrasciu:459": " kṣārā bhavanti nitarāṃ garbhadrutijāraṇe śastāḥ // RCint_3.115 //",
    "GS40dhrasciu:460": " (mercury:: rañjana)",
    "GS40dhrasciu:461": " tārakarmaṇyasya na tathā prayogo dṛśyate /",
    "GS40dhrasciu:462": " kevalaṃ nirmalaṃ tāmraṃ vāpitaṃ daradena tu /",
    "GS40dhrasciu:463": " kurute triguṇaṃ jīrṇaṃ lākṣārasanibhaṃ rasam // RCint_3.116 //",
    "GS40dhrasciu:464": " (mercury:: rañjana)",
    "GS40dhrasciu:465": " gandhakena hataṃ nāgaṃ jārayet kamalodare /",
    "GS40dhrasciu:466": " etasya triguṇe jīrṇe lākṣābho jāyate rasaḥ // RCint_3.117 //",
    "GS40dhrasciu:467": " etattu nāgasaṃdhānaṃ na rasāyanakarmaṇi // RCint_3.118 //",
    "GS40dhrasciu:468": " (mercury:: rañjana)",
    "GS40dhrasciu:469": " kiṃvā yathoktasiddhabījopari triguṇatāmrajāraṇāt tadbījaṃ samajīrṇaṃ svātantryeṇaiva rañjayati // RCint_3.119 //",
    "GS40dhrasciu:470": " (bīja:: production)",
    "GS40dhrasciu:471": " kuṭilaṃ vimalā tīkṣṇaṃ samacūrṇaṃ prakalpayet /",
    "GS40dhrasciu:472": " puṭitaṃ pañcavāraṃ tu tāre vāhyaṃ śanairdhamet /",
    "GS40dhrasciu:473": " yāvaddaśaguṇaṃ tat tu tāvadbījaṃ bhavecchubham // RCint_3.120 //",
    "GS40dhrasciu:474": " (bīja:: production)",
    "GS40dhrasciu:475": " sattvaṃ tālodbhavaṃ vaṅgaṃ samaṃ kṛtvā tu dhārayet /",
    "GS40dhrasciu:476": " taccūrṇaṃ vāhayettāre guṇān yāvattu ṣoḍaśa // RCint_3.121 //",
    "GS40dhrasciu:477": " pratibījamidaṃ śreṣṭhaṃ pāradasya nibandhanam /",
    "GS40dhrasciu:478": " cāraṇātsāraṇāccaiva sahasrāṃśena vidhyati // RCint_3.122 //",
    "GS40dhrasciu:479": " (bīja:: =) śatavedhirasa)",
    "GS40dhrasciu:480": " vaṅgābhraṃ vāhayettāre guṇāni dvādaśaiva tu /",
    "GS40dhrasciu:481": " etadbīje same jīrṇe śatavedhī bhavedrasaḥ // RCint_3.123 //",
    "GS40dhrasciu:482": " (bīja:: hemabīja)",
    "GS40dhrasciu:483": " kunaṭīhatakariṇā vā raviṇā vā tāpyagandhakahatena /",
    "GS40dhrasciu:484": " daradanihatāsinā vā trir vyūḍhaṃ hema tadbījam // RCint_3.124 //",
    "GS40dhrasciu:485": " balinā vyūḍhaṃ kevalamarkamapi /",
    "GS40dhrasciu:486": " (bīja:: =) rasabandhana)",
    "GS40dhrasciu:487": " nāgābhraṃ vāhayeddhemni dvādaśaiva guṇāni ca /",
    "GS40dhrasciu:488": " pratibījamidaṃ śreṣṭhaṃ pāradasya tu bandhanam // RCint_3.125 //",
    "GS40dhrasciu:489": " (nāgabīja)",
    "GS40dhrasciu:490": " mākṣikeṇa hataṃ tāmraṃ nāgaṃ ca rañjayenmuhuḥ /",
    "GS40dhrasciu:491": " taṃ nāgaṃ vāhayedbīje dviṣoḍaśaguṇāni ca // RCint_3.126 //",
    "GS40dhrasciu:492": " bījaṃ tv idaṃ varaṃ śreṣṭhaṃ nāgabījaṃ prakīrtitam /",
    "GS40dhrasciu:493": " samacāritamātreṇa sahasrāṃśena vidhyati // RCint_3.127 //",
    "GS40dhrasciu:494": " (bīja:: rañjana of ~)",
    "GS40dhrasciu:495": " mañjiṣṭhā kiṃśukaṃ caiva khadiraṃ raktacandanam /",
    "GS40dhrasciu:496": " karavīraṃ devadāru saralo rajanīdvayam // RCint_3.128 //",
    "GS40dhrasciu:497": " anyāni raktapuṣpāṇi piṣṭvā lākṣārasena tu /",
    "GS40dhrasciu:498": " tilaṃ vipācayettena kuryād bījādirañjanam // RCint_3.129 //",
    "GS40dhrasciu:499": " (sāraṇātaila: :",
    "GS40dhrasciu:500": " production)",
    "GS40dhrasciu:501": " dviguṇe raktapuṣpāṇāṃ raktapītagaṇasya ca /",
    "GS40dhrasciu:502": " kvāthe caturguṇaṃ kṣīraṃ tailamekaṃ sureśvari // RCint_3.130 //",
    "GS40dhrasciu:503": " jyotiṣmatīkarañjākhyakaṭutumbīsamudbhavam /",
    "GS40dhrasciu:504": " pāṭalākākatuṇḍāhvamahārāṣṭrīrasaiḥ pṛthak // RCint_3.131 //",
    "GS40dhrasciu:505": " bhekasūkarameṣāhimatsyakūrmajalaukasām /",
    "GS40dhrasciu:506": " vasayā caikayā yuktaṃ ṣoḍaśāṃśaiḥ supeṣitaiḥ // RCint_3.132 //",
    "GS40dhrasciu:507": " bhūlatāmalamākṣīkadvaṃdvamelāpakauṣadhaiḥ /",
    "GS40dhrasciu:508": " pācitaṃ gālitaṃ caiva sāraṇātailamucyate // RCint_3.133 //",
    "GS40dhrasciu:509": " atra gandharvatailamapi rasahṛdayasvarasāt // RCint_3.134 //",
    "GS40dhrasciu:510": " (dvandvamelāpaka)",
    "GS40dhrasciu:511": " ūrṇāṭaṅkaṇagirijatumahiṣīkarṇākṣimalendragopakarkaṭakā dvaṃdvamelāpakauṣadhāni // RCint_3.135 //",
    "GS40dhrasciu:512": " (“rañjakataila“)",
    "GS40dhrasciu:513": " yathāprāptaiḥ śvetapuṣpair nānāvṛkṣasamudbhavaiḥ /",
    "GS40dhrasciu:514": " rasaṃ caturguṇaṃ yojyaṃ kaṅgunītailamadhyataḥ // RCint_3.136 //",
    "GS40dhrasciu:515": " pacettailāvaśeṣaṃ tu tasmiṃstaile niṣecayet /",
    "GS40dhrasciu:516": " drāvitaṃ tārabījaṃ tu hy ekaviṃśativārakam // RCint_3.137 //",
    "GS40dhrasciu:517": " rañjitaṃ jāyate tattu rasarājasya rañjanam /",
    "GS40dhrasciu:518": " kuṭile balam atyadhikaṃ rāgastīkṣṇe ca pannage snehaḥ /",
    "GS40dhrasciu:519": " rāgasnehabalāni tu kamale nityaṃ praśaṃsanti // RCint_3.138 //",
    "GS40dhrasciu:520": " balamāste 'bhrakasattve jāraṇarāgāḥ pratiṣṭhitāstīkṣṇe /",
    "GS40dhrasciu:521": " bandhaśca sāralauhe krāmaṇamatha nāgavaṅgagatam // RCint_3.139 //",
    "GS40dhrasciu:522": " krāmati tīkṣṇena rasastīkṣṇena ca jīryate grāsaḥ /",
    "GS40dhrasciu:523": " hemno yonistīkṣṇaṃ rāgān gṛhṇāti tīkṣṇena // RCint_3.140 //",
    "GS40dhrasciu:524": " tadapi ca daradena hataṃ kṛtvā vā mākṣikeṇa ravisahitam /",
    "GS40dhrasciu:525": " vāsitamapi vāsanayā ghanavaccāryaṃ ca jāryaṃ ca // RCint_3.141 //",
    "GS40dhrasciu:526": " (mercury:: bandhana)",
    "GS40dhrasciu:527": " sarvair ebhir lauhair mākṣikamṛditair drutaistathā garbhe /",
    "GS40dhrasciu:528": " viḍayogena ca jīrṇe rasarājo bandham upayāti // RCint_3.142 // (??)",
    "GS40dhrasciu:529": " nirbījaṃ samajīrṇe pādone ṣoḍaśāṃśaṃ tu /",
    "GS40dhrasciu:530": " ardhena pādakanakaṃ pādenaikena tulyakanakaṃ ca // RCint_3.143 //",
    "GS40dhrasciu:531": " samādijīrṇasya sāraṇāyogyatvaṃ śatādivedhakatvaṃ ca /",
    "GS40dhrasciu:532": " ito nyūnajīrṇasya pattralepārdhakāra eva // RCint_3.144 //",
    "GS40dhrasciu:533": " (patralepa)",
    "GS40dhrasciu:534": " atyamlitam udvartitatārāriṣṭādipatram atiśuddham /",
    "GS40dhrasciu:535": " ālipya rasena tataḥ krāmaṇaliptaṃ puṭeṣu viśrāntam // RCint_3.145 //",
    "GS40dhrasciu:536": " (puṭaprakāra)",
    "GS40dhrasciu:537": " puṭaḥ prāyeṇa cullikādhastādasya // RCint_3.146 //",
    "GS40dhrasciu:538": " (varṇapuṭa)",
    "GS40dhrasciu:539": " ardhena miśrayitvā hemnā śreṣṭhena taddalaṃ puṭitam /",
    "GS40dhrasciu:540": " kṣitikhagapaṭuraktamṛdā varṇapuṭo'yaṃ tato deyaḥ // RCint_3.147 //",
    "GS40dhrasciu:541": " ardhenetyupalakṣaṇam // RCint_3.148 //",
    "GS40dhrasciu:542": " (gold:: production)",
    "GS40dhrasciu:543": " tārārkamarkaṭaśiraḥśilāgandhān pracūrṇayet /",
    "GS40dhrasciu:544": " pacedbhūyaḥ kṣipan gandhaṃ yathā sūto na gacchati /",
    "GS40dhrasciu:545": " pakvaṃ taddhemapatrasthaṃ hematāṃ pratipadyate // RCint_3.149 // (??)",
    "GS40dhrasciu:546": " rajjubhir bhekaraṅgādyaiḥ stambhayoḥ sāralauhayoḥ /",
    "GS40dhrasciu:547": " badhyate rasamātaṅgo yuktyā śrīgurudattayā // RCint_3.150 //",
    "GS40dhrasciu:548": " (gold:: production)",
    "GS40dhrasciu:549": " śilācatuṣkaṃ gandheśau kācakūpyāṃ suvarṇakṛt /",
    "GS40dhrasciu:550": " kīlālāyaḥkṛto yogaḥ khaṭikālavaṇādhikaḥ // RCint_3.151 //",
    "GS40dhrasciu:551": " (gold:: production (?))",
    "GS40dhrasciu:552": " maṇḍūkapāradaśilābalayaḥ samānāḥ saṃmarditāḥ kṣitibileśayamantrajihvaiḥ /",
    "GS40dhrasciu:553": " yantrottamena gurubhiḥ pratipāditena svalpairdinairiha patati na vismayadhvam // RCint_3.152 //",
    "GS40dhrasciu:554": " (bīja:: lauhabheki)",
    "GS40dhrasciu:555": " lohaṃ gandhaṃ ṭaṅkaṇaṃ bhrāmayitvā tenonmiśraṃ bhekam āvartayettu /",
    "GS40dhrasciu:556": " (bīja:: tāratālakī)",
    "GS40dhrasciu:557": " tālaṃ kṛtvā turyavaṅgāntarāle rūpyasyāntastacca siddhoktabīje // RCint_3.153 //",
    "GS40dhrasciu:558": " itīdaṃ lauhabhekitāratālakīti siddhamate bījadvayam // RCint_3.154 // (??)",
    "GS40dhrasciu:559": " drutadardurapūtilauhatāpaḥ kurute hiṅgulakhaṇḍapakṣakhaṇḍam /",
    "GS40dhrasciu:560": " śaśihelihiraṇyamūṣikā dhruvam akṣoṇadhiyāmanena lakṣmīm // RCint_3.155 //",
    "GS40dhrasciu:561": " (mercury (?):: stabilisation)",
    "GS40dhrasciu:562": " daradaguṭikāś candrakṣodair nirantaram āvṛtās taraṇikanakaiḥ kiṃvā gandhāśmanā saha bhūriṇā /",
    "GS40dhrasciu:563": " racaya sikatāyantre yuktyā muhur muhur ityasau hutabhuji vasanna sthemānaṃ kathañcana muñcati // RCint_3.156 //",
    "GS40dhrasciu:564": " (bāhyadruti)",
    "GS40dhrasciu:565": " atha bāhyadrutayaḥ /",
    "GS40dhrasciu:566": " etāstu kevalamāroṭameva militā nibadhnanti /",
    "GS40dhrasciu:567": " phalamasya kalpapramitamāyuḥ /",
    "GS40dhrasciu:568": " kiṃvā pūrvoktagrāsakramajāritāḥ pūrvoktaphalapradā bhavanti /",
    "GS40dhrasciu:569": " ucyate sa samajīrṇaścāyaṃ śatavedhī dviguṇajīrṇaḥ sahasravedhī /",
    "GS40dhrasciu:570": " evaṃ lakṣāyutakoṭivedhī samanusartavyaḥ /",
    "GS40dhrasciu:571": " catuḥṣaṣṭiguṇajīrṇastu dhūmasparśāvalokaśabdato'pi vidhyati // RCint_3.157 //",
    "GS40dhrasciu:572": " (sāraṇa:: proper crucible)",
    "GS40dhrasciu:573": " andhamūṣā tu kartavyā gostanākārasannibhā /",
    "GS40dhrasciu:574": " saiva chidrānvitā madhye gambhīrā sāraṇocitā // RCint_3.158 //",
    "GS40dhrasciu:575": " (sāraṇa:: procedure)",
    "GS40dhrasciu:576": " asyāmeva mūṣāyāṃ tattailamapagatakalkavimalamāpūrya tasminnadhikam ūṣmātmani drutabījaprakṣepasamakālameva",
    "GS40dhrasciu:577": " samāvartanīyaḥ sūtavarastadanu sadyo mūṣānanam ācchādanīyam etat tailāktapaṭakhaṇḍagranthibandhena",
    "GS40dhrasciu:578": " aruṇasitabījābhyām amunā sāraṇakarmaṇā militaścetsāritaḥ samyak saṃyamitaśca vijñeyaḥ",
    "GS40dhrasciu:579": " pratisāritastu dviguṇabījena tadvadanusāritastu triguṇabījena atra trividhāyāmeva",
    "GS40dhrasciu:580": " sāraṇāyāmaruṇasitakarmaṇoḥ krāmaṇārtham īṣatpannagavaṅgau viśrāṇanīyāviti /",
    "GS40dhrasciu:581": " (=) koṭivedhirasa)",
    "GS40dhrasciu:582": " sārito jāritaścaiva punaḥ sāritajāritaḥ /",
    "GS40dhrasciu:583": " saptaśṛṅkhalikāyogātkoṭivedhī bhavedrasaḥ /",
    "GS40dhrasciu:584": " ityādīni karmāṇi punaḥ kevalamīśvarānugrahasādhyatvānna prapañcitāni // RCint_3.159 //",
    "GS40dhrasciu:585": " śilayā nihato nāgo vaṅgaṃ vā tālakena śuddhena /",
    "GS40dhrasciu:586": " kramaśaḥ pīte śukle krāmaṇametatsamuddiṣṭam // RCint_3.160 //",
    "GS40dhrasciu:587": " (viḍavaṭī)",
    "GS40dhrasciu:588": " khoṭakaṃ svarṇasaṃtulyaṃ samāvarttaṃ tu kārayet /",
    "GS40dhrasciu:589": " mākṣikaṃ kāntapāṣāṇaṃ śilāgandhaṃ samaṃ samam // RCint_3.161 //",
    "GS40dhrasciu:590": " bhūnāgairmardayedyāmaṃ vallamātraṃ vaṭīkṛtam /",
    "GS40dhrasciu:591": " eṣā viḍavaṭī khyātā yojyā sarvatra jāraṇe // RCint_3.162 //",
    "GS40dhrasciu:592": " (mercury:: rañjana =)",
    "GS40dhrasciu:593": " śatavedhin)",
    "GS40dhrasciu:594": " daradaṃ mākṣikaṃ gandhaṃ rājāvartaṃ pravālakam /",
    "GS40dhrasciu:595": " śilātutthaṃ ca kuṅkuṣṭhaṃ samacūrṇaṃ prakalpayet // RCint_3.163 //",
    "GS40dhrasciu:596": " vargābhyāṃ pītaraktābhyāṃ kaṅguṇītailakaiḥ saha /",
    "GS40dhrasciu:597": " bhāvayeddivasān pañca sūryatāpe punaḥ punaḥ // RCint_3.164 //",
    "GS40dhrasciu:598": " jāritaṃ sūtakhoṭaṃ ca kalkenānena saṃyutam /",
    "GS40dhrasciu:599": " vālukāhaṇḍimadhyasthaṃ śarāvapuṭamadhyagam // RCint_3.165 //",
    "GS40dhrasciu:600": " tridinaṃ pācayeccullyāṃ kalko deyaḥ punaḥ punaḥ /",
    "GS40dhrasciu:601": " rañjito jāyate sūtaḥ śatavedhī na saṃśayaḥ // RCint_3.166 //",
    "GS40dhrasciu:602": " (mercury:: rañjana (?))",
    "GS40dhrasciu:603": " lauhaṃ gandhaṃ ṭaṅkaṇaṃ dhmātametat tulyaṃ cūrṇair bhānubhekāhivaṅgaiḥ /",
    "GS40dhrasciu:604": " sūtaṃ gandhaṃ sarvasāmyena kūpyāmīṣatsādhyaṃ cātra no vismayadhvam // RCint_3.167 //",
    "GS40dhrasciu:605": " (hemakṛṣṭi: :",
    "GS40dhrasciu:606": " production)",
    "GS40dhrasciu:607": " rasadaradatāpyagandhakamanaḥśilābhiḥ krameṇa vṛddhābhiḥ /",
    "GS40dhrasciu:608": " puṭamṛtaśulbaṃ tāre trirvyūḍhaṃ hemakṛṣṭiriyam // RCint_3.168 //",
    "GS40dhrasciu:609": " (śatāṃśavidhi (1))",
    "GS40dhrasciu:610": " aṣṭānavatibhāgaṃ ca rūpyamekaṃ ca hāṭakam /",
    "GS40dhrasciu:611": " sūtaikena ca vedhaḥ syācchatāṃśavidhir īritaḥ // RCint_3.169 //",
    "GS40dhrasciu:612": " (śatāṃśavidhi (2))",
    "GS40dhrasciu:613": " candrasyaikonapañcāśattathā śuddhasya bhāsvataḥ /",
    "GS40dhrasciu:614": " vahnirekaḥ śambhurekaḥ śatāṃśavidhirīritaḥ // RCint_3.170 //",
    "GS40dhrasciu:615": " dvāveva rajatayonitāmrayonitvenopacaryete /",
    "GS40dhrasciu:616": " evaṃ sahasravedhādayo jāraṇabījavaśād anusartavyāḥ // RCint_3.171 //",
    "GS40dhrasciu:617": " (vedhavidhāna)",
    "GS40dhrasciu:618": " catvāraḥ prativāpāḥ sulakṣayā matsyapittabhāvitayā /",
    "GS40dhrasciu:619": " tāre vā śulbe vā tārāriṣṭe'thavā kṛṣṭau // RCint_3.172 //",
    "GS40dhrasciu:620": " tadanu krāmaṇamṛditaḥ sikthakapariveṣṭito deyaḥ /",
    "GS40dhrasciu:621": " atividrute ca tasmin vedho'sau kuntavedhena // RCint_3.173 //",
    "GS40dhrasciu:622": " tadanu siddhatailenāplāvya bhasmāvachādanapūrvakam avatārya svāṅgaśaityaparyantam apekṣitavyamiti // RCint_3.174 //",
    "GS40dhrasciu:623": " (selling factitious gold/silver)",
    "GS40dhrasciu:624": " viddhaṃ rasena yaddravyaṃ pakṣārdhaṃ sthāpayedbhuvi /",
    "GS40dhrasciu:625": " tata ānīya nagare vikrīṇīta vicakṣaṇaḥ // RCint_3.175 //",
    "GS40dhrasciu:626": " (bubhukṣitavidhiḥ)",
    "GS40dhrasciu:627": " samarpitaḥ saindhavakhaṇḍakoṭare vidhāya piṣṭiṃ sikatākhyayantre /",
    "GS40dhrasciu:628": " viśuddhagandhādibhirīṣadagninā samastam aśnātyaśanīyam īśajaḥ // RCint_3.176 //",
    "GS40dhrasciu:629": " (rañjana (??))",
    "GS40dhrasciu:630": " karṣāṣṭaṅkaṇakañjalīharirasair gandhasya ca dvau rajaḥ siddhākhyaṃ sakalaiḥ kṛtaṃ palamatha dvitraiśca lohaiḥ śritam /",
    "GS40dhrasciu:631": " bhūyo gandhayutaṃ caturdaśapuṭaiḥ syādindragopāruṇaṃ tattāre laghunā puṭena dhamanenārkachavīm īhate // RCint_3.177 //",
    "GS40dhrasciu:632": " karṣā iti bahuvacanāttrayaḥ /",
    "GS40dhrasciu:633": " karmāsya tridhā patralepeneti jñeyam // RCint_3.178 //",
    "GS40dhrasciu:634": " (gold:: production)",
    "GS40dhrasciu:635": " tulyaṃ tāraṃ tāmram ādāya svacchaṃ tāvattaptaṃ gandhacūrṇe kunaṭyām /",
    "GS40dhrasciu:636": " nyastaṃ yāvajjīryate khaṇḍaśo'tha prājyairgādhaiḥ pācayetkācakūpyām // RCint_3.179 //",
    "GS40dhrasciu:637": " khaṇḍākāraṃ tādṛśaṃ ṭaṅkaṇena svarṇāntaḥsthaṃ bhasmamūṣāntarāle /",
    "GS40dhrasciu:638": " dhmātaṃ sādhu syātsuvarṇaṃ satāraṃ hīne varṇe rañjayenmākṣikeṇa // RCint_3.180 //",
    "GS40dhrasciu:639": " (copper:: preparing a dravīkāraka)",
    "GS40dhrasciu:640": " tālatāmraśilāgandhasaṃyutaṃ daradaṃ yadi /",
    "GS40dhrasciu:641": " kūpikāyāṃ muhuḥ pakvaṃ dravakāri tadā matam // RCint_3.181 //",
    "GS40dhrasciu:642": " (kṣetrīkaraṇam)",
    "GS40dhrasciu:643": " snigdhaṃ svinnaṃ viriktaṃ yannīrujaṃ siddhabheṣajaiḥ /",
    "GS40dhrasciu:644": " etatkṣetraṃ samāsena rasabījārpaṇakṣayam // RCint_3.182 //",
    "GS40dhrasciu:645": " (pañcakarmāṇi)",
    "GS40dhrasciu:646": " snigdhaṃ prātastridinaṃ ghṛtasaindhavapānena svinnaṃ vastrādipuṭavahninā viriktam icchābhedinā vāntaṃ vacādirasena palāśabījaviḍaṅgaguḍamodakabhakṣaṇāt kīṭapātanam api kartavyam /",
    "GS40dhrasciu:647": " nīrujaṃ saṃvatsaramayanaṃ vā pariśodhitaiḥ śṛṅgārābhralakṣmīvilāsādyabhrasattvapradhānaprayogair iti // RCint_3.183 //",
    "GS40dhrasciu:648": " nimbakvāthaṃ bhasmasūtaṃ vacācūrṇayutaṃ pibet /",
    "GS40dhrasciu:649": " pītāntaṃ vamanaṃ tena jāyate kleśavarjitam // RCint_3.184 //",
    "GS40dhrasciu:650": " pañcakarmabhayatrastaiḥ sukumārairnarairiha /",
    "GS40dhrasciu:651": " recanānte idaṃ sevyaṃ sarvadoṣāpanuttaye // RCint_3.185 //",
    "GS40dhrasciu:652": " akṣetrīkaraṇe sūto mṛto'pi viṣavadbhavet /",
    "GS40dhrasciu:653": " phalasiddhiḥ kutastasya subījasyoṣare yathā // RCint_3.186 //",
    "GS40dhrasciu:654": " akṛte kṣetrīkaraṇe rasāyanaṃ yo naraḥ prayuñjīta /",
    "GS40dhrasciu:655": " tasya krāmati na rasaḥ sarvāṅgadoṣakṛdbhavati // RCint_3.187 //",
    "GS40dhrasciu:656": " kartavyaṃ kṣetrakaraṇaṃ sarvasmiṃśca rasāyane /",
    "GS40dhrasciu:657": " na kṣetrakaraṇāddevi kiṃcit kuryād rasāyanam // RCint_3.188 //",
    "GS40dhrasciu:658": " iti śuddho jātabalaḥ śālyodanajāṅgalādimudgarasaiḥ /",
    "GS40dhrasciu:659": " kṣetrīkṛtanijadehaḥ kurvīta rasāyanaṃ matimān // RCint_3.189 //",
    "GS40dhrasciu:660": " mṛtābhraṃ bhakṣayenmāsam ekam ādau vicakṣaṇaḥ /",
    "GS40dhrasciu:661": " paścātsa yojyatāṃ dehe kṣetrīkaraṇamicchatā // RCint_3.190 //",
    "GS40dhrasciu:662": " ghanasattvapādajīrṇo 'rdhakāntajīrṇaśca tīkṣṇasamajīrṇaḥ /",
    "GS40dhrasciu:663": " kṣetrīkaraṇāya rasaḥ prayujyate bhūya ārogyāya // RCint_3.191 //",
    "GS40dhrasciu:664": " yo'gnisahatvaṃ prāptaḥ saṃjāto hematārakartā ca /",
    "GS40dhrasciu:665": " śuddho rasaśca bhuktau vidhinā siddhiprado bhavati // RCint_3.192 //",
    "GS40dhrasciu:666": " (mercury:: jīrṇa: :",
    "GS40dhrasciu:667": " right measure)",
    "GS40dhrasciu:668": " ghanasattvakāntatāmrasaṅkaratīkṣṇādijīrṇasya /",
    "GS40dhrasciu:669": " sūtasya guñjāvṛddhyā māṣakamātraṃ parā mātrā // RCint_3.193 //",
    "GS40dhrasciu:670": " guñjāmātraṃ rasaṃ devi hemajīrṇaṃ tu bhakṣayet /",
    "GS40dhrasciu:671": " dviguṇaṃ tārajīrṇasya ravijīrṇasya ca trayam // RCint_3.194 //",
    "GS40dhrasciu:672": " tīkṣṇābhrakāntamāṣaikaṃ prāyo mātreti kīrtitā /",
    "GS40dhrasciu:673": " vajravaikrāntajīrṇaṃ tu bhakṣayetsarṣapopamam // RCint_3.195 //",
    "GS40dhrasciu:674": " nāgavaṅgādibhir baddhaṃ viṣopaviṣabandhitam /",
    "GS40dhrasciu:675": " mūtraśukrahaṭhād baddhaṃ tyajetkalpe rasāyane // RCint_3.196 //",
    "GS40dhrasciu:676": " (mercury:: jīrṇa: :",
    "GS40dhrasciu:677": " longevity)",
    "GS40dhrasciu:678": " bhasmanastīkṣṇajīrṇasya lakṣāyuḥ palabhakṣaṇāt /",
    "GS40dhrasciu:679": " evaṃ bhuktvā daśapalaṃ tīkṣṇajīrṇasya mānavaḥ /",
    "GS40dhrasciu:680": " tadā jīvenmahākalpaṃ pralayānte śivaṃ vrajet // RCint_3.197 //",
    "GS40dhrasciu:681": " bhasmanaḥ śulbajīrṇasya lakṣāyuḥ palabhakṣaṇāt /",
    "GS40dhrasciu:682": " koṭyāyurbrāhmamāyuṣyaṃ vaiṣṇavaṃ rudrajīvitam /",
    "GS40dhrasciu:683": " dvitricatuḥpañcaṣaṣṭhe mahākalpāyurīśvaraḥ // RCint_3.198 //",
    "GS40dhrasciu:684": " bhasmano hemajīrṇasya lakṣāyuḥ palabhakṣaṇāt /",
    "GS40dhrasciu:685": " viṣṇurudraśivatvaṃ ca dvitricaturbhirāpnuyāt // RCint_3.199 //",
    "GS40dhrasciu:686": " guñjāmātraṃ hemajīrṇaṃ jñātvā cāgnibalābalam /",
    "GS40dhrasciu:687": " ghṛtena madhunā cādyāttāmbūlaṃ kāminīṃ tyajet // RCint_3.200 //",
    "GS40dhrasciu:688": " eko hi doṣaḥ sūkṣmo'sti bhakṣite bhasmasūtake /",
    "GS40dhrasciu:689": " trisaptāhādvarārohe kāmāndho jāyate naraḥ // RCint_3.201 //",
    "GS40dhrasciu:690": " nārīsaṃgādvinā devi hyajīrṇaṃ tasya jāyate /",
    "GS40dhrasciu:691": " maithunāccalite śukre jāyate prāṇasaṃśayaḥ // RCint_3.202 //",
    "GS40dhrasciu:692": " yuvatyā jalpanaṃ kāryaṃ tāvattanmaithunaṃ tyajet // RCint_3.203 //",
    "GS40dhrasciu:693": " brahmacaryeṇa vā yogī sadā seveta sūtakam /",
    "GS40dhrasciu:694": " samādhikaraṇaṃ tasya krāmaṇaṃ paramaṃ matam // RCint_3.204 //",
    "GS40dhrasciu:695": " prabhāte bhakṣayetsūtaṃ pathyaṃ yāmadvayādhike /",
    "GS40dhrasciu:696": " na laṅghayet triyāmaṃ tu madhyāhne caiva bhojayet // RCint_3.205 //",
    "GS40dhrasciu:697": " sakaṇāmamṛtāṃ bhuktvā male baddhe svapenniśi /",
    "GS40dhrasciu:698": " tāmbūlāntargate sūte kiṭṭabandho na jāyate // RCint_3.206 //",
    "GS40dhrasciu:699": " (mercury:: sevana: :",
    "GS40dhrasciu:700": " rules of conduct)",
    "GS40dhrasciu:701": " atipānaṃ cātyaśanam atinidrāṃ prajāgaram /",
    "GS40dhrasciu:702": " strīṇām atiprasaṅgaṃ cāpyadhvānaṃ ca vivarjayet // RCint_3.207 //",
    "GS40dhrasciu:703": " atikopaṃ cātiharṣaṃ nātiduḥkham atispṛhām /",
    "GS40dhrasciu:704": " śuṣkavādaṃ jalakrīḍām aticintāṃ ca varjayet // RCint_3.208 //",
    "GS40dhrasciu:705": " (kakārāṣṭaka)",
    "GS40dhrasciu:706": " kūṣmāṇḍakaṃ karkaṭīṃ ca kaliṅgaṃ kāravellakam /",
    "GS40dhrasciu:707": " kusumbhikāṃ ca karkoṭīṃ kadalīṃ kākamācikām // RCint_3.209 //",
    "GS40dhrasciu:708": " kakārāṣṭakametaddhi varjayedrasabhakṣakaḥ /",
    "GS40dhrasciu:709": " pātakaṃ ca na kartavyaṃ paśusaṅgaṃ ca varjayet // RCint_3.210 //",
    "GS40dhrasciu:710": " catuṣpathe na gantavyaṃ viṇmūtraṃ ca na laṅghayet /",
    "GS40dhrasciu:711": " dhīrāṇāṃ nindanaṃ devi strīṇāṃ nindāṃ ca varjayet // RCint_3.211 //",
    "GS40dhrasciu:712": " satyena vacanaṃ brūyādapriyaṃ na vadedvacaḥ /",
    "GS40dhrasciu:713": " kulatthānatasītailaṃ tilānmāṣānmasūrakān // RCint_3.212 //",
    "GS40dhrasciu:714": " kapotān kāñjikaṃ caiva takrabhaktaṃ ca varjayet /",
    "GS40dhrasciu:715": " hemacandrādayaḥ prāhuḥ kukkuṭānapi varjayet // RCint_3.213 //",
    "GS40dhrasciu:716": " kaṭvamlatiktalavaṇaṃ pittalaṃ vātalaṃ ca yat /",
    "GS40dhrasciu:717": " badaraṃ nārikelaṃ ca sahakāraṃ suvarcalam // RCint_3.214 //",
    "GS40dhrasciu:718": " nāgaraṅgaṃ kāmaraṅgaṃ śobhāñjanamapi tyajet /",
    "GS40dhrasciu:719": " na vādajalpanaṃ kuryāddivā cāpi na paryaṭet // RCint_3.215 //",
    "GS40dhrasciu:720": " naivedyaṃ naiva bhuñjati karpūraṃ varjayetsadā /",
    "GS40dhrasciu:721": " kuṅkumālepanaṃ varjyaṃ na svapetkuśalaḥ kṣitau // RCint_3.216 //",
    "GS40dhrasciu:722": " na ca hanyātkumārīṃ ca mātulānīṃ ca varjayet /",
    "GS40dhrasciu:723": " kṣudhārto naiva tiṣṭheta hyajīrṇaṃ naiva kārayet /",
    "GS40dhrasciu:724": " divārātraṃ japenmantraṃ nāsatyavacanaṃ vadet // RCint_3.217 //",
    "GS40dhrasciu:725": " hitaṃ mudgānnadugdhājyaśālyannāni sadā yataḥ /",
    "GS40dhrasciu:726": " śākaṃ paunarnavaṃ devi meghanādaṃ savāstukam // RCint_3.218 //",
    "GS40dhrasciu:727": " saindhavaṃ nāgaraṃ mustāṃ padmamūlāni bhakṣayet /",
    "GS40dhrasciu:728": " ātmajñānaṃ kathā pūjā śivasya ca viśeṣataḥ // RCint_3.219 //",
    "GS40dhrasciu:729": " etāṃstu samayādbhadre na laṅghed rasabhakṣaṇe /",
    "GS40dhrasciu:730": " evaṃ caiva mahāvyādhīn rase'jīrṇe tu lakṣayet // RCint_3.220 //",
    "GS40dhrasciu:731": " (rasājīrṇaśamanam)",
    "GS40dhrasciu:732": " kārṣikaṃ svarjikakṣāraṃ kāravellīrasaplutam /",
    "GS40dhrasciu:733": " gomūtraṃ saindhavayutaṃ tasya saṃsrāvaṇaṃ param // RCint_3.221 //",
    "GS40dhrasciu:734": " sindhukarkoṭigomūtraṃ kāravellīrasaplutam /",
    "GS40dhrasciu:735": " sauvarcalasamopetaṃ rasājīrṇī pibed budhaḥ // RCint_3.222 //",
    "GS40dhrasciu:736": " śarapuṅkhāṃ suradālīṃ paṭolabījaṃ ca kākamācīṃ ca /",
    "GS40dhrasciu:737": " ekatamāṃ tu kvathitām avijīrṇarasāyane tu pibet // RCint_3.223 //",
    "GS40dhrasciu:738": " kathamapi yadyajñānānnāgādikalaṅkito raso bhuktaḥ /",
    "GS40dhrasciu:739": " tatsrāvaṇāya vijñaḥ pibecchiphāṃ kāravellabhavām // RCint_3.224 //",
    "GS40dhrasciu:740": " niṣiddhavarjaṃ matimānvicitrarasabhojanaṃ kuryāt /",
    "GS40dhrasciu:741": " sravati na yathā rasendro na ca naśyati jāṭharo vahniḥ // RCint_3.225 //",
    "GS40dhrasciu:742": " kṣārakṣoṇīruhāṇāṃ vidhivadavahitāḥ kṣāram ākalpayadhvam /",
    "GS40dhrasciu:743": " kāsīsasvarjikābhyāṃ paṭucayanarasārakṣapāpakṣiṭaṅkaiḥ // RCint_3.226 //",
    "GS40dhrasciu:744": " kūpībhiḥ pātayadhvaṃ bahu bahulayavakṣāramambho hi kalpyam /",
    "GS40dhrasciu:745": " tasminnādhatta dhīrāḥ sakavalam agajāvallabhaṃ jāraṇāya // RCint_3.227 //",
    "GS40dhrasciu:746": " RCint, 4",
    "GS40dhrasciu:747": " athābhrīyaṃ vyācakṣmahe // RCint_4.1 //",
    "GS40dhrasciu:748": " tatkila nikhilajarāmaraṇaparihāreṇa sudhārasasadhrīcīnatvam aṅgīkaroti /",
    "GS40dhrasciu:749": " sādhanānāmasya bahubhirbahudhopavarṇitānāṃ rasamaṅgalīyamanyatamaṃ vilikhāmaḥ // RCint_4.2 //",
    "GS40dhrasciu:750": " (abhra:: vajra)",
    "GS40dhrasciu:751": " yadañjananibhaṃ kṣiptaṃ na vahnau vikṛtiṃ vrajet /",
    "GS40dhrasciu:752": " vajrasaṃjñaṃ hi tadyojyamabhraṃ sarvatra netarat // RCint_4.3 //",
    "GS40dhrasciu:753": " (abhra:: subtypes)",
    "GS40dhrasciu:754": " vajraṃ bhekavapuḥ kṛṣṇamabhrakaṃ trividhaṃ matam /",
    "GS40dhrasciu:755": " tataḥ kṛṣṇaṃ samādāya pācayet kāṇḍike rase // RCint_4.4 //",
    "GS40dhrasciu:756": " (abhra:: subtypes:: quality)",
    "GS40dhrasciu:757": " tataḥ kṛṣṇaṃ samādāyetyanena kṛṣṇatvasāmānyād vajrakṛṣṇābhrayor grahaṇam /",
    "GS40dhrasciu:758": " bhekavapustu haritapītādivarṇaṃ na grāhyamiti // RCint_4.5 //",
    "GS40dhrasciu:759": " (abhra:: sattvapātana)",
    "GS40dhrasciu:760": " cūrṇīkṛtaṃ gaganapatramathāranāle dhṛtvā dinaikam avaśoṣya ca sūraṇasya /",
    "GS40dhrasciu:761": " bhāvyaṃ rasaistadanu mūlarasaiḥ kadalyāḥ pādāṃśaṭaṅkaṇayutaṃ śapharaiḥ sametam // RCint_4.6 //",
    "GS40dhrasciu:762": " piṇḍīkṛtaṃ tu bahudhā mahiṣīmalena saṃśoṣya koṣṭhagatamāśu dhameddhaṭhāgnau /",
    "GS40dhrasciu:763": " sattvaṃ patatyatirasāyanajāraṇārthaṃ yogyaṃ bhavet sakalalauhaguṇādhikaṃ ca // RCint_4.7 //",
    "GS40dhrasciu:764": " (abhra:: sattva: :",
    "GS40dhrasciu:765": " ekīkaraṇa)",
    "GS40dhrasciu:766": " kaṇaśo yadbhavetsattvaṃ mūṣāyāṃ praṇidhāya tat /",
    "GS40dhrasciu:767": " mitrapañcakayugdhmātamekībhavati ghoṣavat // RCint_4.8 //",
    "GS40dhrasciu:768": " (pañcamitra)",
    "GS40dhrasciu:769": " ghṛtamadhugugguluguñjāṭaṅkaṇamiti pañcamitrasaṃjñaṃ ca /",
    "GS40dhrasciu:770": " melayati sarvadhātūnaṅgārāgnau tu dhamanena // RCint_4.9 //",
    "GS40dhrasciu:771": " samagandhamabhrasattvaṃ saṭaṅkaṇaṃ śūkamūṣayā dhmātam /",
    "GS40dhrasciu:772": " sārdhaṃ tatsattvarajaḥ sapāradaṃ sakalakāryakaram // RCint_4.10 //",
    "GS40dhrasciu:773": " (abhra:: sattva: :",
    "GS40dhrasciu:774": " śodhana, māraṇa)",
    "GS40dhrasciu:775": " ayodhātuvacchodhanamāraṇametasya // RCint_4.11 //",
    "GS40dhrasciu:776": " (abhra:: sattva:: sevana)",
    "GS40dhrasciu:777": " cūrṇam abhrakasattvasya kāntalohasya vā tataḥ /",
    "GS40dhrasciu:778": " tīkṣṇasya mahādevi triphalākvāthabhāvitam // RCint_4.12 //",
    "GS40dhrasciu:779": " yāvadañjanasaṃkāśaṃ vastracchannaṃ viśoṣya ca /",
    "GS40dhrasciu:780": " bhṛṅgāmalakasāreṇa haridrāyā rasena ca // RCint_4.13 //",
    "GS40dhrasciu:781": " miśritaṃ krauñcajaghṛtamadhusaṃmiśritaṃ tataḥ /",
    "GS40dhrasciu:782": " lohasampuṭamadhyasthaṃ māsaṃ dhānye pratiṣṭhitam // RCint_4.14 //",
    "GS40dhrasciu:783": " ghṛtena madhunā lihyātkṣetrīkaraṇamuttamam /",
    "GS40dhrasciu:784": " evaṃ varṣaprayogena sahasrāyurbhavennaraḥ // RCint_4.15 //",
    "GS40dhrasciu:785": " (abhra:: vajra:: śodhana)",
    "GS40dhrasciu:786": " vajrābhraṃ ca dhamedvahnau tataḥ kṣīre vinikṣipet /",
    "GS40dhrasciu:787": " bhinnapatraṃ tu tatkṛtvā taṇḍulīyāmlayordravaiḥ /",
    "GS40dhrasciu:788": " bhāvayedaṣṭayāmaṃ tadevaṃ śudhyati cābhrakam // RCint_4.16 //",
    "GS40dhrasciu:789": " dhānyābhrabhasmaprayogasyāruṇakṛṣṇabhedena prakāradvayaṃ vilikhyate // RCint_4.17 //",
    "GS40dhrasciu:790": " (abhra:: māraṇa)",
    "GS40dhrasciu:791": " kṛtvā dhānyābhrakaṃ tattu śoṣayitvā tu mardayet /",
    "GS40dhrasciu:792": " arkakṣīraudanaṃ mardyamarkamūladraveṇa vā // RCint_4.18 //",
    "GS40dhrasciu:793": " veṣṭayedarkapatraistu samyaggajapuṭe pacet /",
    "GS40dhrasciu:794": " punarmardyaṃ punaḥ pācyaṃ saptavāraṃ prayatnataḥ // RCint_4.19 //",
    "GS40dhrasciu:795": " tato vaṭajaṭākvāthaistadvaddeyaṃ puṭatrayam /",
    "GS40dhrasciu:796": " mriyate nātra sandehaḥ sarvarogeṣu yojayet // RCint_4.20 //",
    "GS40dhrasciu:797": " (abhra:: māraṇa)",
    "GS40dhrasciu:798": " abhraṃ ṭaṅkaṇasampiṣṭaṃ sthālyāṃ mṛdayasoḥ pacet /",
    "GS40dhrasciu:799": " mriyate nātra sandeho guṇādhikyāya vauṣadhaiḥ // RCint_4.21 //",
    "GS40dhrasciu:800": " taṇḍulīyakabṛhatīnāgavallītagarapunarnavāhilamocikāmaṇḍūkaparṇītiktikākhuparṇikāmadanārkārdrakapalāśasūtamātṛkādibhir mardanapuṭanairapi māraṇīyam",
    "GS40dhrasciu:801": " (abhra:: māraṇa (?))",
    "GS40dhrasciu:802": " dhānyābhrakasya bhāgaikaṃ dvau bhāgau ṭaṅkaṇasya ca /",
    "GS40dhrasciu:803": " piṣṭvā tadandhamūṣāyāṃ ruddhvā tīvrāgninā pacet /",
    "GS40dhrasciu:804": " svabhāvaśītalaṃ cūrṇaṃ sarvayogeṣu yojayet // RCint_4.23 //",
    "GS40dhrasciu:805": " (abhra:: māraṇa)",
    "GS40dhrasciu:806": " dhānyābhrakaṃ samādāya mustākvāthaiḥ puṭatrayam /",
    "GS40dhrasciu:807": " tadvatpunarnavānīraiḥ kāsamardarasaistathā // RCint_4.24 //",
    "GS40dhrasciu:808": " nāgavallīrasaiḥ sūryakṣīrairdeyaṃ pṛthak pṛthak /",
    "GS40dhrasciu:809": " dinaṃ dinaṃ mardayitvā kvāthairvaṭajaṭodbhavaiḥ // RCint_4.25 //",
    "GS40dhrasciu:810": " dattvā puṭatrayaṃ paścāttriḥ puṭenmusalīrasaiḥ /",
    "GS40dhrasciu:811": " trirgokṣurakaṣāyeṇa triḥpuṭedvānarīrasaiḥ // RCint_4.26 //",
    "GS40dhrasciu:812": " mocakandarasaiḥ pācyaṃ trirātraṃ kokilākṣakaiḥ /",
    "GS40dhrasciu:813": " rasaiḥ puṭecca lodhrasya kṣīrādekapuṭaṃ tataḥ // RCint_4.27 //",
    "GS40dhrasciu:814": " dadhnā ghṛtena madhunā svacchayā sitayā tathā /",
    "GS40dhrasciu:815": " ekamekaṃ puṭaṃ dadyādabhrasyaivaṃ mṛtirbhavet // RCint_4.28 //",
    "GS40dhrasciu:816": " sarvarogaharaṃ vyoma jāyate yogavāhakam /",
    "GS40dhrasciu:817": " kāminīmadadarpaghnaṃ śastaṃ puṃstvopaghātinām // RCint_4.29 //",
    "GS40dhrasciu:818": " vṛṣyamāyuṣkaraṃ śukravṛddhisantānakārakam /",
    "GS40dhrasciu:819": " (abhra:: māraṇa (?))",
    "GS40dhrasciu:820": " rambhādbhirabhraṃ lavaṇena piṣṭvā cakrīkṛtaṃ ṭaṅkaṇamadhyavarti /",
    "GS40dhrasciu:821": " dagdhendhaneṣu vyajanānilena snuhyarkamūlāmbupuṭaṃ ca siddhyai // RCint_4.30 //",
    "GS40dhrasciu:822": " (abhra:: bhasman: :",
    "GS40dhrasciu:823": " formulations)",
    "GS40dhrasciu:824": " tulyaṃ ghṛtaṃ mṛtābhreṇa lohapātre vipācayet /",
    "GS40dhrasciu:825": " ghṛte jīrṇe tadabhraṃ tu sarvakāryeṣu yojayet // RCint_4.31 //",
    "GS40dhrasciu:826": " (abhra:: bhasman: :",
    "GS40dhrasciu:827": " formulations)",
    "GS40dhrasciu:828": " triphalotthakaṣāyasya palānyādāya ṣoḍaśa /",
    "GS40dhrasciu:829": " goghṛtasya palānyaṣṭau mṛtābhrasya palān daśa // RCint_4.32 //",
    "GS40dhrasciu:830": " ekīkṛtya lohapātre pācayenmṛdunāgninā /",
    "GS40dhrasciu:831": " drave jīrṇe samādāya sarvarogeṣu yojayet // RCint_4.33 // (??)",
    "GS40dhrasciu:832": " aruṇasya punar amṛtīkaraṇena guṇavṛddhivarṇahānastaḥ // RCint_4.34 //",
    "GS40dhrasciu:833": " atha prasaṅgāddrutayo likhyante // RCint_4.35 //",
    "GS40dhrasciu:834": " (abhra:: druti)",
    "GS40dhrasciu:835": " agastipuṣpaniryāsairmarditaḥ sūraṇodare /",
    "GS40dhrasciu:836": " goṣṭhabhūstho ghano māsaṃ jāyate jalasaṃnibhaḥ // RCint_4.36 //",
    "GS40dhrasciu:837": " (abhra:: druti)",
    "GS40dhrasciu:838": " svarasena vajravallyāḥ piṣṭaṃ sauvarcalānvitaṃ gaganam /",
    "GS40dhrasciu:839": " pakvaṃ ca śarāvapuṭe bahuvāraṃ bhavati rasarūpam // RCint_4.37 //",
    "GS40dhrasciu:840": " (abhra:: druti)",
    "GS40dhrasciu:841": " nijarasabahuparibhāvitasuradālīcūrṇavāpena /",
    "GS40dhrasciu:842": " dravati punaḥ saṃsthānaṃ bhajate gaganaṃ na kāle'pi // RCint_4.38 //",
    "GS40dhrasciu:843": " (abhra:: sattva:: druti)",
    "GS40dhrasciu:844": " nijarasaśataparibhāvitakañcukikandotthaparivāpāt /",
    "GS40dhrasciu:845": " drutamāste'bhrakasattvaṃ tathaiva sarvāṇi lohāni // RCint_4.39 //",
    "GS40dhrasciu:846": " (druti:: melāpana)",
    "GS40dhrasciu:847": " kṛṣṇāguruṇā militai rasonasitarāmaṭhairimā drutayaḥ /",
    "GS40dhrasciu:848": " soṣṇe milanti mardyāḥ strīkusumapalāśabījarasaiḥ // RCint_4.40 //",
    "GS40dhrasciu:849": " (jewels:: druti)",
    "GS40dhrasciu:850": " muktāphalāni saptāhaṃ vetasāmlena bhāvayet /",
    "GS40dhrasciu:851": " jambīrodaramadhye tu dhānyarāśau nidhāpayet // RCint_4.41 //",
    "GS40dhrasciu:852": " puṭapākena taccūrṇaṃ dravate salilaṃ yathā /",
    "GS40dhrasciu:853": " kurute yogarājo'yaṃ ratnānāṃ drāvaṇaṃ priye // RCint_4.42 //",
    "GS40dhrasciu:854": " (abhra (?):: sattva:: pātana)",
    "GS40dhrasciu:855": " guḍaḥ purastathā lākṣā piṇyākaṃ ṭaṅkaṇaṃ tathā /",
    "GS40dhrasciu:856": " ūrṇā sarjarasaścaiva kṣudramīnasamanvitam // RCint_4.43 //",
    "GS40dhrasciu:857": " etatsarvaṃ tu saṃcūrṇya chāgadugdhena piṇḍikāḥ /",
    "GS40dhrasciu:858": " kṛtā dhmātāḥ kharāṅgāraiḥ sattvaṃ muñcanti nānyathā // RCint_4.44 //",
    "GS40dhrasciu:859": " pāṣāṇamṛttikādīni sarvalohāni vā pṛthak /",
    "GS40dhrasciu:860": " anyāni yānyasādhyāni vyomasattvasya kā kathā // RCint_4.45 //",
    "GS40dhrasciu:861": " RCint, 5",
    "GS40dhrasciu:862": " (gandhaka: :",
    "GS40dhrasciu:863": " śodhana (mechanical))",
    "GS40dhrasciu:864": " ādau gandhakaṭaṅkādi kṣālayejjambhakariṇā /",
    "GS40dhrasciu:865": " dṛḍhasaṃlagnadhūlyādi malaṃ tena viśīryate // RCint_5.1 //",
    "GS40dhrasciu:866": " (sulfur:: śodhana)",
    "GS40dhrasciu:867": " gandhaḥ sakṣīrabhāṇḍastho vastre kūrmapuṭācchuciḥ /",
    "GS40dhrasciu:868": " (sulfur:: śodhana)",
    "GS40dhrasciu:869": " athavā kāñjike tadvatsaghṛte śuddhimāpnuyāt // RCint_5.2 //",
    "GS40dhrasciu:870": " gandhakamatra navanītākhyamupādeyam // RCint_5.3 //",
    "GS40dhrasciu:871": " (sulfur:: śodhana)",
    "GS40dhrasciu:872": " lauhapātre vinikṣipya ghṛtam agnau pratāpayet /",
    "GS40dhrasciu:873": " tapte ghṛte tatsamānaṃ kṣipedgandhakajaṃ rajaḥ // RCint_5.4 //",
    "GS40dhrasciu:874": " vidrutaṃ gandhakaṃ jñātvā dugdhamadhye vinikṣipet /",
    "GS40dhrasciu:875": " evaṃ gandhakaśuddhiḥ syātsarvakāryeṣu yojayet // RCint_5.5 //",
    "GS40dhrasciu:876": " (sulfur:: removal of “smell“)",
    "GS40dhrasciu:877": " gandhakasya ca pādāṃśaṃ dattvā ca ṭaṅkaṇaṃ punaḥ /",
    "GS40dhrasciu:878": " mardayenmātuluṅgāmlai ruvutailena bhāvayet /",
    "GS40dhrasciu:879": " cūrṇaṃ pāṣāṇagaṃ kṛtvā śanair gandhaṃ kharātape // RCint_5.6 //",
    "GS40dhrasciu:880": " vicūrṇya gandhakaṃ kṣīre ghanībhāvāvadhiṃ pacet /",
    "GS40dhrasciu:881": " tataḥ sūryāvarttarasaṃ punardattvā pacecchanaiḥ // RCint_5.7 //",
    "GS40dhrasciu:882": " paścācca pātayetprājño jale traiphalasambhave /",
    "GS40dhrasciu:883": " jahāti gandhako gandhaṃ nijaṃ nāstīha saṃśayaḥ // RCint_5.8 //",
    "GS40dhrasciu:884": " (sulfur:: removal of “smell“)",
    "GS40dhrasciu:885": " devadālyamlaparṇī vā nāgaraṃ vātha dāḍimam /",
    "GS40dhrasciu:886": " mātuluṅgaṃ yathālābhaṃ dravamekasya vā haret // RCint_5.9 //",
    "GS40dhrasciu:887": " gandhakasya tu pādāṃśaṃ ṭaṅkaṇaṃ dravasaṃyutam /",
    "GS40dhrasciu:888": " anayorgandhakaṃ bhāvyaṃ tribhirvārais tataḥ punaḥ // RCint_5.10 //",
    "GS40dhrasciu:889": " dhūstūrastulasīkṛṣṇā laśunaṃ devadālikā /",
    "GS40dhrasciu:890": " śigrumūlaṃ kākamācī karpūraḥ śaṅkhinīdvayī // RCint_5.11 //",
    "GS40dhrasciu:891": " kṛṣṇāguruśca kastūrī vandhyākarkoṭakīdvayī /",
    "GS40dhrasciu:892": " mātuluṅgarasaiḥ piṣṭvā kṣipederaṇḍatailake // RCint_5.12 //",
    "GS40dhrasciu:893": " anena lauhapātrasthaṃ bhāvayet pūrvagandhakam /",
    "GS40dhrasciu:894": " trivāraṃ kṣaudratulyaṃ tu jāyate gandhakavarjitam // RCint_5.13 //",
    "GS40dhrasciu:895": " (gandhataila)",
    "GS40dhrasciu:896": " arkakṣīraiḥ snuhīkṣīrairvastraṃ lepyaṃ tu saptadhā /",
    "GS40dhrasciu:897": " gandhakaṃ navanītena piṣṭvā vastraṃ vilepayet // RCint_5.14 //",
    "GS40dhrasciu:898": " tadvartirjvalitā daṇḍe dhṛtā dhāryā tvadhomukhī /",
    "GS40dhrasciu:899": " tailaṃ patatyadhobhāṇḍe grāhyaṃ yogeṣu yojayet // RCint_5.15 //",
    "GS40dhrasciu:900": " (gandhataila)",
    "GS40dhrasciu:901": " āvartyamāne payasi dadhyād gandhakajaṃ rajaḥ /",
    "GS40dhrasciu:902": " tajjātadadhijaṃ sarpirgandhatailaṃ niyacchati // RCint_5.16 //",
    "GS40dhrasciu:903": " (gandhataila: :",
    "GS40dhrasciu:904": " medic. properties)",
    "GS40dhrasciu:905": " gandhatailaṃ galatkuṣṭhaṃ hanti lepācca bhakṣaṇāt /",
    "GS40dhrasciu:906": " anena piṇḍikā kāryā rasendrasyoktakarmasu // RCint_5.17 //",
    "GS40dhrasciu:907": " (sulfur:: bandhana)",
    "GS40dhrasciu:908": " śuddhasūtapalaikaṃ tu karṣaikaṃ gandhakasya ca /",
    "GS40dhrasciu:909": " svinnakhalve vinikṣipya devadālīrasaplutam /",
    "GS40dhrasciu:910": " mardayecca karāṅgulyā gandhabandhaḥ prajāyate // RCint_5.18 //",
    "GS40dhrasciu:911": " (sulfur:: piṣṭī)",
    "GS40dhrasciu:912": " bhāgā dvādaśa sūtasya dvau bhāgau gandhakasya ca /",
    "GS40dhrasciu:913": " mardayedghṛtayogena jāyate gandhapiṣṭikā // RCint_5.19 //",
    "GS40dhrasciu:914": " (sulfur:: bandhana)",
    "GS40dhrasciu:915": " aṣṭau bhāgā rasendrasya bhāga ekastu gāndhikaḥ /",
    "GS40dhrasciu:916": " viṣatailādinā mardyo gandhabandhaḥ prajāyate // RCint_5.20 //",
    "GS40dhrasciu:917": " (sulfur:: piṣṭī)",
    "GS40dhrasciu:918": " daśaniṣkaṃ śuddhasūtaṃ niṣkaikaṃ śuddhagandhakam /",
    "GS40dhrasciu:919": " stokaṃ stokaṃ kṣipetkhalve mardayecca śanaiḥ śanaiḥ /",
    "GS40dhrasciu:920": " kuṭṭanājjāyate piṣṭiḥ seyaṃ gandhakapiṣṭikā // RCint_5.21 //",
    "GS40dhrasciu:921": " phalaṃ cāsya gandhakajāraṇanāgamāraṇādi // RCint_5.22 //",
    "GS40dhrasciu:922": " (sulfur:: śuddha: :",
    "GS40dhrasciu:923": " medic. properties)",
    "GS40dhrasciu:924": " śuddhagandho haredrogānkuṣṭhamṛtyujvarādikān /",
    "GS40dhrasciu:925": " agnikārī mahānuṣṇo vīryavṛddhiṃ karoti ca // RCint_5.23 //",
    "GS40dhrasciu:926": " RCint, 6",
    "GS40dhrasciu:927": " athātaḥ sarvalohādhyāyaṃ vyācakṣmahe // RCint_6.1 //",
    "GS40dhrasciu:928": " rasībhavanti lohāni mṛtāni suravandite /",
    "GS40dhrasciu:929": " vinighnanti jarāvyādhīn rasayuktāni kiṃ punaḥ // RCint_6.2 //",
    "GS40dhrasciu:930": " (metals:: śodhana)",
    "GS40dhrasciu:931": " svarṇatārāratāmrāyaḥpatrāṇy agnau pratāpayet /",
    "GS40dhrasciu:932": " niṣiñcettaptatailāni taile takre gavāṃ jale // RCint_6.3 //",
    "GS40dhrasciu:933": " kāñjike ca kulatthānāṃ kaṣāye saptadhā pṛthak /",
    "GS40dhrasciu:934": " evaṃ svarṇādilohānāṃ viśuddhiḥ samprajāyate // RCint_6.4 //",
    "GS40dhrasciu:935": " (metals:: śodhana)",
    "GS40dhrasciu:936": " taptāni sarvalohāni kadalīmūlavāriṇi /",
    "GS40dhrasciu:937": " saptadhābhiniṣiktāni śuddhim āyāntyanuttamām // RCint_6.5 //",
    "GS40dhrasciu:938": " (lead, tin:: śodhana)",
    "GS40dhrasciu:939": " nāgavaṅgau prataptau ca gālitau tau niṣecayet /",
    "GS40dhrasciu:940": " saptadhaiva viśuddhiḥ syādravidugdhe ca saptadhā // RCint_6.6 //",
    "GS40dhrasciu:941": " (gold:: śodhana)",
    "GS40dhrasciu:942": " varṇavṛttikayā liptvā saptadhā dhmāpitaṃ vasu /",
    "GS40dhrasciu:943": " viśudhyati varaṃ kiṃcid varṣavṛddhiśca jāyate // RCint_6.7 //",
    "GS40dhrasciu:944": " (gold:: śodhana)",
    "GS40dhrasciu:945": " valmīkamṛttikā dhūmaṃ gairikaṃ ceṣṭakā paṭuḥ /",
    "GS40dhrasciu:946": " ityetā mṛttikāḥ pañca jambīrairāranālakaiḥ // RCint_6.8 //",
    "GS40dhrasciu:947": " piṣṭvā lepyaṃ svarṇapatraṃ śreṣṭhaṃ puṭena śudhyati /",
    "GS40dhrasciu:948": " (silver:: śodhana)",
    "GS40dhrasciu:949": " nāgena ṭaṅkaṇenaiva drāvitaṃ śuddhimṛcchati /",
    "GS40dhrasciu:950": " rajataṃ doṣanirmuktaṃ kiṃ vā kṣārāmlapācitam // RCint_6.9 //",
    "GS40dhrasciu:951": " (tāmra:: śodhana)",
    "GS40dhrasciu:952": " snuhyarkakṣīralavaṇakāñjikaistāmrapatrakam /",
    "GS40dhrasciu:953": " liptvā pratāpya nirguṇḍīrase siñcetpunaḥ punaḥ /",
    "GS40dhrasciu:954": " vārān dvādaśa tacchudhyellepāttāpācca secanāt // RCint_6.10 //",
    "GS40dhrasciu:955": " (copper:: śodhana)",
    "GS40dhrasciu:956": " gomūtreṇa pacedyāmaṃ tāmrapatraṃ dṛḍhāgninā /",
    "GS40dhrasciu:957": " sāmlakṣāreṇa saṃśuddhiṃ tāmramāpnoti sarvathā // RCint_6.11 //",
    "GS40dhrasciu:958": " (rājarīti,",
    "GS40dhrasciu:959": " bronze:: śodhana, māraṇa)",
    "GS40dhrasciu:960": " rājarītiṃ tathā ghoṣaṃ tāmravacchodhayed bhiṣak /",
    "GS40dhrasciu:961": " tāmravanmārayeccāpi tāmravacca tayorguṇāḥ // RCint_6.12 //",
    "GS40dhrasciu:962": " (bronze, brass,",
    "GS40dhrasciu:963": " lead,",
    "GS40dhrasciu:964": " tin:: śodhana)",
    "GS40dhrasciu:965": " ghoṣāranāgavaṅgāni niṣekairmunitulyakaiḥ /",
    "GS40dhrasciu:966": " nirguṇḍīrasamadhye tu śudhyante nātra saṃśayaḥ // RCint_6.13 //",
    "GS40dhrasciu:967": " (iron:: śodhana:: adri)",
    "GS40dhrasciu:968": " triphalāṣṭaguṇe toye triphalāṣoḍaśaṃ palam /",
    "GS40dhrasciu:969": " tatkvāthe pādaśeṣe tu lohasya palapañcakam // RCint_6.14 //",
    "GS40dhrasciu:970": " kṛtvā patrāṇi taptāni saptavārānniṣecayet /",
    "GS40dhrasciu:971": " evaṃ pralīyate doṣo girijo lohasambhavaḥ // RCint_6.15 //",
    "GS40dhrasciu:972": " (iron:: śodhana)",
    "GS40dhrasciu:973": " tattadvyādhyupayuktānām auṣadhānāṃ jale'yasaḥ /",
    "GS40dhrasciu:974": " prakṣepaṃ prāha tattvajñaḥ siddho nāgārjunastataḥ // RCint_6.16 //",
    "GS40dhrasciu:975": " (iron:: śodhana)",
    "GS40dhrasciu:976": " sarvābhāve niṣektavyaṃ kṣīratailājyagojale /",
    "GS40dhrasciu:977": " śuddhasya śodhanaṃ hyetadguṇādhikyāya saṃmatam // RCint_6.17 //",
    "GS40dhrasciu:978": " (divers sattvas:: śodhana)",
    "GS40dhrasciu:979": " khasattvaṃ lauhavacchodhyaṃ tāmravattāpyasattvakam /",
    "GS40dhrasciu:980": " rasakālaśilātutthasattvaṃ kṣārāmlapācanaiḥ /",
    "GS40dhrasciu:981": " dinaikenaiva śudhyanti bhūnāgādyāstathāvidhaiḥ // RCint_6.18 //",
    "GS40dhrasciu:982": " siddhalakṣmīśvaraproktaprakriyākuśalo bhiṣak /",
    "GS40dhrasciu:983": " lohānāṃ sarasaṃ bhasma sarvotkṛṣṭaṃ prakalpayet // RCint_6.19 //",
    "GS40dhrasciu:984": " (saptadhātu:: māraṇa)",
    "GS40dhrasciu:985": " śilāgandhārkadugdhāktāḥ svarṇādyāḥ saptadhātavaḥ /",
    "GS40dhrasciu:986": " mriyante dvādaśapuṭaiḥ satyaṃ guruvaco yathā // RCint_6.20 //",
    "GS40dhrasciu:987": " (saptadhātu:: māraṇa)",
    "GS40dhrasciu:988": " rasamiśrāścaturyāmaṃ svarṇādyāḥ saptadhātavaḥ /",
    "GS40dhrasciu:989": " mriyante sikatāyantre gandhakairamṛtādhikāḥ // RCint_6.21 //",
    "GS40dhrasciu:990": " gandhair ekadvitrivārān pacyante phaladarśanāt /",
    "GS40dhrasciu:991": " ṣaḍguṇādiśca gandho'tra guṇādhikyāya jāryate // RCint_6.22 //",
    "GS40dhrasciu:992": " (gold:: māraṇa)",
    "GS40dhrasciu:993": " samasūtena vai piṣṭiṃ kṛtvāgnau nāśayedrasam /",
    "GS40dhrasciu:994": " svarṇaṃ tatsamatāpyena puṭitaṃ bhasma jāyate // RCint_6.23 //",
    "GS40dhrasciu:995": " (gold:: māraṇa,",
    "GS40dhrasciu:996": " removal of nāga)",
    "GS40dhrasciu:997": " hemapatrāṇi sūkṣmāṇi jambhāmbho nāgabhasmataḥ /",
    "GS40dhrasciu:998": " lepataḥ puṭayogena trivāraṃ bhasmatāṃ nayet /",
    "GS40dhrasciu:999": " punaḥ puṭe trivāraṃ tanmlecchato nāgahānaye // RCint_6.24 //",
    "GS40dhrasciu:1000": " (gold:: māraṇa)",
    "GS40dhrasciu:1001": " śuddhasūtasamaṃ svarṇaṃ khalve kṛtvā tu golakam /",
    "GS40dhrasciu:1002": " ūrdhvādho gandhakaṃ dattvā sarvatulyaṃ nirudhya ca // RCint_6.25 //",
    "GS40dhrasciu:1003": " triṃśadvanopalairdeyāḥ puṭāścaivaṃ caturdaśa /",
    "GS40dhrasciu:1004": " nirutthaṃ jāyate bhasma gandho deyaḥ punaḥ punaḥ // RCint_6.26 //",
    "GS40dhrasciu:1005": " (gold:: māraṇa)",
    "GS40dhrasciu:1006": " svarṇam āvṛtya tolaikaṃ māṣaikaṃ śuddhagandhakam /",
    "GS40dhrasciu:1007": " kṣiptvā cāmlena saṃcūrṇya tattulyau gandhamākṣikau // RCint_6.27 //",
    "GS40dhrasciu:1008": " amlena mardayedyāmaṃ ruddhvā laghupuṭe pacet /",
    "GS40dhrasciu:1009": " gandhaḥ punaḥ punardeyo mriyate daśabhiḥ puṭaiḥ // RCint_6.28 //",
    "GS40dhrasciu:1010": " (silver:: māraṇa)",
    "GS40dhrasciu:1011": " vidhāya piṣṭiṃ sūtena rajatasyātha melayet /",
    "GS40dhrasciu:1012": " tālaṃ gandhaṃ samaṃ paścānmardayennimbukadravaiḥ /",
    "GS40dhrasciu:1013": " dvitripuṭairbhavedbhasma yojyamevaṃ rasādiṣu // RCint_6.29 //",
    "GS40dhrasciu:1014": " sūtena samenetyarthaḥ /",
    "GS40dhrasciu:1015": " atra sūtarakṣārthaṃ gandhaḥ punar adhiko deyaḥ // RCint_6.30 //",
    "GS40dhrasciu:1016": " (copper:: māraṇa)",
    "GS40dhrasciu:1017": " gandhena tāmratulyena hyamlapiṣṭena lepayet /",
    "GS40dhrasciu:1018": " kaṇṭavedhyaṃ tāmrapatram andhayitvā puṭe pacet // RCint_6.31 //",
    "GS40dhrasciu:1019": " uddhṛtya cūrṇayettasmin pādāṃśaṃ gandhakaṃ kṣipet /",
    "GS40dhrasciu:1020": " pācyaṃ jambhāmbhasā piṣṭaṃ samo gandhaścatuḥpuṭe // RCint_6.32 //",
    "GS40dhrasciu:1021": " mātuluṅgarasaiḥ piṣṭvā puṭamekaṃ pradāpayet /",
    "GS40dhrasciu:1022": " sitaśarkarāpyevaṃ puṭadāne mṛtirbhavet // RCint_6.33 //",
    "GS40dhrasciu:1023": " (copper:: māraṇa)",
    "GS40dhrasciu:1024": " tāmrapādāṃśataḥ sūtaṃ tāmratulyaṃ tu gandhakam /",
    "GS40dhrasciu:1025": " mardayedyāmayugmaṃ tu yāvatkajjalikā bhavet // RCint_6.34 //",
    "GS40dhrasciu:1026": " tāṃ tu kanyārasaiḥ piṣṭvā tāmrapatrāṇi lepayet /",
    "GS40dhrasciu:1027": " saṃśuṣkāṇi tatastāni śeṣakajjalikāntaram // RCint_6.35 //",
    "GS40dhrasciu:1028": " nikṣipya haṇḍikāmadhye śarāveṇa nirodhayet /",
    "GS40dhrasciu:1029": " sandhirodhaṃ dvayoḥ kuryādambubhasma vilepanam // RCint_6.36 //",
    "GS40dhrasciu:1030": " haṇḍikāṃ paṭunāpūrya bhasmanā vā galāvadhi /",
    "GS40dhrasciu:1031": " pidhāya cullyāmāropya vahniṃ prajvālayed dṛḍham /",
    "GS40dhrasciu:1032": " caturyāmaṃ tataḥ svāṅgaśītalaṃ tatsamuddharet // RCint_6.37 //",
    "GS40dhrasciu:1033": " na rasena vinā lauhaṃ na rasaṃ cābhrakaṃ vinā /",
    "GS40dhrasciu:1034": " ekatvena śarīrasya bandho bhavati dehinaḥ // RCint_6.38 //",
    "GS40dhrasciu:1035": " capalena vinā lauhaṃ yaḥ karoti pumāniha /",
    "GS40dhrasciu:1036": " udare tasya kiṭṭāni jāyante nātra saṃśayaḥ // RCint_6.39 //",
    "GS40dhrasciu:1037": " vastutastu prāśastyāya rasayogo rasābhrayogaśca /",
    "GS40dhrasciu:1038": " anayormātrā yuktyanusāriṇī tato mriyata iti śeṣaḥ // RCint_6.40 //",
    "GS40dhrasciu:1039": " (remedy against vomit)",
    "GS40dhrasciu:1040": " amlapiṣṭaṃ mṛtaṃ tāmraṃ śaraṇasthaṃ lipenmṛdā /",
    "GS40dhrasciu:1041": " pacetpañcāmṛtairvāpi tridhāvāntyādiśāntaye // RCint_6.41 //",
    "GS40dhrasciu:1042": " sūraṇapakṣe bṛhatpuṭapradānam /",
    "GS40dhrasciu:1043": " (copper:: māraṇa)",
    "GS40dhrasciu:1044": " jambhāmbhasā saindhavasaṃyutena sagandhakaṃ sthāpaya śulvapatram /",
    "GS40dhrasciu:1045": " paṅkāyamānaṃ puṭayetsuyuktyā vāntyādikaṃ yāvadupaiti śāntim // RCint_6.42 //",
    "GS40dhrasciu:1046": " (copper:: mṛtottha: :",
    "GS40dhrasciu:1047": " māraṇa (= repeated māraṇa))",
    "GS40dhrasciu:1048": " mṛtotthaśuddhaṃ saṃtaptaṃ tāmracakraṃ balisthitam /",
    "GS40dhrasciu:1049": " mṛtaṃ syāttatra sūtendraṃ dadyāddoṣānusārataḥ // RCint_6.43 //",
    "GS40dhrasciu:1050": " (copper:: māraṇa)",
    "GS40dhrasciu:1051": " rasagandhakayoḥ kṛtvā kañjalīm ardhamānayoḥ /",
    "GS40dhrasciu:1052": " vārā limpet kaṇṭavedhyaṃ mriyate tāmramātape // RCint_6.44 //",
    "GS40dhrasciu:1053": " (gold:: production: :",
    "GS40dhrasciu:1054": " from copper)",
    "GS40dhrasciu:1055": " ārkaṃ bhasma sthālikāyāṃ nidhāya jvālāṃ dattvā nāśayettatra gandham /",
    "GS40dhrasciu:1056": " āvartyaitanmārayetsaptavārānitthaṃ śulbaṃ jāyate hematulyam // RCint_6.45 // (??)",
    "GS40dhrasciu:1057": " śaśihāṭakahelidalaṃ rasabalitamekamarditaṃ balinā /",
    "GS40dhrasciu:1058": " iṣṭarasapiṣṭamataḥ kṛtaparpaṭam arpayet tadanu // RCint_6.46 //",
    "GS40dhrasciu:1059": " (mākṣika:: sattva:: māraṇa)",
    "GS40dhrasciu:1060": " mākṣīkarasakādīnāṃ sattvaṃ hanyācca tāmravat // RCint_6.47 //",
    "GS40dhrasciu:1061": " (tin:: māraṇa)",
    "GS40dhrasciu:1062": " vaṅgaṃ kharparake kṛtvā cullyāṃ saṃsthāpayet sudhīḥ /",
    "GS40dhrasciu:1063": " dravībhūte punastasmin cūrṇānyetāni dāpayet // RCint_6.48 //",
    "GS40dhrasciu:1064": " prathame rajanīcūrṇaṃ dvitīye ca yavānikām /",
    "GS40dhrasciu:1065": " tṛtīye jīvakaṃ caiva tataściñcātvagudbhavam // RCint_6.49 //",
    "GS40dhrasciu:1066": " aśvatthavalkalotthaṃ ca cūrṇaṃ tatra vinikṣipet /",
    "GS40dhrasciu:1067": " evaṃ vidhānato vaṅgo mriyate nātra saṃśayaḥ // RCint_6.50 //",
    "GS40dhrasciu:1068": " (lead:: māraṇa)",
    "GS40dhrasciu:1069": " nāgaṃ kharparake nidhāya kunaṭīcūrṇaṃ dadīta drute nimbūtthadravagandhakena puṭitaṃ bhasmībhavatyāśu tat /",
    "GS40dhrasciu:1070": " evaṃ tālakavāpatastu kuṭilaṃ cūrṇīkṛtaṃ tatpuṭed gandhāmlena samastadoṣarahitaṃ yogeṣu yojyaṃ bhavet // RCint_6.51 //",
    "GS40dhrasciu:1071": " (sindūra:: production)",
    "GS40dhrasciu:1072": " bhūbhujaṅgamagastiṃ ca piṣṭvā pātraṃ pralepayet /",
    "GS40dhrasciu:1073": " tatra savidrute nāge vāsāpāmārgasambhavam // RCint_6.52 //",
    "GS40dhrasciu:1074": " kṣāraṃ vimiśrayettatra caturthāṃśaṃ gurūktitaḥ /",
    "GS40dhrasciu:1075": " praharaṃ pācayeccullyāṃ vāsādarvyā vighaṭṭayan // RCint_6.53 //",
    "GS40dhrasciu:1076": " tata uddhṛtya taccūrṇaṃ vāsānīrairvimardayet /",
    "GS40dhrasciu:1077": " puṭetpunaḥ samuddhṛtya taddraveṇa vimardayet /",
    "GS40dhrasciu:1078": " evaṃ saptapuṭairnāgaḥ sindūro jāyate dhruvam // RCint_6.54 //",
    "GS40dhrasciu:1079": " (iron:: māraṇam)",
    "GS40dhrasciu:1080": " lauhaṃ patrasatīvataptam asakṛt kvāthe kṣipettraiphale cūrṇībhūtam ataḥ punastriphalaje kvāthe paced gojale /",
    "GS40dhrasciu:1081": " matsyākṣītriphalā etena puṭayedyāvannirutthaṃ bhavet paścādājyamadhuplutaṃ supuṭitaṃ siddhaṃ bhaved āyasam // RCint_6.55 //",
    "GS40dhrasciu:1082": " atra matsyākṣī machechī /",
    "GS40dhrasciu:1083": " prakṛtatricatuḥpuṭe manaḥśilāṃ kiṃcid dadyāt // RCint_6.56 //",
    "GS40dhrasciu:1084": " (iron:: māraṇa)",
    "GS40dhrasciu:1085": " pariplutaṃ dāḍimapatravārā lauhaṃ rajaḥ svalpakaṭorikāyām /",
    "GS40dhrasciu:1086": " mriyeta vastrāvṛtamarkabhāsā yojyaṃ puṭaiḥ syāt triphalādikānām // RCint_6.57 //",
    "GS40dhrasciu:1087": " puṭabāhulyaṃ guṇādhikyāya śatādipuṭapakṣe mudganibhaṃ kṛtvā puṭān dadyādvastrapūtaṃ ca na kuryāt /",
    "GS40dhrasciu:1088": " triphalādir amṛtasāralauhe vakṣyate // RCint_6.58 //",
    "GS40dhrasciu:1089": " (iron:: māraṇa: :",
    "GS40dhrasciu:1090": " vāritara)",
    "GS40dhrasciu:1091": " sūtakāddviguṇaṃ gandhaṃ dattvā kṛtvā ca kajjalīm /",
    "GS40dhrasciu:1092": " dvayoḥ samaṃ lohacūrṇaṃ mardayetkanyakādravaiḥ // RCint_6.59 //",
    "GS40dhrasciu:1093": " yāmayugmaṃ tataḥ piṇḍaṃ kṛtvā tāmrasya pātrake /",
    "GS40dhrasciu:1094": " gharme dhṛtvoruvūkasya patrairācchādayed budhaḥ // RCint_6.60 //",
    "GS40dhrasciu:1095": " yāmārdhenoṣṇatā bhūyāddhānyarāśau nyasettataḥ /",
    "GS40dhrasciu:1096": " dattvopari śarāvaṃ tu tridinānte samuddharet // RCint_6.61 //",
    "GS40dhrasciu:1097": " piṣṭvā ca gālayedvastrādevaṃ vāritaraṃ bhavet /",
    "GS40dhrasciu:1098": " evaṃ sarvāṇi lohāni svarṇādīnyapi mārayet // RCint_6.62 //",
    "GS40dhrasciu:1099": " (iron:: checking the vāritara state)",
    "GS40dhrasciu:1100": " sarvametanmṛtaṃ lauhaṃ dhmātavyaṃ mitrapañcakaiḥ /",
    "GS40dhrasciu:1101": " yadyevaṃ syānnirutthānaṃ sevyaṃ vāritaraṃ hi tat // RCint_6.63 //",
    "GS40dhrasciu:1102": " (mitrapañcaka)",
    "GS40dhrasciu:1103": " madhusarpistathā guñjā ṭaṅkaṇaṃ guggulustathā /",
    "GS40dhrasciu:1104": " mitrapañcakametattu gaṇitaṃ dhātumelane // RCint_6.64 //",
    "GS40dhrasciu:1105": " (iron:: mṛta: :",
    "GS40dhrasciu:1106": " checking the mṛta-state)",
    "GS40dhrasciu:1107": " madhvājyaṃ mṛtalauhaṃ ca sarūpyaṃ sampuṭe kṣipet /",
    "GS40dhrasciu:1108": " ruddhvā dhmāte ca saṃgrāhyaṃ rūpyaṃ vai pūrvamānakam /",
    "GS40dhrasciu:1109": " tadā lauhaṃ mṛtaṃ vidyādanyathā mārayetpunaḥ // RCint_6.65 //",
    "GS40dhrasciu:1110": " (iron:: māraṇa: :",
    "GS40dhrasciu:1111": " nirutthāna)",
    "GS40dhrasciu:1112": " gandhakenotthitaṃ lauhaṃ tulyaṃ khalve vimardayet /",
    "GS40dhrasciu:1113": " dinaikaṃ kanyakādrāvaiḥ ruddhvā gajapuṭe pacet /",
    "GS40dhrasciu:1114": " ityevaṃ sarvalauhānāṃ kartavyeyaṃ nirutthitiḥ // RCint_6.66 //",
    "GS40dhrasciu:1115": " yavavṛddhyā prayoktavyaṃ hema guñjāṣṭakaṃ raviḥ /",
    "GS40dhrasciu:1116": " tāraṃ taddviguṇaṃ lauhamanyattu triguṇādhikam // RCint_6.67 //",
    "GS40dhrasciu:1117": " (kiṭṭa (rust/",
    "GS40dhrasciu:1118": " ):: age =) quality)",
    "GS40dhrasciu:1119": " śatordhvam uttamaṃ kiṭṭaṃ madhyaṃ cāśītivārṣikam /",
    "GS40dhrasciu:1120": " adhamaṃ ṣaṣṭivarṣīyaṃ tato hīnaviṣopamam // RCint_6.68 //",
    "GS40dhrasciu:1121": " (maṇḍūra:: production)",
    "GS40dhrasciu:1122": " akṣāṅgārairdhametkiṭṭaṃ lohajaṃ tadgavāṃ jalaiḥ /",
    "GS40dhrasciu:1123": " secayettaptataptaṃ ca saptavāraṃ punaḥ punaḥ // RCint_6.69 //",
    "GS40dhrasciu:1124": " cūrṇayitvā tataḥ kvāthair dviguṇaistriphalodbhavaiḥ /",
    "GS40dhrasciu:1125": " āloḍya bharjayedvahnau maṇḍūraṃ jāyate varam // RCint_6.70 //",
    "GS40dhrasciu:1126": " (svarṇa, rūpya)",
    "GS40dhrasciu:1127": " āyurlakṣmīprabhādhīsmṛtikaramakhilavyādhividhvaṃsi puṇyam /",
    "GS40dhrasciu:1128": " bhūtāveśapraśāntismarabhavasukhadaṃ saukhyapuṣṭiprakāśi /",
    "GS40dhrasciu:1129": " gāṅgeyaṃ cātha rūpyaṃ gadaham ajarākāri mehāpahāri /",
    "GS40dhrasciu:1130": " kṣīṇānāṃ puṣṭikāri sphuṭam atikaraṇaṃ kāraṇaṃ vīryavṛddheḥ // RCint_6.71 //",
    "GS40dhrasciu:1131": " (gold:: medic. properties)",
    "GS40dhrasciu:1132": " madhuraṃ kaṭukaṃ pāke suvarṇaṃ vīryaśītalam /",
    "GS40dhrasciu:1133": " sarvadoṣapraśamanaṃ viṣaghnaṃ garanāśanam // RCint_6.72 //",
    "GS40dhrasciu:1134": " alakṣmīkalipāpānāṃ prayogastasya nāśanaḥ /",
    "GS40dhrasciu:1135": " āyurmedhāsmṛtikaraḥ puṣṭikāntivivardhanaḥ // RCint_6.73 //",
    "GS40dhrasciu:1136": " sarvauṣadhiprayogair ye vyādhayo na vinirjitāḥ /",
    "GS40dhrasciu:1137": " karmabhiḥ pañcabhiścāpi suvarṇaṃ teṣu yojayet // RCint_6.74 //",
    "GS40dhrasciu:1138": " śilājatuprayogaiśca tāpyasūtakayostathā /",
    "GS40dhrasciu:1139": " anyai rasāyanaiścāpi prayogo hemna uttamaḥ // RCint_6.75 //",
    "GS40dhrasciu:1140": " tāpyasūtakayorityatra sāmānyasaṃskṛtasūtako jñeyaḥ /",
    "GS40dhrasciu:1141": " viśeṣasaṃskṛtasūtakasya tu vyomagāmitvādipradatvāt // RCint_6.76 //",
    "GS40dhrasciu:1142": " madhvāmalakacūrṇaṃ tu suvarṇaṃ ceti tattrayam /",
    "GS40dhrasciu:1143": " prāśyāriṣṭagṛhīto'pi mucyate prāṇasaṃśayāt // RCint_6.77 //",
    "GS40dhrasciu:1144": " medhākāmastu vacayā śrīkāmaḥ padmakeśaraiḥ /",
    "GS40dhrasciu:1145": " śaṅkhapuṣpyā vayo'rthī ca vidāryā ca prajārthakaḥ // RCint_6.78 //",
    "GS40dhrasciu:1146": " (copper:: medic. properties)",
    "GS40dhrasciu:1147": " gulmapāṇḍupariṇāmaśūlahṛllekhanaṃ kṛmiharaṃ viśodhanam /",
    "GS40dhrasciu:1148": " plīhakuṣṭhajaṭharāmaśūlajicchleṣmavātaharaṇaṃ ravināma // RCint_6.79 //",
    "GS40dhrasciu:1149": " (pittala, kāṃsya)",
    "GS40dhrasciu:1150": " rītikā śleṣmapittaghnī kāṃsyamuṣṇaṃ ca lekhanam // RCint_6.80 //",
    "GS40dhrasciu:1151": " (tin:: medic. properties)",
    "GS40dhrasciu:1152": " vaṅgo dāhaharaḥ pāṇḍujantumehavināśanaḥ // RCint_6.81 //",
    "GS40dhrasciu:1153": " (lead:: medic. properties)",
    "GS40dhrasciu:1154": " daśanāgabalaṃ dhatte vīryāyuḥkāntivardhanaḥ /",
    "GS40dhrasciu:1155": " rogān hanti mṛto nāgaḥ sevyo raṅgo'pi tadguṇaḥ // RCint_6.82 //",
    "GS40dhrasciu:1156": " tṛṣṇāmaśothaśūlārśaḥkuṣṭhapāṇḍutvamehajit /",
    "GS40dhrasciu:1157": " vayasyo gurucakṣuṣyaḥ saro medo'nilāpahaḥ /",
    "GS40dhrasciu:1158": " tārasya rañjako nāgo vātapittakaphāpahaḥ // RCint_6.83 //",
    "GS40dhrasciu:1159": " (iron:: medic. properties)",
    "GS40dhrasciu:1160": " āyuḥpradātā balavīryakartā rogāpahartā kadanasya kartā /",
    "GS40dhrasciu:1161": " ayaḥsamānaṃ nahi kiṃcidasti rasāyanaṃ śreṣṭhatamaṃ narāṇām // RCint_6.84 //",
    "GS40dhrasciu:1162": " (iron:: Reihenfolge der Gṃte)",
    "GS40dhrasciu:1163": " sāmānyād dviguṇaṃ krauñcaṃ kaliṅgo'ṣṭaguṇastataḥ /",
    "GS40dhrasciu:1164": " kalerdaśaguṇaṃ bhadraṃ bhadrādvajraṃ sahasradhā // RCint_6.85 //",
    "GS40dhrasciu:1165": " vajrācchataguṇaṃ pāṇḍir niraṅgaṃ daśabhirguṇaiḥ /",
    "GS40dhrasciu:1166": " tasmāt sahasraguṇitam ayaḥ kāntaṃ mahābalam // RCint_6.86 //",
    "GS40dhrasciu:1167": " yallohaṃ yadguṇaṃ proktaṃ tatkiṭṭaṃ cāpi tadguṇam // RCint_6.87 //",
    "GS40dhrasciu:1168": " RCint, 7",
    "GS40dhrasciu:1169": " atha viṣoparasasādhanādhyāyaṃ vyācakṣmahe // RCint_7.1 //",
    "GS40dhrasciu:1170": " viṣaṃ hi nāma nikhilarasāyanānām ūrjasvalam akhilavyādhividhvaṃsavidhāyakatām āsādayati // RCint_7.2 //",
    "GS40dhrasciu:1171": " tatkhalvaṣṭādaśaprakāraṃ bhavati /",
    "GS40dhrasciu:1172": " yatra saktukamustakakaurmadārvīkasārṣapasaikatavatsanābhaśvetaśṛṅgibhedāni prayogārtham āharaṇīyāni bhavanti // RCint_7.3 //",
    "GS40dhrasciu:1173": " (saktuka)",
    "GS40dhrasciu:1174": " citramutpalakandābhaṃ supiṣṭaṃ saktuvadbhavet /",
    "GS40dhrasciu:1175": " saktukaṃ tadvijānīyāddīrghavegaṃ maholbaṇam // RCint_7.4 //",
    "GS40dhrasciu:1176": " (mustaka)",
    "GS40dhrasciu:1177": " hrasvavegaṃ ca rogaghnaṃ mustakaṃ mustakākṛti /",
    "GS40dhrasciu:1178": " (kaurma, dārvīka)",
    "GS40dhrasciu:1179": " kūrmākṛti bhavetkaurmaṃ dārvīko 'hiphaṇākṛti // RCint_7.5 //",
    "GS40dhrasciu:1180": " (sārṣapa)",
    "GS40dhrasciu:1181": " jvarahṛtsārṣapaṃ romasarṣapāmakaṇācitam /",
    "GS40dhrasciu:1182": " sthūlasūkṣmaiḥ kaṇairyuktaḥ śvetapītair viromakaḥ // RCint_7.6 //",
    "GS40dhrasciu:1183": " (saikata)",
    "GS40dhrasciu:1184": " jvarādisarvarogaghnaḥ kandaḥ saikatamucyate // RCint_7.7 //",
    "GS40dhrasciu:1185": " (vatsanābha)",
    "GS40dhrasciu:1186": " yaḥ kando gostanākāro na dīrghaḥ pañcamāṅgulāt /",
    "GS40dhrasciu:1187": " na sthūlo gostanādūrdhvaṃ dvividho vatsanābhakaḥ // RCint_7.8 //",
    "GS40dhrasciu:1188": " āśukārī laghustyāgī śuklakṛṣṇo'nyathā bhavet /",
    "GS40dhrasciu:1189": " prayojyo rogaharaṇe jāraṇāyāṃ rasāyane // RCint_7.9 //",
    "GS40dhrasciu:1190": " (śvetaśṛṅgī)",
    "GS40dhrasciu:1191": " gośṛṅgavaddvidhā śṛṅgī śvetaḥ syād bahirantare // RCint_7.10 //",
    "GS40dhrasciu:1192": " etāni saktukādyāni vātādau raktamelanenonmādasannipātādau ca prayojyāni // RCint_7.11 //",
    "GS40dhrasciu:1193": " kālakūṭameṣaśṛṅgīdardurahālāhalakarkoṭagranthihāridraraktaśṛṅgīkeśarayamadaṃṣṭrāprabhedena daśaviṣāṇi parivarjanīyāni // RCint_7.12 //",
    "GS40dhrasciu:1194": " (kālakūṭa)",
    "GS40dhrasciu:1195": " vṛttakando bhavetkṛṣṇo jambīraphalavacca yaḥ /",
    "GS40dhrasciu:1196": " taṃ kālakūṭaṃ jānīyāt ghrāṇamātrānmṛtipradam // RCint_7.13 //",
    "GS40dhrasciu:1197": " (meṣaśṛṅgī)",
    "GS40dhrasciu:1198": " meṣaśṛṅgākṛtiḥ kando meṣaśṛṅgīti kīrtyate /",
    "GS40dhrasciu:1199": " (dardura)",
    "GS40dhrasciu:1200": " dardurākṛtikaḥ kando darduraḥ kathitastu saḥ // RCint_7.14 //",
    "GS40dhrasciu:1201": " (halāhala)",
    "GS40dhrasciu:1202": " antarnīlaṃ bahiḥ śvetaṃ vijānīyāddhalāhalam /",
    "GS40dhrasciu:1203": " (karkoṭa)",
    "GS40dhrasciu:1204": " karkoṭābhaṃ tu karkoṭaṃ kharaṃ bāhye'ntare mṛdu // RCint_7.15 //",
    "GS40dhrasciu:1205": " (hāridra)",
    "GS40dhrasciu:1206": " haridrāgranthivadgranthiḥ kṛṣṇavarṇo'tibhīṣaṇaḥ /",
    "GS40dhrasciu:1207": " mūlāgrayoḥ suvṛttaḥ syādāyataḥ pītagarbhakaḥ /",
    "GS40dhrasciu:1208": " kañcukāḍhyaḥ snigdhaparvā hāridraḥ syācca kandakaḥ // RCint_7.16 //",
    "GS40dhrasciu:1209": " (raktaśṛṅgī)",
    "GS40dhrasciu:1210": " gośṛṅgāgre'tha saṃkṣipte nāśayāsṛk pravartate /",
    "GS40dhrasciu:1211": " kando laghur gostanavad raktaśṛṅgīti tadviṣam // RCint_7.17 //",
    "GS40dhrasciu:1212": " (kesara)",
    "GS40dhrasciu:1213": " śuklābhaṃ yatkeśaraṃ syādgarbhe tatkeśaraṃ viduḥ /",
    "GS40dhrasciu:1214": " (yamadaṃṣṭrā)",
    "GS40dhrasciu:1215": " śvadaṃṣṭrārūpasaṃsthānā yamadaṃṣṭreti socyate // RCint_7.18 //",
    "GS40dhrasciu:1216": " rasavāde dhātuvāde viṣavāde kvacitkvacit /",
    "GS40dhrasciu:1217": " daśaitāni prayujyante na bhaiṣajye rasāyane // RCint_7.19 //",
    "GS40dhrasciu:1218": " uddharet phalapāke tu navaṃ snigdhaṃ ghanaṃ guru /",
    "GS40dhrasciu:1219": " avyāhataṃ viṣaharairvātādibhir aśoṣitam // RCint_7.20 //",
    "GS40dhrasciu:1220": " (poison:: śodhana)",
    "GS40dhrasciu:1221": " viṣabhāgān caṇakavatsthūlān kṛtvā tu bhājane /",
    "GS40dhrasciu:1222": " tatra gomūtrakaṃ kṣiptvā pratyahaṃ nityanūtanam // RCint_7.21 //",
    "GS40dhrasciu:1223": " śoṣayet tridinād ūrdhvaṃ dhṛtvā tīvrātape tataḥ /",
    "GS40dhrasciu:1224": " prayogeṣu prayuñjīta bhāgamānena tadviṣam // RCint_7.22 //",
    "GS40dhrasciu:1225": " (poison:: śuddha:: storage)",
    "GS40dhrasciu:1226": " raktasarṣapatailena lipte vāsasi dhārayet /",
    "GS40dhrasciu:1227": " viṣaṃ śuddhaṃ prayatnena nānyatra guṇahānitaḥ // RCint_7.23 //",
    "GS40dhrasciu:1228": " (poison:: māraṇa)",
    "GS40dhrasciu:1229": " samaṭaṅkaṇasampiṣṭaṃ tadviṣaṃ mṛtamucyate /",
    "GS40dhrasciu:1230": " yojayet sarvarogeṣu na vikāraṃ karoti tat // RCint_7.24 //",
    "GS40dhrasciu:1231": " (poison:: subtypes: :",
    "GS40dhrasciu:1232": " color, caste)",
    "GS40dhrasciu:1233": " śveto raktaśca pītaśca kṛṣṇaśceti caturvidhaḥ /",
    "GS40dhrasciu:1234": " brāhmaṇaḥ kṣatriyo vaiśyaḥ kramājjñeyaśca śūdrakaḥ // RCint_7.25 //",
    "GS40dhrasciu:1235": " sarvarogaharo vipraḥ kṣatriyo rasavādakṛt /",
    "GS40dhrasciu:1236": " vaiśyo'pi rogahartā syācchūdraḥ sarvatra ninditaḥ // RCint_7.26 //",
    "GS40dhrasciu:1237": " brāhmaṇo dīyate roge kṣatriyo viṣabhakṣaṇe /",
    "GS40dhrasciu:1238": " vaiśyo vyādhiṣu sarveṣu sarpadaṃṣṭre ca śūdrakaḥ // RCint_7.27 //",
    "GS40dhrasciu:1239": " śaradgrīṣmavasanteṣu varṣāsu na tu dāpayet /",
    "GS40dhrasciu:1240": " caturmāse haredrogān kuṣṭhalūtādikānapi // RCint_7.28 //",
    "GS40dhrasciu:1241": " (poison:: quantities)",
    "GS40dhrasciu:1242": " yavāṣṭakaṃ bhavedyāvadabhyastaṃ tilamātrayā /",
    "GS40dhrasciu:1243": " sarvarogopaśamanaṃ dṛṣṭipuṣṭikaraṃ bhavet // RCint_7.29 //",
    "GS40dhrasciu:1244": " prathame sārṣapī mātrā dvitīye sarṣapadvayam /",
    "GS40dhrasciu:1245": " tṛtīye ca caturthe ca pañcame divase tathā // RCint_7.30 //",
    "GS40dhrasciu:1246": " ṣaṣṭhe ca saptame caiva kramavṛddhyā vivardhayet /",
    "GS40dhrasciu:1247": " saptasarṣapamātreṇa prathamaṃ saptakaṃ nayet // RCint_7.31 //",
    "GS40dhrasciu:1248": " (poison:: rules for consume)",
    "GS40dhrasciu:1249": " kramahānyā tathā deyaṃ dvitīye saptake viṣam /",
    "GS40dhrasciu:1250": " yavamātraṃ viṣaṃ deyaṃ tṛtīye saptake kramāt // RCint_7.32 //",
    "GS40dhrasciu:1251": " vṛddhahānyā ca dātavyaṃ caturthe saptake tathā /",
    "GS40dhrasciu:1252": " yavamātraṃ grasetsvastho guñjāmātraṃ tu kuṣṭhavān // RCint_7.33 //",
    "GS40dhrasciu:1253": " aśītiryasya varṣāṇi vasuvarṣāṇi yasya vā /",
    "GS40dhrasciu:1254": " viṣaṃ tasmai na dātavyaṃ dattaṃ vai doṣakārakam // RCint_7.34 //",
    "GS40dhrasciu:1255": " dātavyaṃ sarvarogeṣu ghṛtāśini hitāśini /",
    "GS40dhrasciu:1256": " kṣīrāśini prayoktavyaṃ rasāyanarate nare // RCint_7.35 //",
    "GS40dhrasciu:1257": " brahmacaryapradhānaṃ hi viṣakalpe samācaret /",
    "GS40dhrasciu:1258": " pathyaiḥ susthamanā bhūtvā tadā siddhirna saṃśayaḥ // RCint_7.36 //",
    "GS40dhrasciu:1259": " (poison:: 8 vegas)",
    "GS40dhrasciu:1260": " mātrādhikaṃ yadā martyaḥ pramādādbhakṣayedviṣam /",
    "GS40dhrasciu:1261": " aṣṭau vegāstadā caiva jāyante tasya dehinaḥ // RCint_7.37 //",
    "GS40dhrasciu:1262": " saṃtāpaḥ prathame vege dvitīye vepathurbhavet /",
    "GS40dhrasciu:1263": " vege tṛtīye dāhaḥ syāccaturthe patanaṃ bhuvi // RCint_7.38 //",
    "GS40dhrasciu:1264": " phenaṃ tu pañcame vege ṣaṣṭhe vikalatā bhavet /",
    "GS40dhrasciu:1265": " jaḍatā saptame vege maraṇaṃ cāṣṭame bhavet // RCint_7.39 //",
    "GS40dhrasciu:1266": " (poison:: healing the vegas)",
    "GS40dhrasciu:1267": " viṣavegāniti jñātvā mantratantrairvināśayet // RCint_7.40 //",
    "GS40dhrasciu:1268": " atimātraṃ yadā bhuktaṃ vamanaṃ kārayettadā // RCint_7.41 //",
    "GS40dhrasciu:1269": " tāvaddadyādajādugdhaṃ yāvad vāntirna jāyate /",
    "GS40dhrasciu:1270": " ajādugdhaṃ yadā koṣṭhe sthirībhavati dehinaḥ /",
    "GS40dhrasciu:1271": " viṣavegaṃ tadottīrṇaṃ jānīyātkuśalo bhiṣak // RCint_7.42 //",
    "GS40dhrasciu:1272": " viṣaṃ hanyādrasaḥ pīto rajanīmeghanādayoḥ /",
    "GS40dhrasciu:1273": " sarpākṣī ṭaṅkaṇaṃ vāpi ghṛtena viṣahṛtparam // RCint_7.43 //",
    "GS40dhrasciu:1274": " putrajīvakamajjā vā pīto nimbukavāriṇā /",
    "GS40dhrasciu:1275": " viṣavegaṃ nihantyeva vṛṣṭirdāvānalaṃ yathā // RCint_7.44 //",
    "GS40dhrasciu:1276": " na krodhite na pittārte na klībe rājayakṣmaṇi /",
    "GS40dhrasciu:1277": " kṣuttṛṣṇāśramagharmādhvasevini kṣayarogiṇi /",
    "GS40dhrasciu:1278": " garbhiṇībālavṛddheṣu na viṣaṃ rājamandire // RCint_7.45 //",
    "GS40dhrasciu:1279": " na dātavyaṃ na bhoktavyaṃ viṣaṃ vāde kadācana /",
    "GS40dhrasciu:1280": " ācāryeṇa tu bhoktavyaṃ śiṣyapratyayakārakam // RCint_7.46 //",
    "GS40dhrasciu:1281": " (poison:: subtypes)",
    "GS40dhrasciu:1282": " kālakūṭo vatsanābhaḥ śṛṅgikaśca pradīpanaḥ /",
    "GS40dhrasciu:1283": " hālāhalo brahmaputro hāridraḥ saktukastathā /",
    "GS40dhrasciu:1284": " saurāṣṭrikaḥ iti proktā viṣabhedā amī nava // RCint_7.47 //",
    "GS40dhrasciu:1285": " (upaviṣa)",
    "GS40dhrasciu:1286": " arkasehuṇḍadhustūralāṅgalīkaravīrakāḥ /",
    "GS40dhrasciu:1287": " guñjāhiphenāvityetāḥ saptopaviṣajātayaḥ // RCint_7.48 //",
    "GS40dhrasciu:1288": " (mercury:: pakṣacheda: :",
    "GS40dhrasciu:1289": " by poison)",
    "GS40dhrasciu:1290": " etairvimarditaḥ sūtaśchinnapakṣaḥ prajāyate /",
    "GS40dhrasciu:1291": " mukhaṃ ca jāyate tasya dhātūṃśca grasatetarām // RCint_7.49 //",
    "GS40dhrasciu:1292": " (vajra:: subtypes:: colour)",
    "GS40dhrasciu:1293": " śvetaraktapītakṛṣṇā dvijādyā vajrajātayaḥ /",
    "GS40dhrasciu:1294": " strīpuṃnapuṃsakātmāno lakṣaṇena tu lakṣayet // RCint_7.50 //",
    "GS40dhrasciu:1295": " (vajra:: puṃvajra)",
    "GS40dhrasciu:1296": " vṛttāḥ phalakasampūrṇāstejovanto bṛhattarāḥ /",
    "GS40dhrasciu:1297": " puruṣāste samākhyātā rekhābinduvivarjitāḥ // RCint_7.51 //",
    "GS40dhrasciu:1298": " (vajra:: strīvajra)",
    "GS40dhrasciu:1299": " rekhābindusamāyuktāḥ ṣaṭkoṇāste striyo matāḥ // RCint_7.52 //",
    "GS40dhrasciu:1300": " (vajra:: napuṃsaka)",
    "GS40dhrasciu:1301": " trikoṇāḥ pattalā dīrghā vijñeyāste napuṃsakāḥ // RCint_7.53 //",
    "GS40dhrasciu:1302": " (vajra:: properties of genders)",
    "GS40dhrasciu:1303": " sarveṣāṃ puruṣāḥ śreṣṭhā vedhakā rasabandhakāḥ /",
    "GS40dhrasciu:1304": " strīvajraṃ dehasiddhyarthaṃ krāmaṇe syānnapuṃsakam // RCint_7.54 //",
    "GS40dhrasciu:1305": " vipro rasāyane proktaḥ kṣatriyo roganāśane /",
    "GS40dhrasciu:1306": " vāde vaiśyaṃ vijānīyād vayaḥstambhe turīyakam // RCint_7.55 //",
    "GS40dhrasciu:1307": " strī tu strīṇāṃ pradātavyā klībe klībaṃ tathaiva ca /",
    "GS40dhrasciu:1308": " sarveṣāṃ sarvadā yojyāḥ puruṣā balavattarāḥ // RCint_7.56 //",
    "GS40dhrasciu:1309": " (vajra:: śodhana)",
    "GS40dhrasciu:1310": " vyāghrīkandodare kṣiptvā saptadhā puṭitaḥ paviḥ /",
    "GS40dhrasciu:1311": " hayamūtrasya nirvāpācchuddhaḥ pratipuṭaṃ bhavet // RCint_7.57 //",
    "GS40dhrasciu:1312": " (vajra:: māraṇam)",
    "GS40dhrasciu:1313": " trivarṣanāgavallyāśca kārpāsyā vātha mūlikām /",
    "GS40dhrasciu:1314": " piṣṭvā tanmadhyagaṃ vajraṃ kṛtvā mūṣāṃ nirodhayet /",
    "GS40dhrasciu:1315": " munisaṃkhyair gajapuṭairmriyate hyavicāritam // RCint_7.58 //",
    "GS40dhrasciu:1316": " (vajra:: māraṇa)",
    "GS40dhrasciu:1317": " maṇḍūkaṃ kāṃsyaje pātre nigṛhya sthāpayetsudhīḥ /",
    "GS40dhrasciu:1318": " sa bhīto mūtrayettatra tanmūtre vajramāvapet /",
    "GS40dhrasciu:1319": " taptaṃ taptaṃ ca bahudhā vajrasyaivaṃ mṛtirbhavet // RCint_7.59 //",
    "GS40dhrasciu:1320": " (vajra:: māraṇa)",
    "GS40dhrasciu:1321": " hiṅgusaindhavasaṃyukte kvāthe kaulatthake kṣipet /",
    "GS40dhrasciu:1322": " taptaṃ taptaṃ punarvajraṃ bhavedbhasma trisaptadhā // RCint_7.60 //",
    "GS40dhrasciu:1323": " (vajra:: bhasman:: use)",
    "GS40dhrasciu:1324": " rase yatra bhavedvajraṃ rasaḥ so'mṛtamucyate /",
    "GS40dhrasciu:1325": " bhasmībhāvagataṃ yuktyā vajravat kurute tanum // RCint_7.61 //",
    "GS40dhrasciu:1326": " (vaikrānta:: śodhana)",
    "GS40dhrasciu:1327": " vaikrāntaṃ vajravacchodhyaṃ nīlaṃ śvetaṃ ca lohitam /",
    "GS40dhrasciu:1328": " (vaikrānta: :",
    "GS40dhrasciu:1329": " phys. properties)",
    "GS40dhrasciu:1330": " vajralakṣaṇasaṃyuktaṃ dāhaghātāsahiṣṇu tat // RCint_7.62 //",
    "GS40dhrasciu:1331": " (vaikrānta:: māraṇa)",
    "GS40dhrasciu:1332": " hayamūtreṇa tatsiñcettaptaṃ taptaṃ trisaptadhā /",
    "GS40dhrasciu:1333": " pañcāṅgottaravāruṇyā liptaṃ mūṣāgataṃ puṭaiḥ // RCint_7.63 //",
    "GS40dhrasciu:1334": " kuñjarākhyairmṛtiṃ yāti vaikrāntaṃ saptabhistathā /",
    "GS40dhrasciu:1335": " (vaikrānta: :",
    "GS40dhrasciu:1336": " substitute for vajra)",
    "GS40dhrasciu:1337": " bhasmībhūtaṃ tu vaikrāntaṃ vajrasthāne niyojayet // RCint_7.64 //",
    "GS40dhrasciu:1338": " (navaratnāni)",
    "GS40dhrasciu:1339": " puṃvajraṃ garuḍodgāraṃ māṇikyaṃ vāsavopalam /",
    "GS40dhrasciu:1340": " vaidūryapuṣpe gomedaṃ mauktikaṃ ca pravālakam /",
    "GS40dhrasciu:1341": " etāni navaratnāni sadṛśāni sudhārasaiḥ // RCint_7.65 //",
    "GS40dhrasciu:1342": " (jewels:: śodhana)",
    "GS40dhrasciu:1343": " svedayeddolikāyantre jayantyā svarasena ca /",
    "GS40dhrasciu:1344": " maṇimuktāpravālānāṃ yāmaike śodhanaṃ bhavet // RCint_7.66 //",
    "GS40dhrasciu:1345": " (jewels:: special śodhana)",
    "GS40dhrasciu:1346": " śudhyatyamlena māṇikyaṃ jayantyā mauktikaṃ tathā /",
    "GS40dhrasciu:1347": " vidrumaṃ kṣāravargeṇa tārkṣyaṃ godugdhatastathā // RCint_7.67 //",
    "GS40dhrasciu:1348": " puṣyarāgaṃ ca saṃdhānaiḥ kulatthakvāthasaṃyutaiḥ /",
    "GS40dhrasciu:1349": " taṇḍulīyajalairvajraṃ nīlaṃ nīlīrasena ca // RCint_7.68 //",
    "GS40dhrasciu:1350": " rocanābhiśca gomedaṃ vaidūryaṃ triphalājalaiḥ /",
    "GS40dhrasciu:1351": " (jewels:: śodhana: :",
    "GS40dhrasciu:1352": " imparts additional qualities)",
    "GS40dhrasciu:1353": " muktādiṣvaviśuddheṣu na doṣaḥ syācca śāstrataḥ /",
    "GS40dhrasciu:1354": " tathāpi guṇavṛddhiḥ syācchodhanena viśeṣataḥ // RCint_7.69 //",
    "GS40dhrasciu:1355": " (dhātu, uparasa:: śodhana)",
    "GS40dhrasciu:1356": " amlakṣāravipācitaṃ tu sakalaṃ lauhaṃ viśuddhaṃ bhavenmākṣīko'pi śilāpi tutthagaganaṃ tālaṃ ca samyaktathā /",
    "GS40dhrasciu:1357": " muktāvidrumaśuktikātha capalāḥ śaṅkhā varāṭāḥ śubhā jāyante'mṛtasannibhāḥ payasi ca kṣiptaḥ śubhaḥ syādbaliḥ // RCint_7.70 //",
    "GS40dhrasciu:1358": " (jewels:: māraṇa)",
    "GS40dhrasciu:1359": " lakucadrāvasampiṣṭaiḥ śilāgandhakatālakaiḥ /",
    "GS40dhrasciu:1360": " vajraṃ vinānyaratnāni mriyante'ṣṭapuṭaiḥ khalu // RCint_7.71 //",
    "GS40dhrasciu:1361": " (jewels:: māraṇa)",
    "GS40dhrasciu:1362": " kumāryā taṇḍulīyena stanyena ca niṣecayet /",
    "GS40dhrasciu:1363": " pratyekaṃ saptavelaṃ ca taptataptāni kṛtsnaśaḥ // RCint_7.72 //",
    "GS40dhrasciu:1364": " mauktikāni pravālāni tathā ratnānyaśeṣataḥ /",
    "GS40dhrasciu:1365": " kṣaṇādvividhavarṇāni mriyante nātra saṃśayaḥ // RCint_7.73 //",
    "GS40dhrasciu:1366": " (jewels:: śodhana, māraṇa)",
    "GS40dhrasciu:1367": " vajravat sarvaratnāni śodhayenmārayet tathā // RCint_7.74 //",
    "GS40dhrasciu:1368": " (haritāla:: śodhana)",
    "GS40dhrasciu:1369": " tālakaṃ poṭṭalīṃ baddhvā sacūrṇe kāñjike kṣipet /",
    "GS40dhrasciu:1370": " dolāyantreṇa yāmaikaṃ tataḥ kūṣmāṇḍaje rase // RCint_7.75 //",
    "GS40dhrasciu:1371": " tilataile pacedyāmaṃ yāmaṃ tattraiphale jale /",
    "GS40dhrasciu:1372": " dolāyantre caturyāmaṃ pakvaṃ śudhyati tālakam // RCint_7.76 //",
    "GS40dhrasciu:1373": " (haritāla: :",
    "GS40dhrasciu:1374": " śuddha: :",
    "GS40dhrasciu:1375": " medic. properties)",
    "GS40dhrasciu:1376": " sa śuddhaḥ kāntivīrye ca kurute mṛtyunāśanaḥ // RCint_7.77 //",
    "GS40dhrasciu:1377": " (haritāla: :",
    "GS40dhrasciu:1378": " sattva:: pātanam)",
    "GS40dhrasciu:1379": " lākṣārājī tilāḥ śigruṣṭaṅkaṇaṃ lavaṇaṃ guḍam /",
    "GS40dhrasciu:1380": " tālakārdhena saṃmiśrya chidramūṣyāṃ nirodhayet /",
    "GS40dhrasciu:1381": " puṭetpātālayantreṇa sattvaṃ patati niścitam // RCint_7.78 //",
    "GS40dhrasciu:1382": " (haritāla: :",
    "GS40dhrasciu:1383": " sattva:: pātana)",
    "GS40dhrasciu:1384": " jaipālasattvavātāribījamiśraṃ ca tālakam /",
    "GS40dhrasciu:1385": " kūpīsthaṃ vālukāyantre sattvaṃ muñcati yāmataḥ // RCint_7.79 //",
    "GS40dhrasciu:1386": " (indusundarī)",
    "GS40dhrasciu:1387": " bhṛṣṭaṭaṅkaṇatālasya lauhaparpaṭaveṣṭitā /",
    "GS40dhrasciu:1388": " guṭikā gurumārgeṇa dhmātā syād indusundarī // RCint_7.80 // (??)",
    "GS40dhrasciu:1389": " hiṅgulasya ca dārasya tālakādeśca bandhane /",
    "GS40dhrasciu:1390": " lauhapattryā bahirlepo bhaktāṅgārarasena ca // RCint_7.81 //",
    "GS40dhrasciu:1391": " (manaḥśilā: :",
    "GS40dhrasciu:1392": " sattva:: pātana)",
    "GS40dhrasciu:1393": " tālavacca śilāsattvaṃ grāhyaṃ taireva bheṣajaiḥ // RCint_7.82 //",
    "GS40dhrasciu:1394": " (tuttha:: sattva:: pātana)",
    "GS40dhrasciu:1395": " tulyaṃ ṭaṅkaṇakaṃ grāhyaṃ dhmāte sattvaṃ ca tutthake // RCint_7.83 //",
    "GS40dhrasciu:1396": " (mākṣika:: sattva:: pātana)",
    "GS40dhrasciu:1397": " ūrṇā lākṣā guḍaśceti puraṭaṅkaṇakaiḥ saha /",
    "GS40dhrasciu:1398": " saṃmardyaṃ vaṭikāḥ kāryāśchāgīdugdhena yatnataḥ /",
    "GS40dhrasciu:1399": " dhmātāstāpyasya tīvrāgnau sattvaṃ muñcati lohitam // RCint_7.84 //",
    "GS40dhrasciu:1400": " (mahārasa: :",
    "GS40dhrasciu:1401": " sattva:: pātana)",
    "GS40dhrasciu:1402": " evaṃ tālaśilādhātur vimalākharparādayaḥ /",
    "GS40dhrasciu:1403": " muñcanti nijasattvāni dhamanāt koṣṭhikāgninā // RCint_7.85 //",
    "GS40dhrasciu:1404": " (kāsīsa:: sattvapātana (?)",
    "GS40dhrasciu:1405": " , mṛdūkaraṇa (?))",
    "GS40dhrasciu:1406": " śilayā gandhakenāpi bharjitaḥ kṣoditaḥ khagaḥ /",
    "GS40dhrasciu:1407": " mudritastāmrapātreṇa liptaḥ syād dhmāpito mṛduḥ // RCint_7.86 //",
    "GS40dhrasciu:1408": " (mākṣika:: sattva:: pātana)",
    "GS40dhrasciu:1409": " samagandhaṃ caturyāmaṃ paktvā tāpyaṃ tataḥ pacet /",
    "GS40dhrasciu:1410": " ardhagandhaṃ yāmayugmaṃ bhṛṣṭaṭaṅkārdhasaṃyutam /",
    "GS40dhrasciu:1411": " andhamūṣāgataṃ dhmātaṃ sattvaṃ muñcati śulvavat // RCint_7.87 //",
    "GS40dhrasciu:1412": " (guṭī aus versch. Stoffen -)",
    "GS40dhrasciu:1413": " varṇotkarṣa (Goldherstellung))",
    "GS40dhrasciu:1414": " bhrāmayedbhasmamūṣāyāṃ tāpyaṃ gandhakaṭaṅkaṇam /",
    "GS40dhrasciu:1415": " guṭī bhavati pītābhā varṇotkarṣavidhāyinī // RCint_7.88 //",
    "GS40dhrasciu:1416": " (guṭī:: for varṇotkarṣa)",
    "GS40dhrasciu:1417": " tāpyasya khaṇḍakānsapta dahennāgamṛdantare /",
    "GS40dhrasciu:1418": " dhmāpitā ṭaṅkaṇenaiva guṭībhavati pūrvavat // RCint_7.89 //",
    "GS40dhrasciu:1419": " (bhūnāga:: sattva:: pātana)",
    "GS40dhrasciu:1420": " sadyo bhūnāgamādāya cārayecchikhinaṃ budhaḥ /",
    "GS40dhrasciu:1421": " athavā kukkuṭaṃ vīraṃ kṛtvā mandiramāgatam // RCint_7.90 //",
    "GS40dhrasciu:1422": " malaṃ mūtraṃ gṛhītvāsya saṃtyajya prathamāṃśikam /",
    "GS40dhrasciu:1423": " āloḍya kṣāramadhvājyair dhamet sattvārtham ādarāt // RCint_7.91 //",
    "GS40dhrasciu:1424": " muñcati tāmravatsattvaṃ tanmudrājalapānataḥ /",
    "GS40dhrasciu:1425": " naśyati jaṅgamaviṣaṃ sthāvaraṃ ca na saṃśayaḥ // RCint_7.92 //",
    "GS40dhrasciu:1426": " (bhūnāga:: sattva:: pātana)",
    "GS40dhrasciu:1427": " kṣīreṇa paktvā bhūnāgāṃstanmṛdā vātha ṭaṅkaṇaiḥ /",
    "GS40dhrasciu:1428": " bhṛṣṭaiścakrīṃ vidhāyātha pātyaṃ sattvaṃ prayatnataḥ // RCint_7.93 //",
    "GS40dhrasciu:1429": " yatroparasabhāgo'sti rase tatsattvayojanam /",
    "GS40dhrasciu:1430": " kartavyaṃ tatphalādhikyaṃ rasajñatvam abhīpsatā // RCint_7.94 //",
    "GS40dhrasciu:1431": " (manaḥśilā: :",
    "GS40dhrasciu:1432": " śodhanam)",
    "GS40dhrasciu:1433": " jayantikādrave dolāyantre śudhyenmanaḥśilā /",
    "GS40dhrasciu:1434": " dinamekamajāmūtre bhṛṅgarājarase'pi vā // RCint_7.95 //",
    "GS40dhrasciu:1435": " (manaḥśilā: :",
    "GS40dhrasciu:1436": " śuddha: :",
    "GS40dhrasciu:1437": " medic. properties)",
    "GS40dhrasciu:1438": " śilā snigdhā kaṭustiktā kaphaghnī lekhanī sarā // RCint_7.96 //",
    "GS40dhrasciu:1439": " (manaḥśilā: :",
    "GS40dhrasciu:1440": " removes kālimā)",
    "GS40dhrasciu:1441": " kūpikādau parīpākātsvarṇasya kālimāpahā /",
    "GS40dhrasciu:1442": " (manaḥśilā:: drāvaṇa)",
    "GS40dhrasciu:1443": " kaṭutaile śilācampakadalyantaḥ saratyapi // RCint_7.97 //",
    "GS40dhrasciu:1444": " (rasaka:: śodhanam)",
    "GS40dhrasciu:1445": " naramūtre ca gomūtre jalāmle vā sasaindhave /",
    "GS40dhrasciu:1446": " saptāhaṃ tridinaṃ vāpi pakvaḥ śudhyati kharparaḥ // RCint_7.98 //",
    "GS40dhrasciu:1447": " (tuttha:: śodhana)",
    "GS40dhrasciu:1448": " ekaḥ sūtastathā pītiścaturbhekāstridārakaḥ /",
    "GS40dhrasciu:1449": " bījapiṣṭaḥ pikajvālair bheko baddho'ndhaveśmani // RCint_7.99 //",
    "GS40dhrasciu:1450": " viṣṭhayā mardayettutthaṃ samam otor daśāṃśatā /",
    "GS40dhrasciu:1451": " ṭaṅkaṇena samaṃ piṣṭvāthavā laghupuṭe pacet /",
    "GS40dhrasciu:1452": " tutthaṃ śuddhaṃ bhavetkṣaudre puṭitaṃ vā viśeṣataḥ // RCint_7.100 //",
    "GS40dhrasciu:1453": " (tuttha:: śuddha: :",
    "GS40dhrasciu:1454": " bodily reaction)",
    "GS40dhrasciu:1455": " vāntirbhrāntiryadā na stastadā śuddhiṃ vinirdiśet // RCint_7.101 //",
    "GS40dhrasciu:1456": " (tuttha:: śuddha: :",
    "GS40dhrasciu:1457": " medic. properties)",
    "GS40dhrasciu:1458": " lekhanaṃ bhedi ca jñeyaṃ tutthaṃ kaṇḍukrimipraṇut // RCint_7.102 //",
    "GS40dhrasciu:1459": " (mākṣika:: śodhana)",
    "GS40dhrasciu:1460": " agastyapatraniryāsaiḥ śigrumūlaṃ supeṣitam /",
    "GS40dhrasciu:1461": " tanmadhye puṭitaṃ śudhyet tāpyaṃ tvamlena pācitam // RCint_7.103 //",
    "GS40dhrasciu:1462": " (mākṣika:: śodhana)",
    "GS40dhrasciu:1463": " sindhūdbhavasya bhāgaikaṃ tribhāgaṃ mākṣikasya ca /",
    "GS40dhrasciu:1464": " mātuluṅgarasairvāpi jambīrotthadraveṇa vā // RCint_7.104 //",
    "GS40dhrasciu:1465": " kṛtvā tadāyase pātre lauhadarvyā ca cālayet /",
    "GS40dhrasciu:1466": " sindūrābhaṃ bhavedyāvat tāvanmṛdvagninā pacet /",
    "GS40dhrasciu:1467": " suśuddhaṃ mākṣikaṃ vidyātsarvarogeṣu yojayet // RCint_7.105 //",
    "GS40dhrasciu:1468": " (mākṣika:: māraṇa)",
    "GS40dhrasciu:1469": " mākṣikasya caturthāṃśaṃ gandhaṃ dattvā vimardayet /",
    "GS40dhrasciu:1470": " urūvūkasya tailena tataḥ kuryātsucakrikām // RCint_7.106 //",
    "GS40dhrasciu:1471": " śarāvasaṃpuṭe dhṛtvā puṭedgajapuṭena ca /",
    "GS40dhrasciu:1472": " sindūrābhaṃ bhavedbhasma mākṣikasya na saṃśayaḥ // RCint_7.107 //",
    "GS40dhrasciu:1473": " (mākṣika:: mṛta: :",
    "GS40dhrasciu:1474": " medic. properties)",
    "GS40dhrasciu:1475": " mākṣikaṃ tiktamadhuraṃ mohārśaḥkrimikuṣṭhanut /",
    "GS40dhrasciu:1476": " kaphapittaharaṃ balyaṃ yogavāhi rasāyanam // RCint_7.108 //",
    "GS40dhrasciu:1477": " (vimala:: śodhana)",
    "GS40dhrasciu:1478": " jambīrasya rase svedo meṣaśṛṅgīrase 'thavā /",
    "GS40dhrasciu:1479": " rambhātoyena vā pāko ghasraṃ vimalaśuddhaye // RCint_7.109 //",
    "GS40dhrasciu:1480": " (kāsīsa:: śodhana)",
    "GS40dhrasciu:1481": " sakṛdbhṛṅgāmbunā svinnaṃ kāsīsaṃ nirmalaṃ bhavet // RCint_7.110 //",
    "GS40dhrasciu:1482": " (kāsīsa:: śuddha: :",
    "GS40dhrasciu:1483": " medic. properties)",
    "GS40dhrasciu:1484": " kāsīsaṃ śītalaṃ snigdhaṃ śvitranetrarujāpaham /",
    "GS40dhrasciu:1485": " pittāpasmāraśamanaṃ rasavad guṇakārakam // RCint_7.111 //",
    "GS40dhrasciu:1486": " (kānta:: śodhanam)",
    "GS40dhrasciu:1487": " lavaṇāni tathā kṣārau śobhāñjanarase kṣipet /",
    "GS40dhrasciu:1488": " amlavargayutenādau dine gharme vibhāvayet // RCint_7.112 //",
    "GS40dhrasciu:1489": " taddravairdolikāyantre divasaṃ pācayet sudhīḥ /",
    "GS40dhrasciu:1490": " kāntapāṣāṇaśuddhau tu rasakarma samācaret // RCint_7.113 //",
    "GS40dhrasciu:1491": " (money cowrie: :",
    "GS40dhrasciu:1492": " phys. properties)",
    "GS40dhrasciu:1493": " pītābhā granthilā pṛṣṭhe dīrghavṛttā varāṭikā /",
    "GS40dhrasciu:1494": " (money cowrie: :",
    "GS40dhrasciu:1495": " optimal weight)",
    "GS40dhrasciu:1496": " sārdhaniṣkabharā śreṣṭhā niṣkabhārā ca madhyamā /",
    "GS40dhrasciu:1497": " pādonaniṣkabhārā ca kaniṣṭhā parikīrtitā // RCint_7.114 //",
    "GS40dhrasciu:1498": " (money cowrie:: śodhana)",
    "GS40dhrasciu:1499": " varāṭī kāñjike svinnā yāmācchuddhimavāpnuyāt // RCint_7.115 //",
    "GS40dhrasciu:1500": " (money cowrie: :",
    "GS40dhrasciu:1501": " śuddha: :",
    "GS40dhrasciu:1502": " medic. properties)",
    "GS40dhrasciu:1503": " pariṇāmādiśūlaghnī grahaṇīkṣayahāriṇī /",
    "GS40dhrasciu:1504": " kaṭūṣṇā dīpanī vṛṣyā tiktā vātakaphāpahā /",
    "GS40dhrasciu:1505": " rasendrajāraṇe proktā viḍadravyeṣu śasyate // RCint_7.116 //",
    "GS40dhrasciu:1506": " (darada:: śodhanam)",
    "GS40dhrasciu:1507": " meṣīkṣīreṇa daradamamlavargeṇa bhāvitam /",
    "GS40dhrasciu:1508": " saptavāraṃ prayatnena śuddhimāyāti niścitam // RCint_7.117 //",
    "GS40dhrasciu:1509": " (darada:: śuddha: :",
    "GS40dhrasciu:1510": " medic. properties)",
    "GS40dhrasciu:1511": " tiktoṣṇaṃ hiṅgulaṃ divyaṃ rasagandhasamudbhavam /",
    "GS40dhrasciu:1512": " mehakuṣṭhaharaṃ rucyaṃ medhāgnivardhanam // RCint_7.118 //",
    "GS40dhrasciu:1513": " (śodhana of diff. substances)",
    "GS40dhrasciu:1514": " sauvīraṃ ṭaṅkaṇaṃ śaṅkhaṃ kaṅkuṣṭhaṃ gairikaṃ tathā /",
    "GS40dhrasciu:1515": " ete varāṭavacchodhyā bhaveyurdoṣavarjitāḥ // RCint_7.119 //",
    "GS40dhrasciu:1516": " (kāsīsa:: śodhana)",
    "GS40dhrasciu:1517": " jambīrapayasā śudhyetkāsīsaṃ ṭaṅkaṇādyapi // RCint_7.120 //",
    "GS40dhrasciu:1518": " (srotoñjana: :",
    "GS40dhrasciu:1519": " śodhanam)",
    "GS40dhrasciu:1520": " srotoñjanaṃ tu gomūtraghṛtakṣaudravasādibhiḥ /",
    "GS40dhrasciu:1521": " vibhāvitaṃ ca śuddhaṃ syādrasabandhakaraṃ param // RCint_7.121 //",
    "GS40dhrasciu:1522": " (nīlāñjana:: śodhana)",
    "GS40dhrasciu:1523": " nīlāñjanaṃ cūrṇayitvā jambīradravabhāvitam /",
    "GS40dhrasciu:1524": " dinaikamātape śuddhaṃ bhavetkāryeṣu yojayet // RCint_7.122 //",
    "GS40dhrasciu:1525": " (extraction of oil from seeds)",
    "GS40dhrasciu:1526": " supakvabhānupatrāṇāṃ rasamādāya dhārayet /",
    "GS40dhrasciu:1527": " samastabījacūrṇaṃ yaduktānuktaṃ pṛthakpṛthak /",
    "GS40dhrasciu:1528": " ātape muñcate tailaṃ sādhyāsādhyaṃ na saṃśayaḥ // RCint_7.123 //",
    "GS40dhrasciu:1529": " RCint, 8",
    "GS40dhrasciu:1530": " athātaḥ prayogīyam adhyāyaṃ vyācakṣmahe // RCint_8.1 //",
    "GS40dhrasciu:1531": " tatraślokacatuṣṭayaṃ prāgadhigantavyam // RCint_8.2 //",
    "GS40dhrasciu:1532": " sāgnīnāṃ carakamataṃ phalamūlādyauṣadhaṃ yadaviruddham /",
    "GS40dhrasciu:1533": " tadyadi rasānupītaṃ bhavettadā tvaritam ullāghaḥ // RCint_8.3 //",
    "GS40dhrasciu:1534": " mātrāvṛddhiḥ kāryā tulyāyāmupakṛtau kramādviduṣā /",
    "GS40dhrasciu:1535": " mātrāhrāsaḥ kāryo vaiguṇye tyāgasamaye ca // RCint_8.4 //",
    "GS40dhrasciu:1536": " valmīkakūpatarutalarathyādevālayaśmaśāneṣu /",
    "GS40dhrasciu:1537": " jātā vidhināpi hṛtā oṣadhyaḥ siddhidā na syuḥ // RCint_8.5 //",
    "GS40dhrasciu:1538": " kacakaciti na dantāgre kurvanti samāni ketakīrajasā /",
    "GS40dhrasciu:1539": " yojyāni hi prayoge rasoparasalohacūrṇāni // RCint_8.6 //",
    "GS40dhrasciu:1540": " sarvaprayogayogyatayā rasendramāraṇāya śāmbhavīmudrāmabhidadhmaḥ // RCint_8.7 //",
    "GS40dhrasciu:1541": " (antardhūma (?))",
    "GS40dhrasciu:1542": " adhastāpa uparyāpo madhye pāradagandhakau /",
    "GS40dhrasciu:1543": " yadi syātsudṛḍhā mudrā mandabhāgyo'pi sidhyati // RCint_8.8 //",
    "GS40dhrasciu:1544": " yadi kāryam ayoyantraṃ tadā tatsāra iṣyate // RCint_8.9 //",
    "GS40dhrasciu:1545": " same gandhe tu rogaghno dviguṇe rājayakṣmanut /",
    "GS40dhrasciu:1546": " jīrṇe guṇatraye gandhe kāminīdarpanāśanaḥ // RCint_8.10 //",
    "GS40dhrasciu:1547": " caturguṇe tu tejasvī sarvaśāstraviśāradaḥ /",
    "GS40dhrasciu:1548": " bhavetpañcaguṇe siddhaḥ ṣaḍguṇe mṛtyujidbhavet // RCint_8.11 //",
    "GS40dhrasciu:1549": " ṣaḍguṇe rogaghna itiyaduktaṃ tattu bahirdhūmamūrcchāyām evādhigantavyam tatra gandhasya samagrajāraṇābhāvāt svarṇādipiṣṭikāyāmapi rītiriyam",
    "GS40dhrasciu:1550": " (medicine:: storage)",
    "GS40dhrasciu:1551": " vaṃśe vā māhiṣe śṛṅge sthāpayet sādhitaṃ rasam // RCint_8.13 //",
    "GS40dhrasciu:1552": " amṛtaṃ ca viṣaṃ proktaṃ śivena ca rasāyanam /",
    "GS40dhrasciu:1553": " amṛtaṃ vidhisaṃyuktaṃ vidhihīnaṃ tu tadviṣam // RCint_8.14 //",
    "GS40dhrasciu:1554": " (gandhāmṛta)",
    "GS40dhrasciu:1555": " bhasmasūtaṃ dvidhā gandhaṃ śataṃ kanyāmbumarditam /",
    "GS40dhrasciu:1556": " ruddhvā laghupuṭe pacyāduddhṛtya madhusarpiṣā // RCint_8.15 //",
    "GS40dhrasciu:1557": " niṣkamātraṃ jarāmṛtyuṃ hanti gandhāmṛto rasaḥ /",
    "GS40dhrasciu:1558": " samūlaṃ bhṛṅgarājaṃ tu chāyāśuṣkaṃ vimardayet // RCint_8.16 //",
    "GS40dhrasciu:1559": " tatsamaṃ triphalācūrṇaṃ sarvatulyā sitā bhavet /",
    "GS40dhrasciu:1560": " palaikaṃ bhakṣayeccānu varṣānmṛtyujarāpaham // RCint_8.17 //",
    "GS40dhrasciu:1561": " (hemasundararasaḥ)",
    "GS40dhrasciu:1562": " mṛtasūtasya pādāṃśaṃ hemabhasma prakalpayet /",
    "GS40dhrasciu:1563": " kṣīrājyamadhunā miśraṃ māṣaikaṃ kāntapātrake // RCint_8.18 //",
    "GS40dhrasciu:1564": " lohayen māṣaṣaṭkaṃ tu jarāmṛtyuvināśanam /",
    "GS40dhrasciu:1565": " vākucīcūrṇakarṣaikaṃ dhātrīphalarasaplutam /",
    "GS40dhrasciu:1566": " anupānaṃ lihennityaṃ syādraso hemasundaraḥ // RCint_8.19 //",
    "GS40dhrasciu:1567": " (candrodayarasaḥ)",
    "GS40dhrasciu:1568": " palaṃ mṛdu svarṇadalaṃ rasendrātpalāṣṭakaṃ ṣoḍaśagandhakasya /",
    "GS40dhrasciu:1569": " śoṇaiḥ sukārpāsabhavaprasūnaiḥ sarvaṃ vimardyātha kumārikādbhiḥ // RCint_8.20 //",
    "GS40dhrasciu:1570": " tatkācakumbhe nihitaṃ sugāḍhe mṛtkarpaṭais taddivasatrayaṃ ca /",
    "GS40dhrasciu:1571": " pacetkramāgnau sikatākhyayantre tato rasaḥ pallavarāgaramyaḥ // RCint_8.21 //",
    "GS40dhrasciu:1572": " saṃgṛhya caitasya palaṃ palaṃ palāni catvāri karpūrarajas tathaiva /",
    "GS40dhrasciu:1573": " jātīphalaṃ śoṣaṇam indrapuṣpaṃ kastūrikāyā iha śāṇa ekaḥ // RCint_8.22 //",
    "GS40dhrasciu:1574": " candrodayo'yaṃ kathito 'sya vallo bhukto'hivallo dalamadhyavartī /",
    "GS40dhrasciu:1575": " madonmadānāṃ pramadāśatānāṃ garvādhikatvaṃ ślathayatyakāṇḍe // RCint_8.23 //",
    "GS40dhrasciu:1576": " śṛtaṃ ghanībhūtam atīvadugdhaṃ gurūṇi māṃsāni samaṇḍakāni /",
    "GS40dhrasciu:1577": " māṣānnapiṣṭāni bhavanti pathyānyānandadāyīnyaparāṇi cātra // RCint_8.24 //",
    "GS40dhrasciu:1578": " ratikāle ratānte ca sevito'yaṃ raseśvaraḥ /",
    "GS40dhrasciu:1579": " mānahāniṃ karotyeṣa pramadānāṃ suniścitam // RCint_8.25 //",
    "GS40dhrasciu:1580": " kṛtrimaṃ sthāvaraṃ caiva jaṅgamaṃ caiva yad viṣam /",
    "GS40dhrasciu:1581": " na vikārāya bhavati sādhakendrasya vatsarāt // RCint_8.26 //",
    "GS40dhrasciu:1582": " yathāmṛtyuñjayo 'bhyāsānmṛtyuṃ jayati dehinām /",
    "GS40dhrasciu:1583": " tathāyaṃ sādhakendrasya jarāmaraṇanāśanaḥ // RCint_8.27 //",
    "GS40dhrasciu:1584": " valīpalitanāśanas tanudhṛtāṃ vayaḥstambhanaḥ /",
    "GS40dhrasciu:1585": " samastagadakhaṇḍanaḥ pracurarogapañcānanaḥ /",
    "GS40dhrasciu:1586": " gṛhe ca rasarāḍayaṃ bhavati yasya candrodayaḥ /",
    "GS40dhrasciu:1587": " sa pañcaśaradarpito mṛgadṛśāṃ bhaved vallabhaḥ // RCint_8.28 //",
    "GS40dhrasciu:1588": " (mṛtyuñjayarasaḥ)",
    "GS40dhrasciu:1589": " baliḥ sūto nimbūrasavimṛdito bhasmasikatāhvaye yantre kṛtvā samaravikaṇāṭaṅkaṇarajaḥ /",
    "GS40dhrasciu:1590": " trighasraṃ luṅgāmbholavakadalitaḥ kṣaudrahaviṣā vilīḍho māṣaiko dalayati samastaṃ gadagaṇam // RCint_8.29 //",
    "GS40dhrasciu:1591": " jarāṃ varṣaikena kṣapayati ca puṣṭiṃ vitanute tanau tejaskāraṃ ramayati vadhūnāmapi śatam /",
    "GS40dhrasciu:1592": " rasaḥ śrīmānmṛtyuñjaya iti girīśena gaditaḥ prabhāvaṃ ko vānyaḥ kathayitumapāraṃ prabhavati // RCint_8.30 //",
    "GS40dhrasciu:1593": " (gandhadāha)",
    "GS40dhrasciu:1594": " piṣṭiḥ kāryā gandhakenendumauler ūrdhvaṃ cādho gandhamādāya tulyam /",
    "GS40dhrasciu:1595": " dhāryā madhye pakvamūṣā tuṣāgnau sthāpyā cetthaṃ manyate gandhadāhaḥ // RCint_8.31 //",
    "GS40dhrasciu:1596": " (ānandasūtarasaḥ)",
    "GS40dhrasciu:1597": " śuddhaṃ rasaṃ samaviṣaṃ praharaṃ vimardya tadgolakaṃ kanakacāruphale nidhāya /",
    "GS40dhrasciu:1598": " dolāgataṃ pañcadinaṃ viṣamuṣṭitoye prakṣālya tatpunarapīha tathā dvivāram // RCint_8.32 //",
    "GS40dhrasciu:1599": " tatsūtake giriśalocanayugmagandhaṃ yuktyāvajārya kuru bhasma samaṃ ca tasya /",
    "GS40dhrasciu:1600": " vaikrāntabhasma jayapālanavāṃśakārdhaṃ sarvair viṣaṃ dviguṇitaṃ mṛditaṃ ca khalve // RCint_8.33 //",
    "GS40dhrasciu:1601": " ghasratrayaṃ kanakabhṛṅgarasena gāḍham āveśya bhājanatale viṣadhūpabhāji /",
    "GS40dhrasciu:1602": " bhṛṅgadraveṇa śithilaṃ laghukācakūpyām āpūrya ruddhavadanāṃ sikatākhyayantre // RCint_8.34 //",
    "GS40dhrasciu:1603": " tāṃ vāsarārtham upadīpya nisargaśītāṃ dṛṣṭvā vicūrṇya gadaśāliṣu śālimātram /",
    "GS40dhrasciu:1604": " ānandasūtam akhilāmayakumbhisiṃhaṃ gadyāṇakārdhasitayā saha dehi paścāt // RCint_8.35 //",
    "GS40dhrasciu:1605": " rogānurūpamanupānamapi prakāśaṃ kṣoṇībhujāṃ pracurapūjanamāpnuhi tvam /",
    "GS40dhrasciu:1606": " kīrtyā diśo dhavalaya sphuradindukāntyā vaidyeśvareti virudaṃ bhaja vaidyarāja // RCint_8.36 //",
    "GS40dhrasciu:1607": " (arkānaleśvararasaḥ)",
    "GS40dhrasciu:1608": " mākṣīkakanakau gandhaṃ bhrāmayitvā vicūrṇayet /",
    "GS40dhrasciu:1609": " rasaṃ gandhād dvibhāgaṃ ca sikatāyantragaṃ pacet // RCint_8.37 //",
    "GS40dhrasciu:1610": " dinamevaṃ ca tāraṃ vā jarārogaharaṃ mahat /",
    "GS40dhrasciu:1611": " (ravicandreśvararasaḥ)",
    "GS40dhrasciu:1612": " rasena piṣṭvā svarṇaṃ vā tāpyaṃ paścād vimiśrayet // RCint_8.38 //",
    "GS40dhrasciu:1613": " tāpyasthāne mṛtaṃ tālaṃ tārakarmaṇi kasyacit /",
    "GS40dhrasciu:1614": " rasasaṃkhyānpuṭāndadyādgandhairvā vīryavṛddhaye // RCint_8.39 //",
    "GS40dhrasciu:1615": " (prāṇikalpadrumaguṭī)",
    "GS40dhrasciu:1616": " sūtaṃ gandhaṃ kāntapāṣāṇamiśraṃ brāhmair bījair mardayed ekaghasram /",
    "GS40dhrasciu:1617": " golaṃ kṛtvā ṭaṅkaṇena praveṣṭya paścānmṛtsnāgomayābhyāṃ dhamettam // RCint_8.40 //",
    "GS40dhrasciu:1618": " śuṣkaṃ yantre sattvapātapradhāne kiṭṭaḥ sūto baddhatāmeti nūnam /",
    "GS40dhrasciu:1619": " baddhaṃ paścāt sārakācaprayogāddhemnā tulyaṃ sūtamāvartayettu // RCint_8.41 //",
    "GS40dhrasciu:1620": " vaktre golaḥ sthāpito vatsarārthaṃ rogān sarvānhanti saukhyaṃ karoti /",
    "GS40dhrasciu:1621": " yadvā dugdhe golakaṃ pācayitvā dadyād dugdhaṃ pippalībhiḥ kṣaye tat // RCint_8.42 //",
    "GS40dhrasciu:1622": " lauhe pātre pācayitvā tu deyaṃ śuṣke pāṇḍau kāmale pittaroge /",
    "GS40dhrasciu:1623": " vāte golaṃ vyoṣavātāritaile paktvā tailaṃ gandhayuktaṃ dadīta // RCint_8.43 //",
    "GS40dhrasciu:1624": " bhārṅgīmuṇḍīkāsamardāṭarūṣadrāvair golaṃ pācayecchleṣmanuttyai /",
    "GS40dhrasciu:1625": " kāse śvāse taṃ ca dadyāt kaṣāyaṃ mādhvīkāktaṃ pippalīcūrṇayuktam // RCint_8.44 //",
    "GS40dhrasciu:1626": " yasmin roge yaḥ kaṣāyo'sti coktastasmin golaṃ pācayitvā kaṣāye /",
    "GS40dhrasciu:1627": " dadyāttattadroganāśāya pathyaṃ tattadroge kīrtitaṃ yattadeva // RCint_8.45 //",
    "GS40dhrasciu:1628": " ukto golaḥ prāṇikalpadrumo'yaṃ pūjāṃ kṛtvā yojayedbhaktiyogāt /",
    "GS40dhrasciu:1629": " (rasaśārdūlarasaḥ)",
    "GS40dhrasciu:1630": " rasasya dviguṇaṃ gandhaṃ śuddhaṃ saṃmardayed dinam /",
    "GS40dhrasciu:1631": " pratilauhaṃ sūtatulyamaṣṭalauhaṃ mṛtaṃ kṣipet // RCint_8.46 //",
    "GS40dhrasciu:1632": " brāhmī jayantī nirguṇḍī madhuyaṣṭī punarnavā /",
    "GS40dhrasciu:1633": " nīlikā girikarṇyarkakṛṣṇadhattūrakaṃ yavāḥ // RCint_8.47 //",
    "GS40dhrasciu:1634": " āṭarūṣaḥ kākamācī dravairāsāṃ vimardayet /",
    "GS40dhrasciu:1635": " guñjātrayaṃ catuṣkaṃ vā sarvarogeṣu yojayet /",
    "GS40dhrasciu:1636": " rogoktamanupānaṃ vā kavoṣṇaṃ vā jalaṃ pibet // RCint_8.48 //",
    "GS40dhrasciu:1637": " (trinetrarasaḥ)",
    "GS40dhrasciu:1638": " rasagandhakatāmrāṇi sindhuvārarasaudanam /",
    "GS40dhrasciu:1639": " mardayedātape paścādvālukāyantramadhyagam // RCint_8.49 //",
    "GS40dhrasciu:1640": " ruddhvā mūṣāgataṃ yāmatrayaṃ tīvrāgninā pacet /",
    "GS40dhrasciu:1641": " tadguñjā sarvarogeṣu parṇakhaṇḍikayā saha // RCint_8.50 //",
    "GS40dhrasciu:1642": " dātavyā dehasiddhyarthaṃ puṣṭivīryabalāya ca /",
    "GS40dhrasciu:1643": " raso'yaṃ hematārābhyām api sidhyati kanyayā // RCint_8.51 //",
    "GS40dhrasciu:1644": " (amṛtārṇavarasaḥ)",
    "GS40dhrasciu:1645": " sūtabhasma caturbhāgaṃ lauhabhasma tathāṣṭakam /",
    "GS40dhrasciu:1646": " meghabhasma ca ṣaḍbhāgaṃ śuddhagandhasya pañcakam // RCint_8.52 //",
    "GS40dhrasciu:1647": " bhāvayettriphalākvāthais tat sarvaṃ bhṛṅgajairdravaiḥ /",
    "GS40dhrasciu:1648": " śigruvahṇikaṭukyadbhiḥ saptadhā bhāvayetpṛthak // RCint_8.53 //",
    "GS40dhrasciu:1649": " sarvatulyā kaṇā yojyā guḍairmiśraṃ purātanaiḥ /",
    "GS40dhrasciu:1650": " niṣkamātraṃ sadā khādejjarāṃ mṛtyuṃ nihantyalam // RCint_8.54 //",
    "GS40dhrasciu:1651": " brahmāyuḥsyāccaturmāsai raso'yamamṛtārṇavaḥ /",
    "GS40dhrasciu:1652": " tilakauraṇṭapatrāṇi guḍena bhakṣayedanu // RCint_8.55 //",
    "GS40dhrasciu:1653": " (ratneśvararasaḥ)",
    "GS40dhrasciu:1654": " ardhaṃ pāradatulyena tāraṃ tāmreṇa melayet /",
    "GS40dhrasciu:1655": " mārayet sikatāyantre śilāhiṅgulagandhakaiḥ // RCint_8.56 //",
    "GS40dhrasciu:1656": " ayaṃ ratneśvaraḥ sūtaḥ sarvatraiva prayujyate /",
    "GS40dhrasciu:1657": " hemno 'ntaryojito hyeṣo hematāṃ pratipadyate // RCint_8.57 //",
    "GS40dhrasciu:1658": " śeṣo'rkaścedgandhakairvā kunaṭyā vāhatadvipaiḥ /",
    "GS40dhrasciu:1659": " śodhayet kanakaṃ samyag anyair vā kālikāpahaiḥ /",
    "GS40dhrasciu:1660": " varṇahrāse tu tāpyena kārayedvarṇamuttamam // RCint_8.58 //",
    "GS40dhrasciu:1661": " (durnāmāri)",
    "GS40dhrasciu:1662": " praṇamya śaṅkaraṃ rudraṃ daṇḍapāṇiṃ maheśvaram /",
    "GS40dhrasciu:1663": " jīvitārogyamanvicchannārado'pṛcchadīśvaram // RCint_8.59 //",
    "GS40dhrasciu:1664": " sukhopāyena he nātha śastrakṣārāgnibhirvinā /",
    "GS40dhrasciu:1665": " durbalānāṃ ca bhīrūṇāṃ cikitsāṃ vaktumarhasi // RCint_8.60 //",
    "GS40dhrasciu:1666": " tacchiṣyavacanaṃ śrutvā lokānāṃ hitakāmyayā /",
    "GS40dhrasciu:1667": " arśasāṃ nāśanaṃ śreṣṭhaṃ bhaiṣajyam idam īritam // RCint_8.61 //",
    "GS40dhrasciu:1668": " pāṇḍivajrādilohānām ādāyānyatamaṃ śubham /",
    "GS40dhrasciu:1669": " kṛtvā nirmalam ādau tu kunaṭyā mākṣikeṇa ca // RCint_8.62 //",
    "GS40dhrasciu:1670": " pattūramūlakalkena svarasena dahettataḥ /",
    "GS40dhrasciu:1671": " vahnau nikṣipya vidhivacchālāṅgāreṇa nirdhamet // RCint_8.63 //",
    "GS40dhrasciu:1672": " jvālā ca tasya roddhavyā triphalāyā rasena ca /",
    "GS40dhrasciu:1673": " tato vijñāya galitaṃ śaṅkunordhvaṃ samutkṣipet // RCint_8.64 //",
    "GS40dhrasciu:1674": " triphalāyā rase pūte tadākṛṣya tu nirvapet /",
    "GS40dhrasciu:1675": " na samyaggalitaṃ yattu tenaiva vidhinā punaḥ // RCint_8.65 //",
    "GS40dhrasciu:1676": " dhmātaṃ nirvāpayettasmiṃllauhaṃ tattriphalārase /",
    "GS40dhrasciu:1677": " yallauhaṃ na mṛtaṃ tatra pācyaṃ bhūyo'pi pūrvavat // RCint_8.66 //",
    "GS40dhrasciu:1678": " māraṇānna mṛtaṃ yacca tat tyaktavyam alauhavat /",
    "GS40dhrasciu:1679": " tataḥ saṃśoṣya vidhivaccūrṇayellauhabhājane // RCint_8.67 //",
    "GS40dhrasciu:1680": " lohakhalve tathā piṃṣyād dṛṣadi ślakṣṇacūrṇitam /",
    "GS40dhrasciu:1681": " kṛtvā lohamaye pātre sārdre vā liptarandhake // RCint_8.68 //",
    "GS40dhrasciu:1682": " rasaiḥ paṅkasamaṃ kṛtvā pacettadgomayāgninā /",
    "GS40dhrasciu:1683": " puṭāni kramaśo dadyātpṛthageṣāṃ vidhānataḥ // RCint_8.69 //",
    "GS40dhrasciu:1684": " triphalārdrakabhṛṅgāṇāṃ keśarājasya buddhimān /",
    "GS40dhrasciu:1685": " mānakandakabhallātavahnīnāṃ sūraṇasya ca // RCint_8.70 //",
    "GS40dhrasciu:1686": " hastikarṇapalāśasya kuliśasya tathaiva ca /",
    "GS40dhrasciu:1687": " puṭe puṭe cūrṇayitvā lohātṣoḍaśikaṃ palam // RCint_8.71 //",
    "GS40dhrasciu:1688": " tanmānaṃ triphalāyāśca palenādhikam āharet /",
    "GS40dhrasciu:1689": " aṣṭabhāgāvaśiṣṭe tu rase tasyāḥ paced budhaḥ // RCint_8.72 //",
    "GS40dhrasciu:1690": " aṣṭau palāni dattvā tu sarpiṣo lohabhājane /",
    "GS40dhrasciu:1691": " tāmre vā lohadarvyā tu cālayed vidhipūrvakam // RCint_8.73 //",
    "GS40dhrasciu:1692": " tataḥ pākavidhānajñaḥ svacche cordhve ca sarpiṣi /",
    "GS40dhrasciu:1693": " mṛdumadhyādibhedena gṛhṇīyātpākamanyataḥ // RCint_8.74 //",
    "GS40dhrasciu:1694": " ārabheta vidhānena kṛtakautukamaṅgalaḥ /",
    "GS40dhrasciu:1695": " ghṛtabhrāmarasaṃyuktaṃ lihed ā raktikaṃ kramāt // RCint_8.75 //",
    "GS40dhrasciu:1696": " vardhamānānupānaṃ ca gavyaṃ kṣīrottamaṃ matam /",
    "GS40dhrasciu:1697": " gavyābhāve'pyajāyāśca snigdhavṛṣyādibhojanam // RCint_8.76 //",
    "GS40dhrasciu:1698": " sadyo vahṇikaraṃ caiva bhasmakaṃ ca niyacchati /",
    "GS40dhrasciu:1699": " hanti vātaṃ tathā pittaṃ kuṣṭhāni viṣamajvaram // RCint_8.77 //",
    "GS40dhrasciu:1700": " gulmākṣipāṇḍurogāṃśca tandrālasyamarocakam /",
    "GS40dhrasciu:1701": " pariṇāmabhavaṃ śūlaṃ pramehamapabāhukam // RCint_8.78 //",
    "GS40dhrasciu:1702": " śvayathuṃ rudhirasrāvaṃ durnāmānaṃ viśeṣataḥ /",
    "GS40dhrasciu:1703": " balakṛd bṛṃhaṇaṃ caiva kāntidaṃ svaravardhanam // RCint_8.79 //",
    "GS40dhrasciu:1704": " śarīralāghavakaramārogyaṃ puṣṭivardhanam /",
    "GS40dhrasciu:1705": " āyuṣyaṃ śrīkaraṃ caiva vayastejaskaraṃ tathā // RCint_8.80 //",
    "GS40dhrasciu:1706": " saśrīkaputrajananaṃ valīpalitanāśanam /",
    "GS40dhrasciu:1707": " durnāmārir ayaṃ nāmnā dṛṣṭo vārān sahasraśaḥ /",
    "GS40dhrasciu:1708": " nirmūlaṃ dahyate śīghraṃ yathā tūlaṃ ca vahṇinā // RCint_8.81 //",
    "GS40dhrasciu:1709": " saukumāryālpakāyatve madyasevāṃ samācaret /",
    "GS40dhrasciu:1710": " jīrṇamadyāni yuktāni bhojanaiḥ saha pāyayet // RCint_8.82 //",
    "GS40dhrasciu:1711": " lāvatittirivartīramayūraśaśakādayaḥ /",
    "GS40dhrasciu:1712": " caṭakaḥ kalaviṅkaśca vartako haritālakaḥ // RCint_8.83 //",
    "GS40dhrasciu:1713": " śyenakaśca bṛhallāvo vanaviṣkirakādayaḥ /",
    "GS40dhrasciu:1714": " pārāvatamṛgādīnāṃ māṃsaṃ jāṅgalajaṃ tathā // RCint_8.84 //",
    "GS40dhrasciu:1715": " madguro rohitaḥ śreṣṭhaḥ śakulaśca viśeṣataḥ /",
    "GS40dhrasciu:1716": " matsyarājā ime proktā hitamatsyeṣu yojayet // RCint_8.85 //",
    "GS40dhrasciu:1717": " praśastaṃ vārtākaphalaṃ paṭolaṃ bṛhatīphalam /",
    "GS40dhrasciu:1718": " pralambābhīruvetrāgrajātukaṃ taṇḍulīyakam // RCint_8.86 //",
    "GS40dhrasciu:1719": " vāstukaṃ dhānyaśākaṃ ca karṇālukapunarnavām /",
    "GS40dhrasciu:1720": " nārikelaṃ ca kharjūraṃ dāḍimaṃ lavalīphalam // RCint_8.87 //",
    "GS40dhrasciu:1721": " śṛṅgāṭakaṃ ca pakvāmraṃ drākṣā tālaphalāni ca /",
    "GS40dhrasciu:1722": " jātikoṣaṃ lavaṅgaṃ ca pūgaṃ tāmbūlapatrakam /",
    "GS40dhrasciu:1723": " hitānyetāni vasūni lohametatsamaśnatām // RCint_8.88 //",
    "GS40dhrasciu:1724": " nāśnīyāllakucaṃ kolakarkandhubadarāṇi ca /",
    "GS40dhrasciu:1725": " jambīraṃ bījapūraṃ ca tintiḍīkaramardakam // RCint_8.89 //",
    "GS40dhrasciu:1726": " ānūpāni ca māṃsāni krakaraṃ puṇḍrakādikam /",
    "GS40dhrasciu:1727": " haṃsasārasadātyūhacāṣakrauñcabalākikāḥ // RCint_8.90 //",
    "GS40dhrasciu:1728": " māṣakandakarīrāṇi caṇakaṃ ca kaliṅgakam /",
    "GS40dhrasciu:1729": " kūṣmāṇḍakaṃ ca karkoṭīṃ kebukaṃ ca viśeṣataḥ // RCint_8.91 //",
    "GS40dhrasciu:1730": " kañcaṭaṃ kāravellaṃ ca kaśeruṃ karkaṭīṃ tathā /",
    "GS40dhrasciu:1731": " vidalāni ca sarvāṇi kakārādīṃśca varjayet // RCint_8.92 //",
    "GS40dhrasciu:1732": " śaṅkareṇa samākhyāto yakṣarājānukampayā /",
    "GS40dhrasciu:1733": " jagatāmupakārāya durnāmārirayaṃ dhruvam // RCint_8.93 //",
    "GS40dhrasciu:1734": " sthānādapaiti meruśca pṛthvī paryeti vāyunā /",
    "GS40dhrasciu:1735": " patanti candratārāśca mithyā cedahamabruvam // RCint_8.94 //",
    "GS40dhrasciu:1736": " brahmaghnāśca kṛtaghnāśca krūrāścāsatyavādinaḥ /",
    "GS40dhrasciu:1737": " varjanīyā vidagdhena bhaiṣajyagurunindakāḥ // RCint_8.95 //",
    "GS40dhrasciu:1738": " (iron:: doṣa:: removal)",
    "GS40dhrasciu:1739": " munirasapiṣṭaviḍaṅgaṃ munirasalīḍhaṃ cirasthitaṃ gharme /",
    "GS40dhrasciu:1740": " drāvayati lohadoṣān vahṇirnavanītapiṇḍamiva // RCint_8.96 //",
    "GS40dhrasciu:1741": " kṛmiripucūrṇaṃ līḍhaṃ sahitaṃ svarasena vaṅgasenasya /",
    "GS40dhrasciu:1742": " kṣapayatyacirānniyataṃ lohājīrṇodbhavaṃ śūlam // RCint_8.97 //",
    "GS40dhrasciu:1743": " jīrṇe lauhe tvapatati cūrṇaṃ bhuñjīta siddhisārākhyam /",
    "GS40dhrasciu:1744": " lauhavyāpannaśyati vivardhate jāṭharo vahṇiḥ // RCint_8.98 //",
    "GS40dhrasciu:1745": " (siddhasāra)",
    "GS40dhrasciu:1746": " pathyāsaindhavaśuṇṭhīmāgadhikānāṃ pṛthaksamo bhāgaḥ /",
    "GS40dhrasciu:1747": " trivṛtābhāgau nimbūbhāvyaṃ syāt siddhisārākhyam // RCint_8.99 //",
    "GS40dhrasciu:1748": " āragvadhasya majjābhī recanaṃ kiṭṭaśāntaye /",
    "GS40dhrasciu:1749": " bhavedyadatisārastu dugdhaṃ pītvā tu taṃ jayet // RCint_8.100 //",
    "GS40dhrasciu:1750": " raktidvādaśakād ūrdhvaṃ vṛddhirasya bhayapradā // RCint_8.101 //",
    "GS40dhrasciu:1751": " kāle malapravṛttirlāghavamudare viśuddhir udgāre /",
    "GS40dhrasciu:1752": " aṅgeṣu nāvasādo manaḥprasādo'sya paripāke // RCint_8.102 //",
    "GS40dhrasciu:1753": " nāgārjuno munīndraḥ śaśāsa yallohaśāstram atigahanam /",
    "GS40dhrasciu:1754": " tasyārthasya smṛtaye vayametadviśadākṣarairbrūmaḥ // RCint_8.103 //",
    "GS40dhrasciu:1755": " mene muniḥ svatantre yaḥ pākaṃ na palapañcakādarvāk /",
    "GS40dhrasciu:1756": " subahuprayogadoṣād ūrdhvaṃ ca palatrayodaśakāt // RCint_8.104 //",
    "GS40dhrasciu:1757": " tatrāyasi pacanīye pañcapalādau trayodaśapalakānte /",
    "GS40dhrasciu:1758": " lauhāttriguṇā triphalā grāhyā ṣaḍbhiḥ palairadhikā // RCint_8.105 //",
    "GS40dhrasciu:1759": " māraṇapuṭanasthālīpākās triphalaikabhāgasaṃpādyāḥ /",
    "GS40dhrasciu:1760": " triphalābhāgadvitayaṃ grahaṇīyaṃ lauhapākārtham // RCint_8.106 //",
    "GS40dhrasciu:1761": " sarvatrāyaḥ puṭanādyarthaikāṃśe śarāvasaṃkhyātam /",
    "GS40dhrasciu:1762": " pratipalameva triguṇaṃ pāthaḥ kvāthārthamādeyam // RCint_8.107 //",
    "GS40dhrasciu:1763": " saptapalādau bhāge pañcadaśānte'mbhasāṃ śarāvaiśca /",
    "GS40dhrasciu:1764": " tryādyaikādaśakāntair adhikaṃ tadvāri kartavyam // RCint_8.108 //",
    "GS40dhrasciu:1765": " tatrāṣṭamo vibhāgaḥ śeṣaḥ kvāthasya yatnataḥ sthāpyaḥ /",
    "GS40dhrasciu:1766": " tena hi māraṇapuṭanasthālīpākā bhaviṣyanti // RCint_8.109 //",
    "GS40dhrasciu:1767": " pākārthe tu triphalābhāgadvitaye śarāvasaṃkhyātam /",
    "GS40dhrasciu:1768": " pratipalamambu samaṃ syādadhikaṃ dvābhyāṃ śarāvābhyām // RCint_8.110 //",
    "GS40dhrasciu:1769": " tatra caturtho bhāgaḥ śeṣo nipuṇaiḥ prayatnato grāhyaḥ /",
    "GS40dhrasciu:1770": " ayasaḥ pākārthatvātsa ca sarvasmāt pradhānatamaḥ // RCint_8.111 //",
    "GS40dhrasciu:1771": " pākārthamaśmasāre pañcapalādau trayodaśapalānte /",
    "GS40dhrasciu:1772": " dugdhaśarāvadvitayaṃ pādair ekādikair adhikam // RCint_8.112 //",
    "GS40dhrasciu:1773": " pañcapalādirmātrā tadabhāve tadanusārato grāhyam /",
    "GS40dhrasciu:1774": " caturādikam ekāntaṃ śaktāvadhikaṃ trayodaśakāt // RCint_8.113 //",
    "GS40dhrasciu:1775": " (iron:: prakṣepacūrṇa)",
    "GS40dhrasciu:1776": " triphalātrikaṭukacitrakakāntakrāmakaviḍaṅgacūrṇāni /",
    "GS40dhrasciu:1777": " jātīphalasya jātīkoṣailākaṅkolalavaṅgānām /",
    "GS40dhrasciu:1778": " sitakṛṣṇajīrakayor api cūrṇānyayasā samāni syuḥ // RCint_8.114 //",
    "GS40dhrasciu:1779": " triphalātrikaṭuviḍaṅgā niyatā anye yathāprakṛti bodhyāḥ /",
    "GS40dhrasciu:1780": " kālāyasadoṣahṛte jātīphalāderlavaṅgakāntasya /",
    "GS40dhrasciu:1781": " kṣepaḥ prāptyanurūpaḥ sarvasyonasya caikādyaiḥ // RCint_8.115 //",
    "GS40dhrasciu:1782": " kāntakrāmakamekaṃ niḥśeṣaṃ doṣamapaharatyayasaḥ // RCint_8.116 //",
    "GS40dhrasciu:1783": " dviguṇatriguṇacaturguṇamājyaṃ grāhyaṃ yathāprakṛti // RCint_8.117 //",
    "GS40dhrasciu:1784": " yadi bheṣajabhūyastvaṃ stokatvaṃ vā tathāpi cūrṇānām /",
    "GS40dhrasciu:1785": " ayasā sāmyaṃ saṃkhyā bhūyo'lpatvena bhūyo'lpā // RCint_8.118 //",
    "GS40dhrasciu:1786": " evaṃ dhātvanusārāttattatkathitauṣadhasya bādhena /",
    "GS40dhrasciu:1787": " sarvatraiva vidheyas tattatkathitasyauṣadhasyohaḥ // RCint_8.119 //",
    "GS40dhrasciu:1788": " (lauhamāraṇam)",
    "GS40dhrasciu:1789": " kāntādilauhamāraṇavidhānasarvasvam ucyate tāvat /",
    "GS40dhrasciu:1790": " yasya kṛte tallauhaṃ paktavyaṃ tasya śubhe divase // RCint_8.120 //",
    "GS40dhrasciu:1791": " samṛdaṅgārakarālitanatabhūbhāge śivaṃ samabhyarcya /",
    "GS40dhrasciu:1792": " vaidikavidhinā vahṇiṃ nidhāya dattvāhutīstatra // RCint_8.121 //",
    "GS40dhrasciu:1793": " dharmāt sidhyati sarvaṃ śreyastaddharmasiddhaye kimapi /",
    "GS40dhrasciu:1794": " śaktyanurūpaṃ dadyād dvijāya saṃtoṣiṇe guṇine // RCint_8.122 //",
    "GS40dhrasciu:1795": " saṃtoṣya karmakāraṃ prasādapūgādidānasatpānaiḥ /",
    "GS40dhrasciu:1796": " ādau tadaśmasāraṃ nirmalamekāntataḥ kuryāt // RCint_8.123 // (??)",
    "GS40dhrasciu:1797": " tadanu kuṭhāracchinnātriphalāgirikarṇikāsthisaṃhāraiḥ /",
    "GS40dhrasciu:1798": " karikarṇacchadamūlaśatāvarīkeśarājākhyaiḥ // RCint_8.124 //",
    "GS40dhrasciu:1799": " śāliṃ ca mūlakāśīmūlaprāvṛḍjabhṛṅgarājaiś ca /",
    "GS40dhrasciu:1800": " liptvā dagdhavyaṃ taddṛṣṭakriyalauhakāreṇa // RCint_8.125 //",
    "GS40dhrasciu:1801": " cirajalabhāvitanirmalaśālāṅgāreṇa parita ācchādya /",
    "GS40dhrasciu:1802": " kuśalādhmāpitabhastrānavaratamuktena pavanena // RCint_8.126 // (??)",
    "GS40dhrasciu:1803": " vahṇerbāhyajvālā boddhavyā jātu naiva kuñcikayā /",
    "GS40dhrasciu:1804": " mṛllavaṇasalilabhājā kiṃ tu svacchāmbusaṃplutayā // RCint_8.127 //",
    "GS40dhrasciu:1805": " (drugs:: lose potency by impurities)",
    "GS40dhrasciu:1806": " dravyāntarasaṃyogāt svāṃ śaktiṃ bheṣajāni muñcanti /",
    "GS40dhrasciu:1807": " maladhūlimat sarvaṃ sarvatra vivarjayettasmāt // RCint_8.128 //",
    "GS40dhrasciu:1808": " (metals:: method for melting)",
    "GS40dhrasciu:1809": " sandaṃśena gṛhītvāntaḥ prajvalitāgnimadhyamupanīya /",
    "GS40dhrasciu:1810": " galati yathāyathamagre tathaiva mṛdu vardhayennipuṇaḥ // RCint_8.129 //",
    "GS40dhrasciu:1811": " (nirvāpaṇa:: method)",
    "GS40dhrasciu:1812": " talanihitordhvamukhāṅkuśalagnaṃ triphalājale vinikṣipya /",
    "GS40dhrasciu:1813": " nirvāpayedaśeṣaṃ śeṣaṃ triphalāmbu rakṣecca // RCint_8.130 //",
    "GS40dhrasciu:1814": " (iron/metals: :",
    "GS40dhrasciu:1815": " parīkṣā: :",
    "GS40dhrasciu:1816": " unmeltable)",
    "GS40dhrasciu:1817": " yallauhaṃ na mṛtaṃ tatpunarapi paktavyam uktamārgeṇa /",
    "GS40dhrasciu:1818": " yanna mṛtaṃ tathāpi tat tyaktavyam alauhameva hi yat // RCint_8.131 //",
    "GS40dhrasciu:1819": " (jāraṇā (?):: =) kṣālana)",
    "GS40dhrasciu:1820": " tadanu ghanalauhapātre kālāyasamudgareṇa saṃcūrṇya /",
    "GS40dhrasciu:1821": " dattvā bahuśaḥ salilaṃ prakṣālyāṅgāram uddhṛtya // RCint_8.132 //",
    "GS40dhrasciu:1822": " tadayaḥ kevalam agnau śuṣkīkṛtyāthavātape paścāt /",
    "GS40dhrasciu:1823": " lauhaśilāyāṃ piṃṣyādasite'śmani vā tadaprāptau // RCint_8.133 //",
    "GS40dhrasciu:1824": " (sthālīpāka)",
    "GS40dhrasciu:1825": " atha kṛtvāyo bhāṇḍe dattvā triphalāmbu śeṣamanyadvā /",
    "GS40dhrasciu:1826": " prathamaṃ sthālīpākaṃ dadyād ā tatkṣayāt tadanu // RCint_8.134 //",
    "GS40dhrasciu:1827": " gajakarṇapatramūlaśatāvarībhṛṅgakeśarājarasaiḥ /",
    "GS40dhrasciu:1828": " prāgvat sthālīpākaṃ kuryātpratyekamekaṃ vā // RCint_8.135 //",
    "GS40dhrasciu:1829": " (puṭapāka)",
    "GS40dhrasciu:1830": " hastapramāṇavadanaṃ śvabhraṃ hastaikakhāti samamadhyam /",
    "GS40dhrasciu:1831": " kṛtvā kaṭāhasadṛśaṃ tatra karīṣaṃ tuṣaṃ ca kāṣṭhaṃ ca // RCint_8.136 //",
    "GS40dhrasciu:1832": " antarghanataram ardhaṃ suṣiraṃ paripūrya dahanamāyojya /",
    "GS40dhrasciu:1833": " paścādayasaścūrṇaṃ ślakṣṇaṃ paṅkopamaṃ kuryāt // RCint_8.137 //",
    "GS40dhrasciu:1834": " triphalāmbubhṛṅgakeśaraśatāvarīkandamāṇasahajarasaiḥ /",
    "GS40dhrasciu:1835": " bhallātakakarikarṇacchadamūlapunarnavāsvarasaiḥ // RCint_8.138 //",
    "GS40dhrasciu:1836": " kṣiptvātha lauhapātre mārde vā lauhamārdapātrābhyām /",
    "GS40dhrasciu:1837": " tulyābhyāṃ pṛṣṭhenācchādyānte randhram ālipya // RCint_8.139 //",
    "GS40dhrasciu:1838": " tatpuṭapātraṃ tatra śvabhrajvalane nidhāya bhūyobhiḥ /",
    "GS40dhrasciu:1839": " kāṣṭhakarīṣatuṣais tat saṃchādyāharniśaṃ dahetprājñaḥ // RCint_8.140 //",
    "GS40dhrasciu:1840": " evaṃ navabhiramībhir meṣajarājaiḥ pacettu puṭapākam /",
    "GS40dhrasciu:1841": " pratyekamekamebhirmilitairvā tricaturān vārān // RCint_8.141 //",
    "GS40dhrasciu:1842": " (puṭapāka: :",
    "GS40dhrasciu:1843": " grinding after each ~)",
    "GS40dhrasciu:1844": " prati puṭanaṃ tatpiṃṣyāt sthālīpākaṃ vidhāya tathaiva tat /",
    "GS40dhrasciu:1845": " tādṛśi dṛṣadi na piṃṣyād vigaladrajasā tu yujyate yatra // RCint_8.142 //",
    "GS40dhrasciu:1846": " tadayaścūrṇaṃ piṣṭaṃ ghṛṣṭaṃ ghanasūkṣmavāsasi ślakṣṇam /",
    "GS40dhrasciu:1847": " yadi rajasā sadṛśaṃ syātketakyāstarhi tadbhadram // RCint_8.143 //",
    "GS40dhrasciu:1848": " puṭane sthālīpāke 'dhikṛtapuruṣe svabhāvarugadhigamāt /",
    "GS40dhrasciu:1849": " kathitamapi heyam auṣadham ucitam upādeyam anyad api // RCint_8.144 //",
    "GS40dhrasciu:1850": " abhyastakarmavidhibhir vālakuśāgrīyabuddhibhir alakṣyam /",
    "GS40dhrasciu:1851": " lauhasya pākamadhunā nāgārjunaśiṣṭamabhidadhmaḥ // RCint_8.145 //",
    "GS40dhrasciu:1852": " (lauhapāka (heating/",
    "GS40dhrasciu:1853": " melting iron))",
    "GS40dhrasciu:1854": " lohārakūṭatāmrakaṭāhe dṛḍhamṛnmaye praṇamya śivam /",
    "GS40dhrasciu:1855": " tadayaḥ pacedacapalaḥ kāṣṭhendhanena vahṇinā mṛdunā // RCint_8.146 //",
    "GS40dhrasciu:1856": " nikṣipya triphalājalam uditaṃ yattad ghṛtaṃ ca dugdhaṃ ca /",
    "GS40dhrasciu:1857": " saṃcālya lauhamayyā darvyā lagnaṃ samutpāṭya // RCint_8.147 //",
    "GS40dhrasciu:1858": " (pāka (melting, heating)",
    "GS40dhrasciu:1859": " :: three grades)",
    "GS40dhrasciu:1860": " mṛdumadhyakharabhāvaiḥ pākas trividho 'tra vakṣyate puṃsām /",
    "GS40dhrasciu:1861": " pittasamīraṇaśleṣmaprakṛtīnāṃ madhyamastu samaḥ // RCint_8.148 //",
    "GS40dhrasciu:1862": " (pāka:: detecting the intensity)",
    "GS40dhrasciu:1863": " abhyaktadarvilauhaṃ sukhaduḥkhaskhalanayogi mṛdu madhyam /",
    "GS40dhrasciu:1864": " ujjhitadarvikharaṃ paribhāṣante kecidācāryāḥ // RCint_8.149 //",
    "GS40dhrasciu:1865": " anye vihīnadarvīpralepam ākhūtkarākṛtiṃ bruvate /",
    "GS40dhrasciu:1866": " mṛdu madhyam ardhacūrṇaṃ sikatāpuñjopamaṃ tu kharam // RCint_8.150 //",
    "GS40dhrasciu:1867": " trividho'pi pāka īdṛk sarveṣāṃ guṇakṛdeva na tu viphalaḥ /",
    "GS40dhrasciu:1868": " prakṛtiviśeṣe sūkṣmau guṇadoṣau janayatītyalpam // RCint_8.151 //",
    "GS40dhrasciu:1869": " (prakṣepa)",
    "GS40dhrasciu:1870": " vijñāya pākameva drāgavatārya kṣitau kṣaṇān kiyataḥ /",
    "GS40dhrasciu:1871": " viśrāmya tatra lauhe triphalādeḥ prakṣipeccūrṇam // RCint_8.152 //",
    "GS40dhrasciu:1872": " yadi karpūraprāptirbhavati tato vigalite taduṣṇatve /",
    "GS40dhrasciu:1873": " cūrṇīkṛtamanurūpaṃ kṣipenna vā na yadi tallābhaḥ // RCint_8.153 //",
    "GS40dhrasciu:1874": " (iron:: molten:: storage)",
    "GS40dhrasciu:1875": " pakvaṃ tadaśmasāraṃ suciraghṛtasthityabhāvirūkṣatve /",
    "GS40dhrasciu:1876": " godohanādibhāṇḍe lauhabhāṇḍābhāve sati sthāpyam // RCint_8.154 //",
    "GS40dhrasciu:1877": " yadi tu pariplutihetor ghṛtam īkṣetādhikaṃ tato'nyasmin /",
    "GS40dhrasciu:1878": " bhāṇḍe nidhāya rakṣed bhāvyupayogo hyanena mahān // RCint_8.155 //",
    "GS40dhrasciu:1879": " (iron:: snehana)",
    "GS40dhrasciu:1880": " ayasi virūkṣībhūte snehastriphalāghṛtena saṃpādyaḥ /",
    "GS40dhrasciu:1881": " etattato guṇottaramityamunā snehanīyaṃ tat // RCint_8.156 //",
    "GS40dhrasciu:1882": " (iron:: sevana)",
    "GS40dhrasciu:1883": " atyantakaphaprakṛter bhakṣaṇam ayaso 'munaiva śaṃsanti /",
    "GS40dhrasciu:1884": " kevalam apīdam aśitaṃ janatyayaso guṇān kiyataḥ // RCint_8.157 //",
    "GS40dhrasciu:1885": " athavā vaktavyavidhisaṃskṛtakṛṣṇābhracūrṇam ādāya /",
    "GS40dhrasciu:1886": " lohacaturthārdhasamadvitricatuḥpañcaguṇabhāgam // RCint_8.158 //",
    "GS40dhrasciu:1887": " prakṣipyāyaḥ prāgvatpacedubhābhyāṃ bhavedrajo yāvat /",
    "GS40dhrasciu:1888": " tāvanmānānusmṛteḥ syāttriphalādidravyaparimāṇam // RCint_8.159 //",
    "GS40dhrasciu:1889": " idam āpyāyakam idam atipittanud idameva kāntibalajananam /",
    "GS40dhrasciu:1890": " stabhnāti tṛṭkṣudhau param adhikādhikamātrayā kṣiptam // RCint_8.160 //",
    "GS40dhrasciu:1891": " (abhra:: śodhana: :",
    "GS40dhrasciu:1892": " niścandrika)",
    "GS40dhrasciu:1893": " kṛṣṇābhram bhekavapur vajrākhyaṃ caikapatrakaṃ kṛtvā /",
    "GS40dhrasciu:1894": " kāṣṭhamayodūkhalake cūrṇaṃ muśalena kurvīta // RCint_8.161 //",
    "GS40dhrasciu:1895": " bhūyo dṛṣadi ca piṣṭaṃ vāsaḥ sūkṣmāvakāśatalagalitam /",
    "GS40dhrasciu:1896": " maṇḍūkaparṇikāyāḥpracurarase sthāpayet tridinam // RCint_8.162 //",
    "GS40dhrasciu:1897": " uddhṛtya tadrasādatha piṃṣyāddhaimantikadhānyabhaktasya /",
    "GS40dhrasciu:1898": " akṣodātyantāmlasvacchajalena prayatnena // RCint_8.163 //",
    "GS40dhrasciu:1899": " maṇḍūkaparṇikāyāḥ pūrvarasenaiva mardanaṃ kuryāt /",
    "GS40dhrasciu:1900": " sthālīpākaṃ puṭanaṃ cādyairapi bhṛṅgarājādyaiḥ // RCint_8.164 //",
    "GS40dhrasciu:1901": " arkādipatramadhye kṛtvā piṇḍaṃ nidhāya bhastrāgnau /",
    "GS40dhrasciu:1902": " tāvaddahenna yāvannīlo'gnirdṛśyate suciram // RCint_8.165 //",
    "GS40dhrasciu:1903": " nirvāpayecca dugdhe dugdhaṃ prakṣālya vāriṇā tadanu /",
    "GS40dhrasciu:1904": " piṣṭvā ghṛṣṭvā gālya vastre cūrṇaṃ niścandrakaṃ kuryāt // RCint_8.166 //",
    "GS40dhrasciu:1905": " (siddhalauhasevana)",
    "GS40dhrasciu:1906": " nānāvidharukśāntyai puṣṭyai kāntyai śivaṃ samabhyarcya /",
    "GS40dhrasciu:1907": " suviśuddhe'hani puṇye tadamṛtamādāya lauhākhyam // RCint_8.167 //",
    "GS40dhrasciu:1908": " daśakṛṣṇalaparimāṇaṃ śaktivayobhedamākalayya punaḥ /",
    "GS40dhrasciu:1909": " idamadhikaṃ tad adhikataram iyadeva na mātṛmodakavat // RCint_8.168 //",
    "GS40dhrasciu:1910": " samamasṛṇāmalapātre lauhe lauhena mardayecca punaḥ /",
    "GS40dhrasciu:1911": " dattvā madhvanurūpaṃ tadanu ghṛtaṃ yojayed adhikam // RCint_8.169 //",
    "GS40dhrasciu:1912": " bandhaṃ gṛhṇāti yathā madhvapṛthaktvena paṅkamaviśiṃṣat /",
    "GS40dhrasciu:1913": " idamiha dṛṣṭopakaraṇametad adṛṣṭaṃ tu mantreṇa // RCint_8.170 //",
    "GS40dhrasciu:1914": " svāhāntena vimardo bhavati phaḍantena lauhabalarakṣā /",
    "GS40dhrasciu:1915": " sanamaskāreṇa balirbhakṣaṇamayaso hūmanteṇa // RCint_8.171 //",
    "GS40dhrasciu:1916": " oṃ amṛtodbhavāya svāhā oṃ amṛte hūṃ phaṭ /",
    "GS40dhrasciu:1917": " oṃ namaścaṇḍavajrapāṇaye mahāyakṣasenādhipataye suraguruvidyāmahābalāya svāhā /",
    "GS40dhrasciu:1918": " oṃ amṛte hūm /",
    "GS40dhrasciu:1919": " jagdhvā tadamṛtasāraṃ nīraṃ vā kṣīramevānupibet /",
    "GS40dhrasciu:1920": " kāntakrāmakamamalaṃ saṃcarvya rasaṃ pibed gilenna tu tat // RCint_8.172 //",
    "GS40dhrasciu:1921": " ācamya ca tāmbūlaṃ lābhe ghanasārasahitamupayojyam // RCint_8.173 //",
    "GS40dhrasciu:1922": " nātyupaviṣṭo nāpyatibhāṣī nātisthitas tiṣṭhet // RCint_8.174 //",
    "GS40dhrasciu:1923": " atyantavātaśītātapayānasnānavegarodhādīn /",
    "GS40dhrasciu:1924": " jahyācca divānidrāsahitaṃ cākālabhuktaṃ ca // RCint_8.175 //",
    "GS40dhrasciu:1925": " vātakṛtaḥ pittakṛtaḥ sarvān kaṭvamlatiktakaṣāyān /",
    "GS40dhrasciu:1926": " tatkṣaṇavināśahetūn maithunakopaśramān dūre // RCint_8.176 //",
    "GS40dhrasciu:1927": " aśitaṃ tadayaḥ paścātpatatu na vā pāṭavaṃ chaḍu prathatām /",
    "GS40dhrasciu:1928": " ārtirbhavatu navāntre kūjati bhoktavyamavyājam // RCint_8.177 //",
    "GS40dhrasciu:1929": " prathamaṃ pītvā dugdhaṃ śālyannaṃ viśadasiddham aklinnam /",
    "GS40dhrasciu:1930": " ghṛtasaṃplutam aśnīyānmāṃsair vaihaṅgamaiḥ prāyaḥ // RCint_8.178 //",
    "GS40dhrasciu:1931": " uttamamūṣarabhūcaraviṣkiramāṃsaṃ tathājam aiṇādi /",
    "GS40dhrasciu:1932": " anyadapi jalacarāṇāṃ pṛthuromāpekṣayā jyāyaḥ // RCint_8.179 //",
    "GS40dhrasciu:1933": " māṃsālābhe matsyā adoṣalāḥ sthūlasadguṇā grāhyāḥ /",
    "GS40dhrasciu:1934": " madgurarohitaśakulā dagdhāḥ palalānmanāṅnyūnāḥ // RCint_8.180 //",
    "GS40dhrasciu:1935": " śṛṅgāṭakaphalakaśerukadalīphalatālanārikelādi /",
    "GS40dhrasciu:1936": " anyadapi yacca vṛṣyaṃ madhuraṃ panasādikaṃ jyāyaḥ // RCint_8.181 //",
    "GS40dhrasciu:1937": " kebukatālakarīrān vārtākupaṭolaphaladalasametān /",
    "GS40dhrasciu:1938": " mudgamasūrekṣurasān śaṃsanti nirāmiṣeṣvetān // RCint_8.182 //",
    "GS40dhrasciu:1939": " śākaṃ praheyamakhilaṃ stokaṃ rucaye tu vāstukaṃ dadyāt /",
    "GS40dhrasciu:1940": " vihitaniṣiddhād anyanmadhyamakoṭisthitaṃ vidyāt // RCint_8.183 //",
    "GS40dhrasciu:1941": " taptadugdhānupānaṃ prāyaḥ sārayati baddhakoṣṭhasya /",
    "GS40dhrasciu:1942": " anupītamambu yadvā komalaśasyasya nārikelasya // RCint_8.184 //",
    "GS40dhrasciu:1943": " yasya na tathāpi sarati sayavakṣāraṃ jalaṃ pibetkoṣṇam /",
    "GS40dhrasciu:1944": " koṣṇaṃ triphalākvāthaṃ kṣārasanāthaṃ tato'pyadhikam // RCint_8.185 //",
    "GS40dhrasciu:1945": " trīṇi dināni samaṃ syādahni caturthe tu vardhayet kramaśaḥ /",
    "GS40dhrasciu:1946": " yāvattadaṣṭamāṣaṃ na vardhayet punarito 'pyadhikam // RCint_8.186 //",
    "GS40dhrasciu:1947": " ādau raktidvitayaṃ dvitīyavṛddhau tu raktikātritayam /",
    "GS40dhrasciu:1948": " raktīpañcakapañcakam ata ūrdhvaṃ vardhayenniyatam // RCint_8.187 //",
    "GS40dhrasciu:1949": " vātsarikakalpapakṣe dināni yāvanti vardhitaṃ prathamam /",
    "GS40dhrasciu:1950": " tāvanti varṣaśeṣe pratilomaṃ hrāsayettadayaḥ // RCint_8.188 //",
    "GS40dhrasciu:1951": " teṣvaṣṭamāṣakeṣu prātarmāṣatrayaṃ samaśnīyāt /",
    "GS40dhrasciu:1952": " sāyaṃ ca tāvadahṇo madhye māṣadvayaṃ śeṣam // RCint_8.189 //",
    "GS40dhrasciu:1953": " evaṃ tadamṛtamaśnankāntiṃ labhate cirasthiraṃ deham /",
    "GS40dhrasciu:1954": " saptāhatrayamātrātsarvarujo hanti kiṃ bahunā // RCint_8.190 //",
    "GS40dhrasciu:1955": " āryābhir iha navatyā saptavidhibhir yathāvad ākhyātam /",
    "GS40dhrasciu:1956": " amativiparyayasaṃśayaśūnyam anuṣṭhānam unnītam // RCint_8.191 //",
    "GS40dhrasciu:1957": " muniracitaśāstrapāraṃ gatvā sāraṃ tataḥ samuddhṛtya /",
    "GS40dhrasciu:1958": " nibabandha bāndhavānāmupakṛtaye ko'pi ṣaṭkarmā // RCint_8.192 //",
    "GS40dhrasciu:1959": " (tāmrayoga)",
    "GS40dhrasciu:1960": " kanyātoye tāmrapatraṃ sutaptaṃ kṛtvā vārān viṃśatiṃ prakṣipettat /",
    "GS40dhrasciu:1961": " śuddhaṃ gandhaṃ taddvibhāgaṃ vimardya nimbūtoyaistāmrapatrāṇi liptvā // RCint_8.193 //",
    "GS40dhrasciu:1962": " bhāṇḍe kṛtvā rodhayitvā tu bhāṇḍaṃ śālāgnau taṃ nikṣipet pañcarātram /",
    "GS40dhrasciu:1963": " śītaṃ jātaṃ bhāvayeduktatoyair yadvā nīrais traiphalair ekaghasram // RCint_8.194 //",
    "GS40dhrasciu:1964": " madhvājyābhyāṃ peṣayitvā puṭet tacchuddhaṃ siddhaṃ jāyate dehasiddhyai /",
    "GS40dhrasciu:1965": " guñjāmātraṃ śālmalīnīrayuktaṃ madhvājyābhyāṃ sevayed vatsarārdham // RCint_8.195 //",
    "GS40dhrasciu:1966": " dugdhaṃ khaṇḍaṃ vānupānaṃ vidadhyāt sājyaṃ bhojyaṃ gauḍyam amlena yuktam /",
    "GS40dhrasciu:1967": " vīryaṃ puṣṭiṃ dīpanaṃ dehadārḍhyaṃ divyāṃ dṛṣṭiṃ dīrghamāyuḥ karoti // RCint_8.196 //",
    "GS40dhrasciu:1968": " (tāmrayoga (2))",
    "GS40dhrasciu:1969": " rasatastāmraṃ dviguṇaṃ tāmrāt kṛṣṇābhrakaṃ tathā dviguṇam /",
    "GS40dhrasciu:1970": " pṛthagevaiṣāṃ śuddhistāmre śuddhistato dvividhā // RCint_8.197 //",
    "GS40dhrasciu:1971": " pattrīkṛtasya gandhakayogādvā māraṇaṃ tathā lavaṇaiḥ /",
    "GS40dhrasciu:1972": " ākte dhmāpitatāmre nirguṇḍīkalkakāñjike magne // RCint_8.198 //",
    "GS40dhrasciu:1973": " yadbhavati gairikābhaṃ tatpiṣṭam ardhagandhakaṃ tadanu /",
    "GS40dhrasciu:1974": " puṭapākena viśuddhaṃ śuddhaṃ syādabhrakaṃ tu punaḥ // RCint_8.199 //",
    "GS40dhrasciu:1975": " hilamocimūlapiṇḍe kṣiptaṃ tadanu mārdasampuṭe lipte /",
    "GS40dhrasciu:1976": " tīkṣṇaṃ dagdhaṃ piṣṭam amlāmbhasā sādhu candrikāvirahitam // RCint_8.200 //",
    "GS40dhrasciu:1977": " recitatāmreṇa rasaḥ khalvaśilāyāṃ ghṛṣṭaḥ piṇḍikā kāryā /",
    "GS40dhrasciu:1978": " utsvedya gṛhasalilena nirguṇḍīkalke'sakṛcchuddhau // RCint_8.201 //",
    "GS40dhrasciu:1979": " etatsiddhaṃ tritayaṃ cūrṇitatāmrārdhikaiḥ pṛthagyuktam /",
    "GS40dhrasciu:1980": " pippalīviḍaṅgamaricaiḥ ślakṣṇaṃ dvitrimāṣakaṃ bhakṣyam // RCint_8.202 //",
    "GS40dhrasciu:1981": " śūlāmlapittaśvayathugrahaṇīyakṣmādikukṣirogeṣu /",
    "GS40dhrasciu:1982": " rasāyanaṃ mahadetatparihāro niyamato nātra // RCint_8.203 //",
    "GS40dhrasciu:1983": " (lakṣmīvilāsarasaḥ)",
    "GS40dhrasciu:1984": " palaṃ kṛṣṇābhracūrṇasya tadardhau rasagandhakau /",
    "GS40dhrasciu:1985": " karpūrasya tadarddhaṃ tu jātīkoṣaphale tathā // RCint_8.204 //",
    "GS40dhrasciu:1986": " vṛddhadārakabījaṃ ca bījamunmattakasya ca /",
    "GS40dhrasciu:1987": " trailokyavijayābījaṃ vidārīkandam eva ca // RCint_8.205 //",
    "GS40dhrasciu:1988": " nārāyaṇī tathā nāgabalā cātibalā tathā /",
    "GS40dhrasciu:1989": " bījaṃ gokṣurakasyāpi haijjalaṃ bījameva ca // RCint_8.206 //",
    "GS40dhrasciu:1990": " eteṣāṃ kārṣikaṃ cūrṇaṃ gṛhītvā vāriṇā punaḥ /",
    "GS40dhrasciu:1991": " niṣpiṣya vaṭikā kāryā triguñjāphalamānataḥ // RCint_8.207 //",
    "GS40dhrasciu:1992": " nihanti sannipātotthān gadān ghorān sudāruṇān /",
    "GS40dhrasciu:1993": " vātotthān paittikāṃścāpi nāstyatra niyamaḥ kvacit // RCint_8.208 //",
    "GS40dhrasciu:1994": " kuṣṭhamaṣṭādaśavidhaṃ pramehān viṃśatiṃ tathā /",
    "GS40dhrasciu:1995": " nāḍīvraṇaṃ vraṇaṃ ghoraṃ gudāmayabhagandaram // RCint_8.209 //",
    "GS40dhrasciu:1996": " ślīpadaṃ kaphavātotthaṃ cirajaṃ kulasambhavam /",
    "GS40dhrasciu:1997": " galaśothamantravṛddhimatisāraṃ sudāruṇam // RCint_8.210 //",
    "GS40dhrasciu:1998": " kāsapīnasayakṣmārśaḥ sthaulyaṃ daurbalyameva ca /",
    "GS40dhrasciu:1999": " āmavātaṃ sarvarūpaṃ jihvāstambhaṃ galagraham // RCint_8.211 //",
    "GS40dhrasciu:2000": " udaraṃ karṇanāsākṣimukhavaijātyameva ca /",
    "GS40dhrasciu:2001": " sarvaśūlaṃ śiraḥśūlaṃ strīṇāṃ gadaniṣūdanam // RCint_8.212 //",
    "GS40dhrasciu:2002": " vaṭikāṃ prātarekaikāṃ khādennityaṃ yathābalam /",
    "GS40dhrasciu:2003": " anupānamidaṃ proktaṃ māṃsaṃ piṣṭaṃ payo dadhi // RCint_8.213 //",
    "GS40dhrasciu:2004": " vāritakrasurāsīdhusevanāt kāmarūpadhṛk /",
    "GS40dhrasciu:2005": " vṛddho'pi taruṇaspardhī na ca śukrasya saṃkṣayaḥ // RCint_8.214 //",
    "GS40dhrasciu:2006": " na ca liṅgasya śaithilyaṃ na keśā yānti pakvatām /",
    "GS40dhrasciu:2007": " nityaṃ śatastriyo gacchenmattavāraṇavikramaḥ // RCint_8.215 //",
    "GS40dhrasciu:2008": " dvilakṣayojanī dṛṣṭirjāyate pauṣṭikaḥ paraḥ /",
    "GS40dhrasciu:2009": " proktaḥ prayogarājo'yaṃ nāradena mahātmanā // RCint_8.216 //",
    "GS40dhrasciu:2010": " raso lakṣmīvilāsastu vāsudevo jagadgurau /",
    "GS40dhrasciu:2011": " abhyāsādyasya bhagavān lakṣanārīṣu vallabhaḥ // RCint_8.217 //",
    "GS40dhrasciu:2012": " (śilājatu:: origin)",
    "GS40dhrasciu:2013": " hemādyāḥ sūryasaṃtaptāḥ sravanti giridhātavaḥ /",
    "GS40dhrasciu:2014": " jatvābhaṃ mṛdumṛtsnācchaṃ yanmalaṃ tacchilājatu // RCint_8.218 //",
    "GS40dhrasciu:2015": " (śilājatu: :",
    "GS40dhrasciu:2016": " medic. properties)",
    "GS40dhrasciu:2017": " anamlaṃ cākaṣāyaṃ ca kaṭupāki śilājatu /",
    "GS40dhrasciu:2018": " nātyuṣṇaśītaṃ dhātubhyaś caturbhyastasya sambhavaḥ /",
    "GS40dhrasciu:2019": " hemno'tha rajatāttāmrādvarātkṛṣṇāyasādapi // RCint_8.219 //",
    "GS40dhrasciu:2020": " (śilājatu: :",
    "GS40dhrasciu:2021": " from gold:: medic./",
    "GS40dhrasciu:2022": " phys. properties)",
    "GS40dhrasciu:2023": " madhuraśca satiktaśca japāpuṣpanibhaśca yaḥ /",
    "GS40dhrasciu:2024": " kaṭurvipāke śītaśca sa suvarṇasya nisravaḥ // RCint_8.220 //",
    "GS40dhrasciu:2025": " (śilājatu: :",
    "GS40dhrasciu:2026": " from silver:: medic./",
    "GS40dhrasciu:2027": " phys. properties)",
    "GS40dhrasciu:2028": " rūpyasya kaṭukaḥ śvetaḥ śītaḥ svādurvipacyate /",
    "GS40dhrasciu:2029": " (śilājatu: :",
    "GS40dhrasciu:2030": " from copper:: medic./",
    "GS40dhrasciu:2031": " phys. properties)",
    "GS40dhrasciu:2032": " tāmrasya barhikaṇṭhābhas tiktoṣṇaḥ pacyate kaṭuḥ // RCint_8.221 //",
    "GS40dhrasciu:2033": " (śilājatu: :",
    "GS40dhrasciu:2034": " from iron:: medic./",
    "GS40dhrasciu:2035": " phys. properties)",
    "GS40dhrasciu:2036": " yastu guggulukābhāsastiktako lavaṇānvitaḥ /",
    "GS40dhrasciu:2037": " kaṭurvipāke śītaśca sarvaśreṣṭhaḥ sa cāyasaḥ // RCint_8.222 //",
    "GS40dhrasciu:2038": " gomūtragandhayaḥ sarve sarvakarmasu yaugikāḥ /",
    "GS40dhrasciu:2039": " rasāyanaprayogeṣu paścimastu viśiṣyate // RCint_8.223 //",
    "GS40dhrasciu:2040": " yathākramaṃ vātapitte śleṣmapitte kaphe triṣu /",
    "GS40dhrasciu:2041": " viśeṣeṇa praśasyante malā hemādidhātujāḥ // RCint_8.224 //",
    "GS40dhrasciu:2042": " (śilājatu:: parīkṣā)",
    "GS40dhrasciu:2043": " lauhakiṭṭāyate vahnau vidhūmaṃ dahyate'mbhasi /",
    "GS40dhrasciu:2044": " tṛṇātyagre kṛtaṃ śreṣṭhamadho galati tantuvat // RCint_8.225 //",
    "GS40dhrasciu:2045": " (śilājatu:: śodhana)",
    "GS40dhrasciu:2046": " malinaṃ yadbhavet tacca kṣālayetkevalāmbhasā /",
    "GS40dhrasciu:2047": " lauhapātreṣu vidhinā ūrdhvībhūtaṃ ca saṃharet // RCint_8.226 //",
    "GS40dhrasciu:2048": " vātapittakaphaghnaistu niryūhais tat subhāvitam /",
    "GS40dhrasciu:2049": " vīryotkarṣaṃ paraṃ yāti sarvair ekaikaśo'pi vā // RCint_8.227 //",
    "GS40dhrasciu:2050": " prakṣipyoddhṛtamāvānaṃ punastatprakṣipedrase /",
    "GS40dhrasciu:2051": " koṣṇe saptāhametena vidhinā tasya bhāvanāṃ // RCint_8.228 //",
    "GS40dhrasciu:2052": " (śilājatu:: soaking)",
    "GS40dhrasciu:2053": " tulyaṃ girijena jale caturguṇe bhāvanauṣadhaṃ kvāthyam /",
    "GS40dhrasciu:2054": " tataḥ kvāthe ca pādāṃśe pūtoṣṇe prakṣipedgirijam /",
    "GS40dhrasciu:2055": " tat samarasatāṃ yātaṃ saṃśuṣkaṃ prakṣipedrase bhūyaḥ // RCint_8.229 //",
    "GS40dhrasciu:2056": " (śilājatu: :",
    "GS40dhrasciu:2057": " medic. properties)",
    "GS40dhrasciu:2058": " pūrvoktena vidhānena lauhaiścūrṇīkṛtaiḥ saha /",
    "GS40dhrasciu:2059": " tatpītaṃ payasā dadyād dīrghamāyuḥ sukhānvitam // RCint_8.230 //",
    "GS40dhrasciu:2060": " jarāvyādhipraśamanaṃ dehadārḍhyakaraṃ param /",
    "GS40dhrasciu:2061": " medhāsmṛtikaraṃ dhanyaṃ kṣīrāśī tatprayojayet // RCint_8.231 //",
    "GS40dhrasciu:2062": " prayogaḥ saptasaptāhāstrayaścaikaśca saptakaḥ /",
    "GS40dhrasciu:2063": " nirdiṣṭas trividhas tasya paro madhyo'varastathā // RCint_8.232 //",
    "GS40dhrasciu:2064": " (śilājatu: :",
    "GS40dhrasciu:2065": " measure for medic. use)",
    "GS40dhrasciu:2066": " mātrā palaṃ tvarddhapalaṃ syātkarṣaṃ tu kanīyasī // RCint_8.233 //",
    "GS40dhrasciu:2067": " (śilājatu: :",
    "GS40dhrasciu:2068": " regulations/diet)",
    "GS40dhrasciu:2069": " śilājatuprayogeṣu vidāhīni gurūṇi ca /",
    "GS40dhrasciu:2070": " varjayet sarvakālaṃ ca kulatthān parivarjayet // RCint_8.234 //",
    "GS40dhrasciu:2071": " payāṃsi śuktāni rasāḥ sayūṣās toyaṃ samūtraṃ vividhāḥ kaṣāyāḥ /",
    "GS40dhrasciu:2072": " āloḍanārthaṃ girijasya śastāste te prayojyāḥ prasamīkṣya kāryam // RCint_8.235 //",
    "GS40dhrasciu:2073": " (kāmeśvaramodaka)",
    "GS40dhrasciu:2074": " samyaṅmāritamabhrakaṃ kaṭuphalaṃ kuṣṭhāśvagandhāmṛtā methī mocaraso vidārimuśalī gokṣūrakaṃ cekṣuram /",
    "GS40dhrasciu:2075": " rambhākandaśatāvarī hyajamodā māṣāstilā dhānyakaṃ yaṣṭī nāgabalā balā madhurikā jātīphalaṃ saindhavam // RCint_8.236 //",
    "GS40dhrasciu:2076": " bhārṅgīkarkaṭaśṛṅgikā trikaṭukaṃ jīradvayaṃ citrakaṃ cāturjātapunarnave gajakaṇā drākṣā śaṭhī vāsakam /",
    "GS40dhrasciu:2077": " śālmalyaṅghriphalatrikaṃ kapibhavaṃ bījaṃ samaṃ cūrṇayet cūrṇāṃśā vijayā sitā dviguṇitā madhvājyamiśraṃ tu tat // RCint_8.237 //",
    "GS40dhrasciu:2078": " karṣārddhā guḍikātha karṣamathavā sevyā satāṃ sarvadā peyā kṣīrasitānuvīryakaraṇe stambhe'pyayaṃ kāminām /",
    "GS40dhrasciu:2079": " vāmāvaśyakaraḥ sukhātisukhadaḥ prauḍhāṅganādrāvakaḥ kṣīṇe puṣṭikaraḥ kṣayakṣayakaro nānāmayadhvaṃsakaḥ // RCint_8.238 //",
    "GS40dhrasciu:2080": " kāsaśvāsamahātisāraśamano mandāgnisandīpanaḥ durnāmagrahaṇīpramehanivahaśleṣmāsrapittapraṇut /",
    "GS40dhrasciu:2081": " nityānandakaro viśeṣakavitāvācāṃ vilāsodbhavaṃ dhatte sarvaguṇaṃ mahāsthiravayo dhyānāvadhāne 'pyalam // RCint_8.239 //",
    "GS40dhrasciu:2082": " abhyāsena nihanti mṛtyupalitaṃ kāmeśvaro vatsarāt sarveṣāṃ hitakāriṇā nigaditaḥ śrīnityanāthena saḥ /",
    "GS40dhrasciu:2083": " vṛddhānām api kāmavardhanakaraḥ prauḍhāṅganāsaṅgame siddho'yaṃ mama dṛṣṭipratyayakaro bhūpaiḥ sadā sevyatām // RCint_8.240 //",
    "GS40dhrasciu:2084": " (cūrṇaratna)",
    "GS40dhrasciu:2085": " vṛṣyagaṇacūrṇatulyaṃ tat puṭapakvaṃ ghanaṃ sitā dviguṇam /",
    "GS40dhrasciu:2086": " vṛṣyātparamativṛṣyaṃ rasāyanaṃ cūrṇaratnamidam // RCint_8.241 //",
    "GS40dhrasciu:2087": " (śṛṅgārābhrarasaḥ)",
    "GS40dhrasciu:2088": " śuddhaṃ kṛṣṇābhracūrṇaṃ dvipalaparimitaṃ śāṇamānaṃ yadanyat /",
    "GS40dhrasciu:2089": " karpūraṃ jātikoṣaṃ sajalamibhakaṇā tejapatraṃ lavaṅgam // RCint_8.242 //",
    "GS40dhrasciu:2090": " māṃsī tālīśacoce gajakusumagadaṃ dhātakī ceti tulyaṃ /",
    "GS40dhrasciu:2091": " pathyā dhātrī vibhītaṃ trikaṭuratha pṛthak tvarddhaśāṇaṃ dviśāṇam // RCint_8.243 //",
    "GS40dhrasciu:2092": " elājātīphalākhyaṃ kṣititalavidhinā śuddhagandhāśmakolaṃ kolārddhaṃ pāradasya pratipadavihitaṃ piṣṭamekatra miśram /",
    "GS40dhrasciu:2093": " pānīyenaiva kāryāḥ pariṇatacaṇakasvinnatulyāśca vaṭyaḥ prātaḥ khādyāś catasras tadanu ca hi kiyacchṛṅgaveraṃ saparṇam // RCint_8.244 //",
    "GS40dhrasciu:2094": " pānīyaṃ pītamante dhruvamapaharati kṣiprametān vikārān koṣṭhe duṣṭāgnijātān jvaramudararujo rājayakṣmaṃ kṣayaṃ ca /",
    "GS40dhrasciu:2095": " kāsaṃ śvāsaṃ saśothaṃ nayanaparibhavaṃ mehamedovikārān chardiṃ śūlāmlapittaṃ tṛṣamapi mahatīṃ gulmajālaṃ viśālam // RCint_8.245 //",
    "GS40dhrasciu:2096": " pāṇḍutvaṃ raktapittaṃ garalabhavagadān pīnasaṃ plīharogaṃ hanyād āmānilotthān kaphapavanakṛtān pittarogānaśeṣān /",
    "GS40dhrasciu:2097": " balyo vṛṣyaśca yogastaruṇatarakaraḥ sarvaroge praśastaḥ pathyaṃ māṃsaiśca yūṣair ghṛtaparilulitair gavyadugdhaiśca bhūyaḥ // RCint_8.246 //",
    "GS40dhrasciu:2098": " bhojyaṃ yojyaṃ yatheṣṭaṃ lalitalalanayā dīyamānaṃ mudā yacchṛṅgārābhreṇa kāmī yuvatijanaśatāṃ bhogayogādatuṣṭaḥ /",
    "GS40dhrasciu:2099": " varjyaṃ śākāmlamādau dinakatipayacit svecchayā bhojyamanyad dīrghāyuḥ kāmamūrtir gatavalipalito mānavo'sya prasādāt // RCint_8.247 //",
    "GS40dhrasciu:2100": " (jayāvaṭī)",
    "GS40dhrasciu:2101": " viṣaṃ trikaṭukaṃ mustaṃ haridrā nimbapatrakam /",
    "GS40dhrasciu:2102": " viḍaṅgamaṣṭamaṃ cūrṇaṃ chāgamūtraiḥ samaṃ samam /",
    "GS40dhrasciu:2103": " caṇakābhā vaṭī kāryā syājjayā yogavāhikā // RCint_8.248 //",
    "GS40dhrasciu:2104": " (trinetrarasaḥ)",
    "GS40dhrasciu:2105": " ādau gandhahataṃ śulvaṃ paścāttulyāhipāradam /",
    "GS40dhrasciu:2106": " trinetro haviṣā piṣṭaḥ śītavīryo'rddhagandhakaḥ // RCint_8.249 //",
    "GS40dhrasciu:2107": " uṣṇaścettulyagandhena kuryāt saṃmardya parpaṭīm /",
    "GS40dhrasciu:2108": " dehasiddhikaro hyeṣa sarvaroganikṛntanaḥ // RCint_8.250 //",
    "GS40dhrasciu:2109": " (siddhayogeśvararasaḥ)",
    "GS40dhrasciu:2110": " śuddhaṃ sūtaṃ dvidhā gandhaṃ khalve ghṛṣṭvā tu kajjalīm /",
    "GS40dhrasciu:2111": " tayoḥ samaṃ kāntalauhamabhāve tasya tīkṣṇakam // RCint_8.251 //",
    "GS40dhrasciu:2112": " melitaṃ devadeveśi marditaṃ kanyakādravaiḥ /",
    "GS40dhrasciu:2113": " yāmadvayaṃ tataḥ paścāttadgolaṃ tāmrasampuṭe // RCint_8.252 //",
    "GS40dhrasciu:2114": " ācchādyairaṇḍapatraistu dhānyarāśau nidhāpayet /",
    "GS40dhrasciu:2115": " tridinānte samuddhṛtya piṣṭaṃ vāritaraṃ bhavet // RCint_8.253 //",
    "GS40dhrasciu:2116": " kumārī bhṛṅgakoraṇṭau kākamācī punarnavā /",
    "GS40dhrasciu:2117": " nīlī muṇḍī ca nirguṇḍī sahadevī śatāvarī // RCint_8.254 //",
    "GS40dhrasciu:2118": " amlaparṇī gokṣurakaḥ kacchūmūlaṃ vaṭāṅkurāḥ /",
    "GS40dhrasciu:2119": " eteṣāṃ bhāvayeddrāvaiḥ saptavārān pṛthak pṛthak // RCint_8.255 //",
    "GS40dhrasciu:2120": " tryūṣaṇatriphalāsomarājīnāṃ ca kaṣāyakaiḥ /",
    "GS40dhrasciu:2121": " śuṣke'smiṃstolitaṃ cūrṇaṃ samamekādaśābhidham // RCint_8.256 //",
    "GS40dhrasciu:2122": " varāvyoṣāgniviśvailā jātīphalalavaṅgakam /",
    "GS40dhrasciu:2123": " saṃyojya madhunāloḍya vimardyedaṃ bhajetsadā // RCint_8.257 //",
    "GS40dhrasciu:2124": " rātrau pibed gavāṃ kṣīraṃ kṛṣṇānāṃ ca viśeṣataḥ /",
    "GS40dhrasciu:2125": " saṃvatsarājjarāmṛtyurogajālaṃ nivārayet // RCint_8.258 //",
    "GS40dhrasciu:2126": " vīryavṛddhikaraṃ śreṣṭhaṃ rāmāśatasukhapradam /",
    "GS40dhrasciu:2127": " tāvanna cyavate vīryaṃ yāvadamlaṃ na sevate // RCint_8.259 //",
    "GS40dhrasciu:2128": " dīpanaṃ kāntidaṃ puṣṭituṣṭikṛtsevināṃ sadā /",
    "GS40dhrasciu:2129": " suguptaḥ kathitaḥ sūtaḥ siddhayogeśvarābhidhaḥ // RCint_8.260 //",
    "GS40dhrasciu:2130": " (palitaghnacūrṇam)",
    "GS40dhrasciu:2131": " triphalā lohajaṃ cūrṇaṃ raktacitrakajā jaṭā /",
    "GS40dhrasciu:2132": " cyutakṣudrāmrakaṃ bījaṃ pālāśaṃ kṣudradugdhikā // RCint_8.261 //",
    "GS40dhrasciu:2133": " etadaṣṭakamādāya pṛthak pañcapalonmitam /",
    "GS40dhrasciu:2134": " miśrayitvā palāśasya sarvāṅgarasabhāvitam // RCint_8.262 //",
    "GS40dhrasciu:2135": " mahākālajabījānāṃ bhāgatrayamathāharet /",
    "GS40dhrasciu:2136": " bhāgaṃ kṛṣṇatilasyaikaṃ miśrayitvā nipīḍayet // RCint_8.263 //",
    "GS40dhrasciu:2137": " tena tailena taccūrṇaṃ piṇḍīkāryaṃ vimardanāt /",
    "GS40dhrasciu:2138": " snigdhe bhāṇḍe tadādhāya śarāveṇa nirodhayet // RCint_8.264 //",
    "GS40dhrasciu:2139": " liptvā tadāśu dhānye ca palalaughe nidhāpayet /",
    "GS40dhrasciu:2140": " māsamātrātsamāhṛtya pūjayitvā śivaṃ śivam // RCint_8.265 //",
    "GS40dhrasciu:2141": " tolaikaṃ bhakṣayetprātastolaikaṃ bhojanopari /",
    "GS40dhrasciu:2142": " evaṃ māsatrayābhyāsātpalitaṃ hantyasaṃśayam /",
    "GS40dhrasciu:2143": " varṣaikena jarāṃ hatvā mṛtyuṃ jayati mānavaḥ // RCint_8.266 //",
    "GS40dhrasciu:2144": " (kāminīmadanidhūnanarasaḥ)",
    "GS40dhrasciu:2145": " kajjalīkṛtasugandhakaśambhos tulyabhāgakanakasya bījam /",
    "GS40dhrasciu:2146": " mardayetkanakatailayutaṃ syāt kāminīmadavidhūnana eṣaḥ // RCint_8.267 //",
    "GS40dhrasciu:2147": " asya vallayugalaṃ sasitaṃ cet sevitaṃ harati mehagaṇaugham /",
    "GS40dhrasciu:2148": " vīryadārḍhyakaraṇaṃ kamanīyaṃ drāvaṇaṃ nidhuvane vanitānām // RCint_8.268 //",
    "GS40dhrasciu:2149": " (caturmukharasaḥ)",
    "GS40dhrasciu:2150": " rasagandhakalauhābhraṃ samaṃ sūtāṅghri hema ca /",
    "GS40dhrasciu:2151": " sarvaṃ khalvatale kṣiptvā kanyāsvarasamarditam // RCint_8.269 //",
    "GS40dhrasciu:2152": " triphalātulasībrāhmīrasaiścānu vimardayet /",
    "GS40dhrasciu:2153": " eraṇḍapatrairāveṣṭya dhānyarāśau dinatrayam // RCint_8.270 //",
    "GS40dhrasciu:2154": " saṃsthāpya ca taduddhṛtya triphalāmadhusaṃyutam /",
    "GS40dhrasciu:2155": " etadrasāyanavaraṃ sarvarogeṣu yojayet // RCint_8.271 //",
    "GS40dhrasciu:2156": " tadyathāgnibalaṃ khādedvalīpalitanāśanam /",
    "GS40dhrasciu:2157": " pauṣṭikaṃ balyamāyuṣyaṃ putraprasavakārakam // RCint_8.272 //",
    "GS40dhrasciu:2158": " kṣayamekādaśavidhaṃ kāsaṃ pañcavidhaṃ tathā /",
    "GS40dhrasciu:2159": " kuṣṭhamaṣṭādaśavidhaṃ pāṇḍurogān pramehakān // RCint_8.273 //",
    "GS40dhrasciu:2160": " śūlaṃ śvāsaṃ ca hikkāṃ ca mandāgniṃ cāmlapittakam /",
    "GS40dhrasciu:2161": " vraṇān sarvānāmavātaṃ visarpaṃ vidradhiṃ tathā // RCint_8.274 //",
    "GS40dhrasciu:2162": " apasmāraṃ mahonmādaṃ sarvārśāṃsi tvagāmayān /",
    "GS40dhrasciu:2163": " krameṇa śīlitaṃ hanti vṛkṣamindrāśaniryathā /",
    "GS40dhrasciu:2164": " caturmukhena devena kṛṣṇātreyāya sūcitam // RCint_8.275 //",
    "GS40dhrasciu:2165": " (gandhalauha)",
    "GS40dhrasciu:2166": " gandhaṃ lauhaṃ bhasma madhvājyayuktaṃ sevyaṃ varṣaṃ vāriṇā traiphalena /",
    "GS40dhrasciu:2167": " śukle keśe kālimā divyadṛṣṭiḥ puṣṭivīryaṃ jāyate dīrghamāyuḥ // RCint_8.276 //",
    "GS40dhrasciu:2168": " (siddhalakṣmīśvararasaḥ)",
    "GS40dhrasciu:2169": " aṣṭāṃśahemni haraje śikhimūṣikāyāṃ saṃjārya ṣaḍguṇabaliṃ kramaśo 'dhikaṃ ca /",
    "GS40dhrasciu:2170": " ūrdhvaṃ payo'gnim adhare vinidhāya dhīrāḥ siddhīḥ samagramatulāḥ svakare kurudhvam // RCint_8.277 //",
    "GS40dhrasciu:2171": " (vahnisiddharasaḥ)",
    "GS40dhrasciu:2172": " lauhaṃ gandhaṃ ṭaṅkaṇaṃ bhrāmayitvā sārdhas tasmin sūtako'nyaśca gandhaḥ /",
    "GS40dhrasciu:2173": " kanyāmbhobhir marditaḥ kācakūpyāṃ kṣipto vahṇau siddhaye vahṇisiddhaḥ // RCint_8.278 //"
}