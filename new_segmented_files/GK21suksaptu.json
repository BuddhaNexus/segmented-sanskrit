{
    "GK21suksaptu:0": " // śrīḥ //",
    "GK21suksaptu:1": " śukasaptatiḥ //",
    "GK21suksaptu:2": " “vinodinī' saṃskṛta-hindī-vyākhyopetā //",
    "GK21suksaptu:3": " START Suk 1:",
    "GK21suksaptu:4": " praṇamya śāradāṃ devīṃ divyavijñānaśālinīm /",
    "GK21suksaptu:5": " vacmi cetovinādārthamuddhāraṃ kīrasammateḥ // Suk_1.1 (=1) //",
    "GK21suksaptu:6": " asti candrapuraṃ nāma nagaram /",
    "GK21suksaptu:7": " tatra vikramaseno nāma rājā babhūva /",
    "GK21suksaptu:8": " tasminnagare haridatto nāma śreṣṭhī tasya bhāryā śṛṅgarasundarīnāmnī /",
    "GK21suksaptu:9": " tatputro madanāvinodanāmā babhūva /",
    "GK21suksaptu:10": " tasya patnī prabhāvatī /",
    "GK21suksaptu:11": " sā somadattaśreṣṭhinaḥ kanyā /",
    "GK21suksaptu:12": " madanavinodastu atīvaviṣayāsaktaḥ kuputraḥ pituḥ śikṣāṃ na śṛṇoti /",
    "GK21suksaptu:13": " tasya dyūtamṛgayāveśyāmadyādiṣu atīva āsaktiḥ /",
    "GK21suksaptu:14": " kumārgacāriṇaṃ taṃ kuputraṃ dṛṣṭvā tatpitā haridattaḥ sapatnīkaḥ atīva duḥkhitaḥ sañjātaḥ /",
    "GK21suksaptu:15": " taṃ haridattaṃ kuputraduḥkhena pīḍitaṃ dṛṣṭvā tasya sakhā trivikramanāmā dvijaḥ svagṛhato nītinipuṇaṃ śukaṃ sārikāṃ ca gṛhītvā tadgṛhe gatvā prāha-“sakhe haridatta/",
    "GK21suksaptu:16": " enaṃ śukaṃ sapatnīkaṃ putravattvaṃ paripālaya /",
    "GK21suksaptu:17": " etatsaṃrakṣaṇena tava duḥkhaṃ dūrībhaviṣyati' /",
    "GK21suksaptu:18": " haridattastu taṃ śukaṃ gṛhītvā putrāya samarpayāmāsa /",
    "GK21suksaptu:19": " madanavinodena śayanamandire svarṇapañjarasthaḥ sthāpitaḥ paripoṣitaśca /",
    "GK21suksaptu:20": " athaikadā rahasi śuko madanaṃ prāha-",
    "GK21suksaptu:21": " he sakhe/",
    "GK21suksaptu:22": " pitroste duḥkhinorduḥkhātpatatyaśrucayo bhuvi /",
    "GK21suksaptu:23": " tena pāpena te vatsa patanaṃ devaśarmavat // Suk_1.2 (=2) //",
    "GK21suksaptu:24": " sa prāha-“kathametat?",
    "GK21suksaptu:25": " ' śuka āha-asti pañcapuraṃ nāma nagaram /",
    "GK21suksaptu:26": " tatra satyaśarmā brāhmaṇaḥ /",
    "GK21suksaptu:27": " tadbhāryā dharmaśīlānāmnī putrastu devaśarmā /",
    "GK21suksaptu:28": " sa ca adhītavidyaḥ pitṛpracchannavṛttyā deśāntaraṃ gatvā bhāgīrathītīre tapaḥ kṛtavān /",
    "GK21suksaptu:29": " ekadā sa tapasvī gaṅgātīre japārthamupaviṣṭaḥ /",
    "GK21suksaptu:30": " tasminkāle kayācit balākayā uḍḍīyamānayā tadaṅgopari purīṣotsargaḥ kṛtaḥ /",
    "GK21suksaptu:31": " sa ca tapasvī krodhākulitanetraḥ yāvadūrdhvaṃ paśyati tāvattatkrodhāgninā bhasmībhūtāṃ balākāṃ bhūmau patitāṃ dṛṣṭvā [balākāṃ dagdhvā] nārāyaṇadvijagṛhe bhikṣārthaṃ yayau /",
    "GK21suksaptu:32": " svabhartṛśuśrūṣāparayā tatpatnyā kopābhiviṣṭo nirbhartsitaḥ satpakṣihāyamuktaśca- “nāhaṃ balākeva tvatkopasthānam' /",
    "GK21suksaptu:33": " sa ca pracchannapātakajñānādbhīto vismitaśca,",
    "GK21suksaptu:34": " preṣitaśca tayā dharmavyādhapārśva vāraṇasīṃ nagarīṃ yayau /",
    "GK21suksaptu:35": " tatra raktāktahastaṃ yamapratibhaṃ māṃsavikrayaṃ vidadhānaṃ taṃ dṛṣṭvā dṛśāmantaḥsthitaḥ /",
    "GK21suksaptu:36": " vyādhena svāgatapraśnapūrvakaṃ svagṛhaṃ nītvā nijapitarau sabhaktikaṃ bhojayitvā paścāttasya bhojanaṃ dattam /",
    "GK21suksaptu:37": " tadanantaraṃ sa ca vyādhaṃ jñānakāraṇaṃ papraccha-“kathaṃ satī jñānavatī,",
    "GK21suksaptu:38": " kathaṃ ca tvaṃ jñānavān' /",
    "GK21suksaptu:39": " tena vyādhenoktam-",
    "GK21suksaptu:40": " nijānvayapraṇītaṃ yaḥ samyagdharmaṃ niṣevate /",
    "GK21suksaptu:41": " uttamādhamamadhyeṣu vikāreṣu parāṅmukhaḥ // Suk_1.3 (=3) //",
    "GK21suksaptu:42": " sa gṛhī sa muniḥ sādhuḥ sa ca yogī sa dhārmikaḥ /",
    "GK21suksaptu:43": " pitṛśuśrūṣako nityaṃ jantuḥ sādhāraṇaśca yaḥ // Suk_1.4 (=4) //",
    "GK21suksaptu:44": " ahaṃ sāpi ca evaṃ jñāninau tvaṃ ca nijapitarau parityajya bhramanmādṛśāṃ na sambhāṣaṇārhaḥ /",
    "GK21suksaptu:45": " paramatithiṃ matvā jalpitaḥ /",
    "GK21suksaptu:46": " evamuktaḥ sa brāhmaṇo vinayaparaṃ vyādhaṃ papraccha /",
    "GK21suksaptu:47": " tenoktam-",
    "GK21suksaptu:48": " na pūjayanti ye pūjyānmānyānna mānayanti ye /",
    "GK21suksaptu:49": " jīvanti nindyamānāste mṛtāḥ svargaṃ na yānti ca // Suk_1.5 (=5) //",
    "GK21suksaptu:50": " vyādhena bodhitastena sa yayau gṛhamātmanaḥ /",
    "GK21suksaptu:51": " abhavatkīrtimāṃlloke parataḥ kīrtibhājanam // Suk_1.6 (=6) //",
    "GK21suksaptu:52": " tasmādvaṇigdharmaṃ svakulodbhavaṃ smara pitrośca vinayaparo bhava' /",
    "GK21suksaptu:53": " evamuktaḥ sa madanaḥ pitarau namaskṛtya tadanujñāto bhāryāñcāpṛcchyapravahaṇamadhirūḍhaṃvān gato deśāntaram /",
    "GK21suksaptu:54": " paścāttatpatnī katiciddināni śokayuktā nirvāhya svairiṇībhiḥ sakhībhiḥ pratibodhitā puruṣāntarābhilāṣukābhavat /",
    "GK21suksaptu:55": " yatastābhirevamuktam-",
    "GK21suksaptu:56": " tāvatpitā tathā bandhuryāvajjīvati mānavaḥ /",
    "GK21suksaptu:57": " mṛto mṛta iti jñātvā kṣaṇātsneho nivartate // Suk_1.7 (=7) //",
    "GK21suksaptu:58": " atastvaṃ svapatimaprāpyamāṇā nijaśarīrasya katiciddinasthāyiyauvanasya puruṣāntararamaṇād gṛhāṇa phalam /",
    "GK21suksaptu:59": " tatastāsāṃ vacanena puruṣāntarasya guṇacandrasaṃjñasya ramaṇāya śṛṅgāraṃ vidhāya yāvatpracalitā tāvatsārikayā mā gacchetyādivacanairnirbhartsitā",
    "GK21suksaptu:60": " tato yāvatsā tāṃ sārikāṃ galamoṭanapūrvaṃ vināśayati tāvaduḍḍīya yayau /",
    "GK21suksaptu:61": " tataḥ kṣaṇaṃ sthitvā sveṣṭadevatāṃ hṛdi smṛtvā tāmbūlaṃ pragṛhya yāvaccalitā tāvat śukaḥ prāha-“siddhirastu /",
    "GK21suksaptu:62": " kva gantavyam',",
    "GK21suksaptu:63": " ityādivākyaiḥ pṛṣṭā /",
    "GK21suksaptu:64": " sā ca śukavacanaṃ śakunamiti kṛtvā prahasya tamāha-“he śukarāja/",
    "GK21suksaptu:65": " narāntarāsvādaṃ vijñātuṃ pracalitāsmi' /",
    "GK21suksaptu:66": " śuka uvāca- “yuktamidaṃ karttavyameva paraṃ duṣkaraṃ ninditaṃ ca kulastrīṇām /",
    "GK21suksaptu:67": " kiñca, tadā gamyatā yadi viparīte samāyāte sati tava buddhirasti /",
    "GK21suksaptu:68": " yadi nāsti tadā parābhavapadaṃ bhaviṣyasi /",
    "GK21suksaptu:69": " yataḥ-",
    "GK21suksaptu:70": " kautukānveṣiṇo nityaṃ durjanā vyasanāgame /",
    "GK21suksaptu:71": " māsopavāsinī yadvadvaṇikputrakacagrahe // Suk_1.8 (=8) //",
    "GK21suksaptu:72": " papraccha sā tadā sārdhaṃ puṃścalībhiḥ kṛtādarā /",
    "GK21suksaptu:73": " sasambhramā jagādedaṃ kimidaṃ bhāṣitaṃ śukaḥ // Suk_1.9 (=9) //",
    "GK21suksaptu:74": " yadi te kautukaṃ subhru parārthaṃ gaccha sundari /",
    "GK21suksaptu:75": " sthirībhūya tvayā paścāt śrāvyeyaṃ mahatī kathā // Suk_1.10 (=10) //",
    "GK21suksaptu:76": " evaṃ śukoktaṃ śrutvā yadā sā kautukākulacetasā nijagṛha āsīnāsti tadā śukaḥ kathāṃ prāha- asti candrāvatī puro /",
    "GK21suksaptu:77": " tasyāṃ bhīmanāmā nṛpaḥ /",
    "GK21suksaptu:78": " tatra sudhano nāma mohanaśreṣṭhisutaḥ tannagaravāsino haridattasya kalatraṃ lakṣmīṃ rantumīhate /",
    "GK21suksaptu:79": " tadvatsā na manyate /",
    "GK21suksaptu:80": " tato māsopavāsinīṃ pūrṇābhidhānāṃ gatvā pūrṇadhanāvarjitāṃ kṛtvā haridatte nagarādbahirgate tadgṛhe dūtītvena preṣayāmāsa /",
    "GK21suksaptu:81": " sāpi cāṭūktibhirlakṣmīṃ prasādayāmāsa /",
    "GK21suksaptu:82": " prasannayā ca tayetyuktam- “yattvaṃ yācase tatkaromi” /",
    "GK21suksaptu:83": " pūrṇayoktam- “tarhi manmataṃ naraṃ bhaja” /",
    "GK21suksaptu:84": " tayoktam- “kulastrīṇāṃ naitadyujyate paraṃ yattavāgre pratipannaṃ tatkaromi' /",
    "GK21suksaptu:85": " uktañca-",
    "GK21suksaptu:86": " chijjau sīsaṃ aha hou bandhaṇaṃ caau savvahā lacchī /",
    "GK21suksaptu:87": " paḍivaṇṇapālaṇe supurisāṇaṃ jaṃ hou taṃ hou // Suk_1.11 (=11) //",
    "GK21suksaptu:88": " [śīrṣa chidyatām atha bhavatu bandhanaṃ calatu savathā lakṣmīḥ /",
    "GK21suksaptu:89": " pratipannapālane supuruṣāṇāṃ yad bhavatu tad bhavatu] // Suk_1.11* (=11*) //",
    "GK21suksaptu:90": " tathāca",
    "GK21suksaptu:91": " diḍhalohasiṃkhalāṇaṃ assāṇa vivihapāsabandhāṇaṃ /",
    "GK21suksaptu:92": " tāṇaṃ cia ahiaraaro vāābandho supurisassa // Suk_1.12 (=12) //",
    "GK21suksaptu:93": " [dṛḍhalohaśṛṅkhalānāṃ bhavatu vivadhapāśabandhanam /",
    "GK21suksaptu:94": " tābhyāmapi adhikataro vācābandhaḥ supuruṣasya] // Suk_1.12* (=12*) //",
    "GK21suksaptu:95": " adyāpi nojjhati haraḥ kila kālakūṭaṃ,",
    "GK21suksaptu:96": " kūrmo bibharti dharaṇīṃ khalu cātmapṛṣṭhe /",
    "GK21suksaptu:97": " ambhonidhirvahati duḥsahavāḍavāgnimaṅgīkṛtaṃ sukṛtinaḥ paripālayanti // Suk_1.13 (=13) //",
    "GK21suksaptu:98": " tacchrutvā hṛṣṭā pūrṇā /",
    "GK21suksaptu:99": " “evamevaitat' /",
    "GK21suksaptu:100": " tatastāṃ lakṣmīṃ pratividhāya guṇamohanārthe pradoṣe svagṛhe nināya /",
    "GK21suksaptu:101": " tataḥ sa mohanaḥ kathitavelopari nāgataḥ kiñcitkāryādivaiyagryeṇa /",
    "GK21suksaptu:102": " tato lakṣmyā sakāmayoktam- “yatkamapi naraṃ samānaya' /",
    "GK21suksaptu:103": " tataḥ pūrṇayā mūḍhayā tatpatireva samānītaḥ /",
    "GK21suksaptu:104": " svabhartari samāyāte sā kathaṃ bhavatviti kathaṃ gṛhaṃ yātviti tvaṃ sakhyastava vā kathayantu /",
    "GK21suksaptu:105": " tā āhuḥ- “na jānīmaḥ /",
    "GK21suksaptu:106": " tvameva kathaya' /",
    "GK21suksaptu:107": " śuka āha- “yadi na yāsi tadā kathayāmi' /",
    "GK21suksaptu:108": " tayoktam-- “na yāsyāmi' /",
    "GK21suksaptu:109": " śukaḥ-sā āgacchanneva svapatiriti jñātvā taṃ kacagrahaṃ pragṛhyaivamuvāca-he śaṭha/",
    "GK21suksaptu:110": " sarvadā tvamiti mamāgre jalpasi yanme tvāṃ vinā nānyā vallabhā asti /",
    "GK21suksaptu:111": " adhunā tu mayā parīkṣito jñātaśceti kopaṃ cakre' /",
    "GK21suksaptu:112": " sa ca tāṃ kaṣṭena sukomalavacanairanunīya svagṛhaṃ ninye /",
    "GK21suksaptu:113": " kathāṃ śrutvā śukenoktāṃ bhayavismayakāriṇīm /",
    "GK21suksaptu:114": " puṃścalīvṛndasaṃyuktā suptā rātrau vaṇikpriyā // Suk_1.14 (=14) //",
    "GK21suksaptu:115": " iti śukasaptatau prathamā kathā //",
    "GK21suksaptu:116": " START Suk 2:",
    "GK21suksaptu:117": " sā tathaiva samaṃ tābhirdvitīyo 'hni niśāmukhe /",
    "GK21suksaptu:118": " śukamāpṛcchya calitā śukastāmidamabravīt // Suk_2.1 (=15) //",
    "GK21suksaptu:119": " yatheṣṭaṃ gaccha suśroṇi yadi jānāsi duḥkṛte /",
    "GK21suksaptu:120": " pratyuttaraṃ samāyāte yaśodevīva saṅkaṭe // Suk_2.2 (=16) //",
    "GK21suksaptu:121": " tataḥ prabhāvato pṛcchati- “kā yaśodevī /",
    "GK21suksaptu:122": " kadā kasminsaṅkaṭe tayā ka upāyaḥ kṛta' iti /",
    "GK21suksaptu:123": " śukaḥ- “yadā kathayāmi tadā mayi suratavighātena tava kopaḥ prāṇaniṣūdanaḥ syāt' /",
    "GK21suksaptu:124": " sā āha- “suhṛdāṃ sādhvasādhvapi śrotavyameva' ityanujñātaḥ śukaḥ āha- asti nandanaṃ nāma nagaram /",
    "GK21suksaptu:125": " tatra nandano nāma rājā /",
    "GK21suksaptu:126": " tatputro rājaśekharaḥ /",
    "GK21suksaptu:127": " tadvadhūḥ śaśiprabhā /",
    "GK21suksaptu:128": " tāṃ dhanasenasuto vīranāmā dṛṣṭvā sakāmaḥ san jvarapīḍito 'bhūt /",
    "GK21suksaptu:129": " bhojanādi na vidhatte /",
    "GK21suksaptu:130": " sa ca mātrā yaśodevyā pṛṣṭaḥ sansagadgadaṃ kāraṇamāha- “sā ca rājakanyā durlabhā /",
    "GK21suksaptu:131": " sa kathaṃ jīvatu' iti praśnaḥ /",
    "GK21suksaptu:132": " tayoktam- “tvameva kathaya' /",
    "GK21suksaptu:133": " śukaḥ-yadi prabhāvati/",
    "GK21suksaptu:134": " adya na yāsi tadā kathayāmi,",
    "GK21suksaptu:135": " ityukte sā āha- “kathayeti' /",
    "GK21suksaptu:136": " atha śukaḥ-sā yaśodevī ekāṃ śunīṃ bhojanādyairāvarjayitvā ābharaṇāni paridhāyātmanā",
    "GK21suksaptu:137": " sārdhaṃ gṛhītvā śaśiprabhāpārśve gatvā tāṃ vijane sagadgadā jagāda-ahaṃ ca tvaṃ ca",
    "GK21suksaptu:138": " iyaṃ ca pūrvabhave bhaginyo 'bhūvan /",
    "GK21suksaptu:139": " mayā niḥśaṅkayā tvayā tu saśaṅkayā paranarābhilāṣaḥ pūritaḥ /",
    "GK21suksaptu:140": " anayā tu naiva /",
    "GK21suksaptu:141": " ato 'syāḥ śīlaprabhāvātkevalaṃ jātismaraṇameva na bhogāḥ śunikā ca sañjātā /",
    "GK21suksaptu:142": " sambhogavighnājjātismaraṇaṃ ca na te vartate /",
    "GK21suksaptu:143": " mama punarbhogānnirvighnānnirvighnajātismaraṇaṃ ca /",
    "GK21suksaptu:144": " ato 'hamanukampayā imāṃ śunakīṃ tvāṃ ca dṛṣṭvā kathayitumāgatā /",
    "GK21suksaptu:145": " atastvayārthināṃ kāṅkṣitaṃ dātavyameva /",
    "GK21suksaptu:146": " yo dānaṃ kuryātsa bhavetsarvasampadāṃ sthānam /",
    "GK21suksaptu:147": " uktañca--",
    "GK21suksaptu:148": " kathayanti na yācante bhikṣāhārā gṛhe gṛhe /",
    "GK21suksaptu:149": " arthibhyo dīyatāṃ nityamadātuḥ phalamīdṛśam // Suk_2.3 (=17) //",
    "GK21suksaptu:150": " tataḥ śaśiprabhā sakaṇṭhagrāhaṃ ruditvā prāha-- “māmapi kalyāṇi/",
    "GK21suksaptu:151": " puruṣāntareṇa yojaya' /",
    "GK21suksaptu:152": " tato yaśodevī tāṃ svasthīkṛtya bhartṛviditāṃ svagṛhaṃ nītvā svaputreṇa yojayāmāsa /",
    "GK21suksaptu:153": " sa ca rājaśekharo dravyādidānatoṣitaḥ sakhīyamiti kṛtvā na nivārayāmāsa /",
    "GK21suksaptu:154": " rājaputraṃ rājaputrīṃ pratāryaivaṃ ca bhāmini /",
    "GK21suksaptu:155": " yaśodevyā mahadbuddhya nijakāryamanuṣṭhitam // Suk_2.4 (=18) //",
    "GK21suksaptu:156": " buddhirasti yadaiṣā te vraja subhru parāntikam /",
    "GK21suksaptu:157": " bhaja nidrāṃ viśālākṣi mānyathā svaṃ viḍambaya // Suk_2.5 (=19) //",
    "GK21suksaptu:158": " iti śukakathāṃ śrutvā prabhāvatī suptā /",
    "GK21suksaptu:159": " iti śukasaptatau dvitīyā kathā //",
    "GK21suksaptu:160": " START Suk 3:",
    "GK21suksaptu:161": " athānyadine prabhāvatī śukaṃ pṛcchati /",
    "GK21suksaptu:162": " śukaḥ-",
    "GK21suksaptu:163": " gaccha deva kimāścaryaṃ yatra te ramate manaḥ /",
    "GK21suksaptu:164": " nṛpavadyadi jānāsi paritrāṇaṃ tvamātmanaḥ // Suk_3.1 (=20) //",
    "GK21suksaptu:165": " prabhāvatī pṛcchati-kathametat /",
    "GK21suksaptu:166": " śukaḥ kathayati-asti viśālā nagarī /",
    "GK21suksaptu:167": " tatra sudarśano rājā /",
    "GK21suksaptu:168": " tatra ca vimalo nāma vaṇik /",
    "GK21suksaptu:169": " tasya ca patnīdvayaṃ subhagaṃ rūpasampannaṃ dṛṣṭvā kuṭilanāmā dhūrtastadbhāryādvayagrahaṇecchayā ambikāṃ devīmārādhya vimalarūpaṃ yayāce /",
    "GK21suksaptu:170": " labdhvā ca tatprakṛtiṃ vimale bahirgate tadgṛhaṃ gatvā prabhutvaṃ cakāra /",
    "GK21suksaptu:171": " prasādadhanadānairvaśīkṛto 'khilo 'pi parijanavargaḥ /",
    "GK21suksaptu:172": " tadbhāryādvayaṃ bahumānadānādinā santoṣya svecchayā bhuṅkte /",
    "GK21suksaptu:173": " vimalo 'yaṃ dhanādyanityatāṃ śrutvā dātā babhūveti parijano 'navarataṃ cintayati /",
    "GK21suksaptu:174": " atha satyavimalo 'pi dvāramāgataḥ kuṭilājñayā dvārapālena niṣiddhaḥ /",
    "GK21suksaptu:175": " tato bahiḥsthaḥ phutkaroti “vañcito 'haṃ dhūrtarājena' /",
    "GK21suksaptu:176": " tasya caivaṃ krandato gotrajā janāḥ kautukācca militāḥ /",
    "GK21suksaptu:177": " tatkṣaṇāt haṭṭāni muktvā vaṇiksārtho militvā ārakṣikamantrimukhyānāṃ purataḥ phūccakre /",
    "GK21suksaptu:178": " “rājanvañcito 'smi dhūrtarājena' /",
    "GK21suksaptu:179": " tato rājñā tadavalokanāya prahitāḥ puruṣāḥ /",
    "GK21suksaptu:180": " tenāpi te dravyādidānena sānukūlāḥ kṛtāḥ /",
    "GK21suksaptu:181": " taṃ dhanadāyakaṃ gṛhe dṛṣṭvā jano vadati-“svāminvimalo gṛhe vidyate /",
    "GK21suksaptu:182": " ayaṃ ca dhūrtarāṭ dvārasthaḥ' /",
    "GK21suksaptu:183": " tato nṛpeṇa dvāvapyekatra kṛtau /",
    "GK21suksaptu:184": " tato dvayormadhyānna ko 'pi dhūrtetarayorvyaktiṃ jānāti /",
    "GK21suksaptu:185": " jātaḥ kolāhalo 'khilalokavyavahāranāśakaro rājñaścapavādaḥ /",
    "GK21suksaptu:186": " yato rājñāṃ duṣṭanigrahaḥ śiṣṭapālanaṃ ca svargāya /",
    "GK21suksaptu:187": " uktañca-",
    "GK21suksaptu:188": " prajāpīḍanasantāpātsamudbhūto hutāśanaḥ /",
    "GK21suksaptu:189": " rājñaḥ kulaṃ śriyaṃ prāṇānnādagdhvā vinivartate // Suk_3.2 (=21) //",
    "GK21suksaptu:190": " tato rājā ekānte tayornirṇayamacintayat /",
    "GK21suksaptu:191": " tatkathaya kathaṃ niścayaḥ syāditi praśnaḥ /",
    "GK21suksaptu:192": " śukaḥ-sa rājā labdhopāyastadvimalabhāryādvayaṃ pṛthakpṛthaksaṃsthāpya pṛṣṭavān-“kiṃ yuvayoḥ pāṇigrahaṇe bhartrā vibhūṣaṇaṃ pradattaṃ dhanaṃ ca /",
    "GK21suksaptu:193": " paścātkiṃ jalpitaṃ prathamasaṅgena ca kā vārttā bhartrā sahābhūt /",
    "GK21suksaptu:194": " kā mātā kaśca pitā /",
    "GK21suksaptu:195": " kiṃ kulam /",
    "GK21suksaptu:196": " kā jātiḥ' /",
    "GK21suksaptu:197": " ityevaṃ pṛṣṭābhyāṃ yathālabdhaṃ yathāvṛttaṃ yathāproktaṃ yathāsuptaṃ sarvaṃ tābhyāṃ kathitam /",
    "GK21suksaptu:198": " paścātu tau puruṣau pṛṣṭau parasparaṃ visaṃvadantau /",
    "GK21suksaptu:199": " tato bhāryādvayasya rukmiṇīsundarīnāmadheyasya yaḥ saṃvādaṃ vadati sa satyaḥ /",
    "GK21suksaptu:200": " itarastu dhūrto rājñā nirvāsitaḥ /",
    "GK21suksaptu:201": " satyastu rājñā sabhāryaḥ saskṛtaḥ svagṛhaṃ gataḥ /",
    "GK21suksaptu:202": " iti mahārājabuddhiḥ /",
    "GK21suksaptu:203": " iti kathāṃ śrutvā prabhāvatī suptā //",
    "GK21suksaptu:204": " iti śukasaptatau tṛtīyā kathā //",
    "GK21suksaptu:205": " START Suk 4 :",
    "GK21suksaptu:206": " athānyadā prabhāvatī śukaṃ pṛcchati /",
    "GK21suksaptu:207": " śukaḥ-“māṃ kṛtāvajñaṃ kṛtvā mā gaccha /",
    "GK21suksaptu:208": " yato bālakādapi hitaṃ vākyaṃ grāhyam /",
    "GK21suksaptu:209": " kṛtāvajñaḥ purā devi vṛddhavākyaparāṅmukhaḥ /",
    "GK21suksaptu:210": " patito brāhmaṇo 'narthe viṣakanyāvivāhane // Suk_4.1 (=22) //",
    "GK21suksaptu:211": " prabhāvatī pṛcchati-“kathametat” /",
    "GK21suksaptu:212": " śukaḥ-asti somaprabhaṃ nāma dvijasthānam /",
    "GK21suksaptu:213": " tatra vidvāndhārmikaḥ somaśarmā nāma vipraḥ /",
    "GK21suksaptu:214": " tatputrī rūpaudāryaguṇopetā viṣakanyeti vijñātābhūt /",
    "GK21suksaptu:215": " tena tāṃ bhayena ko 'pi na vivāhayati /",
    "GK21suksaptu:216": " tataḥ somaśarmā varārthaṃ bhuvaṃ paryaṭan samprāpto dvijasthānaṃ janasthāna nāma /",
    "GK21suksaptu:217": " tatra govindanāmā brāhmaṇo jaḍo nirdhanaśca /",
    "GK21suksaptu:218": " tasmai kanyā pradattā /",
    "GK21suksaptu:219": " tena suhṛdāṃ nivārayatāmapi kṛtāvajñenoḍhā sarvarūpalāvaṇyaguṇopetā mohinī viṣakanyā /",
    "GK21suksaptu:220": " sā vidagdhā govindastu mūrkhaḥ laghuvayāśca /",
    "GK21suksaptu:221": " tataśca sā ātmano rūpalāvaṇyayauvanaṃ śuśoca /",
    "GK21suksaptu:222": " avidagdhaḥ patiḥ strīṇāṃ,",
    "GK21suksaptu:223": " prauḍhānāṃ nāyako 'guṇī /",
    "GK21suksaptu:224": " guṇināṃ tyāgināṃ stoko vibhavaśceti duḥkhakṛt // Suk_4.2 (=23) //",
    "GK21suksaptu:225": " pāusasamaapavāso jovvaṇadiahe tahā a dāliddaṃ /",
    "GK21suksaptu:226": " paḍhamasiṇehavioo tiṇi vi garuāidukkhāiṃ // Suk_4.3 (=24) //",
    "GK21suksaptu:227": " [pravṛṭsamayapravāso yauvanadivase tathā ca dāridryam /",
    "GK21suksaptu:228": " prathamasnehaviyogastrīṇyapi gurukāṇi duḥkhāni] // Suk_4.24* (=24*) //",
    "GK21suksaptu:229": " appatthāve paḍhiaṃ kaṇṭhavihūṇaṃ ca gāiaṃ gīaṃ /",
    "GK21suksaptu:230": " mā mā bhaṇanti suraaṃ tiṇi vi garuāi dukkhāiṃ // Suk_4.4 (=25) //",
    "GK21suksaptu:231": " [aprastāve paṭhitaṃ kaṇṭhavihīnaṃ ca gāyanaṃ gītam /",
    "GK21suksaptu:232": " mā mā bhaṇantyāṃ surataṃ trīṇyapi gurukāṇi duḥkhāni] // Suk_4.4* (=25*) //",
    "GK21suksaptu:233": " sānyadā govindaṃ patimityabravīt-“mama piturgehātsamāgatāyā bahūni dināni sañjātāni /",
    "GK21suksaptu:234": " tato 'haṃ tvayaiva saha gamiṣye nānyathā' /",
    "GK21suksaptu:235": " tataḥ śakaṭaṃ mārgayitvā sabhāryakaḥ sa calitaḥ /",
    "GK21suksaptu:236": " yāvatprayāti tāvatpathi eko yuvā vāggmī surūpaḥ śūraśca viṣṇunāmā brāhmaṇo militaḥ /",
    "GK21suksaptu:237": " tasya brāhmaṇasya tasyāścānyonmanurāgaḥ sañjātaḥ /",
    "GK21suksaptu:238": " uktañca- prītiḥ syāddarśanādyaiḥ prathamamatha manaḥsaṅgasaṅkalpabhāvo,",
    "GK21suksaptu:239": " nidrāchedastanutvaṃ vapuṣi kaluṣatā cendriyāṇāṃ nivṛttiḥ /",
    "GK21suksaptu:240": " hrīnāśonmādamūrcchāmaraṇamiti jagadyātyavasthā deśaitāḥ,",
    "GK21suksaptu:241": " lagnairyatpuṣpabāṇaiḥ sa jayati madanaḥ sannirastānyadhanvī // Suk_4.5 (=26) //",
    "GK21suksaptu:242": " sa pathiko dampatyoḥ pūgapatroccayaṃ dadāti /",
    "GK21suksaptu:243": " ityevaṃ grāmyabrāhmaṇorohaviṣṇorviśvastaḥ ātmano nirodhasaṅgabhayāduttīrya ta gantrīvāhamārohayati /",
    "GK21suksaptu:244": " viṣṇunā ca patyau vṛkṣāntaragate sā mohino bhuktā ātmavaśīkṛtā /",
    "GK21suksaptu:245": " tayā cātmīyaṃ nāma gotraṃ kulakramaṃ cājñāpitaḥ /",
    "GK21suksaptu:246": " patyuśca samāgatasya “tvaṃ coro 'sīti' gantryārohaṇaṃ kuvato niṣedhaḥ kṛtaḥ /",
    "GK21suksaptu:247": " viṣṇurapi tāṃ kṛhītvā govindaṃ dharṣitavān /",
    "GK21suksaptu:248": " tatastayoḥ keśākeśi saṃvṛttam /",
    "GK21suksaptu:249": " govindastu viṣṇunā viṣakanyāprabhāveṇa nirjitaḥ /",
    "GK21suksaptu:250": " tatastāṃ gṛhītvā viṣṇuḥ svagṛhaṃ praticalitaḥ /",
    "GK21suksaptu:251": " govindaḥ pṛṣṭhastho mārgāsanne grāme gatvā phūtkṛtavān-“yadanena caureṇa mama bhāryā gṛhītā /",
    "GK21suksaptu:252": " trāyatāṃ tām /",
    "GK21suksaptu:253": " mama śaraṇaṃ bho janāḥ' /",
    "GK21suksaptu:254": " atha grāmādhipena viṣṇurmohinīyuto dhṛtaḥ /",
    "GK21suksaptu:255": " pṛṣṭenottaraṃ dattaṃ viṣṇunā yatheyaṃ mayā pariṇītā /",
    "GK21suksaptu:256": " madīyāṃ ca bhāryāmeṣa pathiko mārge dṛṣṭvā grahilo babhūva /",
    "GK21suksaptu:257": " govindenāpi pṛṣṭena idamevottaritam /",
    "GK21suksaptu:258": " tato mantrī tayorekamevottaraṃ śratvā jātyādikaṃ pṛṣṭavān /",
    "GK21suksaptu:259": " trayamapi tu saṃvadati tataḥ kathaṃ niścayaḥ” /",
    "GK21suksaptu:260": " iti śukapraśnaḥ /",
    "GK21suksaptu:261": " tatastayā pṛṣṭaḥ śuka āha-mantriṇoktam,",
    "GK21suksaptu:262": " “kiyanti dināni saṅgamasya yuṣmākaṃ prayāṇe” /",
    "GK21suksaptu:263": " tairuktam-“kalye bhojanāntaraṃ saṃvṛttaḥ samāgamaḥ' /",
    "GK21suksaptu:264": " tato mantriṇā brāhmaṇau pṛthakpṛthakpṛṣṭau-“kimanayā kalye bhojanavelāyāṃ bhuktam' /",
    "GK21suksaptu:265": " yacca tayā bhuktaṃ tadgovindo jānāti itarastu na /",
    "GK21suksaptu:266": " tataḥ sa viḍambitaḥ sacivena /",
    "GK21suksaptu:267": " gonindaḥ śikṣitaḥ /",
    "GK21suksaptu:268": " dhigimāṃ brāhmaṇīṃ paratreha ca duḥkhadāṃ muñca śīghram /",
    "GK21suksaptu:269": " uktañca-",
    "GK21suksaptu:270": " vaidyaṃ pānarataṃ naṭaṃ kupaṭhitaṃ mūrkhaṃ parivrājakaṃ yodhaṃ kāpuruṣaṃ viṭaṃ vivayasaṃ svādhyāyahīnaṃ dvijam /",
    "GK21suksaptu:271": " rājyaṃ bālanarendramantrirahitaṃ mitraṃ chalānveṣi ca bhāryāṃ yauvanagarvitāṃ pararatāṃ muñcanti ye paṇḍitāḥ // Suk_4.6 (=27) //",
    "GK21suksaptu:272": " tathāpi kāminīlubdho dhikkṛtaḥ sādhubhistadā /",
    "GK21suksaptu:273": " tāmevādāya calitastatkṛte nihataḥ pathi // Suk_4.7 (=28) //",
    "GK21suksaptu:274": " taddevi yaḥ karotyevamavajñāṃ vṛddhaśikṣitaḥ /",
    "GK21suksaptu:275": " sa parābhavamāpnoti govindo brāhmaṇo yathā // Suk_4.8 (=29) //",
    "GK21suksaptu:276": " iti kathāṃ śrutvā prabhāvatī suptā //",
    "GK21suksaptu:277": " iti śukasaptatau caturtho kathā //",
    "GK21suksaptu:278": " START Suk 5:",
    "GK21suksaptu:279": " punaranyadine sā gamanāya śukaṃ pṛcchati /",
    "GK21suksaptu:280": " śukaḥ-",
    "GK21suksaptu:281": " gaccha devi vijānāsi yadi kartuṃ tvamuttaram /",
    "GK21suksaptu:282": " sabhāyāṃ nṛpateryadvadviṣame bālapaṇḍitā // Suk_5.1 (=30) //",
    "GK21suksaptu:283": " prabhāvatīpṛṣṭaḥ śukaḥ kathāṃ prāha-asti ujjayinī nāma nagarī /",
    "GK21suksaptu:284": " tatra vikramādityo rājā /",
    "GK21suksaptu:285": " tasya rājño kāmalīlā nāma uttamakule jātā /",
    "GK21suksaptu:286": " sā ca rājño 'tīva vallabhā /",
    "GK21suksaptu:287": " ekadā nṛpastayā sārdhaṃ bhojanaṃ kurvanbhṛṣṭamatsyāṃstasyai dāpayāmāsa /",
    "GK21suksaptu:288": " sā āha-svāmin/",
    "GK21suksaptu:289": " nāhametānpuruṣānavalokayitumapi samarthā kiṃ punaḥ sparśanam /",
    "GK21suksaptu:290": " iti śṛtvā matsyā aṭṭahāsena tathā jahasuryathā nāgarikaloke śrutam /",
    "GK21suksaptu:291": " rājā ca tanmatsyahāsyakāraṇaṃ mantrijyotirvicchākunikakovidānpṛcachati /",
    "GK21suksaptu:292": " yadā na ko 'pi jānāti tadā sarvadvijāgresaraṃ purohitaṃ prāha-yathā tvayaiva matsyahāsyakāraṇaṃ kathanīyamanyathātvaṃ deśānnirvāsaṃ prāpnoṣi",
    "GK21suksaptu:293": " purodhā apyetadvacaḥ śrutvā dinapañcakaṃ vyavadhāne yācayitvā saviṣādo gṛhamagamat /",
    "GK21suksaptu:294": " sa purohitaḥ taduttaramajānanpurastādrājñā nirvāsyate /",
    "GK21suksaptu:295": " sa kathaṃ bhavatviti praśnaḥ /",
    "GK21suksaptu:296": " uttaramapyāha śukaḥ-sa brāhmaṇo viṣādāpannaḥ putryā bālapaṇḍitayā babhāṣe, tāta/",
    "GK21suksaptu:297": " kathamudvignacitta iva lakṣyase /",
    "GK21suksaptu:298": " kathaya viṣādasya kāraṇam /",
    "GK21suksaptu:299": " vidvadbhirvipadyapyuccaiḥ sthātavyam /",
    "GK21suksaptu:300": " uktañca-",
    "GK21suksaptu:301": " sampadi yasya na harṣo vipadi viṣādo raṇe ca bhīrutvam /",
    "GK21suksaptu:302": " taṃ bhuvanatrayatilakaṃ jananī janayati sutaṃ viralam // Suk_5.2 (=31) //",
    "GK21suksaptu:303": " tato brāhmaṇo 'viralaṃ vṛttāntamācaṣṭe anena kāraṇena rājā māṃ nāgarānnirvāsayati /",
    "GK21suksaptu:304": " yataḥ-",
    "GK21suksaptu:305": " na sauhṛdaṃ na viśvāso na sneho na ca bandhutā /",
    "GK21suksaptu:306": " kenāpi saha saṃsāre kuto rājñā chalārthinā // Suk_5.3 (=32) //",
    "GK21suksaptu:307": " uktañca-",
    "GK21suksaptu:308": " kāke śaucaṃ dyūtakāre ca satyaṃ sarpe kṣāntiḥ strīṣu kāmopaśāntiḥ /",
    "GK21suksaptu:309": " klībe dhairyaṃ madyape tattvacintā rājā mitraṃ kena dṛṣṭaṃ śrutaṃ vā // Suk_5.4 (=33) //",
    "GK21suksaptu:310": " kiñca- nadīnāṃ nakhināñcaiva śṛṅgiṇāṃ śastrapāṇinām /",
    "GK21suksaptu:311": " viśvāso naiva kartavyaḥ śtrīṣu rājakuleṣu ca // Suk_5.5 (=34) //",
    "GK21suksaptu:312": " bhoginaḥ kañcukāsaktāḥ krūrāḥ kuṭilagaminaḥ /",
    "GK21suksaptu:313": " duḥkhopasarpaṇīyāśca rājāno bhujagā iva // Suk_5.6 (=35) //",
    "GK21suksaptu:314": " hasannapi nṛpo hanti mānayannapi durjanaḥ /",
    "GK21suksaptu:315": " spṛśannapi gajo hanti jighrannapi bhujaṅgamaḥ // Suk_5.7 (=36) //",
    "GK21suksaptu:316": " eṣa rājā ā bālyātsevito 'pi mayi viparīto babhūva /",
    "GK21suksaptu:317": " tasmānmayā jīvitumicchatā dvijaiḥ saha paradeśaṃ gantavyam /",
    "GK21suksaptu:318": " uktañca-",
    "GK21suksaptu:319": " tyajedekaṃ kulasyārthe grāmasyārthe kulaṃ tyajet /",
    "GK21suksaptu:320": " grāmaṃ janapadasyārthe ātmārthe pṛthivīṃ tyajet // Suk_5.8 (=37) //",
    "GK21suksaptu:321": " tataḥ sā bālikā tātavacanaṃ śrutvā prāha-tāta/",
    "GK21suksaptu:322": " tvayā yuktamuktam /",
    "GK21suksaptu:323": " paraṃ svāmirahitānāṃ na kvāpi pūjā /",
    "GK21suksaptu:324": " yata uktam-",
    "GK21suksaptu:325": " apradhānaḥ pradhānaḥ syādyadi seveta pārthivam /",
    "GK21suksaptu:326": " pradhāno 'pyapradhānaḥ syādyadi sevāvivarjitaḥ // Suk_5.9 (=38) //",
    "GK21suksaptu:327": " āsannameva nṛpatirbhajate manuṣyaṃ vidyāvihīnamakulīnamasaṃstutaṃ vā /",
    "GK21suksaptu:328": " prāyeṇa bhūmipatayaḥ pramadā latāśca yaḥ pārśvato bhavati taṃ pariveṣṭayanti // Suk_5.10 (=39) //",
    "GK21suksaptu:329": " ārohanti śanairmṛtyā dhunvantamapi pārthivam /",
    "GK21suksaptu:330": " kopaprasādavastūnāṃ vicinvanti samīpagāḥ // Suk_5.11 (=40) //",
    "GK21suksaptu:331": " tathā ca-",
    "GK21suksaptu:332": " vidyāvatāṃ mahecchānāṃ śilpavikramaśālinām /",
    "GK21suksaptu:333": " sevāvṛttividāñcaiva nāśrayaḥ pārthivaṃ vinā // Suk_5.12 (=41) //",
    "GK21suksaptu:334": " ye jātyādimahotsāhā nopagacchanti pārthivam /",
    "GK21suksaptu:335": " teṣāmāmaraṇaṃ bhikṣā prāyāścittaṃ vinirmitam // Suk_5.13 (=42) //",
    "GK21suksaptu:336": " rogairgrahairnṛpargraisto yo na vetti jaḍakriyaḥ /",
    "GK21suksaptu:337": " madhyamantramupāyaṃ ca so 'vaśyaṃ tāta na sthiraḥ // Suk_5.14 (=43) //",
    "GK21suksaptu:338": " uktañca-",
    "GK21suksaptu:339": " sarpānvyāghrān gajānsiṃhāndṛṣṭvopāyairvaśīkṛtān /",
    "GK21suksaptu:340": " rājeti kiyatī mātrā dhīmatāmapramādinām // Suk_5.15 (=44) //",
    "GK21suksaptu:341": " tathā ca-",
    "GK21suksaptu:342": " rājānameva saṃśritya vidvānyāti paronnatim /",
    "GK21suksaptu:343": " vinā malayamanyatra candanaṃ na vivardhate // Suk_5.16 (=45) //",
    "GK21suksaptu:344": " dhavalānyātapatrāṇi vājinaśca manoramāḥ /",
    "GK21suksaptu:345": " sadā mattāśca mātaṅgāḥ prasanne sati bhūpatau // Suk_5.17 (=46) //",
    "GK21suksaptu:346": " tasmāttāt, tvaṃ rājñā mānyaḥ prasādapātrañca /",
    "GK21suksaptu:347": " tataḥ sandehe 'sminmā viṣādībhava /",
    "GK21suksaptu:348": " yataḥ-",
    "GK21suksaptu:349": " rājagrahe samāyāte viṣame kāryasaṃśaye /",
    "GK21suksaptu:350": " sandigdhamanasāṃ rājñāṃ pradhānāḥ saṃśayacchidaḥ // Suk_5.18 (=47) //",
    "GK21suksaptu:351": " tato he tāta/",
    "GK21suksaptu:352": " sthirībhava /",
    "GK21suksaptu:353": " matsyahasanottaraṃ rājñaḥ purato mayābhidheyamiti /",
    "GK21suksaptu:354": " snāhi bhuṅkṣva /",
    "GK21suksaptu:355": " tataḥ sa evaṃ kṛtvā rājño 'grato gatvā sarvaṃ nivedayāmāsa /",
    "GK21suksaptu:356": " nṛpo 'pi tuṣṭastāmājuhāva /",
    "GK21suksaptu:357": " sā āśīrvādaṃ dattvā rājānamabravīt-rājanmā mudhā viprānviḍambaya /",
    "GK21suksaptu:358": " kiṃ tvayā evaṃvidhaṃ matsyānāṃ hāsyaṃ dṛṣṭaṃ śrutaṃ vā /",
    "GK21suksaptu:359": " kathaṃ māmabalājana pṛcchanna vilajjase /",
    "GK21suksaptu:360": " yataḥ- itaro 'pi na sāmānyo nṛpatirdivyarūpabhṛt /",
    "GK21suksaptu:361": " tvaṃ punarvikramādityo yathārtho 'si parantapa // Suk_5.19 (=48) //",
    "GK21suksaptu:362": " uktañca-",
    "GK21suksaptu:363": " indrātprabhutvaṃ jvalanātpratāpaṃ krodhaṃ yamādvaiśravaṇācca vittam /",
    "GK21suksaptu:364": " sattvasthite rāmajanārdanābhyāmādāya rājñaḥ kriyate śarīram // Suk_5.20 (=49) //",
    "GK21suksaptu:365": " tathā ca bhārate-",
    "GK21suksaptu:366": " mā vṛkodara pādena ekādaśacamūpatim /",
    "GK21suksaptu:367": " pañcanāmapi yo bharttā nāsāprakṛtimānavī <1> <1. `māninā' iti pā-> // Suk_5.21 (=50) //",
    "GK21suksaptu:368": " svāminkathaṃ na tvaṃ svayameva vicārayasi /",
    "GK21suksaptu:369": " yatastvameva sarvasaṃśayacchettā /",
    "GK21suksaptu:370": " athānyebhyaścet śrotuṃ kautukaṃ tarhi śṛṇu /",
    "GK21suksaptu:371": " iyaṃ rājñī na spṛśati hyasmānmatsyānmahāsatī /",
    "GK21suksaptu:372": " puruṣākhyānato rājan hasitāḥ śapharā dhruvam // Suk_5.22 (=51) //",
    "GK21suksaptu:373": " paribhāvyastvayā rājan ślokārtho 'yaṃ sadā hṛdi /",
    "GK21suksaptu:374": " mūḍhadhīranyathā deva yadi pṛcchasi māṃ punaḥ // Suk_5.23 (=52) //",
    "GK21suksaptu:375": " rājanrājapatnyāḥ sūryamapaśyantyāstatkathamasatītvaśaṅkā syāt /",
    "GK21suksaptu:376": " ślokārthe prastutārthe ca matsyānāṃ hasanaṃ budhāḥ /",
    "GK21suksaptu:377": " sanṛpā na vijānanti api sarvārthakovidāḥ // Suk_5.24 (=53) //",
    "GK21suksaptu:378": " tataḥ sado mūḍhaṃ dṛṣṭvā bālapaṇḍitā utthāya yayau /",
    "GK21suksaptu:379": " śuko 'pyāha-ahaṃ prātaḥ kathayiṣye /",
    "GK21suksaptu:380": " iti kīroktiṃ śrutvā prabhāvatī suptā //",
    "GK21suksaptu:381": " iti śukasaptatau pañcamī kathā //",
    "GK21suksaptu:382": " START Suk 6:",
    "GK21suksaptu:383": " athāparasmindivase prabhāvatī śukaṃ prāha-",
    "GK21suksaptu:384": " śuka/ sa matsyahāsyavyatikaro rājñā jñāto na veti /",
    "GK21suksaptu:385": " śuka āha- nṛpaḥ ślokārthamajānanna nidrāṃ lebhe /",
    "GK21suksaptu:386": " uktañca-",
    "GK21suksaptu:387": " nidrā bhadre kutasteṣāṃ ye ṛṇavyādhipīḍitāḥ /",
    "GK21suksaptu:388": " avidheyakalatrāśca ye cānye kṛtavairiṇaḥ // Suk_6.1 (=54) //",
    "GK21suksaptu:389": " rājā nidrābhāve kaṣṭena niśāṃ nītvā prātarbālapaṇḍitāmākārya prāha-bālike/",
    "GK21suksaptu:390": " ślokārtho na jñāto mayā /",
    "GK21suksaptu:391": " tasmānmatsyahāsyakāraṇe nivedaya /",
    "GK21suksaptu:392": " sā āha-rājanmāṃ mā pṛccha /",
    "GK21suksaptu:393": " yataḥ-",
    "GK21suksaptu:394": " paścāttāpo 'tra bhavitā bhāryāyā vaṇijo yathā /",
    "GK21suksaptu:395": " āgraheṇa kṛtaḥ patyau maṇḍakāgamanaṃ prati // Suk_6.2 (=55) //",
    "GK21suksaptu:396": " rājā-kathametat /",
    "GK21suksaptu:397": " śukaḥ-astyatra jayantī nāma nagarī /",
    "GK21suksaptu:398": " tatra vaṇikasutaḥ sumatirnāma tasya priyā padminī nāma /",
    "GK21suksaptu:399": " tasya ca vaṇijaḥ puṇyakṣayāddhanaṃ kṣīṇam /",
    "GK21suksaptu:400": " sa ca janaiḥ parityaktaḥ /",
    "GK21suksaptu:401": " yato jano dhanamitraḥ /",
    "GK21suksaptu:402": " uktañca-",
    "GK21suksaptu:403": " yasyārthāstasya mitrāṇi yasyārthāstasya bāndhavāḥ /",
    "GK21suksaptu:404": " yasyārthāḥ sa pumāṃlloke yasyārthāḥ sa ca paṇḍitaḥ // Suk_6.3 (=56) //",
    "GK21suksaptu:405": " tathā ca bhārate-",
    "GK21suksaptu:406": " jīvanto 'pi mṛtāḥ pañca śrūyante kila bhārata /",
    "GK21suksaptu:407": " daridro vyādhito mūrkhaḥ pravāsī nityasevakaḥ // Suk_6.4 (=57) //",
    "GK21suksaptu:408": " tathā ca-",
    "GK21suksaptu:409": " iha loke hi dhanināṃ paro 'pi svajanāyate /",
    "GK21suksaptu:410": " svajano 'pi draridrāṇāṃ tatkṣaṇāddurjanāyate // Suk_6.5 (=58) //",
    "GK21suksaptu:411": " so 'pi ca tṛṇakāṣṭhādikamānīya purīmadhye vikrīṇāti /",
    "GK21suksaptu:412": " anyadā anena tṛṇakāṣṭhādikaṃ kimapi vane na prāptam /",
    "GK21suksaptu:413": " dṛḍhakāṣṭhamayo 'pi vighnavināyakaḥ prāptaḥ /",
    "GK21suksaptu:414": " tataścintitam-kimasau mama vidhāsyati? uktañca-",
    "GK21suksaptu:415": " bubhukṣitaḥ kiṃ na karoti pāpaṃ kṣīṇā narā niṣkaruṇā bhavanti /",
    "GK21suksaptu:416": " prāṇārthamete hi samācaranti mataṃ satāṃ yanna mataṃ tadeṣām // Suk_6.6 (=59) //",
    "GK21suksaptu:417": " yāvatsa tasya vināyakasya pāṭanāyottiṣṭhati tāvattuṣṭaḥ san jagāda-ahaṃ tava pratidinaṃ pañca pañca maṇḍakāndāsye khaṇḍaghṛtayutān /",
    "GK21suksaptu:418": " mamālaye prātaryāyāḥ /",
    "GK21suksaptu:419": " paraṃ kasyāpi idaṃ rahasyaṃ na kathanīyam /",
    "GK21suksaptu:420": " kathite tu madvaco vitathaṃ bhaviṣyati /",
    "GK21suksaptu:421": " so 'pi ca “tathe'ti pratipādya nityaṃ maṇḍakapañcakaṃ bhāryāyā arpayati /",
    "GK21suksaptu:422": " taddaivaṃ maṇḍakapañcakaṃ ghṛtakhaṇḍayuktamādāya tadbhāryā nijakuṭumbaṃ tṛptīkaroti /",
    "GK21suksaptu:423": " nityaṃ ca tānmaṇḍakān gotriṇāṃ gṛhe vāhayāmāsa /",
    "GK21suksaptu:424": " nijasakhyā mandodaryāstṛptyarthaṃ nityaṃ prāhiṇot /",
    "GK21suksaptu:425": " anyadā sā sakhī tāṃ papraccha /",
    "GK21suksaptu:426": " padminyapi maṇḍakāgamanamidaṃ na jānāti /",
    "GK21suksaptu:427": " tatastasyāḥ purā sā sakhī kapaṭādbrūte-sakhi/",
    "GK21suksaptu:428": " yadi tvaṃ mama purato guhyaṃ na kathayasi tatkaḥ snehaḥ /",
    "GK21suksaptu:429": " uktañca-",
    "GK21suksaptu:430": " dadāti pratigṛhṇāni guhyamākhyāti pṛcchati /",
    "GK21suksaptu:431": " bhuṅkte bhojayate caiva ṣaḍvidhaṃ prītilakṣaṇam // Suk_6.7 (=60) //",
    "GK21suksaptu:432": " tataḥ padminyāha-madīyaḥ patiridaṃ guhyaṃ mamāgre kathamapi na brate mayā śataśaḥ pṛṣṭo 'pi /",
    "GK21suksaptu:433": " tayoktam-tarhi tvadīyaṃ jīvitaṃ rūpaṃ yauvanaṃ savamapi nirarthakameva yadidaṃ nājñāyi /",
    "GK21suksaptu:434": " tataḥ padminī patiṃ pṛcchati-kathaṃ maṇḍakaprāptiḥ?",
    "GK21suksaptu:435": " patirāha-vidheḥ prasādāt /",
    "GK21suksaptu:436": " uktañca-",
    "GK21suksaptu:437": " dvīpādanyasmādapi madhyādapi jalanidherdiśo 'pyantāt /",
    "GK21suksaptu:438": " ānīya jhaṭiti ghaṭayati vidhirabhimatamabhimukhobhūtaḥ // Suk_6.8 (=61) //",
    "GK21suksaptu:439": " kiñca-",
    "GK21suksaptu:440": " kṣutkṣāmasya karaṇḍapiṇḍitatanormlāndriyasya kṣudhā kṛtvākhurvivaraṃ svayaṃ nipatito naktaṃ mukhe bhoginaḥ /",
    "GK21suksaptu:441": " tṛptastatpiśitena satvaramasau tenaiva yātaḥ pathā svasthāstiṣṭhata daivameva hi nṛṇāṃ vṛddhau kṣaye kāraṇam // Suk_6.9 (=62) //",
    "GK21suksaptu:442": " yadā na kathayati tadānaśanaṃ cakre /",
    "GK21suksaptu:443": " patirāha-asminkathite mahatī hāniḥ paścāttāpaśca bhaviṣyati /",
    "GK21suksaptu:444": " evaṃ bodhitāpi sā yāvannāgrahaṃ muñcati tadā tena daivopahatacittena kathitam /",
    "GK21suksaptu:445": " uktañca-",
    "GK21suksaptu:446": " yasmai devāḥ prayacchanti puruṣāya parābhavam /",
    "GK21suksaptu:447": " buddhiṃ tasyāpakarṣanti na sa vetyātmano hitam // Suk_6.10 (=63) //",
    "GK21suksaptu:448": " tena ca rājanvikramārkabuddhimuktena guhyaṃ kīrtitam /",
    "GK21suksaptu:449": " yato hīnapuṇyo buddhyā mucyate /",
    "GK21suksaptu:450": " uktañca-",
    "GK21suksaptu:451": " rāmo hemamṛgaṃ na vetti nahuṣo yāne yunakti dvijān viprādeva savatsadhenuharaṇe jātā matiścārjune /",
    "GK21suksaptu:452": " dyūte bhrātṛcatuṣṭayaṃ ca mahiṣīṃ dharmātmajo dattavān prāyaḥ satpuruṣo 'pyanarthasamaye buddhyā parityajyate // Suk_6.11 (=64) //",
    "GK21suksaptu:453": " sā ca patimukhāt śrutvā sakhīpurī jagāda /",
    "GK21suksaptu:454": " tayā cātmapatiḥ kuṭhārahastaḥ preṣito vināyakapārśve /",
    "GK21suksaptu:455": " so 'pi padminīpatiśca prātastatra jagāma /",
    "GK21suksaptu:456": " vināyako 'pi dvāvapi mayūrabandhairbandhayāmāsa /",
    "GK21suksaptu:457": " so 'pi ca padminīpatiruktaḥ re tvadīya evāyamanarthaḥ /",
    "GK21suksaptu:458": " tatastvayyeva daṇḍo yujyate /",
    "GK21suksaptu:459": " tataḥ sakhīpatiryayāce /",
    "GK21suksaptu:460": " tānpañca maṇḍakāntasmai sa pradadau /",
    "GK21suksaptu:461": " tau dvāvapi svaṃ svaṃ gṛhaṃ jagmatuḥ /",
    "GK21suksaptu:462": " tataḥ patyā dāpitāḥ /",
    "GK21suksaptu:463": " paścāttāpaṃ ca kurute /",
    "GK21suksaptu:464": " tatastvamapi rājendra/",
    "GK21suksaptu:465": " māṃ mā pṛccha /",
    "GK21suksaptu:466": " tava paścāttāpo bhaviṣyati /",
    "GK21suksaptu:467": " idaṃ ślokaṃ svayameva vicintaya /",
    "GK21suksaptu:468": " iti kathayitvā bālapaṇḍitā utthāya svagṛhaṃ gatā /",
    "GK21suksaptu:469": " iti kathāṃ śrutvā prabhāvatī suptā /",
    "GK21suksaptu:470": " iti śukasaptatau ṣaṣṭhī kathā //",
    "GK21suksaptu:471": " START Suk 7:",
    "GK21suksaptu:472": " anyasmindine prabhāvatī śukaṃ papraccha-kīra/",
    "GK21suksaptu:473": " punastanmatsyahāsyakāraṇaṃ rājñā jñātaṃ śṛtaṃ na vā /",
    "GK21suksaptu:474": " śukaḥ prāha-prātaḥ punarbālapaṇḍitāmākārayitvā rājā prāha-ki tanmatsyahāsyakāraṇam?",
    "GK21suksaptu:475": " brūhi śīghraṃ bālike/ sā cāha-",
    "GK21suksaptu:476": " devāgraho na kartavyaḥ paścāttāpo bhaviṣyati /",
    "GK21suksaptu:477": " sthagikāsaktacittasya viprasyābhūtpurā yathā // Suk_7.1 (=65) //",
    "GK21suksaptu:478": " asti dharaṇītale vatsonanāma paṭṭanam /",
    "GK21suksaptu:479": " tatra vīrākhyo rājā tatra ca keśavo nāma brāhmaṇaḥ /",
    "GK21suksaptu:480": " tena kadāciditi cintitaṃ yadahaṃ pitṛdhanaṃ na bhokṣye /",
    "GK21suksaptu:481": " uktañca-",
    "GK21suksaptu:482": " uttamāḥ svaguṇaiḥ khyātā madhyamāśca piturguṇaiḥ /",
    "GK21suksaptu:483": " adhamā mātulaiḥ khyātā śvaśuraiścādhamādhamāḥ // Suk_7.2 (=66) //",
    "GK21suksaptu:484": " kiñca- piara viḍhattai davvḍai caḍḍiri ko ṇa karei /",
    "GK21suksaptu:485": " saiṃ biḍhavai saiṃ bhojaai viralā jaṇaṇi jaṇei // Suk_7.3 (=67) //",
    "GK21suksaptu:486": " [pitrarjitaṃ dravyaṃ bhoginaṃ kaṃ na karoti /",
    "GK21suksaptu:487": " svayamarjayati svayaṃ bhuṅkte viralā jananī janayati] // Suk_7.3* (=67*) //",
    "GK21suksaptu:488": " ityavadhārya sa medinyāṃ babhrāma devatīrthaśmaśānanagareṣu dhanārtham /",
    "GK21suksaptu:489": " anyadā sa nirjane pradeśe prasiddhe śivacatvare karālāyāḥ śmaśāne ca paribhramya pariśrāntaḥ kapilakamaṭhamapaśyat /",
    "GK21suksaptu:490": " tatra ca paryaṅkasanasthaṃ tāpasaṃ dadarśa sa ca viprastasyāgre kṛtāñjalipuṭastasthau /",
    "GK21suksaptu:491": " tāpaso dhyānaṃ śanairmuktvā evamuktavān-",
    "GK21suksaptu:492": " kiṃ kasmai dīyate loke trāyate ko bhavārṇavāt /",
    "GK21suksaptu:493": " asādhyaṃ sādhyate kasya kāle 'sminnatitheraho // Suk_7.4 (=68) //",
    "GK21suksaptu:494": " tataḥ sa brāhmaṇa ūrdhvabāhurjagāda-tavāhamatithirdhanārthī /",
    "GK21suksaptu:495": " tāpaso 'pi taṃ vipramalpayācaka dṛṣṭvā manasi duḥkhībabhūva /",
    "GK21suksaptu:496": " uktañca-",
    "GK21suksaptu:497": " stokārthaprārthanāndīnāndṛṣṭvodārānhi yācakān /",
    "GK21suksaptu:498": " khidyante 'tīva manasi api prāṇapradāyinaḥ // Suk_7.5 (=69) //",
    "GK21suksaptu:499": " kiñca-",
    "GK21suksaptu:500": " ahihūo vi a vivaā karei suaṇo parassa upaāraṃ /",
    "GK21suksaptu:501": " oṇei aṇṇadādhaṃ candaṇataruo sakhaṇḍo vi // Suk_7.6 (=70) //",
    "GK21suksaptu:502": " [abhibhūto 'pi vipadā karoti sujanaḥ parasya upakāram /",
    "GK21suksaptu:503": " apanayatyanyatāpaṃ candanatarukaḥ sahasrakaṇḍo 'pi] // Suk_7.6* (=70*) //",
    "GK21suksaptu:504": " tato yogīndro “yadā tvametatsparśanaṃ kariṣyasi tadā hemnaḥ pañcaśatāni nityaṃ dāsyatī'tyuktvā viprāya paryaṅkīkṛtaṃ sindūramarpayāmāsa /",
    "GK21suksaptu:505": " uktaśca-“etattvayānyasmai na dātavyaṃ na kathanīyañca /",
    "GK21suksaptu:506": " anyathā mama samīpe vyāvṛtya sameṣyati /",
    "GK21suksaptu:507": " tadarpitaṃ yadā sa dvijaḥ prātaḥ spṛśati tadā suvarṇaśatapañcakaṃ dadāti /",
    "GK21suksaptu:508": " sa ca ratnāvatīṃ purīṃ gataḥ /",
    "GK21suksaptu:509": " tatra sthagikāṃ nāma veśyāṃ nityaṃ kāmayate /",
    "GK21suksaptu:510": " sā ca taddravyāgamanaṃ na jānāti /",
    "GK21suksaptu:511": " kuṭṭinī pṛcchati-hale/",
    "GK21suksaptu:512": " eṣa vipraḥ kimapi vyavasāyādikaṃ na vidhatte /",
    "GK21suksaptu:513": " paraṃ dravyaṃ kuto 'smākaṃ vitarati kasmādvilasatīti /",
    "GK21suksaptu:514": " tato veśyā taṃ pṛcchati /",
    "GK21suksaptu:515": " sa vipraḥ sarvathā na kathayati /",
    "GK21suksaptu:516": " tato veśyayā svakalayā bhaktyā cārādhitaḥ /",
    "GK21suksaptu:517": " tataḥ pṛṣṭaḥ sankathayāmāsa yatsindūrāddravyāgamaḥ /",
    "GK21suksaptu:518": " tayā ca suptasya sindūraṃ gṛhītam /",
    "GK21suksaptu:519": " tato dravyābhāve kuṭṭinyā gṛhānniṣkāsitaḥ /",
    "GK21suksaptu:520": " uktañca-",
    "GK21suksaptu:521": " viśvāsapratipannānāṃ vañcane kā vidagdhatā /",
    "GK21suksaptu:522": " aṅkamāruhya suptaṃ hi hantuṃ kiṃ nāma pauruṣam // Suk_7.7 (=71) //",
    "GK21suksaptu:523": " sa viprastatsindūramapaśyanphūtkurvanrājadvāraṃ yayau,",
    "GK21suksaptu:524": " muṣito 'hamiti vadan /",
    "GK21suksaptu:525": " tato vivādaḥ sañjātaḥ /",
    "GK21suksaptu:526": " kuṭṭinyāha-",
    "GK21suksaptu:527": " dhūrto 'sau matsutālubdho dhanahīno bhavatyasau /",
    "GK21suksaptu:528": " manobhavagrahagrasto asamañjasamīdṛśam // Suk_7.8 (=72) //",
    "GK21suksaptu:529": " janairguṇairasambhāvyaṃ rājñā kathaṃ sambhāvyate /",
    "GK21suksaptu:530": " paraṃ satyamidaṃ jātaṃ sindūraṃ dhanadaṃ yataḥ // Suk_7.9 (=73) //",
    "GK21suksaptu:531": " sa ca janairvaideśiko 'yamiti jñātvā nirvāsitaḥ /",
    "GK21suksaptu:532": " tacca sindūraṃ yogīndrameva yayau /",
    "GK21suksaptu:533": " tato rājanvikramāditya/",
    "GK21suksaptu:534": " sthagikāprītinibandhanāttenākhyāte ca sindūre sthagikā naiva viprasya babhūva na ca sindūram /",
    "GK21suksaptu:535": " evaṃ tavāpi rājan/",
    "GK21suksaptu:536": " ratiḥ prītiśca na bhaviṣyati /",
    "GK21suksaptu:537": " evamuktvā bālapaṇḍitā gṛhaṃ jagāma /",
    "GK21suksaptu:538": " iti kathāṃ śrutvā prabhāvatī suptā /",
    "GK21suksaptu:539": " iti śukasaptatau saptamī kathā //",
    "GK21suksaptu:540": " START Suk 8:",
    "GK21suksaptu:541": " athāparedyuḥ prabhāvatī śukaṃ pṛcchati /",
    "GK21suksaptu:542": " śuka uttaraṃ dadau-devi/",
    "GK21suksaptu:543": " bālapaṇḍitā dvitīye 'hni saṃyāte rājānaṃ prāha-deva/",
    "GK21suksaptu:544": " nāgrahaḥ kartuṃ yujyate /",
    "GK21suksaptu:545": " yataḥ-",
    "GK21suksaptu:546": " rājñā naivāgrahaḥ kāryaḥ śubhe vāśubhakarmaṇi /",
    "GK21suksaptu:547": " tadaṅgāni hi bhūtāni rājñāṃ hi mahatī tanuḥ // Suk_8.10 (=74) //",
    "GK21suksaptu:548": " ākhyāte ca tava mayā viṇikputryā yathābhavat /",
    "GK21suksaptu:549": " na bahirna gṛhaṃ rājaṃstathā te 'pi bhaviṣyati // Suk_8.11 (=75) //",
    "GK21suksaptu:550": " rājā pṛcchati-kathametat?",
    "GK21suksaptu:551": " bālapaṇḍitā prāha-asti pṛthvītale tripuraṃ nāma sthānam /",
    "GK21suksaptu:552": " tasmintrivikramo nāma rāja /",
    "GK21suksaptu:553": " tatra sundarābhidhāno vaṇik /",
    "GK21suksaptu:554": " tadbhāryā subhagā nāmātīva kulaṭā /",
    "GK21suksaptu:555": " sā ca bhartrā gṛhānniryāntī prayatnena niyantritā /",
    "GK21suksaptu:556": " tāñca niyantraṇātpūrvameko vaṇigyakṣagṛhe sthitaḥ sakāmāmabhajat /",
    "GK21suksaptu:557": " yadā ca bahirnirgacchanto patinā nivāritā tadā sakhīṃ prāha-sakhi/",
    "GK21suksaptu:558": " adya tvayā sa mānavo yakṣāyatana ākāraṇīyaḥ yathāhaṃ tatra gatvā taṃ rame /",
    "GK21suksaptu:559": " tvayā ca mayi gatāyāṃ paścādasmadgṛhaṃ jvālanīyaṃ yathā gṛhakāryāsakto jano māṃ gātaṃ na jānāti /",
    "GK21suksaptu:560": " atrāntare 'haṃ taṃ svecchayā bhuktvā samupāgacchāmi /",
    "GK21suksaptu:561": " tataḥ sakhīvacanātsa pumāṃstatrāyātaḥ /",
    "GK21suksaptu:562": " sāpyāgatā /",
    "GK21suksaptu:563": " tadā ca gatāyāṃ tasyāṃ sā sakhī tadgṛhaṃ prajvālitavatī /",
    "GK21suksaptu:564": " sa pumānprajvalane kutūhalī yakṣāyatanaṃ muktvā tatrāvalokanāya gataḥ /",
    "GK21suksaptu:565": " sā ca tatra sthitāsamāptātmaprayojanā yāvatā gṛhamāgatā tāvatā gṛhaṃ dagdham /",
    "GK21suksaptu:566": " na gṛhaṃ na bahirbhūpa vaṇigvadhvā yathābhavat /",
    "GK21suksaptu:567": " tathā tava mahārāja bhaviṣyati suniścayam // Suk_8.12 (=76) //",
    "GK21suksaptu:568": " atha cet jñātena ślokārthena prayojanaṃ tadā kalye svayameva jñāpayiṣyāmi /",
    "GK21suksaptu:569": " ityuktvā sā gṛhaṃ yayau /",
    "GK21suksaptu:570": " iti kathāṃ śrutvā prabhāvatī suptā //",
    "GK21suksaptu:571": " iti śukasaptatau aṣṭamī kathā //",
    "GK21suksaptu:572": " START Suk 9:",
    "GK21suksaptu:573": " athāparedyuḥ savismayā prabhāvatī śukaṃ pṛcchati sma-śuka/",
    "GK21suksaptu:574": " kiṃ vijñātaṃ vikramārkeṇa matsyahasanakāraṇam?",
    "GK21suksaptu:575": " śukaḥ prāha-devi/",
    "GK21suksaptu:576": " na kimapi rājñā svayaṃ jñātam /",
    "GK21suksaptu:577": " tato rājā prātardvijasutāmāhuya bālapaṇḍitāṃ prāha-tvayā ityuktaṃ yattvaṃ svayameva jñāsyasi /",
    "GK21suksaptu:578": " mayā tu kimapi na jñātam /",
    "GK21suksaptu:579": " bālapaṇḍitā prāha-yadi rājannevamapi mayā kathyamānaṃ na vetsi, tataḥ śṛṇu /",
    "GK21suksaptu:580": " puṣpahāso nāma mantrī sarvamantriṇāmagraṇīrnirdeṣo guptaḥ /",
    "GK21suksaptu:581": " kimiti niyantrito 'sti /",
    "GK21suksaptu:582": " rājā prāha-anvartho 'yaṃ puṣpahāsaḥ /",
    "GK21suksaptu:583": " yataḥ yadāso madīyāyāṃ saṃsadi hasati tadāsyāsyātpuṣpaprakaro nipatati /",
    "GK21suksaptu:584": " iyañca kathāpararājyamaṇḍaleṣu khyātābhūt /",
    "GK21suksaptu:585": " tatastaiḥ preṣitāḥ svīyapumāṃsaḥ kutūhalānveṣaṇāya /",
    "GK21suksaptu:586": " teṣu samāyāteṣu tena na hasitaṃ puṣpaprakaro 'pi nābhūt /",
    "GK21suksaptu:587": " iti kāraṇātguptibandhaḥ /",
    "GK21suksaptu:588": " bālapaṇḍitā prāha-kenāpi kāraṇena mantriṇā na hasitam, rājan/",
    "GK21suksaptu:589": " tatkāraṇaṃ tvayā jñātaṃ na vā?",
    "GK21suksaptu:590": " rājā prāha-mayā kimapi na jñātam /",
    "GK21suksaptu:591": " bālapaṇḍitā prāha-tarhi kathamidaṃ daṇḍaṃ kurvanpāpabhāk na bhavasi? uktañca-",
    "GK21suksaptu:592": " dharmeṇa rāṣṭraṃ vindena dharmeṇaivānupālayet /",
    "GK21suksaptu:593": " dharmāccharaṇyatāṃ yāti rājā sarvabhayāpahaḥ // Suk_9.1 (=77) //",
    "GK21suksaptu:594": " yathā āgrahānmāṃ matsyahāsyakāraṇaṃ pṛcchasi tathā tamapi pṛccha hāsyakāraṇam /",
    "GK21suksaptu:595": " sa evātmīyahāsyasya matsyahāsyasya ca kāraṇaṃ vaktā /",
    "GK21suksaptu:596": " rājāpi tadvacanātpuṣpahāsaṃ mantriṇaṃ vastradānapūrvaṃ mantripade pratiṣṭhāpya matsyahāsyakāraṇaṃ papraccha /",
    "GK21suksaptu:597": " mantryāha-yadyapi gṛhaduścaritamakathyam /",
    "GK21suksaptu:598": " yataḥ-",
    "GK21suksaptu:599": " arthanāśaṃ manastāpaṃ gṛhe duścaritāni ca /",
    "GK21suksaptu:600": " vañcanaṃ cāpamānaṃ ca matimānna prakāśayet // Suk_9.2 (=78) //",
    "GK21suksaptu:601": " tathāpi tu rājājñā mahatī /",
    "GK21suksaptu:602": " yataḥ-",
    "GK21suksaptu:603": " prabhuḥ prītisnigdhāṃ dṛśamapi na pāpeṣu visṛjet kutaḥ ślāghyāmājñāṃ praṇayarasasāndreṇa manasā /",
    "GK21suksaptu:604": " atītyādityāgniprabhṛti bhuvi dharmendriyamayaṃ nṛpākhyaṃ hi jyotiḥ prasabhamidamaindraṃ vijayate // Suk_9.3 (=79) //",
    "GK21suksaptu:605": " tato rājan/ me kalatraṃ narāntararataṃ jātaṃ tacca mayā jñātam,",
    "GK21suksaptu:606": " tena ca duḥkhena na hasitam /",
    "GK21suksaptu:607": " rājāpīdamākarṇya puṣpahastakai rājñīmāhṛtya sammukhamavalokayāmāsa /",
    "GK21suksaptu:608": " sā ca tena prahāreṇa kapaṭamūrcchāṃ nāṭayati sma /",
    "GK21suksaptu:609": " puṣpahāso 'pi tāmavalokya sahāso babhūva puṣpotkaraśca samajani /",
    "GK21suksaptu:610": " rājāpi tāmāśvāsya kṛtakopo dvijātmajāsyaṃ vilokya mantriṇamavādīt kathamasmadduḥkhe sahāso 'si?",
    "GK21suksaptu:611": " mantryapi sabhayamañjaliṃ baddhvābhāṣata-rājan/",
    "GK21suksaptu:612": " poṭakajanaistvadīyā rājñī rātrau nāḍikābhirāhatāpi na mūrcchitā,",
    "GK21suksaptu:613": " adhunā mūrcchiteti hāsyakāraṇam /",
    "GK21suksaptu:614": " rājāpi sakopo “mantrinnidaṃ tvayā dṛṣṭaṃ śrutaṃ ve'ti papraccha /",
    "GK21suksaptu:615": " mantryāha-svāmindṛṣṭamevedam /",
    "GK21suksaptu:616": " yadi svāmī na pratyeti tadā kañcukamuttāryāvalokayatu /",
    "GK21suksaptu:617": " evaṃ kṛte rājā sarvamajñāsīt /",
    "GK21suksaptu:618": " mantriṇo dvijasutāyāśca mukhamavalokya kimidamityavādīt /",
    "GK21suksaptu:619": " mantryāha-svāmin/",
    "GK21suksaptu:620": " yadidaṃ dvijaputryā gūḍhārthaṃ matsyahāsyakāraṇaṃ niveditaṃ tanmayā prakaṭīkṛtam /",
    "GK21suksaptu:621": " ityevamukto rājā āsthānaṃ vyasarjayat /",
    "GK21suksaptu:622": " atha dvijasutāpuṣpahāsāvapi bhītahṛṣṭau svaṃ svaṃ gṛhaṃ jagmatuḥ /",
    "GK21suksaptu:623": " tena ca rājñā tasyā mañjūṣāsthito naro dṛṣṭo vināśitaḥ /",
    "GK21suksaptu:624": " sā ca nijavāsādvisarjitā /",
    "GK21suksaptu:625": " śukaḥ prabhāvatīmāha-",
    "GK21suksaptu:626": " tathā tvamapi kalyāṇi mā kuruṣva vṛthāgraham /",
    "GK21suksaptu:627": " yadāgrahaparo loke vilakṣo vikramārkavat // Suk_9.4 (=80) //",
    "GK21suksaptu:628": " iti kathā śrutvā prabhāvatī suptā /",
    "GK21suksaptu:629": " iti śukasaptatau navamī kathā //",
    "GK21suksaptu:630": " START Suk 10:",
    "GK21suksaptu:631": " anyadā saśṛṅgārā prabhāvatī śukamāha-",
    "GK21suksaptu:632": " kiṃ kartavyaṃ mayā kīra tvaṃ vadādya priyamvada /",
    "GK21suksaptu:633": " yadi te 'sti sakhī yāhi śṛṅgārīva sahāyinī // Suk_10.1 (=81) //",
    "GK21suksaptu:634": " prabhāvatyāha-kathametat?",
    "GK21suksaptu:635": " śuka āha-asti rājapuraṃ nāma sthānam /",
    "GK21suksaptu:636": " tatra devasākhyaḥ kauṭumbikaḥ,",
    "GK21suksaptu:637": " tatkalatre śṛṅgāravatī subhagā ca /",
    "GK21suksaptu:638": " parasparaparitrāṇakṛtabandhaparāyaṇe /",
    "GK21suksaptu:639": " parapuruṣalampaṭe prasiddhe ratakarmaṇi // Suk_10.2 (=82) //",
    "GK21suksaptu:640": " anyadā yāvatsubhagā upapatinā saha gṛhāntarvidyeta tāvadbahiḥ sthānāt patirjhiṇṭahasto gṛhadvāri samāyayau /",
    "GK21suksaptu:641": " tadā sā kathaṃ bhavatviti praśnaḥ?",
    "GK21suksaptu:642": " uttaramāha śukaḥ-tataḥ śṛṅgāradevyā sā nagnīkṛtya gṛhādbahirniṣkāsitā /",
    "GK21suksaptu:643": " patirapi “kimidami'ti bruvāṇo 'tyādarāt śṛṅgāradevyā uktaḥ-yattvayā etāni jhiṇṭāni devyā upavanādānītāni tata iyaṃ grahilā sañjātā /",
    "GK21suksaptu:644": " tato yathāsthānaṃ gatvā muñca yathā praguṇā syāt /",
    "GK21suksaptu:645": " tataḥ sa mūḍho yāvadevaṃ kartuṃ bahirjagāma tāvattayā gṛhādupapatirniṣkāsitaḥ /",
    "GK21suksaptu:646": " iti kathāṃ śrutvā prabhāvatī suptā /",
    "GK21suksaptu:647": " iti śukasaptatau daśamī kathā //",
    "GK21suksaptu:648": " START Suk 11:",
    "GK21suksaptu:649": " pradoṣasamaye 'nyasminkāminī kāmamohitā /",
    "GK21suksaptu:650": " vinayena śukaṃ prāha gacchāmi yadi manyase // Suk_11.1 (=83) //",
    "GK21suksaptu:651": " śukaḥ prāha-",
    "GK21suksaptu:652": " avaśyameva gantavyaṃ tvayetthaṃ mama niścayaḥ /",
    "GK21suksaptu:653": " mano 'bhīṣṭe payo nimne gacchatkaḥ prativārayet // Suk_11.2 (=84) //",
    "GK21suksaptu:654": " gatayāpi tvayā tatra kartavyaṃ kiñcidadbhutam /",
    "GK21suksaptu:655": " yathā rambhikayā pūrvaṃ brāhmaṇārthe 'dbhutaṃ kṛtam // Suk_11.3 (=85) //",
    "GK21suksaptu:656": " prabhāvatyāha-kathametat?",
    "GK21suksaptu:657": " śuka āha-asti dābhilākhyo grāmaḥ /",
    "GK21suksaptu:658": " tatra vilocano grāmaṇīḥ /",
    "GK21suksaptu:659": " tadbhāryā rambhikābhidhā paranapriyā /",
    "GK21suksaptu:660": " tāṃ ca tadbhartṛbhayānna ko 'pi kāmayate /",
    "GK21suksaptu:661": " tataḥ sā jalavyājāt ghaṭamādāya vāpīṃ yayau /",
    "GK21suksaptu:662": " dṛṣṭvā ca tatra surūpaṃ pathikaṃ bhaṭṭaputraṃ krīḍārthaṃ dṛṣṭisaṃjñayā babhāṇa /",
    "GK21suksaptu:663": " so 'pi kāminīdṛṣṭisañcāracaturo viveda tadākūtam /",
    "GK21suksaptu:664": " uktañca-",
    "GK21suksaptu:665": " udīrito 'rthaḥ paśunāpi gṛhyate hayāśca nāgāśca vahanti noditāḥ /",
    "GK21suksaptu:666": " anuktamapyūhati paṇḍito janaḥ pareṅgitajñānaphalā hi buddhayaḥ // Suk_11.4 (=86) //",
    "GK21suksaptu:667": " kiñca ṇaabbhantaragholantīe haaramaṇarāadiṭṭhīe /",
    "GK21suksaptu:668": " puṇaruttapecchirīe bālaa kiṃ kiṃ ṇa bhaṇio si // Suk_11.5 (=87) //",
    "GK21suksaptu:669": " [nābhyantaraṃ ghūrṇayantyā hṛdayamanorāma dṛṣṭyā /",
    "GK21suksaptu:670": " punurutprekṣamāṇayā bālaka kiṃ kiṃ na bhaṇito 'si] // Suk_11.5* (=87*) //",
    "GK21suksaptu:671": " acchīhiṃ cia bhaṇiaṃ hiaattthaṃ jo jaṇo ṇa lakkhei /",
    "GK21suksaptu:672": " teṇa paḍibohieṇa e kiṃ kīrai ṇa kkhu alleṇa // Suk_11.6 (=88) //",
    "GK21suksaptu:673": " [akṣibhyāṃ cirabhaṇitaṃ hṛdayasthaṃ yo jano na lakṣayati /",
    "GK21suksaptu:674": " tena pratibodhitena ca kiṃ kriyate nu khalu ajñena] // Suk_11.6* (=88*) //",
    "GK21suksaptu:675": " tataḥ sa tadantikamāgatya jagāda-bhadre kiṃ vidheyam?",
    "GK21suksaptu:676": " sāha-tvayā mama pṛṣṭhalagnena asmadgṛhaṃ samāgantavyaṃ mama patyuśca namaskāro vidheyaḥ /",
    "GK21suksaptu:677": " sarvamanyadahaṃ kariṣye /",
    "GK21suksaptu:678": " tvayā tathaiveti vācyam /",
    "GK21suksaptu:679": " evamuktvā sā gṛhaṃ praviṣṭā /",
    "GK21suksaptu:680": " so 'pi gṛhaṃ praviṣṭastatpatyaragre tasthau /",
    "GK21suksaptu:681": " patirapi vismitaḥ /",
    "GK21suksaptu:682": " tataḥ sā kumbhaṃ muktvā patyuḥ sakāśamāgatyāvravīt- nātha/",
    "GK21suksaptu:683": " upalakṣasva enam /",
    "GK21suksaptu:684": " sa āha-ne vedmīti /",
    "GK21suksaptu:685": " tataḥ sā prāha-ayaṃ mātṛmvasuḥ suto yo mayā śiśutve muktaḥ /",
    "GK21suksaptu:686": " sa dhavalo nāma mama milanārthaṃ samāgamat /",
    "GK21suksaptu:687": " tato mayā āliṅgya sarvāpi svajanavārtā pṛṣṭā /",
    "GK21suksaptu:688": " sa ca brāhmaṇa “evamiti' jalpati /",
    "GK21suksaptu:689": " tataḥ patinā sānujñātā taṃ mahānasaṃ nītvā bhojanācchādanasaṃskāraistoṣayāmāsa /",
    "GK21suksaptu:690": " patirapi tuṣṭaḥ prāha-bhadra/",
    "GK21suksaptu:691": " tvayā nijabāndhavasya mahatī bhaktiḥ kāryetyuktvā suptaḥ /",
    "GK21suksaptu:692": " tadā ca rambhikā brāhmaṇakhaṭṭavāyāmupāvaśat /",
    "GK21suksaptu:693": " tatastenoktam-tvayā patyugre ityuktaṃ yanmadīyo bhrātā samāgataḥ /",
    "GK21suksaptu:694": " tattvaṃ me pratipannā bhaginī pratipannaṃ ca nirvāhyate /",
    "GK21suksaptu:695": " uktañaca-",
    "GK21suksaptu:696": " chijjau sīsuṃ aha hou bandhaṇaṃ caau savvahā lacchī /",
    "GK21suksaptu:697": " paḍivaṇṇapālaṇe supurisāṇa jaṃ hou taṃ hou // Suk_11.7 (=89) //",
    "GK21suksaptu:698": " [chidyatāṃ śīrṣamatha bhavatu bandhanaṃ calatu sarvathā lakṣmīḥ /",
    "GK21suksaptu:699": " pratipannapālane supuruṣāṇāṃ yad bhavatu tad bhavatu] // Suk_11.7* (=89*) //",
    "GK21suksaptu:700": " lajjijjai jeṇa maṇo mailijjai ṇiakulakkamo jeṇa /",
    "GK21suksaptu:701": " kaṇṭhaṭṭhie vi jīe mā sundari taṃ kuṇijjāsu // Suk_11.8 (=90) //",
    "GK21suksaptu:702": " [lajjate yena mano malinayati nijakulakramo yena /",
    "GK21suksaptu:703": " kaṇṭhasthite 'pi jīve mā sundari taṃ kariṣyasi] // Suk_11.8* (=90*) //",
    "GK21suksaptu:704": " rambhikā prāha-mā evaṃ vada /",
    "GK21suksaptu:705": " yato 'tidurlabhā rāmā pitṛmātṛparāyaṇā /",
    "GK21suksaptu:706": " pitṛmātṛmayairbhūtvā bhoktavyā kāminī raiḥ // Suk_11.9 (=91) //",
    "GK21suksaptu:707": " uktañca-",
    "GK21suksaptu:708": " kāmārtāṃ svayamāyātāṃ yo na bhuṅkte nitambinīm /",
    "GK21suksaptu:709": " so 'vaśyaṃ narakaṃ yāti tanniḥśvāsahato naraḥ // Suk_11.10 (=92) //",
    "GK21suksaptu:710": " so kiṃ va māṇai para mahila jo ṇavi jaṃpi emva /",
    "GK21suksaptu:711": " [sa kimeva manyate paramahilāṃ yo viparītaṃ jalpatyevam /",
    "GK21suksaptu:712": " jo ṇavi māṇai... so kiṃ va māṇai thī avarāi /",
    "GK21suksaptu:713": " ... ... ... mā kari ṇeha amhahaṃ bhaṅgu // Suk_11.12 (=94) //",
    "GK21suksaptu:714": " [yo viparītaṃ manyate...sa kimiva manyate striyamaparām /",
    "GK21suksaptu:715": " śrūyate rukmiṇī pūrvaṃ kṛṣṇeva madanāturā /",
    "GK21suksaptu:716": " gṛhītā bhrātṛjāyāpi kaḥ kāmamatilaṅghayet // Suk_11.13 (=95) //",
    "GK21suksaptu:717": " virañcirapi kāmārtaṃ svasutāmabhilāṣukaḥ /",
    "GK21suksaptu:718": " dṛśyate 'dyāpi viyati hāriṇīṃ tanumāśritaḥ // Suk_11.14 (=96) //",
    "GK21suksaptu:719": " vivāhe pārvatī dṛṣṭvā harasya haravallabhām /",
    "GK21suksaptu:720": " caskanda retastasyāpi bālakhilyāstadudbhavāḥ // Suk_11.15 (=97) //",
    "GK21suksaptu:721": " tayaivaṃ bodhito mūrkhaḥ sa yāvadramate na tām /",
    "GK21suksaptu:722": " phūtkṛtaṃ muṣitāsmīti trāyatāṃ trāyatāmaho // Suk_11.16 (=98) //",
    "GK21suksaptu:723": " tayā ca phūtkṛte kimidamiti kurvāṇo bāndhavaiḥ saha dhāvito bhartā /",
    "GK21suksaptu:724": " sa ca kathaṃ mucyate?",
    "GK21suksaptu:725": " iti praśnaḥ /",
    "GK21suksaptu:726": " uttaram-evaṃ ca sa brāhmaṇaḥ sabhayaḥ sannataḥ pādayoḥ patito jagāda-svāmini/",
    "GK21suksaptu:727": " prāṇān rakṣa /",
    "GK21suksaptu:728": " tavehitaṃ kariṣyāmi /",
    "GK21suksaptu:729": " evaṃ sthite sā dugdhasahitaṃ bhaktamaḍhaṇḍholayat antike jvalinamajvālayat /",
    "GK21suksaptu:730": " āgataṃ ca patiṃ jagāda-asya viṣūcikā upapannā /",
    "GK21suksaptu:731": " tato mayā phūtkṛtam /",
    "GK21suksaptu:732": " evamuktvā dugdhabhaktaṃ pradaśitam /",
    "GK21suksaptu:733": " patirapi mūrkho dṛṣṭvā yayau /",
    "GK21suksaptu:734": " tataḥ sā patyau supte yadṛcchayā surataṃ cakāra /",
    "GK21suksaptu:735": " so 'pi ca māndyavyājānmāsamekaṃ sthitaḥ paścājjagāma /",
    "GK21suksaptu:736": " iti śrutvā prabhāvatī suptā /",
    "GK21suksaptu:737": " iti śukasaptatau ekādaśī kathā //",
    "GK21suksaptu:738": " START Suk 12:",
    "GK21suksaptu:739": " athānyadā sā calitā /",
    "GK21suksaptu:740": " śukaḥ prāha-",
    "GK21suksaptu:741": " viparīte samāyāte yadi vetsi tvamutaram /",
    "GK21suksaptu:742": " yathā śobhikayā proktaṃ vavvūle carite sati // Suk_12.1 (=99) //",
    "GK21suksaptu:743": " astyatra nalauḍāgrāme kulālo mahādhanaḥ /",
    "GK21suksaptu:744": " tasya bhāryā śobhikā nāma paraṃ kulaṭā naralampaṭā ca /",
    "GK21suksaptu:745": " sā patyau bahirgate upapatisahitā gṛhāntaḥ krīḍati /",
    "GK21suksaptu:746": " tasyāścaivaṃ sthitāyā bhartā gṛhaṃ samāgamat /",
    "GK21suksaptu:747": " tadanantaraṃ sā kathaṃ bhavatviti praśnaḥ //",
    "GK21suksaptu:748": " śukaḥ prāha-yadā ca tayā sa āgacchan jñānastadā upapatiruktaḥ-“ca] tvaṃ vavvūlavṛkṣam' /",
    "GK21suksaptu:749": " evaṃ ca sa tayo proktastathā cakāra /",
    "GK21suksaptu:750": " tasya ca vṛkṣe caṭataḥ paridhānavastraṃ vilagnaṃ nagno 'pi vṛkṣamārūḍhaḥ /",
    "GK21suksaptu:751": " tasmiṃśca vṛkṣamārūḍhe patiḥ prāha-kamidamiti /",
    "GK21suksaptu:752": " sā āha-ayaṃ śatrubhirabhibhūto 'dovastramapi tyaktvā vavvūlamadhirūḍhaḥ /",
    "GK21suksaptu:753": " tataḥ samāgatya tasyāḥ patinā vṛkṣānmandaṃ mandamuttārya sa svagṛhaṃ preṣitaḥ /",
    "GK21suksaptu:754": " tayā dhūrtayā ca sahahastatālaṃ hasitam /",
    "GK21suksaptu:755": " iti kathāṃ śrutvā prabhāvatī suptā /",
    "GK21suksaptu:756": " iti śukasaptatau dvādaśokathā //",
    "GK21suksaptu:757": " START Suk 13:",
    "GK21suksaptu:758": " athānyedyuḥ prabhāvatī śukaṃ pṛcchati /",
    "GK21suksaptu:759": " śuka āha-",
    "GK21suksaptu:760": " vraja devi sukhaṃ bhuṅkṣva ardhabhukte patau yathā /",
    "GK21suksaptu:761": " kṛtaṃ rājikayā cittamuttaraṃ dhūlisaṃyutam // Suk_13.1 (=100) //",
    "GK21suksaptu:762": " asti nāgapuraṃ nāma sthānam /",
    "GK21suksaptu:763": " yatraiko vaṇika /",
    "GK21suksaptu:764": " tatpatnī rājikānāmnī surūpā paraṃ duścāriṇo /",
    "GK21suksaptu:765": " vaṇiksutaśca tāṃ narāntarāsaktāṃ na jānāti /",
    "GK21suksaptu:766": " tataśca ekadā sa bhojanāya yadopaviṣṭastadā upapatiḥ kṛtasaṃketo mārge gacchan tayā dṛṣṭaḥ /",
    "GK21suksaptu:767": " taṃ ta dṛṣṭvā gṛhe 'dya dhṛtaṃ nāsti ityuktvā dravyaṃ tatsakāśādādāya ghṛtānayanadambhena veśmato nirgatya ca sā bahirjāreṇa saha ciraṃ sthitā",
    "GK21suksaptu:768": " patistu gṛhe kṣudhārtaḥ kruddhaśca /",
    "GK21suksaptu:769": " tataḥ sā kathaṃ gṛhaṃ gantumarhati-iti praśnaḥ /",
    "GK21suksaptu:770": " uttaram-tataḥ sā hastau pādau mukhaṃ ca dhūlidhūsaraṃ vidhāya sadrammā dhūliṃ gṛhītvā gṛhamāgatā /",
    "GK21suksaptu:771": " patiḥ kruddho raktekṣaṇaḥ kimidamityāha /",
    "GK21suksaptu:772": " sā ca saniḥśvāsaṃ rudatī dhūlipuñjaṃ darśayitvā idamuvāca-yatkṛte tvaṃ kruddhaḥ sa te dravyo 'tra dhūlyāṃ patitaḥ /",
    "GK21suksaptu:773": " enāmutkṣipya gṛhāṇa tvam /",
    "GK21suksaptu:774": " evamuktaḥ sa vilakṣaḥ tadaṅgāni vastrāñcalena sammārjya sāntvayāmāsa vividhalālanaiḥ /",
    "GK21suksaptu:775": " iti kathāṃ śrutvā prabhāvatī suptā /",
    "GK21suksaptu:776": " iti śukasaptatau trayodaśī kathā //",
    "GK21suksaptu:777": " START Suk 14:",
    "GK21suksaptu:778": " sā nitambini anyedyuścalitā /",
    "GK21suksaptu:779": " śukenoktam- yuktameva viśālākṣi paraṃ rantuṃ yadṛcchayā /",
    "GK21suksaptu:780": " yadyāyāte patau vetsi dhanaśrīriva bhāṣitum // Suk_14.1 (=101) //",
    "GK21suksaptu:781": " prabhāvatyāha-kimetat /",
    "GK21suksaptu:782": " śukaḥ prāha-asti padmāvatī purī /",
    "GK21suksaptu:783": " tatra dhanavālo nāma vaṇik /",
    "GK21suksaptu:784": " tasya bhāryā prāṇebhyo 'pi priyā dhanaśrornāma /",
    "GK21suksaptu:785": " tacca mithunaṃ parasparaṃ snehanirbharaṃ krīḍati /",
    "GK21suksaptu:786": " anyadā tu vaṇigdravyasāramādāya tāmāpṛcchya deśāntaraṃ jagāma /",
    "GK21suksaptu:787": " sā ca tasmingate saṃsthiteva gṛhasthitā /",
    "GK21suksaptu:788": " na snāti na ca sā bhuṅkte na jalpati sakhīsamam /",
    "GK21suksaptu:789": " nirastāśeṣasaṃskārā svadehe 'pi parāṅmukhī // Suk_14.2 (=102) //",
    "GK21suksaptu:790": " malayānilamārūḍhaḥ kokilālāpaḍiṇḍimaḥ /",
    "GK21suksaptu:791": " mallikāmodadūtaśca madhupāravamaṅgalaḥ // Suk_14.3 (=103) //",
    "GK21suksaptu:792": " anyadā tu samāyāto vasantaḥ kālarāṭ kṣitau /",
    "GK21suksaptu:793": " mano 'pi vikriyāṃ yasminyāti saṃyamināṃ kila // Suk_14.4 (=104) //",
    "GK21suksaptu:794": " tasminvasantotsave gṛhopari sthitā nagarīrāmaṇīyakamālokya yauvanaṃ rūpaṃ ca nininda /",
    "GK21suksaptu:795": " sakhī ca tadiṅgitajñā jagāda-bhāmini/",
    "GK21suksaptu:796": " rūpaṃ vayaśca mā vyarthaṃ vidhehi /",
    "GK21suksaptu:797": " yataḥ- vādyate śṛṇu rambhoru kokilārāvaḍiṇḍimaḥ /",
    "GK21suksaptu:798": " madanasya nṛpasyeva vasantena dharātale // Suk_14.5 (=105) //",
    "GK21suksaptu:799": " muñcantu māninaḥ sarve mānaṃ sevantu vallabhāḥ /",
    "GK21suksaptu:800": " gatvaraṃ yauvanaṃ loke jīvitaṃ ca tathā calam // Suk_14.6 (=106) //",
    "GK21suksaptu:801": " tatastvamapi kuru vayaḥsāphalyamityukte dhanaśrīrjagāda-nāhaṃ vilambituṃ sahāmi /",
    "GK21suksaptu:802": " yattvayā bhavati tat śīghraṃ vidhehi /",
    "GK21suksaptu:803": " tatastayā sā narāntareṇa yojitā /",
    "GK21suksaptu:804": " yadā ca sā tenātmāsaktā jñātā tadā tadīyaśiroveṇī chinnā /",
    "GK21suksaptu:805": " tatkāle ca patirdeśāntarādājagāma /",
    "GK21suksaptu:806": " tadā sā kathaṃ bhavatviti praśnaḥ /",
    "GK21suksaptu:807": " śukaḥ prāha-yadā ca patirgṛhadvāramāyayau tadā tayottaraṃ vicintyokm-nātha/",
    "GK21suksaptu:808": " tvayā tādavadgṛhadvāri sthīyatāṃ yāvatsarvaṃ sajjaṃ vidhīyate /",
    "GK21suksaptu:809": " tena caivaṃ pratipanne sā madhye gatvā bhaṭṭārikāṃ pūjayitvā purato veṇīṃ sthāpayāmāsa /",
    "GK21suksaptu:810": " evaṃ kṛtvā bahirnirgatya caraṇamaṇḍakaiḥ patiṃ gṛhantardevīpurato nītvā jagāda-nātha/",
    "GK21suksaptu:811": " pūjaya gṛhādhidevatām /",
    "GK21suksaptu:812": " tena pūjayatā veṇīṃ dṛṣṭvā uktam-kimidamiti /",
    "GK21suksaptu:813": " tayoktam-mayopayācitamāsīt /",
    "GK21suksaptu:814": " yadā me patiḥ sameṣyati tadā svāminyahaṃ tavāgre veṇīṃ chetsyāmi /",
    "GK21suksaptu:815": " tadadhunā mayā kṛtam /",
    "GK21suksaptu:816": " sa ca mugdho devīṃ namaskṛtya tāṃ bahu mānayāmāsa /",
    "GK21suksaptu:817": " iti kathāṃ śrutvā prabhāvatī suptā /",
    "GK21suksaptu:818": " iti śukasaptatau caturdaśī kathā //",
    "GK21suksaptu:819": " START Suk 15:",
    "GK21suksaptu:820": " anyadā sā calitā /",
    "GK21suksaptu:821": " hasannāha śuko yāhi yadi kartuṃ tvamuttaram /",
    "GK21suksaptu:822": " vetsi yathā śriyādevyā nūpure 'pahṛte kṛtam // Suk_15.1 (=107) //",
    "GK21suksaptu:823": " asti śālipuraṃ nāma nagaram /",
    "GK21suksaptu:824": " tatra śāligo vaṇik /",
    "GK21suksaptu:825": " tatpatnī jayikā /",
    "GK21suksaptu:826": " tayoḥ suto guṇākaro nāmābhūt /",
    "GK21suksaptu:827": " tadbhāryā śriyādevī /",
    "GK21suksaptu:828": " sā cāpareṇa subuddhināmnā vaṇijā saha ramate /",
    "GK21suksaptu:829": " tato lokāpavāde 'pi saṃjāte 'nuraktastadīyaḥ patirna kimapi karṇe karoti /",
    "GK21suksaptu:830": " uktañca- rattā picchanti guṇā dosā picchanti je virattatti /",
    "GK21suksaptu:831": " majjhatthā uṇa purisā dosā vi guṇā vi picchanti // Suk_15.2 (=108) //",
    "GK21suksaptu:832": " [raktāḥ pṛcchanti guṇān doṣān pṛcchanti ye viraktāḥ /",
    "GK21suksaptu:833": " madhyasthāḥ punaḥ puruṣā doṣānapi guṇānapi pṛcchanti] // Suk_15.2* (=108*) //",
    "GK21suksaptu:834": " kiñca- mahilārattā purisā cheā vi ṇa saṃbharanti appāṇaṃ /",
    "GK21suksaptu:835": " iare uṇa taruṇīṇaṃ purisā salilaṃ va hatthagaaṃ // Suk_15.3 (=109) //",
    "GK21suksaptu:836": " [mahilāraktāḥ puruṣāśchekā api na sambharanti ātmanām /",
    "GK21suksaptu:837": " itare punastaruṇīnāṃ puruṣāḥ salilameva hastagatam] // Suk_15.3* (=109*) //",
    "GK21suksaptu:838": " anyadā sā śvaśureṇa narāntarasahitā suptā dṛṣṭā /",
    "GK21suksaptu:839": " tataścaraṇānnūpuraṃ śvaśureṇa cottāritaṃ tayā ca jñātam /",
    "GK21suksaptu:840": " tataḥ sā taṃ jāraṃ prasthāpya bhartāraṃ tatrānīya tena saha suptā /",
    "GK21suksaptu:841": " nidrāntare ca patirutthāpitaḥ kathitañca-tvadoyena pitrā nūpuramasmatpādādavartāya gṛhītam /",
    "GK21suksaptu:842": " evaṃvidhaṃ ca pātakaṃ kvāpi na dṛṣṭaṃ yadvadhūpādāt śvaśuro nūpuraṃ gṛhṇāti /",
    "GK21suksaptu:843": " tenoktam-prātaḥ pituḥ sakāśātsvayamarpayiṣyāmi /",
    "GK21suksaptu:844": " tena ca guṇākareṇa pitara nirbhartsya tatsakāśānnūpuraṃ yācitam /",
    "GK21suksaptu:845": " pitrā coktam-yadiyaṃ parapuruṣeṇa saha suptā dṛṣṭā ato mayā nūpuraṃ gṛhītam /",
    "GK21suksaptu:846": " tayoktam-tvatputreṇa saha suptāhamāsam /",
    "GK21suksaptu:847": " ityarthe divyaṃ karomi /",
    "GK21suksaptu:848": " atraiva grāme uttarasyāṃ diśi yakṣo 'sti /",
    "GK21suksaptu:849": " tasya jaṅghāntarānnirgamiṣyāmi /",
    "GK21suksaptu:850": " yaḥ kaścitsatyo bhavati sa jaṅghayorantarānniṣkrāmyatīti prasiddham /",
    "GK21suksaptu:851": " evaṃ śvaśureṇa cāṅgīkṛte sā kulaṭā sati dine jārasya gṛhe gatvā tamuvāca-bho kānta/",
    "GK21suksaptu:852": " prātarahaṃ divyārthaṃ yakṣasya jaṅghāntarānnirgamiṣyāmi /",
    "GK21suksaptu:853": " tvayā tatra samāgatya vātūlatvamāśritya mama kaṇṭhagraho vidheyaḥ /",
    "GK21suksaptu:854": " tena ca tathokte sā svagṛhamājagāma /",
    "GK21suksaptu:855": " atha prāpaḥ samastamahājanaṃ malayitvā puṣpākṣatādikamādaya yakṣāyatane gatvā samīpasarasi",
    "GK21suksaptu:856": " snānaṃ kṛtvā yakṣapūjārthaṃ samāgacchantyāstasyāḥ pūrvasaṅketito jāro grahilībhūtastatkaṇṭhe",
    "GK21suksaptu:857": " nijabāhudvayaṃ yojayāmāsa /",
    "GK21suksaptu:858": " tata āḥ kimetadityabhidhāya sā punaḥ snānārthaṃ yayau /",
    "GK21suksaptu:859": " so 'pi grahilo lokaiḥ kaṇṭhe gṛhītvā tasmātpradeśāddūrīkṛtaḥ /",
    "GK21suksaptu:860": " sāpi snānaṃ kṛtvā yakṣasamīpamāgatya puṣpagandhādyairabhyarcya sarvalokānāṃ śṛṇvatāmuvāca-bho bhagavanyakṣa/",
    "GK21suksaptu:861": " nijabhartāramenaṃ ca grahilaṃ vinā yadyanyapuruṣaḥ spṛśati kadācana māṃ tadā tava",
    "GK21suksaptu:862": " jaghābhyāṃ sakāśānmama niṣkramaṇaṃ mā bhavatvityabhidhāya sarvalokasamakṣameva jaṅghayormadhye",
    "GK21suksaptu:863": " praviśya niṣkrāntā /",
    "GK21suksaptu:864": " yakṣo 'pi tadbuddhi manasi ślāghamāna eva sthitaḥ /",
    "GK21suksaptu:865": " sāpi satīti samastalokaiḥ pūjitā svabhavanaṃ jagāma /",
    "GK21suksaptu:866": " evaṃ cet śriyādevīvatkartuṃ jānāsi tadā vraja /",
    "GK21suksaptu:867": " iti śrutvā prabhāvatī suptā /",
    "GK21suksaptu:868": " iti śukasaptatau pañcadaśī katā //",
    "GK21suksaptu:869": " START Suk 16:",
    "GK21suksaptu:870": " anyadā sā calitā śukaṃ prāha-śukāhaṃ narāntaraṃ gamiṣyāmi /",
    "GK21suksaptu:871": " śukaḥ prāha- satyameva tvayābhāṇi kartavyaṃ yanmano 'nugam /",
    "GK21suksaptu:872": " manastu mugdhikā yadvadaśakyānkhedayatyalam // Suk_16.1 (=110) //",
    "GK21suksaptu:873": " tacdhrutvā prabhāvatyāha-kathametat /",
    "GK21suksaptu:874": " so 'bravīt-asti vidiśā nāma purī /",
    "GK21suksaptu:875": " tasyāṃ janavallabho nāma vaṇik /",
    "GK21suksaptu:876": " tasya bhāryā mugdhikā nāma capalā svairiṇī /",
    "GK21suksaptu:877": " yadā ca tayātiśayena vidūṣito 'yaṃ tadā bandhūnāṃ kathayāmāsa yadiyaṃ bahiḥśāyinī /",
    "GK21suksaptu:878": " yadā ca tairevamuktā tadā tayāpyuktam-ayameva bahiḥśāyī sadaiva /",
    "GK21suksaptu:879": " māṃ mudhāpavādayati /",
    "GK21suksaptu:880": " tatastairmilitvā nirbandhaḥ kṛtaḥ “yaḥ ko 'pi adyaprabhṛti bahiḥśāyī so 'parādho” /",
    "GK21suksaptu:881": " evaṃ nirbandhe kṛte 'pi sā suptaṃ patiṃ vihāya bahirgatā /",
    "GK21suksaptu:882": " tasyāṃ ca bahirgatāyāṃ sa patirdvāraṃ datvā suptaḥ /",
    "GK21suksaptu:883": " yadā cabahiḥ krīḍāṃ kṛtvā samāgatāyāḥ sa patirdvāraṃ nodghāṭayati tadā sā kūpe dṛṣadaṃ kṣiptvā dvāradeśa eva sthitā /",
    "GK21suksaptu:884": " patirapi kūpe patitā bhaviṣyatīti jñātvā dvāramudghāṭyabahirnirgataḥ /",
    "GK21suksaptu:885": " tadā sā dvāraṃ pidhāya madhye sthitā /",
    "GK21suksaptu:886": " so 'pi ca bahiḥ sthito “hā priye' evaṃ vadanmahatā śabdena goditumārabdhaḥ /",
    "GK21suksaptu:887": " sāpi vigopakabhayādbahirnirgatya patiṃ madhye nināya /",
    "GK21suksaptu:888": " tatastanmithuna parasparaṃ nirbandhaṃ cakāra /",
    "GK21suksaptu:889": " yadadyaprabhṛti mayā tvayā visaṃvādo na vidheyaḥ /",
    "GK21suksaptu:890": " iti kathāṃ śrutvā prabhāvatī suptā /",
    "GK21suksaptu:891": " iti śukasaptatau ṣoḍaśī kathā //",
    "GK21suksaptu:892": " START Suk 17:",
    "GK21suksaptu:893": " anyadā sā hasantī narāntaragamanāya śukaṃ pṛcchati /",
    "GK21suksaptu:894": " śuka āha-yadeva manaso 'bhīṣṭaṃ tadeva kāryam /",
    "GK21suksaptu:895": " uktañca- dṛṣṭipūtaṃ nyasetpādaṃ vastrapūtaṃ jalaṃ pibet /",
    "GK21suksaptu:896": " satyapūtaṃ vadedvākyaṃ manaḥpūtaṃ samācaret // Suk_17.1 (=111) //",
    "GK21suksaptu:897": " mano 'nukūlaṃ kurvantu tanvi te duḥkhamāgatam /",
    "GK21suksaptu:898": " soḍhuṃ śaktāstathā vaktuṃ guṇāḍhyo brāhmaṇo yathā // Suk_17.2 (=112) //",
    "GK21suksaptu:899": " prabhāvatī pṛcchati-kathametat /",
    "GK21suksaptu:900": " śukaḥ kathayati-asti viśālā purī /",
    "GK21suksaptu:901": " tatra yāyajūko brāhmaṇaḥ /",
    "GK21suksaptu:902": " tasya patnī pāhinī nāma surūpā ativallabhā /",
    "GK21suksaptu:903": " tatputraḥ pitrā sarvāmapi kramādvidyāṃ grāhitaḥ /",
    "GK21suksaptu:904": " anyadā sa pitarau muktvā deśāntaraṃ gataḥ /",
    "GK21suksaptu:905": " guṇāḍhya iti viśruto babhūva /",
    "GK21suksaptu:906": " jayantyāṃ ca nagaryāṃ buddhijīvanaṃ vyacintayat /",
    "GK21suksaptu:907": " tataḥ ṣaṇḍaṃ yavakāśādibhiḥ pupoṣa /",
    "GK21suksaptu:908": " so 'pi ṣaṇḍastamanu paribhramati /",
    "GK21suksaptu:909": " anyadā sabandhanaṃ ṣaṇḍaṃ vidhāya vaṇijārakaveṣadhārī madanāyā veśyāyāḥ kṭuṭinīṃ jagāda-asmadīyā balīvardāḥ savastukā prātareṣyanti /",
    "GK21suksaptu:910": " adyāhaṃ tṛṇānayanārthamāgataḥ /",
    "GK21suksaptu:911": " tadyatra asmadīyasya balīvardasya sthānaṃ bhavati tatrāhaṃ svapimi /",
    "GK21suksaptu:912": " ityukte sā kuṭṭinī balīvadadhanaiṣiṇī taṃ sthāpayāmāsa /",
    "GK21suksaptu:913": " so 'pi taṃ ṣaṇḍaṃ baddhvā vilāsinīpārśve yayau /",
    "GK21suksaptu:914": " tayā ca snāpito bhojitaśca guṇāḍhyo rajanyāṃ śṛṅgāritaḥ tatsakāśe sthitaḥ /",
    "GK21suksaptu:915": " so 'pi ca prabhātāyāṃ niśi prathamamevotthāya svarṇaśṛṅkhalā gṛhītvā jagāma /",
    "GK21suksaptu:916": " gate ca tasminnekā ceṭī utthitā ṣaṇḍamadṛṣṭvā kuṭṭinīṃ pratyāha “āue kimidam' /",
    "GK21suksaptu:917": " tatastaṃ vilāsinīpārśvādgataṃ jñātvā maunaṃ vidhāya sthitā /",
    "GK21suksaptu:918": " uktañca- arthanāśaṃ manastāpaṃ gṛhe duścaritāni ca /",
    "GK21suksaptu:919": " vañcanaṃ cāpamānaṃ ca matimānna prakāśayet // Suk_17.3 (=113) //",
    "GK21suksaptu:920": " anyadā guṇāḍhyo dyūtanirjitaḥ khaṭikāhasto veśyayā dhṛtaḥ /",
    "GK21suksaptu:921": " tenopāyaścinnitaḥ-śambalo śambalīti jagāda /",
    "GK21suksaptu:922": " tatastayā rājabhayānmuktaḥ /",
    "GK21suksaptu:923": " tatastasyāṃ calitāyāṃ pṛṣṭhalagna eva śambalīti vadan gacchati /",
    "GK21suksaptu:924": " tatastayā vijane nītvā hastātprasādya svarṇābharaṇaṃ dattam /",
    "GK21suksaptu:925": " soḍhuṃ tyaktuṃ ca yaḥ śakto manasā kṛtamanyathā /",
    "GK21suksaptu:926": " mano 'nukūlatāṃ kurvanna sa nindyaḥ sadā satām // Suk_17.4 (=114) //",
    "GK21suksaptu:927": " iti kathāṃ śrutvā prabhāvatī suptā /",
    "GK21suksaptu:928": " iti śukasaptatau saptadaśī kathā //",
    "GK21suksaptu:929": " START Suk 18:",
    "GK21suksaptu:930": " anyadā sā calitā śukenoktā /",
    "GK21suksaptu:931": " gaccha devi na te deṣo gacchantyāḥ paraveśmani /",
    "GK21suksaptu:932": " yadi kāciccharīre te buddhiḥ sarṣapacauravat // Suk_18.1 (=115) //",
    "GK21suksaptu:933": " asti śubhasthānaṃ nāma nagaram /",
    "GK21suksaptu:934": " tatra daridro nāma vaṇik /",
    "GK21suksaptu:935": " tasya gṛhe cauraḥ praviṣṭaḥ /",
    "GK21suksaptu:936": " so 'pi ca tatrānyatkimapyalabhamānaḥ sarṣapān gṛhītvā nirgato rājapuruṣaiḥ prāptaḥ /",
    "GK21suksaptu:937": " sarṣapān gale baddhvā bhrāmito rājakulātsa kathaṃ mucyate /",
    "GK21suksaptu:938": " uttaram-yo yaḥ pṛcchati tasya tasyāgre vadati-aho sarṣapāṇāṃ madhye na kiñcit /",
    "GK21suksaptu:939": " tato rājñā sabhāyāmākārya pṛṣṭaḥ-tava vaco 'bhiprāyaṃ na jāne /",
    "GK21suksaptu:940": " prāha- balervarṣadine lokaḥ sarṣapānpañcarakṣakān /",
    "GK21suksaptu:941": " haste badhnāti tannūnamapramāṇamataḥ param // Suk_18.2 (=116) //",
    "GK21suksaptu:942": " yato 'hametāvadbhirapi gale baddhairbaddhaḥ rājāpi tadākarṇya hasaṃstaṃ mumoca /",
    "GK21suksaptu:943": " iti śrutvā prabhāvatī suptā /",
    "GK21suksaptu:944": " iti śukasaptatau aṣṭādaśī kathā //",
    "GK21suksaptu:945": " START Suk 19:",
    "GK21suksaptu:946": " anyadā prabhāvatī calitā /",
    "GK21suksaptu:947": " śukaḥ prāha- kuru yadrocate bhīru yadi kartuṃ tvamīśvarā /",
    "GK21suksaptu:948": " yathā santikayā bhartā svacchandā ca vimocitā // Suk_19.1 (=117) //",
    "GK21suksaptu:949": " asti karahaḍābhidhaṃ puram /",
    "GK21suksaptu:950": " tatra rājā guṇapriyo nāma yathārthaḥ /",
    "GK21suksaptu:951": " tatra ca soḍhoko nāma śreṣṭhiḥ /",
    "GK21suksaptu:952": " tadbhāryā santikā nāma pativratā /",
    "GK21suksaptu:953": " tatraiva cānyo vaṇik /",
    "GK21suksaptu:954": " tadbhāryā svacchandā nāma puṃścalī /",
    "GK21suksaptu:955": " sā ca soḍhākaṃ nityamicchati paraṃ so 'bhivāñchāṃ na vidhatte /",
    "GK21suksaptu:956": " anyadā ca manorathābhidhaṃ yakṣaṃ namaskartuṃ jagāma saḥ /",
    "GK21suksaptu:957": " tataḥ svacchandā pṛṣṭhalagnā tatra praviṣṭā /",
    "GK21suksaptu:958": " sa ca hāvabhāvādyairanukūlito bhuktaḥ /",
    "GK21suksaptu:959": " yuktamuktañca-",
    "GK21suksaptu:960": " sanmārge tāvadāste prabhavati puruṣastāvadevendriyāṇāṃ lajjāṃ tāvadvidhatte vinayamapi samālambate tāvadeva /",
    "GK21suksaptu:961": " bhrūcāpākṛṣṭamuktāḥ śravaṇapathajuṣo nīlapakṣmāṇa ete yāvallīlāvatīnāṃ na hṛdi dhṛtimuṣo dṛṣṭibāṇāḥ patanti // Suk_19.2 (=118) //",
    "GK21suksaptu:962": " tacca mithunaṃ dṛṣṭvā rājapuruṣaḥ tadbandhanāya yakṣagṛhaṃ veṣṭitam /",
    "GK21suksaptu:963": " santikā ca śuddhiṃ jñātvā rātrau mahatā tūryaśabdena yakṣagṛhaṃ gatā /",
    "GK21suksaptu:964": " teṣāmārakṣakāṇāṃ purata uktam-ahamadyadinavratā yakṣaṃ dṛṣṭvā bhojanaṃ vijane vidhāsye /",
    "GK21suksaptu:965": " māṃ ca kiñciddhanaṃ gṛhītvā madhye praveśayatu /",
    "GK21suksaptu:966": " tairapi tathaiva kṛtam /",
    "GK21suksaptu:967": " tatastayā svacchandā svaveṣāṃ kārayitvā bahirniṣkāsitā /",
    "GK21suksaptu:968": " svayaṃ madhye sthitā /",
    "GK21suksaptu:969": " taṃ ca prātarnijakāntāsahitaṃ dṛṣṭvā ārakṣakā vilakṣībabhūvuḥ /",
    "GK21suksaptu:970": " iti kathāṃ śrutvā prabhāvatī suptā /",
    "GK21suksaptu:971": " iti śukasaptatau ekonaviṃśatitamī kathā //",
    "GK21suksaptu:972": " START Suk 20:",
    "GK21suksaptu:973": " anyadā prabhāvatī śukaṃ papraccha /",
    "GK21suksaptu:974": " śukaḥ prāha- gaccha devi mano yatra ramate te narāntare /",
    "GK21suksaptu:975": " kelikāvadyadā vetsi pativañcanamadbhutam // Suk_20.1 (=119) //",
    "GK21suksaptu:976": " asti sābhramatyā nadyāstaṭe śaṅkhapuraṃ nāma sthānam /",
    "GK21suksaptu:977": " tatra ca karṣukaḥ sūrākhyo dhanī /",
    "GK21suksaptu:978": " tasya kelikā bhāryā paraṃ kuṭilā kulaṭā ca /",
    "GK21suksaptu:979": " sānyasminnadītīre siddheśvarapurasthaṃ brāhmaṇaṃ kāmayate /",
    "GK21suksaptu:980": " tadāsaktā ca rātrau prātiveśikādūtikāsāhāyyānnadīṃ tīrtvā tadantikaṃ prāpnoti /",
    "GK21suksaptu:981": " anyadā bhartrā jñātam /",
    "GK21suksaptu:982": " sa ca tatra gatastaccaritragaveṣaṇāya /",
    "GK21suksaptu:983": " yāvatsā nadītīre tatra samāgatā tayā ca tāvaddṛṣṭaḥ /",
    "GK21suksaptu:984": " tatastaraṇaghaṭaṃ pānīyabhṛtaṃ vidhāya prātiveśmikāgṛhamadhye bhaṭṭārikāṃ maṇḍayitvā tena payasā snāpayitvā pratyuvāca prathamasaṃketitāṃ dūtikāmuddiśya-“svāmini/",
    "GK21suksaptu:985": " purā tvayā uktaṃ yadi tvaṃ siddheśvarīṃ na snāpayasi tataḥ pañcānāṃ dinānāṃ madhye tvadbhartṛbharaṇaṃ bhaviṣyati tato yadi tvadvacanapramāṇaṃ tadā mama patiściraṃ jīvatu /",
    "GK21suksaptu:986": " prātiveśmikayoktam evamastviti śrutvā patistuṣṭo bhūtvālakṣita eva jagāma /",
    "GK21suksaptu:987": " iti kathāṃ śrutvā prabhāvatī suptā /",
    "GK21suksaptu:988": " iti śukasaptatau viṃśatitamī kathā //",
    "GK21suksaptu:989": " START Suk 21:",
    "GK21suksaptu:990": " anyasmindine prabhāvatyā puṣṭaḥ śukaḥ prāha-",
    "GK21suksaptu:991": " vraja devi na doṣo 'sti vrajatāṃ sarvakarmasu /",
    "GK21suksaptu:992": " buddhirasti yadā yeṣāṃ mandodaryāḥ sahāyinī // Suk_21.1 (=118) //",
    "GK21suksaptu:993": " prabhāvatyāha-kathametat /",
    "GK21suksaptu:994": " śukraḥ-asti pratiṣṭhānaṃ nāma nagaram /",
    "GK21suksaptu:995": " tatra hemaprabho nāma rājā /",
    "GK21suksaptu:996": " śrutaśīlo mantrī /",
    "GK21suksaptu:997": " śreṣṭhī yaśodharaḥ /",
    "GK21suksaptu:998": " mohinī bhāryā /",
    "GK21suksaptu:999": " tayostanayā mandodarī /",
    "GK21suksaptu:1000": " sa śrīvatsāya vaṇije kāntipurīsamāgatāya dattā /",
    "GK21suksaptu:1001": " tanmithunamatīva snehalampaṭam /",
    "GK21suksaptu:1002": " sā ca prātiveśmikayā pitṛbhāryayā kuṭṭinyā daṃṣṭrākarālayā yojitamanyaṃ rājaputramupabhuṅke /",
    "GK21suksaptu:1003": " sā'pannasattvā bhūtā garbhasaṃbhavātsaṃjāte dohade rājavallabhaṃ mayūraṃ mārayitvā bhakṣitavatī /",
    "GK21suksaptu:1004": " rājā tu tasminmayūre samāgate bhuṅkte iti sthitiḥ /",
    "GK21suksaptu:1005": " tasmindivase tu bhojanavelāyāṃ na labdhaḥ /",
    "GK21suksaptu:1006": " ḍiṇḍimaghoṣaṇe kṛte kuṭṭinyā paṭahaḥ spṛṣṭaḥ /",
    "GK21suksaptu:1007": " tayā ca jñātaṃ yatkayācidāpannasattvayā mayūro dohadādbhakṣitaḥ /",
    "GK21suksaptu:1008": " tataḥ sā garbhavatī pṛṣṭā tayā kuṭṭino gṛhamāgatā sammānitā /",
    "GK21suksaptu:1009": " uktañca-",
    "GK21suksaptu:1010": " mādhuryaṃ pramadājane sulalitaṃ dākṣiṇyamārye jane,",
    "GK21suksaptu:1011": " śauryaṃ śatruṣu mārdavaṃ gurujane dharmiṣṭhatā sādhuṣu /",
    "GK21suksaptu:1012": " marmajñeṣvanuvartanaṃ bahuvidhaṃ mānaṃ jane garvite,",
    "GK21suksaptu:1013": " śāṭhyaṃ pāpajane narasya kathitāḥ paryantamaṣṭau guṇāḥ // Suk_21.2 (=119) //",
    "GK21suksaptu:1014": " tayā ca sarvo 'pi mayūravṛttānto niveditaḥ /",
    "GK21suksaptu:1015": " sā cakuṭṭinī viśvāsaghātikā /",
    "GK21suksaptu:1016": " uktañca-",
    "GK21suksaptu:1017": " na viśvasedaviśvaste viśvaste 'pi na viśvaset /",
    "GK21suksaptu:1018": " viśvāsād bhayamutpannaṃ mūlādapi nikṛntati // Suk_21.3 (=120) //",
    "GK21suksaptu:1019": " dāreṣu gopyaṃ puruṣasya kiñcidgopyaṃ vayasyeṣu suteṣu kiñcit /",
    "GK21suksaptu:1020": " yuktaṃ na yuktaṃ manasā vicintya vadedvipaścinmahato 'nurodhāt // Suk_21.4 (=121) //",
    "GK21suksaptu:1021": " kiñca-",
    "GK21suksaptu:1022": " sopacārāṇi vākyāni śatrūṇāmiha lakṣayet /",
    "GK21suksaptu:1023": " avicāritagītārthāṃ mṛgā yānti parābhavam // Suk_21.5 (=122) //",
    "GK21suksaptu:1024": " kirāte 'pyuktam-",
    "GK21suksaptu:1025": " vrajanti te mūḍhadhiyaḥ parābhavaṃ bhavanti māyāviṣu ye na māyinaḥ /",
    "GK21suksaptu:1026": " praviśya hi ghnanti śaṭhāstathāvidhānasaṃvṛtāṅgānniśitāiveṣavaḥ // Suk_21.6 (=123) //",
    "GK21suksaptu:1027": " kuṭṭinyā tatsarvaṃ jñātvā mantriṇe niveditam /",
    "GK21suksaptu:1028": " mantriṇāpi rājñe /",
    "GK21suksaptu:1029": " rājā prāha-",
    "GK21suksaptu:1030": " mā hohi suhaggāhi mā pattihi jaṃ ṇa diṭṭhapaccakkhaṃ /",
    "GK21suksaptu:1031": " paccakkhammi vi diṭṭhe juttājuttaṃ viutaṇāhi // Suk_21.7 (=124) //",
    "GK21suksaptu:1032": " [mā bhava sukhagrāhī mā pratyehi yanna dṛṣṭaṃ pratyakṣam /",
    "GK21suksaptu:1033": " pratyakṣe 'pi dṛṣṭe yuktāyuktaṃ vijānīhi] // Suk_21.7* (=124*) //",
    "GK21suksaptu:1034": " tadvaṇijo nagarapradhānasya vadhvā naitanniṣpadyate /",
    "GK21suksaptu:1035": " yāvadātmanā na dṛṣṭaṃ tāvadasau na viḍambyaḥ /",
    "GK21suksaptu:1036": " tacca kuṭṭinyā agre mantriṇā niveditam /",
    "GK21suksaptu:1037": " kuṭṭinī ca mantriṇaṃ peṭāyāṃ nikṣipya tadgṛhe nyāsavyājena mumoca /",
    "GK21suksaptu:1038": " svayaṃ ca tatra gatvā tāmabhāṣata- mugdhe/",
    "GK21suksaptu:1039": " yanmayūrabhakṣaṇaṃ kṛtaṃ tattvaṃ me ślāghyā /",
    "GK21suksaptu:1040": " uktañca-",
    "GK21suksaptu:1041": " eṇaḥ kuraṅgo harimastittirirlāva eva ca /",
    "GK21suksaptu:1042": " mayūracarmikūrmāśca śreṣṭhā māṃsagaṇeṣvapi // Suk_21.8 (=125) //",
    "GK21suksaptu:1043": " punarapi samagro vṛttāntaḥ puṣṭaḥ /",
    "GK21suksaptu:1044": " kathyamānaśca peṭāhananakṛtasaṃjñena mantriṇā śrutaḥ /",
    "GK21suksaptu:1045": " tatkathaṃ sā śreṣṭhivadhūstatpitā śvaśuraśca mucyantām /",
    "GK21suksaptu:1046": " uktañca-",
    "GK21suksaptu:1047": " na nīcajanasaṃsargānnaro bhadrāṇi paśyati /",
    "GK21suksaptu:1048": " darśayatyeva vikṛrtiṃ supriye 'pi khalo yataḥ // Suk_21.9 (=126) //",
    "GK21suksaptu:1049": " nāśayitumeva nīcaḥ parakāryaṃ vetti na prasādhayitum /",
    "GK21suksaptu:1050": " pāṭayitumeva śaktirnakhoruddhartumannapiṭam // Suk_21.10 (=127) //",
    "GK21suksaptu:1051": " dujjaṇajaṇaṇaṃ sagge kāaccāo vi hoi vibuhāṇaṃ /",
    "GK21suksaptu:1052": " pecchaha tilehi pattaṃ khalasaṃge pīḍaṇaṃ jatto // Suk_21.11 (=128) //",
    "GK21suksaptu:1053": " [durjanajanānāṃ saṃge kāyatyāgo 'pi bhavati vibudhānām /",
    "GK21suksaptu:1054": " prekṣasva tilānāmapi khalasaṅge pīḍanaṃ yataḥ] // Suk_21.11* (=128*) //",
    "GK21suksaptu:1055": " yāvatsā kuṭṭinī peṭāṃ hastena hanti tāvatsā vaṇikputrī savitarkamavādīt-",
    "GK21suksaptu:1056": " vibhātā rajanī tāvadyāvadevaṃ kṛtaṃ mayā /",
    "GK21suksaptu:1057": " prabuddhaṃ ca tadā mātarnāgre kiñcidvidṛśyate // Suk_21.12 (=129) //",
    "GK21suksaptu:1058": " mārtamayā evaṃvidhaḥ svapno dṛṣṭa /",
    "GK21suksaptu:1059": " yaḥ kaścidarthapramāṇo me bhavati sa kathyatām /",
    "GK21suksaptu:1060": " evaṃ śrutvā mantrī dvāramāhatya bahirnirgataḥ /",
    "GK21suksaptu:1061": " tataḥ sammānitā vaṇigvadhūḥ sā tu kuṭṭinīti nirvāsitā /",
    "GK21suksaptu:1062": " iti kathāṃ śrutvā prabhāvatī suptā //",
    "GK21suksaptu:1063": " iti śukasaptatau ekaviṃśatītamī kathā //",
    "GK21suksaptu:1064": " START Suk 22:",
    "GK21suksaptu:1065": " punaḥ prabhāvatyā pṛṣṭaḥ śukaḥ prāha-",
    "GK21suksaptu:1066": " yāhi devi punaryāhi madīyaṃ matamīdṛśam /",
    "GK21suksaptu:1067": " yadi vetsyuttaraṃ kicidyathā māḍhukayā kṛtam // Suk_22.1 (=130) //",
    "GK21suksaptu:1068": " tacchrutvā prabhāvatyāha-kathametat /",
    "GK21suksaptu:1069": " śukaḥ prāha-dāmbhilāgrāme soḍhāko nāma karṣukaḥ /",
    "GK21suksaptu:1070": " tadbhāryā māḍhuka nāma /",
    "GK21suksaptu:1071": " tāṃ ca bhaktahāriṇīṃ pathi gacchantīm eko bahiḥ sūrapālākhyo naro bhuṅkte /",
    "GK21suksaptu:1072": " sā kadācinmārge bhaktaṃ muktvā tena saha sthitā /",
    "GK21suksaptu:1073": " tato mūledavena dhūrtena tasminbhakte uṣṭrikā kṛtā /",
    "GK21suksaptu:1074": " tayā ca evaṃ jātaṃ bhaktamanutpāṭayitvā nīnam /",
    "GK21suksaptu:1075": " yāvacca bhartrā uṣṭikā dṛṣṭā tāvatkimiditi sā pṛṣṭā /",
    "GK21suksaptu:1076": " tatastayā tatkālottaraṃ kṛtvoktam-nātha/",
    "GK21suksaptu:1077": " adya rātrau svapne uṣṭrikayā bhakṣito dṛṣṭastvam /",
    "GK21suksaptu:1078": " tato mayā vighnāpahārāya viparītamidaṃ kṛtam /",
    "GK21suksaptu:1079": " viśrabdhaṃ bhakṣaya yathā vighno naśyati /",
    "GK21suksaptu:1080": " iti śrutvā ratātmanā tenoṣṭrikāpi bhakṣitā /",
    "GK21suksaptu:1081": " iti kathāṃ śrutvā prabhāvatī suptā /",
    "GK21suksaptu:1082": " iti śukasaptatau dvāviṃśatitamī kathā //",
    "GK21suksaptu:1083": " START Suk 23:",
    "GK21suksaptu:1084": " anyadā sakhyastāṃ puruṣāntarābhisaraṇāyaivamūcuḥ-",
    "GK21suksaptu:1085": " yatra svedalavairalaṃ vilulitairvyālupyate candanaṃ sacchedairmaṇitaiśca yatra raṇitaṃ na śrūyate nūpuram /",
    "GK21suksaptu:1086": " yatrāyāntyacireṇa sarvaviṣayāḥ kāmaṃ tadekāgrataḥ sakhyastatsurataṃ bhaṇāmi rataye śeṣā ca lokasthitiḥ // Suk_23.1 (=131) //",
    "GK21suksaptu:1087": " tathā ca- saṃsaatulaṇa jahiṃ caḍai tassuṇa jīviu dhaṇu /",
    "GK21suksaptu:1088": " āi parā jahi lahijjai taṃ ji bhaṇijjii pemmu // Suk_23.2 (=132) //",
    "GK21suksaptu:1089": " [saṃśayatulāyāṃ na yaḥ ārohati tasya na jīvitaṃ dhanyam /",
    "GK21suksaptu:1090": " āgate parā yā labhyate tadeva bhaṇyate prema] // Suk_23.2* (=132*) //",
    "GK21suksaptu:1091": " ārogyaṃ paramānandaḥ sukhamutsāha eva ca /",
    "GK21suksaptu:1092": " aiśvaryaṃ priyasambhogaṃ vinā sarvaṃ nirarthakam // Suk_23.3 (=133) //",
    "GK21suksaptu:1093": " uktañca-",
    "GK21suksaptu:1094": " ātmānamālokya ca śobhamānamādarśabimbe stimitāyatākṣī /",
    "GK21suksaptu:1095": " haropayāne tvaritā babhūva strīṇāṃ priyālokaphalo hi veṣaḥ // Suk_23.4 (=134) //",
    "GK21suksaptu:1096": " śukaḥ prāha-",
    "GK21suksaptu:1097": " sulabhāḥ puruṣā rājansatataṃ priyavādinaḥ /",
    "GK21suksaptu:1098": " apriyasya tu pathyasya vaktā śrotā ca durlabhaḥ // Suk_23.5 (=135) //",
    "GK21suksaptu:1099": " tataḥ kiṃ bahunoktena tvaṃ caitāḥ kṛtyakovidāḥ /",
    "GK21suksaptu:1100": " kuṭṭinīcaritaṃ śrutvā tadvicāryaṃ tvarānvitāḥ // Suk_23.6 (=136) //",
    "GK21suksaptu:1101": " prabhāvatyāha-kathametat /",
    "GK21suksaptu:1102": " śuko 'bravīt-asti padmāvatī purī /",
    "GK21suksaptu:1103": " yatra maṇikuṭṭimamārgeṣu śobhate ravivistaraḥ /",
    "GK21suksaptu:1104": " śeṣaphaṇamaṇirāgo vasudhāmivopāgataḥ // Suk_23.7 (=137) //",
    "GK21suksaptu:1105": " tatra śudarśano nāma rājā /",
    "GK21suksaptu:1106": " śaśinā hariṇā caiva balinā kuśabhūbhujā /",
    "GK21suksaptu:1107": " kuśaśakticchalatyāgasampadyasya na khaṇḍyate // Suk_23.8 (=138) //",
    "GK21suksaptu:1108": " kiṃ tasya varṇyate rājñaḥ prajāpālanaśalinaḥ /",
    "GK21suksaptu:1109": " yasmiṃlloke na dṛṣṭā hi doṣā ravikarairiva // Suk_23.9 (=139) //",
    "GK21suksaptu:1110": " tasya śṛṅgārasundarī nāma bhāryā /",
    "GK21suksaptu:1111": " tasya nṛpatestayā saha krīḍato groṣmakālo 'vātarat /",
    "GK21suksaptu:1112": " yatra sūraḥ kharo ghasro yatra dīrgho 'tiduḥsahaḥ /",
    "GK21suksaptu:1113": " kharaśca pavano bhīru grīṣme sarvamidaṃ kharam // Suk_23.10 (=140) //",
    "GK21suksaptu:1114": " candanaṃ śucivastraṃ ca pānīyaṃ śuci śītalam /",
    "GK21suksaptu:1115": " sevyamāno 'pi madhuraḥ śucirjayati nānyathā // Suk_23.11 (=141) //",
    "GK21suksaptu:1116": " madhyāhne candanaṃ yeṣāṃ sāyaṃ majjanasevanam /",
    "GK21suksaptu:1117": " rātrau vyajanavātaśca teṣāṃ grīṣmo 'pi kiṅkaraḥ // Suk_23.12 (=142) //",
    "GK21suksaptu:1118": " evaṃvidhe grīṣme ca candranāmā vaṇik prabhāvatībhāryāsameto gṛhoparibhūmikāyāmāruḍhaḥ /",
    "GK21suksaptu:1119": " karairyukto 'pi nirālambaḥ ādityaḥ paścimābhyonidhitaṭaṃ gataḥ /",
    "GK21suksaptu:1120": " uktañca-",
    "GK21suksaptu:1121": " pratikūlatāmupagate hi vidhau viphalatvameti bahu sādhanatā /",
    "GK21suksaptu:1122": " avalambanāya dinabharturabhūnna patiṣyataḥ karasahasramapi // Suk_23.13 (=143) //",
    "GK21suksaptu:1123": " tatrasthaḥ sa tathā bhānū rāgaśeṣo gatāṃśukaḥ /",
    "GK21suksaptu:1124": " bhātīva vidrumaghaṭaḥ srastaḥ saṃdhyāvadhūkarāt // Suk_23.14 (=144) //",
    "GK21suksaptu:1125": " atrāntare viśālākṣi candro hantuṃ tamoripum /",
    "GK21suksaptu:1126": " udayādriśiraḥ sthātumudyatoṃ'śubhaṭairvṛtaḥ // Suk_23.15 (=145) //",
    "GK21suksaptu:1127": " prācīmukhe vibhātīndurudayādriśiraḥsthitaḥ /",
    "GK21suksaptu:1128": " dīpastribhuvanasyeva pracchannasya tamisrayā // Suk_23.16 (=146) //",
    "GK21suksaptu:1129": " udayācalamāruḍho bhāti candro niśāmukhe /",
    "GK21suksaptu:1130": " yāminīvanitotsaṅga śulkaḥ kṛṣṇaśiraḥsthitaḥ // Suk_23.17 (=147) //",
    "GK21suksaptu:1131": " evaṃvidhe niśāmukhe sa vaṇik vikrīḍitayā tayā sārdhaṃ krīḍitaḥ /",
    "GK21suksaptu:1132": " asya rāmanāmā sutaḥ saṃjātaḥ /",
    "GK21suksaptu:1133": " tasmai pitrā vidyāścāśeṣā grāhitāḥ /",
    "GK21suksaptu:1134": " tasya mātānyadā candraṃ prāha-mama eka eva putraḥ /",
    "GK21suksaptu:1135": " tato 'hamatiśayena duḥkhārtā /",
    "GK21suksaptu:1136": " candraḥ prāha-eko 'pi tvadīyaḥ sutaḥ ślāghyaḥ /",
    "GK21suksaptu:1137": " uktañca-",
    "GK21suksaptu:1138": " caturo madhurastyāgī gambhīraśca kalālayaḥ /",
    "GK21suksaptu:1139": " guṇagrāhī tathā caivaṃ eko 'pīdṛgvaraḥ sutaḥ // Suk_23.18 (=148) //",
    "GK21suksaptu:1140": " tathā ca-",
    "GK21suksaptu:1141": " kiṃ jātairbahubhiḥ putraiḥ śokasantāpakārakaiḥ /",
    "GK21suksaptu:1142": " varamekaḥ kulālambī yatra viśrūyate kulam // Suk_23.19 (=149) //",
    "GK21suksaptu:1143": " ityuktvā dhūrtamāyāṃ kuṭṭinīmākāryedamabravīt--tava kanakasahasraṃ dāsye /",
    "GK21suksaptu:1144": " mama putraṃ strīmāyāvañcanadakṣaṃ kuru /",
    "GK21suksaptu:1145": " tatheti tayā pratijñāte putraṃ samākṣikaṃ tasyai dattvā yadyasmatputraḥ kvāpi veśyāyāḥ kapaṭena jito bhavati tadāhaṃ dviguṇaṃ kanakaṃ grahīṣye",
    "GK21suksaptu:1146": " tayoktam evamastviti /",
    "GK21suksaptu:1147": " lekhayitvā putraṃ tadgṛhe preṣayāmāsa /",
    "GK21suksaptu:1148": " sa ca tatrastho veśyājanodbhavānvikārān gṛhṇāti /",
    "GK21suksaptu:1149": " tadyathā--",
    "GK21suksaptu:1150": " vaiśikīṃ kṛtrimāṃ vāṇīṃ vyalīkān śapathāṃstathā /",
    "GK21suksaptu:1151": " kauṭilyaṃ kṛtrimaṃ bhāvaṃ kṛtrimaṃ ruditaṃ tathā // Suk_23.20 (=150) //",
    "GK21suksaptu:1152": " hāsyaṃ ca kṛtrimaṃ duḥkhaṃ sukhaṃ caivamapārthakam /",
    "GK21suksaptu:1153": " yācanaṃ vinayopetaṃ snehabhāvo nirīhatā // Suk_23.21 (=151) //",
    "GK21suksaptu:1154": " samatvaṃ sukhaduḥkheṣu dharmādharmasamakriyā /",
    "GK21suksaptu:1155": " bhujaṅgapurataścaiva kauṭilyakramadarśanam // Suk_23.22 (=152) //",
    "GK21suksaptu:1156": " tathā ca-",
    "GK21suksaptu:1157": " aharaṃ karaṃ kavolaṃ thaṇajualaṃ ṇāhimaṇḍalaṃ ramaṇaṃ /",
    "GK21suksaptu:1158": " itthiajaṇasāmaṇṇaṃ hiaaṃ jaṃ jassa taṃ tassa // Suk_23.23 (=153) //",
    "GK21suksaptu:1159": " [adharaḥ karaḥ kapolaḥ stanayugalaṃ nābhimaṇḍalaṃ ramaṇam /",
    "GK21suksaptu:1160": " strījanasāmānyaṃ hṛdayaṃ yad yasyā tat tasyāḥ] // Suk_23.23* (=153*) //",
    "GK21suksaptu:1161": " ityevamādi samagraṃ veśyānugaṃ caritaṃ śikṣitam /",
    "GK21suksaptu:1162": " tataḥ sa putraḥ pratijñāpūrvaṃ vaṇije samarpitaḥ /",
    "GK21suksaptu:1163": " piturvākyena ca suvarṇadvīpe vāṇijyāya preṣitaḥ /",
    "GK21suksaptu:1164": " tatra ca kalāvatī veśyā /",
    "GK21suksaptu:1165": " tayā saha varṣamekaṃ sthitaḥ /",
    "GK21suksaptu:1166": " tāṃ vaiśikāni kurvantīṃ sa prāha-viśeṣaṃ vada /",
    "GK21suksaptu:1167": " eva mamānujāpi vadati /",
    "GK21suksaptu:1168": " tato bahubhirapi vaiśikairna tatsarvasvaṃ gṛhītuṃ śaknoti /",
    "GK21suksaptu:1169": " tatastayā sarvamapi māturniveditam /",
    "GK21suksaptu:1170": " mātāpi prāha-niścitameṣa veśyāsutaḥ /",
    "GK21suksaptu:1171": " nedṛśairgṛhyate /",
    "GK21suksaptu:1172": " prapañcenaiva grāhyaḥ /",
    "GK21suksaptu:1173": " tato yadāyaṃ svadeśaṃ gantukāmastvāmutkalāpayati tadā tvayā vācyam--“ahamapi tatra yāsyāmi /",
    "GK21suksaptu:1174": " yadi na nayasi tadā mariṣyāmītyuktvā kūpe jhampā deyā /",
    "GK21suksaptu:1175": " tato 'sau prītastvāṃ prati sarvaṃ dāsyati' /",
    "GK21suksaptu:1176": " tayoktam--mātarmāṃ vinā taddravyeṇa kim /",
    "GK21suksaptu:1177": " ūktañca--",
    "GK21suksaptu:1178": " atikleśena ye hyarthā dharmasyātikrameṇa ca /",
    "GK21suksaptu:1179": " śatrūṇāṃ praṇipātena mā sma teṣu manaḥ kṛthāḥ // Suk_23.24 (=154) //",
    "GK21suksaptu:1180": " mātā āha-bhīru/",
    "GK21suksaptu:1181": " mā maivaṃ vada /",
    "GK21suksaptu:1182": " mṛtyudo 'rthaḥ prāṇadaśca /",
    "GK21suksaptu:1183": " uktañca-",
    "GK21suksaptu:1184": " nāsāhasaṃ samālambya naro bhadrāṇi paśyati /",
    "GK21suksaptu:1185": " sāhasī sarvakāryeṣu lakṣmībhājanamuttamam // Suk_23.25 (=155) //",
    "GK21suksaptu:1186": " nābhittvā paramarmāṇi nākṛtvā karma duṣkaram /",
    "GK21suksaptu:1187": " nāhatvā matsyaghātīva prāpnoti mahatīṃ śriyam // Suk_23.26 (=156) //",
    "GK21suksaptu:1188": " kālaḥ samaviṣamakaraḥ paribhavasanmānakārakaḥ kālaḥ /",
    "GK21suksaptu:1189": " kālaḥ karoti puruṣaṃ dātāraṃ yācitārañca // Suk_23.27 (=157) //",
    "GK21suksaptu:1190": " ahaṃ ca tatrādho jālaṃ viracayiṣye /",
    "GK21suksaptu:1191": " iti kuṭṭinīvacanamākaṇyaṃ tayā tathā kṛtat /",
    "GK21suksaptu:1192": " tathā ca kṛte tena sarvasva dattam /",
    "GK21suksaptu:1193": " koṭisaṃkhyaṃ ca dravyaṃ gṛhītvā mānarahito niṣkāsitaḥ /",
    "GK21suksaptu:1194": " uktañca-",
    "GK21suksaptu:1195": " vesā vi ramanti jaṇaṃ piaṃ pi vañcanti atthaloheṇa /",
    "GK21suksaptu:1196": " tāṇa ṇamo vesāṇaṃ appā vi ṇa vallaho jāṇa // Suk_23.28 (=158) //",
    "GK21suksaptu:1197": " [veśyā api ramante janaṃ priyamapi vañcayanti arthalobhena /",
    "GK21suksaptu:1198": " tābhyo namo veśyābhyaḥ ātmāpi na vallabho yāsām] // Suk_23.28* (=158*) //",
    "GK21suksaptu:1199": " sa ca tathā dhanamānaparibhavaṃ prāpitaḥ parapotamāruhya svagṛhamāgamat /",
    "GK21suksaptu:1200": " ekākinaṃ sutaṃ dhanaparijanavarjitaṃ dṛṣṭvā pitā sabāṣpaṃ dhanakṣayakāraṇaṃ pṛcchati /",
    "GK21suksaptu:1201": " so 'pi svayaṃ lajjan gṛhamantrimukhena niveditavān /",
    "GK21suksaptu:1202": " pitroktam-vatsa mā viṣādaṃ vidhehi /",
    "GK21suksaptu:1203": " vipadaḥ sampado 'pi puṃsaḥ sampadyante /",
    "GK21suksaptu:1204": " uktañca-",
    "GK21suksaptu:1205": " cintāmimāṃ vahasi kiṃ gajayūthanātha yūthādviyogavinimīlitanetrayugm /",
    "GK21suksaptu:1206": " piṇḍaṃ gṛhāṇa piṣa vāri yathopanītaṃ daivādbhavanti vipadaḥ kila sampado vā // Suk_23.29 (=159) //",
    "GK21suksaptu:1207": " kimanena dhanenāpi satvareṇa manasvinām /",
    "GK21suksaptu:1208": " gatena jāyate khedo darṣaścaivāgatena ca // Suk_23.30 (=160) //",
    "GK21suksaptu:1209": " evaṃ sutaṃ samāśvāsya dhūrtamāyāmākārya idamabravīt--śṛṇu yadatra kautukaṃ saṃvṛttam /",
    "GK21suksaptu:1210": " tvayyadhyuṣito 'pi suto gatasarvasvaḥ samāyayau /",
    "GK21suksaptu:1211": " sā'ha--strībhiḥ ko na khaṇḍitaḥ /",
    "GK21suksaptu:1212": " uktañca-",
    "GK21suksaptu:1213": " ko 'rthānprāpya na garvito viṣayiṇaḥ kasyāpado 'staṃ gatāḥ strībhiḥ kasya na khaṇḍitaṃ bhuvi manaḥ ko nāma rājñāṃ priyaḥ /",
    "GK21suksaptu:1214": " kaḥ kālasya na gocarāntaragataḥ ko 'rthī gato gauravaṃ ko vā durjanavāgurāsu patitaḥ kṣemeṇa yātaḥ pumān // Suk_23.31 (=161) //",
    "GK21suksaptu:1215": " ramaṇasihiṇantarāle bahalaare romarāitarugahaṇe /",
    "GK21suksaptu:1216": " hariharaṇaragobindā biḍambiā maaṇacoreṇa // Suk_23.32 (=162) //",
    "GK21suksaptu:1217": " [ramaṇaśikhino 'ntarāle bahulatare rolarājitarugahane /",
    "GK21suksaptu:1218": " hariharanaragovindāḥ viḍambitā madanacoreṇa] // Suk_23.32* (=162*) //",
    "GK21suksaptu:1219": " tattvaṃ punaḥ potaṃ bhṛtaṃ kṛtvā māṃ putrānvitāṃ tatra preṣaya /",
    "GK21suksaptu:1220": " uktañca-",
    "GK21suksaptu:1221": " kṛte pratikṛtaṃ kuryā hiṃsite pratihiṃsitam /",
    "GK21suksaptu:1222": " tvayā luñcāpitāḥ pakṣā mayā luñcāpitaṃ śiraḥ // Suk_23.33 (=163) //",
    "GK21suksaptu:1223": " mayāpyuktam-yadi tvadīyaputraḥ kvāpi striyā vañcyate tadā mama dūṣaṇam /",
    "GK21suksaptu:1224": " uktañca-",
    "GK21suksaptu:1225": " diggajakūrmakulācalaphaṇipatividhṛtāpi calati vasudheyam /",
    "GK21suksaptu:1226": " pratipannamamalamanasāṃ na calati puṃsāṃ yugānte 'pi // Suk_23.34 (=164) //",
    "GK21suksaptu:1227": " tathā ca-",
    "GK21suksaptu:1228": " acalā calanti palae majjāaṃ sāarā vilaṅghanti /",
    "GK21suksaptu:1229": " karuā vi taha vikāle paḍivaṇṇa sādha siḍhilenti // Suk_23.35 (=165) //",
    "GK21suksaptu:1230": " [acalāścalanti pralaye maryādāṃ sāgarā vilaṅghante /",
    "GK21suksaptu:1231": " gurukā api tathā vikāle pratipannasādhanaṃ na śithilayanti] // Suk_23.35* (=165*) //",
    "GK21suksaptu:1232": " dhīrā jāṇa pamāṇaṃ jimiavve taha vi jaṃpiavve a /",
    "GK21suksaptu:1233": " ai jimiajaṃpiāiṃ pacchā vacche apacchāiṃ // Suk_23.36 (=166) //",
    "GK21suksaptu:1234": " [dhīrā jānanti pramāṇaṃ jemanasya tathāpi kathanasya ca /",
    "GK21suksaptu:1235": " api bhuktaṃ jalpitaṃ paścād vatse na tapyanti] // Suk_23.36* (=166*) //",
    "GK21suksaptu:1236": " tataḥ śreṣṭhī taṃ putraṃ preṣayāmāsāśu tayā samaṃ suvarṇadvīpe /",
    "GK21suksaptu:1237": " tatastasminsarvo 'pi paurajanaḥ prīto babhūva /",
    "GK21suksaptu:1238": " sā ca kalāvatī sānukūlā taṃ vinayenājuhāva /",
    "GK21suksaptu:1239": " tathā ca sa tayāvarjito yathāsau ātmāyattaḥ kṛtaḥ /",
    "GK21suksaptu:1240": " dravyaṃ ca sarvaṃ gṛhītam /",
    "GK21suksaptu:1241": " tataḥ sā dhūrtamāyā kuṭṭinī kiṃ karotu-iti praśnaḥ /",
    "GK21suksaptu:1242": " sā prāha-śuka/ na jāne /",
    "GK21suksaptu:1243": " tvaṃ vada /",
    "GK21suksaptu:1244": " śukaḥ-yadyadya na yāsi tadā kathayāmi /",
    "GK21suksaptu:1245": " sā āha-na yāsyāmi /",
    "GK21suksaptu:1246": " śukaḥ-yadā tasya sarvaṃ gṛhītam tasminsamaye kaiściddinaiścāgre 'pi cāṇḍālarūpadhāriṇī dhūrtamāyā nityaṃ nityaṃ gaveṣamāṇaiva kiñcit /",
    "GK21suksaptu:1247": " anyadā sa kalāvatyā sahitaḥ khaṭvāyāmupaviṣṭastayā dṛṣṭaḥ /",
    "GK21suksaptu:1248": " tā dvāri dṛṣṭvā sahasotthāya nāśayitumudyataḥ pūrvameva saṃketitam /",
    "GK21suksaptu:1249": " tamuttiṣṭhantamanu kalāvatyapyutthitā /",
    "GK21suksaptu:1250": " uktañca-kimidamiti /",
    "GK21suksaptu:1251": " rāmastāmuvāca-bhadre/",
    "GK21suksaptu:1252": " iyaṃ mama jananī /",
    "GK21suksaptu:1253": " ahaṃ ca hṛtārthako bahudinebhyo na tayā dṛṣṭaḥ /",
    "GK21suksaptu:1254": " dhūrtamāyāpi taṃ saṃketasthaṃ dvārasthaiva saśaṅkā hastasaṃjñayā ājuhāva /",
    "GK21suksaptu:1255": " jāgadeti cirāllabdho veśyāgṛhagato bhavān /",
    "GK21suksaptu:1256": " mlecchībhūtā iyaṃ veśyā sarvasvaṃ me tvayā hṛtam // Suk_23.37 (=167) //",
    "GK21suksaptu:1257": " yāvadevaṃ gṛhāṅgaṇagatā śapati tāvatsa vaṇik cāṇḍālarūpī samāgatya tatpādayoḥ patitaḥ /",
    "GK21suksaptu:1258": " etacca dṛṣṭvā kalāvatī kuṭṭinīsahitā tām gṛhamadhye nītvā pṛcchati sma--amba/",
    "GK21suksaptu:1259": " ko 'yam? kiṃ jātīyaḥ?",
    "GK21suksaptu:1260": " tvaṃ kā?",
    "GK21suksaptu:1261": " tayoktam--padmāvatīpurīnāthasya rājñaḥ sudarśanasya mātaṅgī gāyinī aham /",
    "GK21suksaptu:1262": " ayaṃ ca madīyaṃ dravyaṃ hṛtvā ihāgataḥ /",
    "GK21suksaptu:1263": " tacca tvayā'ptam /",
    "GK21suksaptu:1264": " tanmayā jñātam paramadhunā sa samāgacchatu /",
    "GK21suksaptu:1265": " tataḥ kuṭṭinī kalāvatāsahitā tatpadāyorlagnā uvāca--gṛhāṇedaṃ dravyam /",
    "GK21suksaptu:1266": " dhūrtamāyā prāha--nāhaṃ gṛhakoṇe grahīṣye /",
    "GK21suksaptu:1267": " rājaviditaṃ grahīṣyāmi /",
    "GK21suksaptu:1268": " tato veśyāmātāpi atiśayena bhītā mātaṅgīṃ pratijagāda-imāṃ matsutāṃ rakṣa rakṣa /",
    "GK21suksaptu:1269": " pāramparyāgataṃ dravyaṃ gṛhāṇa sarvasvam,",
    "GK21suksaptu:1270": " paraṃ māṃ maivaṃ viḍambaya /",
    "GK21suksaptu:1271": " dhūrtamāyā prāha-grahīṣye /",
    "GK21suksaptu:1272": " tataḥ sā veśyayā kuṭṭinyā saha hastapādau gṛhītvā sammānitā /",
    "GK21suksaptu:1273": " dhūrtamāyāpi nijaṃ tadīyaṃ dravyaṃ sarvasvaṃ ca gṛhītvā rāmeṇa saha potamāruhya svagṛhamāgatya bhahotsavamakārayat /",
    "GK21suksaptu:1274": " iti kathāṃ śrutvā prabhāvatī suptā /",
    "GK21suksaptu:1275": " iti śukasaptatau trayoviṃśatitamī kathā //",
    "GK21suksaptu:1276": " START Suk 24:",
    "GK21suksaptu:1277": " athānyasmindine prabhāvatī śukaṃ papraccha /",
    "GK21suksaptu:1278": " śuko 'pyāha--",
    "GK21suksaptu:1279": " yāhi devi vijānāsi yadi jārasamanvitā /",
    "GK21suksaptu:1280": " sajjanīva purā vaktuṃ bharturagre kacagrahe // Suk_24.1 (=168) //",
    "GK21suksaptu:1281": " prabhāvatyāha-kimetat /",
    "GK21suksaptu:1282": " kīro 'bravīt-asti candrapuraṃ nāma nagaram /",
    "GK21suksaptu:1283": " tatrābhūdvardhakiḥ sūrapālākhyaḥ śrīmān /",
    "GK21suksaptu:1284": " tasya sajjanī nāma bhāryā atyantaṃ parapuruṣalampaṭā /",
    "GK21suksaptu:1285": " tāṃ ca tadgṛhasthāṃ devako nāma ramate /",
    "GK21suksaptu:1286": " iti lokādetadākarṇya vardhakiḥ kapaṭena gṛhānnirgatya prātaḥsandhyāyāmācchannaḥ samāgatya talpasyādhobhāge sthitaḥ /",
    "GK21suksaptu:1287": " sā ca jāreṇa saha tatrārūḍhā patyā keśeṣu gṛhītā kathaṃ mucyate /",
    "GK21suksaptu:1288": " uttaram-sā patyā dhṛtā satī dvitīyapatimukhamālokya prāha-mayā tava kathitaṃ yadrathakāro mama patirgṛhena vidyate /",
    "GK21suksaptu:1289": " sa cāgatastava tadaiva aucityaṃ vidhāsyati /",
    "GK21suksaptu:1290": " yadyapi pūrvaṃ patyā tvadīyaṃ dravyamapahṛtaṃ tathāpi kṣantavyam /",
    "GK21suksaptu:1291": " rathakṛti samāgate tava gṛhaṃ gamiṣyāmi yuvayoḥ saṃgatiṃ vā kariṣye /",
    "GK21suksaptu:1292": " nātra saṃśayaḥ /",
    "GK21suksaptu:1293": " iti kathāṃ śrutvā prabhāvatī suptā /",
    "GK21suksaptu:1294": " iti śukasaptatau caturviśatitamī kathā //",
    "GK21suksaptu:1295": " START Suk 25:",
    "GK21suksaptu:1296": " anyadā prabhāvatī śukaṃ gamanāya pṛcchati /",
    "GK21suksaptu:1297": " śukaḥ prāha-",
    "GK21suksaptu:1298": " kuru yadrocate kartuṃ yadi vetsi pratīṅgitam /",
    "GK21suksaptu:1299": " śvetāmbareṇa ruddhena yathā pūrvaṃ kṛtaṃ tathā // Suk_25.1 (=169) //",
    "GK21suksaptu:1300": " asti candrapurī nāma nagarī /",
    "GK21suksaptu:1301": " tatra siddhaseno nāma kṣapaṇako janapūjitaḥ /",
    "GK21suksaptu:1302": " tasminneva nagare 'nyaḥ sitapaṭo guṇināṃ mukhyaḥ samāgataḥ /",
    "GK21suksaptu:1303": " tena ca guṇinā sarvo 'pi jana āvarjitaḥ śrāvakā apyātmāyattāḥ kṛtāḥ /",
    "GK21suksaptu:1304": " sa kṣapaṇako 'pi tasya pūjāṃ kriyamāṇāmasahamānaḥ svayaṃ tadīyopāśraye veśyāṃ preṣayitvā asau veśyālubdho na suśīla iti śvetāmbarasya lokapravādamakarot",
    "GK21suksaptu:1305": " taddarśanāya janamākārayāmāsa /",
    "GK21suksaptu:1306": " brūte ca--kṣapaṇakā eva brahmacāriṇaḥ śvetāmbarāstu viplutāḥ /",
    "GK21suksaptu:1307": " so 'pi śvetāmbaro dīpāgninā upādhiṃ prajvālya prabhātaprāptāyāṃ rajanyāṃ nagnobhūya veśyāyā dattahasto nirgataḥ /",
    "GK21suksaptu:1308": " tato lokāpavādaḥ saṃvṛttaḥ /",
    "GK21suksaptu:1309": " yadasau kṣapaṇako na sitavastraḥ /",
    "GK21suksaptu:1310": " iti śrutvā prabhāvatī suptā /",
    "GK21suksaptu:1311": " iti śukasaptatau pañcaviṃśatitamī kathā //",
    "GK21suksaptu:1312": " START Suk 26:",
    "GK21suksaptu:1313": " anyadā sā calitā /",
    "GK21suksaptu:1314": " śukaḥ prāha--",
    "GK21suksaptu:1315": " yāhi devi na te doṣo yadi jānāsi bhāṣitum /",
    "GK21suksaptu:1316": " ratnādevīva patyā tu prāptā jāradvayānvitā // Suk_26.1 (=170) //",
    "GK21suksaptu:1317": " asti jalaudābhidhāno grāmaḥ /",
    "GK21suksaptu:1318": " tatra rājaputraḥ kṣemarājaḥ śūraḥ /",
    "GK21suksaptu:1319": " ratnādevī tasya bhāryā /",
    "GK21suksaptu:1320": " tatraiva grāmaṇīrdevasākhyaḥ /",
    "GK21suksaptu:1321": " tasya suto dhavalo nāma /",
    "GK21suksaptu:1322": " tau dvāvapi ramete ratnādevīṃ parasparamajñātau /",
    "GK21suksaptu:1323": " anyadā pitṛputrau tadgṛhasthau yadā tadā rājaputraḥ samāgataḥ /",
    "GK21suksaptu:1324": " tadā kimuttaram?",
    "GK21suksaptu:1325": " śuka āha-tatastayā kṛtasaṃjño gṛhādaṅgulyā tarjayannayāt /",
    "GK21suksaptu:1326": " tasmiṃścaiva gacchati bhayātpatiḥ kimidamityāha /",
    "GK21suksaptu:1327": " tataḥ sā hasantī prāha-asya putrastvadgṛhe śaraṇāgataḥ /",
    "GK21suksaptu:1328": " mayā ca nārpitaḥ /",
    "GK21suksaptu:1329": " yataḥ-",
    "GK21suksaptu:1330": " sa kṣatriyastrāṇasahaḥ satāṃ yastatkārmukaṃ karmasu yasya śaktiḥ /",
    "GK21suksaptu:1331": " vahandvayīmapyaphale 'rthajāte karotyasaṃskārahatāmivoktim // Suk_26.2 (=171) //",
    "GK21suksaptu:1332": " ato ruṣṭo vrajati /",
    "GK21suksaptu:1333": " gaccha tvaṃ samarpaya sutam /",
    "GK21suksaptu:1334": " tena ca tathā kṛtam /",
    "GK21suksaptu:1335": " iti kathāṃ śrutvā prabhāvatī suptā /",
    "GK21suksaptu:1336": " iti śukasaptatau ṣaḍviṃśatitamī kathā //",
    "GK21suksaptu:1337": " START Suk 27:",
    "GK21suksaptu:1338": " anyadā prabhāvatī gamanāya śukaṃ pṛcchati sma /",
    "GK21suksaptu:1339": " śukaḥ prāha-",
    "GK21suksaptu:1340": " rambhoru gaccha kāmināṃ ko vighnaṃ kartumarhati /",
    "GK21suksaptu:1341": " mohinīva samarthā cedvicārīkartumīśvari // Suk_27.1 (=172) //",
    "GK21suksaptu:1342": " asti śaṅkhapuraṃ nāma nagaram /",
    "GK21suksaptu:1343": " tatrāryo vaṇigabhūt /",
    "GK21suksaptu:1344": " tasya mohinī nāma bhāryā /",
    "GK21suksaptu:1345": " tāñcabahirgatāṃ kumukho nāma dhūrto ramate /",
    "GK21suksaptu:1346": " tatpatinā cābhijñāyi /",
    "GK21suksaptu:1347": " tatpatiścātiśayena bhīruḥ /",
    "GK21suksaptu:1348": " tato 'sau tāṃ bahiryāntīṃ nivārya pārśvasthita eva tiṣṭhati /",
    "GK21suksaptu:1349": " tathāpi tayā dhūrtasya kathitam-māṃ rātrau bhartṛkhaṭvāsthitāmarvāksuptāṃ bhaja tvam /",
    "GK21suksaptu:1350": " tena tathā kṛtam /",
    "GK21suksaptu:1351": " tacca kurvanbhartrāsau puṃścihne dhṛtaḥ kathaṃ gacchatu?",
    "GK21suksaptu:1352": " uttaram-dhṛtvā ca patiḥ prāha-pradopamānaya mayā coro dhṛto 'sti /",
    "GK21suksaptu:1353": " tayoktam-bahiryāntī bibhemyaham /",
    "GK21suksaptu:1354": " enaṃ grahīṣye tvaṃ dīpamānaya /",
    "GK21suksaptu:1355": " tena ca tathā kṛtam /",
    "GK21suksaptu:1356": " sā ca jāraṃ muktvā gṛhāntarbaddhasya paṭṭakasya jihvāṃ gṛhītvā tathaiva suptā yāvatpatirlakuṭahasto dīpaṃ gṛhītvā samāyātaḥ pṛcchati-kimiyaṃ paṭṭakasya jihvā kathamatra?",
    "GK21suksaptu:1357": " tayoktam-kṣudhārto 'yam /",
    "GK21suksaptu:1358": " anena muktā lālākṛśā sthitā /",
    "GK21suksaptu:1359": " uktipratyuktivādena nirjitaḥ /",
    "GK21suksaptu:1360": " uktaśca-hataka/",
    "GK21suksaptu:1361": " anena pauruṣeṇa kṣayaṃ vrajasi /",
    "GK21suksaptu:1362": " iti nirbhartsito lajjitaśca suptaḥ /",
    "GK21suksaptu:1363": " iti kathāṃ śrutvā prabhāvatī suptā /",
    "GK21suksaptu:1364": " iti śukasaptatau saptaviṃśatitamī kathā //",
    "GK21suksaptu:1365": " START Suk 28:",
    "GK21suksaptu:1366": " anyadā prabhāvatī gamanāya śukaṃ papraccha /",
    "GK21suksaptu:1367": " śukaḥ prāha--",
    "GK21suksaptu:1368": " kṛśodari vrajādya tvaṃ yadi jānāsi bhāṣitum /",
    "GK21suksaptu:1369": " jārasaṃyuktayā pūrvaṃ yathā devikayā kṛtam // Suk_28.1 (=173) //",
    "GK21suksaptu:1370": " asti kuhāḍākhyo mahāgrāmaḥ tatra jarasākhyo kauṭumbiko mahāmūrkhaḥ /",
    "GK21suksaptu:1371": " tadbhāryā devikā puṃścalī /",
    "GK21suksaptu:1372": " tāṃ ca prabhākaro brāhmaṇaḥ kṣetramadhye vibhītakavṛkṣasamīpe guptasthāne mudā ramater /",
    "GK21suksaptu:1373": " idṛśaṃ vyatikaraṃ janācchratvā tatpatistatrāvalokanāya svayaṃ gataḥ /",
    "GK21suksaptu:1374": " tena ca vṛkṣārūḍhena tattathaiva dṛṣṭam /",
    "GK21suksaptu:1375": " dṛṣṭvā tatrasthenāpi jalpitam, dhūrtike/",
    "GK21suksaptu:1376": " bahudinebhyo 'dya samprāptā-ityuktā kathamiyaṃ bhartāraṃ pratyāyayatu /",
    "GK21suksaptu:1377": " tayoktam--nāhaṃ jāne tvameva kathaya /",
    "GK21suksaptu:1378": " “yadi na yāsi tadā kathayāmi' /",
    "GK21suksaptu:1379": " tayā tatheti pratipanne śukaḥ prāha--sā ca tadvacaḥ śrutvā taṃ jāraṃ preṣayāmāsa patyā cāvatīrya samāgatena upālabdhā /",
    "GK21suksaptu:1380": " sā'ha--he prabhor/",
    "GK21suksaptu:1381": " idṛśa eva vṛkṣaḥ,",
    "GK21suksaptu:1382": " atrārūḍhairmithunaṃ dṛśyate /",
    "GK21suksaptu:1383": " tena patinā uktam--tvamāruhya avalokaya /",
    "GK21suksaptu:1384": " tayā tathā kṛtam /",
    "GK21suksaptu:1385": " vṛkṣārūḍhayā ca tayā proktaṃ kapaṭena /",
    "GK21suksaptu:1386": " “vahudivasebhyo 'nyāṃ nārīmabhigaman dṛṣṭo 'si” /",
    "GK21suksaptu:1387": " tena mūrkheṇa jñātam--satyamidam /",
    "GK21suksaptu:1388": " sa ca tāṃ śāntayitvā gṛhaṃ nināya /",
    "GK21suksaptu:1389": " iti kathāṃ śrutvā prabhāvatī suptā /",
    "GK21suksaptu:1390": " iti śukasaptatau aṣṭāviṃśatitamo kathā //",
    "GK21suksaptu:1391": " START Suk 29:",
    "GK21suksaptu:1392": " anyedyuḥ prabhāvatī gamanāya śukaṃ pṛcchati sma /",
    "GK21suksaptu:1393": " so 'pyāha--",
    "GK21suksaptu:1394": " vraja devi vicāraṃ cetkartuṃ jānāsi bhāmini /",
    "GK21suksaptu:1395": " samaṃ jāreṇa samprāptā sundarīva yathā gṛhe // Suk_29.1 (=174) //",
    "GK21suksaptu:1396": " “kathametat'?",
    "GK21suksaptu:1397": " so 'bravīt--asti sīhūlo nāma grāmaḥ /",
    "GK21suksaptu:1398": " tatra mahādhano vaṇik /",
    "GK21suksaptu:1399": " tadbhāryā sundarī /",
    "GK21suksaptu:1400": " tāṃ ca mohano nāma upapatirnityaṃ gṛhamāgatya bhuṅkte /",
    "GK21suksaptu:1401": " anyadā yāvatsā tathā tiṣṭhati tāvattatpatiḥ samāgataḥ /",
    "GK21suksaptu:1402": " sā kathaṃ bhavatu /",
    "GK21suksaptu:1403": " uttaram--sā patimāgacchantaṃ dṛṣṭvā jāraṃ vivastraṃ śikye kṛtvā muktakeśā gṛhānnirgatya dūrasthā patimāha-asmadgṛhamadhye nagnabhūtaṃ śikyārūḍhaṃ vidyate /",
    "GK21suksaptu:1404": " māntrikānākārayituṃ gacchetyukte sa mūrkhastadarthaṃ jagāma /",
    "GK21suksaptu:1405": " tadā ca tadantare tayā ulmukaṃ haste kṛtvā upapatirniṣkāsitaḥ /",
    "GK21suksaptu:1406": " patyau ca āgate sā jagāda-yadulmukenāpi bhūtaṃ naṣṭam /",
    "GK21suksaptu:1407": " iti kathāṃ śrutvā prabhāvatī suptā /",
    "GK21suksaptu:1408": " iti śukasaptatau ekonatriṃśattamī kathā //",
    "GK21suksaptu:1409": " START Suk 30:",
    "GK21suksaptu:1410": " anyedyuḥ prabhāvatyā pṛṣṭaḥ śukaḥ prāha /",
    "GK21suksaptu:1411": " gaccha devi viruddhaṃ te gamanaṃ na mataṃ mama /",
    "GK21suksaptu:1412": " viṣame yadi vetsi tvamuttaraṃ mūladevavat // Suk_30.1 (=175) //",
    "GK21suksaptu:1413": " astīha pṛthivyāṃ bhūtavāsaṃ nāma śmaśānam /",
    "GK21suksaptu:1414": " tatra dvau piśācau karālottālanāmānau /",
    "GK21suksaptu:1415": " bhārye ca dhūmaprabhāmeghaprabhākhye,",
    "GK21suksaptu:1416": " tayośca bhāryārāmaṇīya katve vivādaḥ saṃvṛttaḥ /",
    "GK21suksaptu:1417": " anyadā ca tābhyāṃ bhāryāsahitābhyāṃ mūledavodṛṣṭo bāhubhyāṃ vidhṛtya pṛṣṭaḥ-kā anayormadhyādramaṇīyā,",
    "GK21suksaptu:1418": " anṛtaṃ vadantaṃvyāpādayiṣyāvaḥ /",
    "GK21suksaptu:1419": " tatkalatre virūpe bhīṣaṇe vṛddhe piśācinyau /",
    "GK21suksaptu:1420": " sa ca yathārthavādī bhakṣitaḥ syāt kimuttaraṃ kuryāditi /",
    "GK21suksaptu:1421": " uttaram--tenoktam-",
    "GK21suksaptu:1422": " yā yasya vallabhā loke ramyā sā tasya nāparā /",
    "GK21suksaptu:1423": " gadite dhūrtarājena tābhyāṃ muktaśca tatkṣaṇāt // Suk_30.2 (=176) //",
    "GK21suksaptu:1424": " iti kathāṃ śrutvā prabhāvatī suptā /",
    "GK21suksaptu:1425": " iti śukasaptatau triṃśattamī kathā //",
    "GK21suksaptu:1426": " START Suk 31:",
    "GK21suksaptu:1427": " anyadā ca prabhāvatyā pṛṣṭaḥ śukaḥ provāca-",
    "GK21suksaptu:1428": " yatheṣṭaṃ vraja kalyāṇi keliṃ karttuṃ kṛśodari /",
    "GK21suksaptu:1429": " śaśakasyeva te buddhirasti cetsusahāyinī // Suk_31.1 (=177) //",
    "GK21suksaptu:1430": " madhurākhye vane piṅgalanāmā siṃhaḥ /",
    "GK21suksaptu:1431": " sa sattvāni bahūni hanansarvaiḥ paśubhirvicārya pratidinamekaikasattvaparikalpanavyavasthayā nivāritaḥ /",
    "GK21suksaptu:1432": " anyadā śaśakasyaikasya vārakaḥ sañjātaḥ /",
    "GK21suksaptu:1433": " sa ca na yāti śvāpadairbhaṇito 'pi-“gaccha tvamanyathā pūrvavatsarvāṇi bhūtāni sa bhakṣayiṣyati /",
    "GK21suksaptu:1434": " sa cādyaprabhṛti tadantike sattvāni na yāsyanti'-ityuktvā bahukālakṣepaṃ cakāra /",
    "GK21suksaptu:1435": " madhyāhnasamaye eva ca mandaṃ mandaṃ siṃhasyāgre gantuṃ vyasitaḥ /",
    "GK21suksaptu:1436": " tenāpi sahasākrāntaḥ kathaṃ mucyate?",
    "GK21suksaptu:1437": " uttaram-śaśakaḥ siṃhiṃ prāha-svaminnahaṃ śaśakacatuṣṭayena saha āgacchanmārge tava śatruṇā dhṛto 'to velātikramo babhūva /",
    "GK21suksaptu:1438": " tenoktam-sa śatruṃ kvāste?",
    "GK21suksaptu:1439": " tataḥ sa śaśakena dhūrtena vāṭīṃ nītvā tasyaiva pratibimbaḥ kūpe darśitaḥ /",
    "GK21suksaptu:1440": " siṃho 'pi mūrkhastaṃ jale dṛṣṭvā kupito jhampādānmṛtaśca /",
    "GK21suksaptu:1441": " buddhirbalavatī bhīru sattvānāṃ na parākramaḥ /",
    "GK21suksaptu:1442": " śaśakenālpasattvena hataḥ siṃhaḥ parākramī // Suk_31.2 (=178) //",
    "GK21suksaptu:1443": " uktañca-",
    "GK21suksaptu:1444": " ekaṃ hanyānna vā hanyādiṣurmukto dhanuṣmatā /",
    "GK21suksaptu:1445": " sarārṣṭa saprajaṃ hanti rājānaṃ mantriniścayaḥ // Suk_31.3 (=179) //",
    "GK21suksaptu:1446": " iti kathāṃ śrutvā prabhāvatī suptā /",
    "GK21suksaptu:1447": " iti śukasaptatau ekatriṃśattamī kathā //",
    "GK21suksaptu:1448": " START Suk 32:",
    "GK21suksaptu:1449": " athānyedyuḥ prabhāvatī calitā śukaṃ papraccha gamanāya /",
    "GK21suksaptu:1450": " śukaḥ-",
    "GK21suksaptu:1451": " yādi devi mano yatra gantuṃ te kamalānane /",
    "GK21suksaptu:1452": " rājinīva vijānāsi vaktuṃ dhūliviparyaye // Suk_32.1 (=180) //",
    "GK21suksaptu:1453": " asti śāntipuraṃ nāma nagaram /",
    "GK21suksaptu:1454": " tatra mādhavaḥ śreṣṭhī /",
    "GK21suksaptu:1455": " tasya mohinī bhāryā /",
    "GK21suksaptu:1456": " tayostanayaḥ sohaḍābhidhaḥ /",
    "GK21suksaptu:1457": " tasya bhāryā rājinīnāmnī rūpasampannā caturā puṃścalī /",
    "GK21suksaptu:1458": " sānyadā drammarpayitvā śvaśrvajñaptā “godhūmān haṭṭe gṛhītvā gaccha' /",
    "GK21suksaptu:1459": " sā ca haṭṭe gatā /",
    "GK21suksaptu:1460": " krīṇatyā copapatirdṛṣṭaḥ saṃjñitaśca samīpamāyayau /",
    "GK21suksaptu:1461": " godhūmānmoṭāyāṃ baddhvā haṭṭe muktvā tena sārdhaṃ sā yayau /",
    "GK21suksaptu:1462": " vaṇijāpi godhūmānutsārya moṭāyāṃ dhūlirbaddhā /",
    "GK21suksaptu:1463": " sāpi tena saha ciraṃ sthitvā āgatyākulā moṭāmanutpāṭayitvā gṛhaṃ yayau /",
    "GK21suksaptu:1464": " tāṃ choṭayitvā yāvat śvaśrūḥ paśyati kodṛśā godhūmā iti tāvaddhūliṃ paśyati /",
    "GK21suksaptu:1465": " atra kimuttaram /",
    "GK21suksaptu:1466": " śukaḥ-kimidamiti yadā śvaśrvā pṛṣṭā tadā tayoktam-“mātarmama hastād drammaḥ haṭṭāgre bhūmau patitaḥ /",
    "GK21suksaptu:1467": " tato mayā dhūlirāhṛtā /",
    "GK21suksaptu:1468": " tataḥ sā śvaśrūrdrammamanavalokamānā vikalībhūtā /",
    "GK21suksaptu:1469": " iti kathāṃ śrutvā prabhāvatī suptā iti śukasaptatau dvātriṃśattamī kathā //",
    "GK21suksaptu:1470": " START Suk 33:",
    "GK21suksaptu:1471": " athānyedyuḥ prabhāvatī gamanāyotsukā śukaṃ papraccha /",
    "GK21suksaptu:1472": " śukaḥ prāha-",
    "GK21suksaptu:1473": " ko doṣo gamyatāṃ devi yadi kartuṃ tvamīśvarā /",
    "GK21suksaptu:1474": " viṣame mālinī yadvadrambhikā patisannidhau // Suk_33.1 (=181) //",
    "GK21suksaptu:1475": " prabhāvatī-“kathametat'?",
    "GK21suksaptu:1476": " śuko 'bravīt-asti śaṅkhapuraṃ nāma nagaram /",
    "GK21suksaptu:1477": " tatra śaṅkaro nāma mālikaḥ samṛddhimān /",
    "GK21suksaptu:1478": " tasya rambhikā nāma bhāryā bahuratipriyā subhagā surūpā bahubhartṛkā ca /",
    "GK21suksaptu:1479": " anyadā śaṅkaragṛhe pitṛkāryamāgatam tasmindine tayopapatayaścatvāro nimantritāḥ puṣpāṇāṃ",
    "GK21suksaptu:1480": " vikrayāya gatayā catuṣpathe grāmaṇīrvaṇiksūnustalāraśca balādhipaśca pratyekaṃ te",
    "GK21suksaptu:1481": " te pṛthakpṛthak ākāritāḥ parasparamajānantaḥ-madīyaṃ bhavanaṃ prati prāgeva samāgantavyamiti /",
    "GK21suksaptu:1482": " dvitīye 'hni mālike vāṭikāṃ gate vaṇiksūnuḥ snātvā bhuktvā ca tayā saha rantuṃ samāyayau /",
    "GK21suksaptu:1483": " vaṇiji ardhasnāte grāmakūṭo gṛhadvāraṃ samāpatandṛṣṭaḥ tataḥ snānaṃ kurvanvaṇiktathābhūto vaṃśamaye koṣṭhe khaliyukte kṣipto bhayayuktaśca /",
    "GK21suksaptu:1484": " grāmakūṭe 'pyardhasnāte bahistalāraḥ samāyātaḥ /",
    "GK21suksaptu:1485": " taṃ dṛṣṭvā so 'pi tasminneva koṣṭhe kṣipta uktaśca-yadadhaḥ sarpiṇī prasūtāsti /",
    "GK21suksaptu:1486": " tato 'pyanatarāla evaṃ sthātavyamiti talāro 'pyardhasnāto balādhipaṃ dṛṣṭvā bhāṇḍasamūhe kṣiptaḥ /",
    "GK21suksaptu:1487": " balādhipo 'pyardhasnāto mālikaṃ dṛṣṭvā tatraiva kṣiptaḥ /",
    "GK21suksaptu:1488": " tato māliko lokaśca tasmin pitṛkārye yadṛcchayā bhijitāḥ /",
    "GK21suksaptu:1489": " evaṃ kṛtvā te ṣāṃ caturṇāmapi parasparamalakṣitānāṃ pṛthakpṛthak bhojanaṃ paramānnāmṛtaṃ samarpitam /",
    "GK21suksaptu:1490": " vaṇijā tu bhuñjānena bahu phūtkṛtam /",
    "GK21suksaptu:1491": " tadoparisthitena ca sarpiṇīṃ śaṅkamānena mūtritam /",
    "GK21suksaptu:1492": " vaṇijā tu ghṛtāmiti jñātvā bhājanamutkṣiptam /",
    "GK21suksaptu:1493": " uparisthitasya mukhe lagnam /",
    "GK21suksaptu:1494": " tataḥ sa śaṅkitaḥ /",
    "GK21suksaptu:1495": " so 'pi ca lagnaṃ lagnamiti vadandattajhampo niryayau /",
    "GK21suksaptu:1496": " anye 'pi lagnākṣarabhayākulā yāvannirgatāḥ śaṅkareṇa janaiśca dṛṣṭāḥ savismayaṃ khalikharaḍitāḥ /",
    "GK21suksaptu:1497": " tataḥ sā kathaṃ bhavatu?",
    "GK21suksaptu:1498": " uttam-yadā sā patyā pṛṣṭā kimidamiti tadā tayoktam-",
    "GK21suksaptu:1499": " śraddhāhīnaṃ kṛtaṃ śrāddhamidaṃ nūnaṃ tvayā priya /",
    "GK21suksaptu:1500": " ato 'bhuktvā kṣudhākrāntāḥ pitaraste vinirgatāḥ // Suk_33.2 (=182) //",
    "GK21suksaptu:1501": " tataḥ sa punaḥ śrāddhaṃ cakāra /",
    "GK21suksaptu:1502": " rambhikāvacanāttena nirgatāḥ /",
    "GK21suksaptu:1503": " iti kathāṃ śrutvā prabhāvatī suptā /",
    "GK21suksaptu:1504": " iti śukasaptatau trayastriṃśattamī kathā //",
    "GK21suksaptu:1505": " START Suk 34:",
    "GK21suksaptu:1506": " athānyasmindine gamanārthaṃ prabhāvatī śukaṃ papraccha /",
    "GK21suksaptu:1507": " śukaḥ prāha-",
    "GK21suksaptu:1508": " yāhi devi gatā vetsi bhaṅguraṃ yadi bhāṣitum /",
    "GK21suksaptu:1509": " kumāryai pāraḍī dattvā yathoktaṃ śambhunā purā // Suk_34.1 (=183) //",
    "GK21suksaptu:1510": " prabhāvatyāha-kathametat /",
    "GK21suksaptu:1511": " śukaḥ prāha--purā kasmiṃścinnagare śambhunāmā vipro 'bhūt dyūtakṛnnānādeśaparibhramaṇaśīlo",
    "GK21suksaptu:1512": " mārge gacchan kṣetrarakṣikāṃ surūpāṃ bālikāṃ dṛṣṭvā tāmbūlaṃ datvā sāntvayannidamuvāca",
    "GK21suksaptu:1513": " yanmatsambhogakaraṇe imāṃ madīyāṃ pāraḍīṃ gṛhāṇa mayā saha rataṃ kuru /",
    "GK21suksaptu:1514": " sukhāśrayaṃ tayā tathā vihitam /",
    "GK21suksaptu:1515": " sa ca siddhe kārye tāṃ yācate /",
    "GK21suksaptu:1516": " kathaṃ labhate?",
    "GK21suksaptu:1517": " uttaram-yāvattena yācitā tāvatsā calitā gṛhaṃ prati /",
    "GK21suksaptu:1518": " so 'pi ca pañca kaṇiśāni gṛhītvā pṛṣṭhe lagnaḥ /",
    "GK21suksaptu:1519": " tena ca grāmagatena phūtkṛtam-aho grāmamukhyāḥ/ paśyata /",
    "GK21suksaptu:1520": " grāme 'sminmahadadbhutam /",
    "GK21suksaptu:1521": " pañcakaṇiśakāraṇenānayā madīyaṃ vastramapahṛtam /",
    "GK21suksaptu:1522": " grāmyaistatsamarpitam /",
    "GK21suksaptu:1523": " tayā ca na kiñciduktaṃ lajjayā /",
    "GK21suksaptu:1524": " iti kathāṃ śrutvā prabhāvatī suptā /",
    "GK21suksaptu:1525": " iti śukasaptatau catustriṃśattamī kathā //",
    "GK21suksaptu:1526": " START Suk 35:",
    "GK21suksaptu:1527": " apare 'hni sā śṛṅgārānvitā śukaṃ papraccha /",
    "GK21suksaptu:1528": " śukaḥ prāha-",
    "GK21suksaptu:1529": " gaccha devi na te doṣo yadi tatra gatā satī /",
    "GK21suksaptu:1530": " svārthaṃ kartuṃ vijānāsi tilakrayakaro yathā // Suk_35.1 (=184) //",
    "GK21suksaptu:1531": " “kathametat?",
    "GK21suksaptu:1532": " śukaḥ prāha-purā kasmiṃścid grāme śambakanāmā vaṇiktilagrāhakaḥ /",
    "GK21suksaptu:1533": " sa ca saragrāmaṃ yathau /",
    "GK21suksaptu:1534": " tatrasthasya bhāṇḍaśālikasya gṛhe gataḥ /",
    "GK21suksaptu:1535": " sa gṛhe nāsti /",
    "GK21suksaptu:1536": " tasya bhāryāsti paraṃ kulaṭā /",
    "GK21suksaptu:1537": " netrasaṃjñayā parasparaṃ prītirutpannā /",
    "GK21suksaptu:1538": " tatraiva sā bhuktā aṅgulīyakaṃ dattvā /",
    "GK21suksaptu:1539": " sambandhādanantaraṃ sa tadaṅgulīyakaṃ jighṛkṣati /",
    "GK21suksaptu:1540": " anena vidhinā dattamaṅgulīyakaṃ sa kathaṃ gṛhṇātviti praśnaḥ /",
    "GK21suksaptu:1541": " śukaḥ prāha-tilagrāhakastadalabhamāno vipaṇisthaṃ bhāṇḍaśālikamāha-“dehi me tilaprasthaśataṃ yatsatyaṅkāritaṃ mayā' /",
    "GK21suksaptu:1542": " evamuktaḥ sa āha-“ke tilāḥ kaśca vaktā tvaṃ satyaṅkāraśca kīdṛśaḥ?",
    "GK21suksaptu:1543": " tenoktam-prasthaṃ prati dvikapravṛddhyā tvadbhāryayā satyaṅkāre 'ṅgulīyakaṃ gṛhītam /",
    "GK21suksaptu:1544": " tato ruṣṭena vaṇijā bhāryāpāraśve nijaṃ sutaṃ preṣayitvā iti kathayāmāsa-tvadīyenedṛśena vyavahāreṇāsmadgṛhaṃ vṛddhimāpsyati /",
    "GK21suksaptu:1545": " putro 'pyaṅgulīyakamādāya tilagrāhakasyārpayāmāsa /",
    "GK21suksaptu:1546": " so 'pi yathāgataṃ tathā yayau /",
    "GK21suksaptu:1547": " tato yadi prabhāvi tavāpyevaṃ buddhirasti tadā gamyatāṃ nānyathā /",
    "GK21suksaptu:1548": " iti kathāṃ śrutvā prabhāvatī suptā /",
    "GK21suksaptu:1549": " iti śukasaptatau pañcatriṃśattamī kathā //",
    "GK21suksaptu:1550": " START Suk 36:",
    "GK21suksaptu:1551": " niśāmukhe 'nyedyuḥ prabhāvatī śukaṃ punarāha-he kīra/",
    "GK21suksaptu:1552": " gamiṣyāmi cirakāṅkṣitaṃ sukhaṃ bhoktum /",
    "GK21suksaptu:1553": " śuka āha-",
    "GK21suksaptu:1554": " sukhamevānubhoktavyaṃ saṃsāre sundari/ dhruvam /",
    "GK21suksaptu:1555": " nāyinīva vijānāsi yadi vaktuṃ tvamuttaram // Suk_36.1 (=185) //",
    "GK21suksaptu:1556": " prabhāvatyāha-kathametat /",
    "GK21suksaptu:1557": " kā kīra nāyinī kutra tayā kiṃ kṛtamuttaram /",
    "GK21suksaptu:1558": " kathāṃ kathaya kalyāṇīṃ kautukaṃ me kathākrame // Suk_36.2 (=186) //",
    "GK21suksaptu:1559": " śuka āha-asti saraḍākhye grāme grāmaṇīḥ śūrapālaḥ /",
    "GK21suksaptu:1560": " tasya bhāryā nāyinī /",
    "GK21suksaptu:1561": " sā ātmapatiṃ nityaṃ paṭṭasūtrakañcukaṃ yācate /",
    "GK21suksaptu:1562": " sa āha-vayaṃ karṣukāḥ kārpāsacīvarāḥ /",
    "GK21suksaptu:1563": " asmadgṛhe paṭṭasūtravārttāmapi ko 'pi na jānāti /",
    "GK21suksaptu:1564": " anyadā sā taṃ grāmasaṃsadisthaṃ jagāda-gṛhamehi gṛhādhipa/",
    "GK21suksaptu:1565": " rāvaḍī bhuṅkṣva /",
    "GK21suksaptu:1566": " sa ca tadvacanaṃ śrutvā bhāryāmāha gṛhāgataḥ-bhadre/",
    "GK21suksaptu:1567": " tvayā ninditaṃ vaco lajjākārakaṃ mamāpriyaṃ saṃsadi kimitthamuktam?",
    "GK21suksaptu:1568": " tayoktam--tvayā mama priyaṃ kathaṃ na kṛtam?",
    "GK21suksaptu:1569": " grāmaṇīrāha--dāsyāmi kañcukaṃ te 'dya /",
    "GK21suksaptu:1570": " nijaṃ vākyaṃ vṛthā kuru /",
    "GK21suksaptu:1571": " tayoktam--kañcuke datte uttārayiṣye /",
    "GK21suksaptu:1572": " dattaḥ kañcukastena /",
    "GK21suksaptu:1573": " tadvacaḥ kathaṃ vṛthā bhavatviti praśnaḥ /",
    "GK21suksaptu:1574": " śukaḥ prāha-anyadā nāyinī jagāda-yadādya tvāṃ saṃsadisthaṃ pūrvavadākārayāmi tadā tvayā saṃsadā saha gṛhamāgantavyam /",
    "GK21suksaptu:1575": " tena ca evameva kṛtam /",
    "GK21suksaptu:1576": " tayā ca gṛhāgatāyāḥ saṃsado bhavyarotyā bhojanaṃ dattam /",
    "GK21suksaptu:1577": " tato grāmajano vadati-śūrapālaḥ samṛddhaḥ /",
    "GK21suksaptu:1578": " paraṃ tadbhāryā auddhatyaparihāreṇa evaṃ vadati /",
    "GK21suksaptu:1579": " iti vacanamuttāritam /",
    "GK21suksaptu:1580": " iti kathāṃ śrutvā prabhāvatī suptā /",
    "GK21suksaptu:1581": " iti śukasaptatau ṣaṭtriṃśattamī kathā //",
    "GK21suksaptu:1582": " START Suk 37:",
    "GK21suksaptu:1583": " athāpare 'hni prabhāvatī gamanāya śukaṃ pṛcchati sma /",
    "GK21suksaptu:1584": " śuko 'pyāha-",
    "GK21suksaptu:1585": " yatheṣṭaṃ vraja kalyāṇi na te doṣo 'sti kaścana /",
    "GK21suksaptu:1586": " lāṅgalīva vijānāsi yadi kartuṃ tvamuttaram // Suk_37.1 (=189) //",
    "GK21suksaptu:1587": " prabhāvatyāha-kathametat /",
    "GK21suksaptu:1588": " śuko 'pyāhṛ-saṅgamākhye grāme śūraḥ kauṭumbikaḥ /",
    "GK21suksaptu:1589": " tasyāsti pūrṇapālastu hālikaḥ /",
    "GK21suksaptu:1590": " sarvatra ca tasya śūrapaterveśmani kṣetre khale pramāṇam /",
    "GK21suksaptu:1591": " tasya ca hālikasya kṣetrasthasya śūrapatisutā subhagā nāma nityaṃ bhuktiṃ nayati /",
    "GK21suksaptu:1592": " sa tāṃ kāmayate kṣetragahvare śūrapālānniḥśaṅkitaḥ /",
    "GK21suksaptu:1593": " taṃ ca vṛttāntamasamañjasamiti kṛtvā prativeśmahālikāstasya kathayāmāsuḥ /",
    "GK21suksaptu:1594": " anyadāsau śūrastayorhālikasutayoḥ sambandhaṃ pratyakṣīkartuṃ kṣetraṃ gatvā gahvarasyādūrasamante 'lakṣitastasthau /",
    "GK21suksaptu:1595": " tanmithunaṃ ratasthaṃ dṛṣṭaṃ kathaṃ bhavatu?",
    "GK21suksaptu:1596": " uttarañca kimiti praśnaḥ /",
    "GK21suksaptu:1597": " śukaḥ prāha-yāvatsa hālikastāṃ bhuktvotthitaḥ tāvat śūrapatiṃ dadarśa /",
    "GK21suksaptu:1598": " tadā sa niḥśvasannāha-dhiṅme karmārjanāṃ ca yanmayā halakheṭanaṃ vidheyam,",
    "GK21suksaptu:1599": " iyaṃ ca granthirogiṇī /",
    "GK21suksaptu:1600": " ato dvayorapi jīvitaṃ rasātalaṃ yātu /",
    "GK21suksaptu:1601": " mayā tu nityaṃ halekheṭanaṃ grantherākarṣaṇaṃ ca dvayamapi vidheyam /",
    "GK21suksaptu:1602": " tadahaṃ kimarthamasya śūrapālasya hāliko bhavāmi /",
    "GK21suksaptu:1603": " itthamevāhaṃ kṣayaṃ yāsyāmi /",
    "GK21suksaptu:1604": " iti hālikavacanaṃ śrutvā nirdeṣo 'yamiti lokasya vacanaṃ vitathīkṛtya śūrapatirlajjito gṛhaṃ yayau /",
    "GK21suksaptu:1605": " sā ca prabhāvatī śukoktāṃ kathāṃ śrutvā suptā /",
    "GK21suksaptu:1606": " iti śukasaptatau saptatriṃśattamo kathā //",
    "GK21suksaptu:1607": " START Suk 38:",
    "GK21suksaptu:1608": " aparedyuryāminīsamaye prabhāvatī gamanāya śukaṃ papraccha /",
    "GK21suksaptu:1609": " śukaḥ-",
    "GK21suksaptu:1610": " vāñchitaṃ kartukāmānāṃ nāntarāyaṃ kṛśodari /",
    "GK21suksaptu:1611": " yadi kartuṃ vijānāsi yathā vipraḥ priyaṃvadaḥ // Suk_38.1 (=188) //",
    "GK21suksaptu:1612": " prabhāvatī papraccha-kathametat?",
    "GK21suksaptu:1613": " śukaḥ-purābhūd devi?",
    "GK21suksaptu:1614": " priyaṃvado nāma vipraḥ pathikaḥ /",
    "GK21suksaptu:1615": " ekadā mārge gacchansudarśanagrāme kasyacidvaṇijo gṛhaṃ yayau /",
    "GK21suksaptu:1616": " tatpatnī ca puṃścalī /",
    "GK21suksaptu:1617": " sa ca brāhmaṇastāṃ dṛṣṭvā ātmānaṃ susthānakṛtavāsakaṃ mene /",
    "GK21suksaptu:1618": " sa ca rātrau sakāmastāṃ prārthayāmāsa /",
    "GK21suksaptu:1619": " aṅgulīyakadānena ca haṭṭamārgaṃ vaṇiksute gate reme tayā samam /",
    "GK21suksaptu:1620": " prātaḥ so 'ṅgulīyakaṃ yācate /",
    "GK21suksaptu:1621": " sā nārpayati /",
    "GK21suksaptu:1622": " anena vidhinā dattamaṅgulīyakaṃ sa kathaṃ gṛhṇātu-iti praśnaḥ /",
    "GK21suksaptu:1623": " uttaram-yadā tu yācitā na dadāti tadā sa brāhmaṇaḥ khaṭvācaraṇaṃ gṛhītvā vaṇijaḥ sannidhiṃ yayau /",
    "GK21suksaptu:1624": " khaṭvācaraṇaṃ darśayitvā phūtkṛtam /",
    "GK21suksaptu:1625": " vaṇik prāha-bho dvijaḥ/",
    "GK21suksaptu:1626": " kimetat? sa āha-bhagne 'smintvadīyabhāryayā madīyamagulīyakaṃ jagṛhe /",
    "GK21suksaptu:1627": " sa ca vaṇik tadvacanaṃ śrutvā kupito bhāryāmāha-anena pramādena asmadgṛhe ko 'pi pathiko na sameṣyati /",
    "GK21suksaptu:1628": " ityuktvā niṣṭhuraṃ vacastatkuṇḍāduttīrya aṅgulīyakaṃ pathikāya samarpitam /",
    "GK21suksaptu:1629": " sa ca yathāgataṃ yayau /",
    "GK21suksaptu:1630": " iti kathāṃ śrutvā prabhāvatī suptā /",
    "GK21suksaptu:1631": " iti śukasaptatau aṣṭatriṃśattamī kathā //",
    "GK21suksaptu:1632": " START Suk 39:",
    "GK21suksaptu:1633": " apare 'hni sandhyāsamaye puruṣāntaragamanāya prabhāvatī śukaṃ pṛcchati sma-he śuka/",
    "GK21suksaptu:1634": " ahaṃ gamiṣyāmi /",
    "GK21suksaptu:1635": " śukaḥ prāha-",
    "GK21suksaptu:1636": " vraja devi/ varaṃ yānaṃ tvaṃ bhoktuṃ subhagaṃ naram /",
    "GK21suksaptu:1637": " vaktuṃ cedviṣame vetsi tulāgrāhīva bhāmini // Suk_39.1 (=189) //",
    "GK21suksaptu:1638": " prabhāvatī prāha-“kathametat?",
    "GK21suksaptu:1639": " kastulāgrāhakaḥ kīra/",
    "GK21suksaptu:1640": " gṛhītā ca tulā kutaḥ /",
    "GK21suksaptu:1641": " viṣamaṃ ca kimāyātaṃ kathāṃ kathaya śobhanām // Suk_39.2 (=190) //",
    "GK21suksaptu:1642": " astyatra kuṇḍinaṃ nāma nagaram /",
    "GK21suksaptu:1643": " tatra bhūdharo nāma vaṇikpuṇyakṣayātkṣīṇadhano janaistyaktaḥ /",
    "GK21suksaptu:1644": " uktañca-",
    "GK21suksaptu:1645": " vidvāndhanī dhanī dātā dhanī sādhurguṇāgraṇīḥ /",
    "GK21suksaptu:1646": " sarvabandhurdhanī pujyo dhanahīno gataprabhaḥ // Suk_39.3 (=191) //",
    "GK21suksaptu:1647": " yadā tu sa tulāmātradhano 'bhavattadānyavaṇiggṛhe tulāṃ muktvā deśāntaraṃ gataḥ /",
    "GK21suksaptu:1648": " tatra dhanamarjayitvā nijanagaramāgatya taṃ vaṇijaṃ tulāṃ yayāce /",
    "GK21suksaptu:1649": " vaṇikpārśvāttulā na labdhā /",
    "GK21suksaptu:1650": " tulāyāṃ tu lubdho vaṇikmūrkha uttaraṃ cakre yattvadīyā tulā mūṣikairbhakṣiteti śrutvā bhūdharastūṣṇīṃ sthitaḥ /",
    "GK21suksaptu:1651": " sa ca ekadā tasya veśmani bhojanāya gataḥ krīḍantaṃ bālakaṃ dṛṣṭvā pracchannaṃ gṛhītvā nijagṛhaṃ yayau /",
    "GK21suksaptu:1652": " bālakapitā ca duḥkhapūritāṅgo ruroda sakuṭumbaḥ /",
    "GK21suksaptu:1653": " tañca rudantaṃ dṛṣṭvā prativeśmiko jagāda-re tvadīyaḥ suto bhūdhareṇa gṛhītaḥ /",
    "GK21suksaptu:1654": " tato 'sau tadgṛhaṃ gatvā bhūdharātsutaṃ yācitavān /",
    "GK21suksaptu:1655": " bhūdhareṇoktam-mitra/",
    "GK21suksaptu:1656": " tvatputro matsaṃge snānārthe nadītīre gatastatra śyenenāpahṛtaḥ /",
    "GK21suksaptu:1657": " iti śrutvā tena vaṇijā rājakule gatvā putraharaṇavṛttānto niveditaḥ /",
    "GK21suksaptu:1658": " bhūdharo 'pi rājakulaṃ yayau /",
    "GK21suksaptu:1659": " tatkathaya sa bālahartā kathaṃ mucyatāmiti-praśnaḥ /",
    "GK21suksaptu:1660": " śukaḥ yadā bhūdharo rājasamakṣaṃ mantriṇā pṛṣṭastadā evaṃ jagāda-",
    "GK21suksaptu:1661": " tulāṃ lohamayīṃ yatra khādante deva/ mūṣakāḥ /",
    "GK21suksaptu:1662": " gajaṃ tatra haret śyeno dārake ko 'tra vismayaḥ // Suk_39.4 (=192) //",
    "GK21suksaptu:1663": " śrutvaitadvacanaṃ mantriṇoktam-yadāyaṃ dhūrtastava tulāṃ samarpayati tadā dārako 'pi dātavyo nānyathā /",
    "GK21suksaptu:1664": " tena dārakaḥ samarpitaḥ /",
    "GK21suksaptu:1665": " tulāgrāhī daṇḍitaḥ san tulāṃ samarpayāmāsa /",
    "GK21suksaptu:1666": " iti kathāṃ śrutvā prabhāvatī suptā /",
    "GK21suksaptu:1667": " iti śukasaptatau ekonacatvāriṃśattamī kathā //",
    "GK21suksaptu:1668": " START Suk 40:",
    "GK21suksaptu:1669": " anyedyuḥ sā prabhāvatī gamanāya śukaṃ pṛcchati sma /",
    "GK21suksaptu:1670": " śukaḥ-",
    "GK21suksaptu:1671": " gaccha tvaṃ gantukāmānāṃ gamanaṃ ca śubhaṃ bhuvi /",
    "GK21suksaptu:1672": " subiddhiriva cedvaktuṃ vijānāsi kṛtākṛtām // Suk_40.1 (=193) //",
    "GK21suksaptu:1673": " prabhāvatyāha-kathametat?",
    "GK21suksaptu:1674": " śukaḥ-nagarābhighe pattane subuddhi- kubuddhiśceti mitradvayaṃ jane prasiddham /",
    "GK21suksaptu:1675": " anyadā subuddhirdeśāntaraṃ yayau /",
    "GK21suksaptu:1676": " kubuddhistu mitrastriyaṃ yayau /",
    "GK21suksaptu:1677": " subuddhiśca dhanamarjayitvā deśāntarātsamāgataḥ /",
    "GK21suksaptu:1678": " tataḥ kubuddhiḥ subuddheḥ kapaṭasnehaṃ darśayati /",
    "GK21suksaptu:1679": " subuddhināpi sammānitaḥ /",
    "GK21suksaptu:1680": " kubuddhistaṃ pratyāha-bhavatā kvāpi kiñcitkautukaṃ dṛṣṭam?",
    "GK21suksaptu:1681": " tenoktam-sarasvatīnadītīre kūpamadhye taramāṇamakālajamāmraphalaṃ dṛṣṭaṃ manoramanāmini grāme /",
    "GK21suksaptu:1682": " kubuddhirāha-mithyedam /",
    "GK21suksaptu:1683": " subuddhirāha-satyametat /",
    "GK21suksaptu:1684": " tenoktam-yadi satyaṃ bhavati tadā yadasmadgṛhe dvābhyāṃ hastābhyāṃ grahītuṃ śakyate tattvayā grāhyam /",
    "GK21suksaptu:1685": " alīke tvadīyagṛhādahaṃ gṛhṇāmi /",
    "GK21suksaptu:1686": " iti paṇbandhaṃ kṛtvā kubuddhī rātrau kūpāttatphalaṃ jagrāha /",
    "GK21suksaptu:1687": " phalābhāve tu subuddhinā haritam /",
    "GK21suksaptu:1688": " atha sa tadbhāryāṃ grahītukāmaḥ paṇabandhaṃ yācate /",
    "GK21suksaptu:1689": " tadatra subuddhirnijabhāryārakṣaṇe kamupāyaṃ karotviti praśnaḥ /",
    "GK21suksaptu:1690": " uttaraṃ śuka āha-subuddhistaṃ duṣṭāśayaṃ jñātvā nijagṛhavastujātaṃ nijakalatraṃ ca prāsādopari kṣiptvā /",
    "GK21suksaptu:1691": " ārohaṇikāṃ pātayāmāsa /",
    "GK21suksaptu:1692": " kubuddhiḥ samāyātaḥ /",
    "GK21suksaptu:1693": " subuddhirāha-evaṃ yadrocate tadasmadgṛhād gṛhyatām /",
    "GK21suksaptu:1694": " sa ca kalatrāharaṇāya niḥśreṇikāṃ dvābhyāṃ hastābhyāṃ jagrāha /",
    "GK21suksaptu:1695": " tadā subuddhinoktam-mayaivaṃ pūrvaṃ gaditañca yad dvābhyāṃ hastābhyāṃ grahīṣyase tava tadave nānyat /",
    "GK21suksaptu:1696": " tataḥ kubuddhirvilakṣo bhūtvā bahiryayau /",
    "GK21suksaptu:1697": " janaiśca ninditaḥ /",
    "GK21suksaptu:1698": " iti kathāṃ śrutvā prabhāvatī suptā /",
    "GK21suksaptu:1699": " iti śukasaptatau catvāriṃśattamī kathā //",
    "GK21suksaptu:1700": " START Suk 41:",
    "GK21suksaptu:1701": " anyadā vaṇigvadhūḥ prāha-kīra/",
    "GK21suksaptu:1702": " yadi tvaṃ manyase tadā gacchāmi /",
    "GK21suksaptu:1703": " śukaḥ prāha--",
    "GK21suksaptu:1704": " yuktaṃ te gamanaṃ devi yadi tatra gatā satī /",
    "GK21suksaptu:1705": " saṅkaṭe khalu vetsi tvaṃ kiñcidvaktuṃ dvijo yathā // Suk_41.1 (=194) //",
    "GK21suksaptu:1706": " prabhāvatī prāha-“kathametat'?",
    "GK21suksaptu:1707": " śukaḥ-asti pañcapuraṃ nāma nagaram /",
    "GK21suksaptu:1708": " tatra śatrumardano nāma rājā /",
    "GK21suksaptu:1709": " tatsutāyā madanarekhāyā gale granthirbabhūva /",
    "GK21suksaptu:1710": " vaidyairasādhyetyuktvā parityaktā tato rājñā ḍiṇḍimāghoṣaṇaṃ kāritaṃ yathā yaḥ ko",
    "GK21suksaptu:1711": " 'pi matsutāṃ gatarogāṃ karoti tamahaṃ dāridryarahita karomīti śrutvā paragrāmādāgatayā",
    "GK21suksaptu:1712": " kayāciddvijabhāryayā ḍiṇḍimaḥ spṛṣṭaḥ /",
    "GK21suksaptu:1713": " tasminpṛṣṭe tayoktam-yanmama patirmāntrikaḥ /",
    "GK21suksaptu:1714": " sa rājasutā praguṇāṃ vidhāsyati /",
    "GK21suksaptu:1715": " tato rājapuruṣaiḥ samānītaḥ /",
    "GK21suksaptu:1716": " tasya ca nīyamānasya bhāryā jagāda-“nātha/",
    "GK21suksaptu:1717": " gaccha nagaram /",
    "GK21suksaptu:1718": " rājasutāyāṃ praguṇīkṛtāyāṃ tava bahu phalaṃ bhāvi /",
    "GK21suksaptu:1719": " sa ca maṇḍalopaviṣṭo mantrādikamajānam kathaṃ bhavatviti praśnaḥ /",
    "GK21suksaptu:1720": " śuka uttaraṃ prāha-sa māntrika ācāryavistāraṃ kṛtvā mantramityuccārayāmāsa /",
    "GK21suksaptu:1721": " hauṃ jīvaṇu jāṇauṃ kāiṃ caḍuḍai vāvai sāiṃ /",
    "GK21suksaptu:1722": " ghalliu bambhaṇi vīsāsu paiṃ bhuñjasu sukaasu hāiṃ // Suk_41.2 (=195) //",
    "GK21suksaptu:1723": " [ahaṃ jīvanaṃ jānāmi kim tat piṣyate vihīyate /",
    "GK21suksaptu:1724": " gṛhe brāhmaṇi viśrāmya patiṃ sevasva sukhamevaṃ bhavati] // Suk_41.2* (=195*) //",
    "GK21suksaptu:1725": " vaṇaṃ iha ākhuriadantappahasantaaṃ /",
    "GK21suksaptu:1726": " kahiṃ pi aurantaambehi siṃgariaṃ // Suk_41.3 (=196) //",
    "GK21suksaptu:1727": " [vanamidamaṅkuritadantaprahasantaṃ /",
    "GK21suksaptu:1728": " kutrāpi aṅkuritāmraiḥ śṛṅgāritam] // Suk_41.3* (=196*) //",
    "GK21suksaptu:1729": " sarasakhīramāliaphalabhāraṇājhipraṃ /",
    "GK21suksaptu:1730": " kahiṃ pi ṭisburiṇijambuiṇiaasohiaṃ // Suk_41.4 (=197) //",
    "GK21suksaptu:1731": " [sarasakṣīramālikāphalabhāranāmitam /",
    "GK21suksaptu:1732": " kutrāpi ṭimburiṇījambūnicayaśobhitam] // Suk_41.4* (=197*) //",
    "GK21suksaptu:1733": " kahiṃ pi karavandāijālasaṃrāiaṃ /",
    "GK21suksaptu:1734": " kahiṃ pi kappūrakaṅkolagandhavahaṃ // Suk_41.5 (=198) //",
    "GK21suksaptu:1735": " [kutrāpi karavindajālasaṃrājitam /",
    "GK21suksaptu:1736": " kutrāpi karpūrakaṅkolagandhavaham] // Suk_41.5* (=198*) //",
    "GK21suksaptu:1737": " devadāruppiaṅgucūamallīlāṃ /",
    "GK21suksaptu:1738": " kahiṃ pi sirikhaṇḍaaigarutarumaṇḍiaṃ // Suk_41.6 (=199) //",
    "GK21suksaptu:1739": " [devadārupriyaṅgucūtamallolatam /",
    "GK21suksaptu:1740": " kutrāpi śrīkhaṇḍāgarutarumaṇḍitam] // Suk_41.6* (=199*) //",
    "GK21suksaptu:1741": " ṇāapuṃṇāadāḍimavaraṇāḍambaraṃ /",
    "GK21suksaptu:1742": " maaraborīrhi kavivīhipīlughaṇaṃ // Suk_41.7 (=200) //",
    "GK21suksaptu:1743": " [nāgapunnāgadāḍimāvaraṇāḍambaram /",
    "GK21suksaptu:1744": " makarabadarokapitthavīthīpīlughanam] // Suk_41.7* (=200*) //",
    "GK21suksaptu:1745": " dīhaghaṇavāsa jalīrhi aikhohiaṃ /",
    "GK21suksaptu:1746": " kahiṃ pi ratta-----ḍambaraṃ // Suk_41.8 (=201) //",
    "GK21suksaptu:1747": " [dīrghaghanavāsajālaiḥ atikṣobhitam /",
    "GK21suksaptu:1748": " kutrāpi rakta------ḍambaram] // Suk_41.8* (=201*) //",
    "GK21suksaptu:1749": " poṣphalīviḍavaghaṇakarammaruddhambaraṃ // Suk_41.9 (=202) //",
    "GK21suksaptu:1750": " [poppalīviṭapaghanakamraruddhāmbaram] // Suk_41.9* (=202*) //",
    "GK21suksaptu:1751": " kiñca-",
    "GK21suksaptu:1752": " rattakaṇavīre kaṇavīriaṃ phaliaṃ /",
    "GK21suksaptu:1753": " aṇṇavacchammi sevattiā phulliā // Suk_41.10 (=203) //",
    "GK21suksaptu:1754": " [raktakarṇavīre karṇavīrakaṃ phalitam /",
    "GK21suksaptu:1755": " anyavṛkṣake sevantikā phullitā] // Suk_41.10* (=203*) //",
    "GK21suksaptu:1756": " aṇṇavacchammi kāranda āvacchaaṃ /",
    "GK21suksaptu:1757": " aṇṇavacchammi sindūraaṃ phulliaṃ // Suk_41.11 (=204) //",
    "GK21suksaptu:1758": " [anyavṛkṣake kāraṇḍamācchāditam /",
    "GK21suksaptu:1759": " anyavṛkṣake sindūrakaṃ phullitam] // Suk_41.11* (=204*) //",
    "GK21suksaptu:1760": " aṇṇavaccammi phullastamandāraaṃ /",
    "GK21suksaptu:1761": " sirisauttuṅgagandhohavaramāruaṃ // Suk_41.12 (=205) //",
    "GK21suksaptu:1762": " [anyavṛkṣake phullamandārakam /",
    "GK21suksaptu:1763": " śirīṣottuṅgagandhaharamārutam] // Suk_41.12* (=205*) //",
    "GK21suksaptu:1764": " aṇṇavacchammi siriātoraṇaṃ /",
    "GK21suksaptu:1765": " phulliaṃ maṇoharaṃ jaṇiaparisohiaṃ // Suk_41.13 (=206) //",
    "GK21suksaptu:1766": " [anyavṛkṣake sindūrikātoraṇam /",
    "GK21suksaptu:1767": " phullitaṃ manoharaṃ janitapariśobhitam] // Suk_41.13* (=206*) //",
    "GK21suksaptu:1768": " aṇṇavacchammi juttaddaaṃ kundaaṃ /",
    "GK21suksaptu:1769": " malliṇomāliākusumā ghaṇapupphiā // Suk_41.14 (=207) //",
    "GK21suksaptu:1770": " [anyavṛkṣake yuktadalaṃ kundakam /",
    "GK21suksaptu:1771": " mallīnavamālikākusumāni ghanapuṣpitāni] // Suk_41.14* (=207*) //",
    "GK21suksaptu:1772": " ityevaṃ bāhmaṇasya vadato rājaputryā hasitam /",
    "GK21suksaptu:1773": " hāsyatirekeṇa galagrandhirdvidhā babhūva /",
    "GK21suksaptu:1774": " dvidhā jāte ca tasmin rājasutāyāḥ sukhamutpannam /",
    "GK21suksaptu:1775": " nṛpeṇa ca kṛtārthīkṛto vipraḥ svasadana gataḥ /",
    "GK21suksaptu:1776": " iti kathāṃ śrutvo prabhāvatī suptā /",
    "GK21suksaptu:1777": " iti śukasaptatau ekacatvāriṃśattamo kathā //",
    "GK21suksaptu:1778": " START Suk 42:",
    "GK21suksaptu:1779": " arepadyuḥ prabhāvatī “gacchāmī“ti śukaṃ pratyāha /",
    "GK21suksaptu:1780": " śukaḥ-",
    "GK21suksaptu:1781": " sukhopabhogaḥ saṃsāre sāraṃ sarvāṅgasundari /",
    "GK21suksaptu:1782": " vraja cedvyāghramārīva vetsi vaktuṃ tvamuttaram // Suk_42.1 (=208) //",
    "GK21suksaptu:1783": " tacchrutvā prabhāvatyāha-“sukhopabhogaḥ saṃsāre kora/",
    "GK21suksaptu:1784": " kathāṃ kathaya” /",
    "GK21suksaptu:1785": " śukaḥ kathāṃ prāha- asti deulākhyo grāmaḥ /",
    "GK21suksaptu:1786": " tatra rājasiṃho nāma rājaputraḥ tadbhāryā kalahapriyeti viśrutā /",
    "GK21suksaptu:1787": " sānyadā bhartrā sārdhaṃ kalahaṃ vidhāya putradvayopetā piturgṛhaṃ prati calitā /",
    "GK21suksaptu:1788": " sā ca kopavaśātpattanāni bahūni vanāni ca bahūnyatikramya gatā malayapāśvasthaṃ mahākānanam /",
    "GK21suksaptu:1789": " tacca kathaṃ bhūtam /",
    "GK21suksaptu:1790": " candaṇasattacchaāsaṇṇaaṃ saralavaratuṅgatarusāhasaṃchaṇṇaaṃ /",
    "GK21suksaptu:1791": " kahiṃ pi sahaārakhajjūriaṃ phaṇasaa mattālivihaṅgabhāriaṃ // Suk_42.2 (=209) //",
    "GK21suksaptu:1792": " [candanasaptacchadasannaddhaṃ saralavaratuṅgataruśākhāsaṃcchannam /",
    "GK21suksaptu:1793": " kvāpi sahakārakharjūrikaṃ panase mattālivihaṅgabharitam] // Suk_42.2* (=209*) //",
    "GK21suksaptu:1794": " kahiṃ pi selupīluphapūriantaaṃ sarasavorabahutintaḍīchaṇṇaaṃ dāḍimīphalabillaphalasugandhivāaaṃ // Suk_42.3 (=210) //",
    "GK21suksaptu:1795": " [kvāpi selupīlūprapūritāntaraṃ sarasabadarabahutintiḍīcchannam dāḍimīphalabilvaphalasugandhivātakam] // Suk_42.3* (=210*) //",
    "GK21suksaptu:1796": " evaṃvidhe gahane gatā sā kalahapriyā vyāghraṃ dadarśa /",
    "GK21suksaptu:1797": " sa ca vyāghrastava saputrāṃ dṛṣṭvā pucchena bhūmimāhatya dhāvitaḥ /",
    "GK21suksaptu:1798": " tataḥ sā kathaṃ bhavatu?",
    "GK21suksaptu:1799": " iti praśnaḥ /",
    "GK21suksaptu:1800": " uttaraṃ śukaḥ prāha-sā vyāghramāgacchamānaṃ dṛṣṭvā ghārṣṭyāt putrau capeṭayā hatvā iti jagāda- kathamekaikaśo vyāghrabhakṣaṇāya kalahaṃ kuruthaḥ",
    "GK21suksaptu:1801": " ayamekastāvadvibhajya bhujyatām /",
    "GK21suksaptu:1802": " paścādanyo dvitīyaḥ kaścillakṣyate /",
    "GK21suksaptu:1803": " iti śrutvā vyāghramārī kācidiyamiti matvā vyāghro bhayākulacitto naṣṭaḥ /",
    "GK21suksaptu:1804": " nijabuddhyā vimuktā sā bhayādvyāghrasya bhāmini /",
    "GK21suksaptu:1805": " anyo 'pi buddhimāṃlloke mucyate mahato bhayāt // Suk_42.4 (=211) //",
    "GK21suksaptu:1806": " iti kathāṃ śrutvā prabhāvatī suptā /",
    "GK21suksaptu:1807": " iti śukasaptatau dvicatvāriṃśattamo kathā //",
    "GK21suksaptu:1808": " START Suk 43:",
    "GK21suksaptu:1809": " anyedyuḥ śukamāpṛcchati sma kāminī /",
    "GK21suksaptu:1810": " śukaḥ prāha-",
    "GK21suksaptu:1811": " vraja devi na te 'yuktaṃ vrajanaṃ gajagāmini /",
    "GK21suksaptu:1812": " vyāghramārīva buddhiste dvitīyāpi yadi sthirā // Suk_43.1 (=212) //",
    "GK21suksaptu:1813": " prabhāvatī pṛcchati,",
    "GK21suksaptu:1814": " kathametat?",
    "GK21suksaptu:1815": " vyāghramāryāḥ kṛtāṃ buddhiṃ dvitīyāṃ vivadādhunā /",
    "GK21suksaptu:1816": " mahatkautukamatrārthe vidyate me priyaṃvada/ // Suk_43.2 (=213) //",
    "GK21suksaptu:1817": " śukaḥ-",
    "GK21suksaptu:1818": " taṃ dṛṣṭvā kānane vyāghraṃ naṣṭaṃ jātaṃ bhayākulam /",
    "GK21suksaptu:1819": " mṛgadhūrto hasannāha vyāghro naṣṭaḥ kuto bhayāt // Suk_43.3 (=214) //",
    "GK21suksaptu:1820": " vyāghraḥ-gaccha gaccha jambuka tvamapi kiṃñcidgūgpradeśam /",
    "GK21suksaptu:1821": " yato vyāghramārīti yā śāstre śrūyate tayāhaṃ hantumārabdhaḥ paraṃ gṛhītakarajīvito naṣṭaḥ śīghraṃ tadagrataḥ /",
    "GK21suksaptu:1822": " mṛgadhūrtaḥ-vyāghra/",
    "GK21suksaptu:1823": " tvayā mahatkautukamāveditaṃ yanmāṃsapiṇḍād mānuṣādapi bibheṣi /",
    "GK21suksaptu:1824": " vyāghraḥ-pratyakṣameva mayā sātmaputrāvekaikaśo māmattuṃ kalahāyamānau capeṭayā ghnannī dṛṣṭā /",
    "GK21suksaptu:1825": " jambukaḥ-svāmin/",
    "GK21suksaptu:1826": " yatrāste sā dhūrtā tatra gamyatām /",
    "GK21suksaptu:1827": " yadi vyāghra/",
    "GK21suksaptu:1828": " tava tatra gatasya sā sammukhamapīkṣate tadā mama tvadīyā velā smaraṇīyā /",
    "GK21suksaptu:1829": " vyāghraḥ-śṛgāla/",
    "GK21suksaptu:1830": " yadi tvaṃ māṃ muktvā yāsi tadā velāpyavelā syāt /",
    "GK21suksaptu:1831": " jambukaḥ-yadyevaṃ tahi māṃ nijagale baddhvā cala śīghram /",
    "GK21suksaptu:1832": " sa vyāghrastathā kṛtvā kānana yayau /",
    "GK21suksaptu:1833": " vyāghramāryapi prāptā putrasahitā tena jambukakṛtotsāhād vyāghrātsā kathaṃ mucyatām /",
    "GK21suksaptu:1834": " iti praśnaḥ /",
    "GK21suksaptu:1835": " śukaḥ-tayā vyāghramāryā tadā cintitaṃ yadayaṃ mṛgadhūrtenānītastasmādamumeva jambukamākṣipantyaṅgulyā tarjayantyuvāca-",
    "GK21suksaptu:1836": " re re dhūrta tvayā dattaṃ mahyaṃ vyāghratrayaṃ purā /",
    "GK21suksaptu:1837": " viśvasyādyaikamānīya kathaṃ yāsi vadādhunā // Suk_43.4 (=215) //",
    "GK21suksaptu:1838": " ityuktvā dhāvitā tūrṇaṃ vyāghramārī bhayaṅkarā /",
    "GK21suksaptu:1839": " vyāghro 'pi sahasā naṣṭo galabaddhaśṛgālakaḥ // Suk_43.5 (=216) //",
    "GK21suksaptu:1840": " nijabuddhyā punarmuktā vyāghrajād devi sā bhayāt /",
    "GK21suksaptu:1841": " buddhirvalavatī tanvi sarvakāryeṣu sarvadā // Suk_43.6 (=217) //",
    "GK21suksaptu:1842": " iti kathāṃ śratvā prabhāvatī suptā /",
    "GK21suksaptu:1843": " iti śukasaptatau tricatvāriṃśattamī kathā //",
    "GK21suksaptu:1844": " START Suk 44:",
    "GK21suksaptu:1845": " athānyedyardināvasāne prabhāvatī śukaṃ pṛcchati /",
    "GK21suksaptu:1846": " śukaḥ-",
    "GK21suksaptu:1847": " ātmānaṃ saṅkaṭād devi yāhi cedvetsi rakṣitum /",
    "GK21suksaptu:1848": " yathātmā saṅkaṭāttena jambukenāpi rakṣitaḥ // Suk_44.1 (=218) //",
    "GK21suksaptu:1849": " sa ca jambuko galabaddho nighṛṣṭapṛṣṭhacaraṇo galadrudhirapravāho mūmūrṣuriva deśāntaraṃ gantumicchatā vyāghramārībhayādvyāghreṇa noyate /",
    "GK21suksaptu:1850": " tato mahato 'pāyāt śṛgālaḥ kathaṃ mucyate-iti praśnaḥ /",
    "GK21suksaptu:1851": " uttaraṃ prāha śukaḥ-tatastaṃ vyāghraṃ bahunadīkānanaviṣamasamapredeśaparvatānullaṅghayantaṃ satvaraṃ dṛṣṭvā ātmānaṃ mocayitukāmaḥ śṛgālo bhṛśaṃ jahāsa pīḍito 'pi san /",
    "GK21suksaptu:1852": " vyāgreṇoktam-kathaṃ hasitam /",
    "GK21suksaptu:1853": " sa āha-deva/ sā mayā vyāghramārīti dhūrtikā jñātā /",
    "GK21suksaptu:1854": " tvatprasādācca dūradeśamāgato 'haṃ jīvitaḥ /",
    "GK21suksaptu:1855": " paraṃ yadi sāsmadraktasrāvasaṃlagnā pāpinī pṛṣṭhataḥ sameti tadā kathaṃ jīvitavyam /",
    "GK21suksaptu:1856": " ato 'ha hasitaḥ /",
    "GK21suksaptu:1857": " vyāghrasvāmin/",
    "GK21suksaptu:1858": " sthirībhūya vicāraya /",
    "GK21suksaptu:1859": " atha tuṣṭo vyāghrastena vākyena “tathe'tyuktvā jambukaṃ muktvā sahasā naṣṭaḥ /",
    "GK21suksaptu:1860": " śṛgālo 'pi sukhaṃ tasthau /",
    "GK21suksaptu:1861": " buddhirvaraṃ varāroha dhanamānasukhaiṣiṇām /",
    "GK21suksaptu:1862": " buddhihīnāḥ paraṃ kleśaṃ prāpnuvanti kṛśodari // Suk_44.2 (=219) //",
    "GK21suksaptu:1863": " balaṃ prajñāvihīnasya parakāryāya kevalam /",
    "GK21suksaptu:1864": " girikūṭopamāṅgasya kuñjarasyeva dṛśyate // Suk_44.3 (=220) //",
    "GK21suksaptu:1865": " iti kathāṃ śrutvā prabhāvatī śukavākyavismitā suptā /",
    "GK21suksaptu:1866": " iti śukasaptatau catuścatvāriṃśattamī kathā //",
    "GK21suksaptu:1867": " START Suk 45:",
    "GK21suksaptu:1868": " anyedyuḥ sā kāminī sandhyāyāṃ śukaṃ papraccha-“gamiṣyāmī'ti /",
    "GK21suksaptu:1869": " śukaḥ prāha--",
    "GK21suksaptu:1870": " samayojyaṃ priyaṃ bhoktuṃ tava bhāmini samprati /",
    "GK21suksaptu:1871": " vañcitā vetsi cetkartuṃ kiñcidviṣṇuḥ purā yathā // Suk_45.1 (=221) //",
    "GK21suksaptu:1872": " prabhāvatyāha--“kathametat' /",
    "GK21suksaptu:1873": " śukaḥ prāha-asti vilāsapuraṃ nāma nagaram /",
    "GK21suksaptu:1874": " tatra arindamo nāma rājā /",
    "GK21suksaptu:1875": " tatra ca viṣṇunāmā brāhmaṇo ratilolupaḥ kuṭumbavarjito ratikarmaṇi sarvanārīduḥsaha iti nagare prasiddho babhūva /",
    "GK21suksaptu:1876": " veśyābhirapi na śakyate jetuṃ kimpunaḥ kulāṅganābhiḥ /",
    "GK21suksaptu:1877": " tatra ratipriyā nāma gaṇikā /",
    "GK21suksaptu:1878": " atha sā ṣoḍaśa drammān gṛhītvā tamājuhāva /",
    "GK21suksaptu:1879": " tamāyāntaṃ dṛṣṭvā sā cāṭūktibhiḥ paricaryāṃ cakāra /",
    "GK21suksaptu:1880": " so 'pi cānyakāryanivṛttastasminneva ratikarmaṇi dattamanāstāṃ rantu jetumārebhe /",
    "GK21suksaptu:1881": " tayā ca sa ratilolupaḥ dravyārthaṃ vā parājayārthaṃ vā praharadvayaṃ yāvatsoḍhaḥ /",
    "GK21suksaptu:1882": " niśīthe cādhobhūmikāmāgatya kuṭṭinyagrato niveditaṃ “yadduḥsaho 'yaṃ dvijaḥ /",
    "GK21suksaptu:1883": " paṇabandhaṃ samarpayitvā tamutkālaya /",
    "GK21suksaptu:1884": " mayi jīvantyāṃ prāgeva bāhulyaṃ bhaviṣyati' /",
    "GK21suksaptu:1885": " kuṭṭinyāha-“asmadgṛhe na ko 'pi kāmuko gaṇikāṃ jitvā paṇabandhaṃ jagrāha /",
    "GK21suksaptu:1886": " tato 'hamenaṃ yāvatprapañcena niḥsārayāmi tāvatsoḍhavya iti /",
    "GK21suksaptu:1887": " yadā cāhaṃ pippalamāruhya sūrpadvayena pakṣaśabdaṃ kukkuṭadhvaniṃ vidadhāni tadā vibhātamiti kṛtvā niḥsāraṇayaḥ'-ityuktvā preṣitoparibhūmau gaṇikā /",
    "GK21suksaptu:1888": " yathoktaṃ ca kuṭṭinyā tāvatkṛtam /",
    "GK21suksaptu:1889": " tasminkṛte vibhātamiti kṛtvā niḥsārito dvijaḥ /",
    "GK21suksaptu:1890": " yāvad gṛhadvarastho vyomamālokayate tadopari niśīthovartate /",
    "GK21suksaptu:1891": " tadā sa vipraḥ kuṭṭinīparājito janamadhye parājayaṃ kathaṃ vahatu-iti praśnaḥ /",
    "GK21suksaptu:1892": " śukaḥ-yadā vipraḥ kukkuṭadhvanisthānamavalokayati tāvatsūrpadvayayutāṃ kuṭṭinīṃ dadarśa /",
    "GK21suksaptu:1893": " tena ca sā loṣṭenāhatya bhūmau pātitā pramādajanaiśca dhikkṛtā /",
    "GK21suksaptu:1894": " sa ca brāhmaṇo grahaṇakaṃ dviguṇaṃ gṛhītvā puramadhye gaṇikāṃ vinindya /",
    "GK21suksaptu:1895": " svagṛhaṃ yayau /",
    "GK21suksaptu:1896": " iti śukasaptatau pañcacatvāriṃśattamī kathā //",
    "GK21suksaptu:1897": " START Suk 46:",
    "GK21suksaptu:1898": " athānyedyuḥ prabhāvatī śukaṃ pṛcchati /",
    "GK21suksaptu:1899": " śukaḥ-",
    "GK21suksaptu:1900": " yāhi devi gṛhaṃ muktvā yadi vetsi tvamuttaram /",
    "GK21suksaptu:1901": " yathā karagarānāthaḥ kṛtavānbhūtanigrahe // Suk_46.1 (=222) //",
    "GK21suksaptu:1902": " asti devi vatsomaṃ nāma nagaram /",
    "GK21suksaptu:1903": " tatra vidvāndaridro brāhmaṇaḥ /",
    "GK21suksaptu:1904": " tasya priyā ca karagarābhidhānā yathārthanāmno sarvajantūdvegakāriṇī,",
    "GK21suksaptu:1905": " yattaddvāradeśavṛkṣasthito bhūtastasyāḥ karagarāyā bhayātpalāyyāṭavyāṃ gataḥ /",
    "GK21suksaptu:1906": " brāhmaṇo 'pi tasyā udvegāddeśāntarābhimukho 'bhūt /",
    "GK21suksaptu:1907": " so 'pi ca tena bhūtena dṛṣṭo jalpitaśca mārgaśrāntastvam /",
    "GK21suksaptu:1908": " tena tvayādya mamātithinā bhāvyam /",
    "GK21suksaptu:1909": " vipreṇa bhīruṇoktam-yadātithyaṃ karoṣi tadvidhehi śīghram /",
    "GK21suksaptu:1910": " bhūtenoktam-na tvayā bhetavyam /",
    "GK21suksaptu:1911": " tvaṃ mama svāmī yato 'haṃ tvadgṛhadvāravṛkṣastho bhūtaḥ karagarābhayenehāgataḥ /",
    "GK21suksaptu:1912": " tatastava nijasvāminī guṇavadupakartavyameva /",
    "GK21suksaptu:1913": " tasmāttvaṃ dvija mṛgāvatīṃ rājadhānīṃ madanabhūpatisanāthāṃ gaccha /",
    "GK21suksaptu:1914": " tatra cāhaṃ tatputrīṃ mṛgalocanāṃ grahīṣye /",
    "GK21suksaptu:1915": " sā cānyairmantrikairnorujā na bhaviṣyati /",
    "GK21suksaptu:1916": " tattvayi samāgate tava darśanādevāhaṃ tyakṣyāmi /",
    "GK21suksaptu:1917": " tataḥ paraṃ tu mantravādo na vidheyaḥ /",
    "GK21suksaptu:1918": " iti bhaṇitvā so 'pi bhūto gatvā tāṃ rājaputrīṃ jagrāha /",
    "GK21suksaptu:1919": " vipro 'pi tatra yayau /",
    "GK21suksaptu:1920": " tena ca ḍiṇḍimaḥ spṛṣṭaḥ /",
    "GK21suksaptu:1921": " tato rājakulaṃ gato vipra ācāryavistaraṃ vidadhe /",
    "GK21suksaptu:1922": " bhūta ācāryavistaraṃ yāvannamuñcati tāvatkiṃ karotviti praśnaḥ /",
    "GK21suksaptu:1923": " śuka-bhūtagrahe 'nivartite vipreṇoktam-",
    "GK21suksaptu:1924": " karagaraṇāhau āiau bhūa eu vīsasiu ṭhiu dhutta /",
    "GK21suksaptu:1925": " āpiṇi boliu saṃbhari re kūḍauṃ kiṃ maiṃ deva jutta // Suk_46.2 (=223) //",
    "GK21suksaptu:1926": " [karagarānātho 'hamāgatya bhūta iha viśvasya sthito dhūrta /",
    "GK21suksaptu:1927": " ātmano vacanaṃ saṃbhṛhi re kūṭakaṃ kiṃ mayi deva yuktam] // Suk_46.2* (=223*) //",
    "GK21suksaptu:1928": " uktañca-",
    "GK21suksaptu:1929": " manuṣyāḥ sukulotpannā api ca brahmacārimaḥ /",
    "GK21suksaptu:1930": " na bhavanti mṛṣāvācaḥ kiṃ punardevayonayaḥ // Suk_46.3 (=224) //",
    "GK21suksaptu:1931": " tato bhūtaḥ tyaktvā jagāma /",
    "GK21suksaptu:1932": " iyaṃ muktetyuktvā brāhmaṇāya rājñā sutāḥ rājyārdhañca pradattam /",
    "GK21suksaptu:1933": " vipro 'pi pūrṇamanoratho jagāma /",
    "GK21suksaptu:1934": " iti kathāṃ śrutvā prabhāvatī suptā /",
    "GK21suksaptu:1935": " iti śukasaptatau ṣaṭcatvāriṃśattamī kathā //",
    "GK21suksaptu:1936": " START Suk 47:",
    "GK21suksaptu:1937": " dinamativāhya prabhāvatī śukaṃ pṛcchati /",
    "GK21suksaptu:1938": " śukaḥ-",
    "GK21suksaptu:1939": " gaccha devi gatā vetsi yadi kartuṃ tvamuttaram /",
    "GK21suksaptu:1940": " yathā karagarānāthaḥ kṛtavānbhūtasaṅkaṭe // Suk_47.1 (=225) //",
    "GK21suksaptu:1941": " sa karagarāpatiḥ rājakanyayā saha rājalakṣmīṃ bhuṅkte /",
    "GK21suksaptu:1942": " atrāntare sa bhūtaḥ karṇāvatīṃ gatvā rājño bhāryāṃ sulocanāṃ jagrāha /",
    "GK21suksaptu:1943": " sā madanasya pitṛṣvasā /",
    "GK21suksaptu:1944": " sā cātyarthaṃ pīḍitā jīvitaśeṣābhūt /",
    "GK21suksaptu:1945": " sāpi śatrughnanarapaterbhāryā mātṛrājye keśavamāntrikamākārayāmāsa /",
    "GK21suksaptu:1946": " sa ca nijadūtāpreṣayitvā keśavo 'pi rājñā priyavākyaiḥ prahito 'pyagantukāmukaḥ /",
    "GK21suksaptu:1947": " tadā sa karagarāpatirbhāryānurodhato jagāma /",
    "GK21suksaptu:1948": " tatra gataḥ sanmānito mahībhujā śatrughnena gataḥ sulocanāveśmani /",
    "GK21suksaptu:1949": " sa ca bhūtastamāyāntaṃ dṛṣṭvā paruṣairvākyaistarjayannityāha-“mayā pratipannamekadeśe kṛtam /",
    "GK21suksaptu:1950": " adhunā tu vipra tvayā ātmā rakṣaṇīyaḥ' /",
    "GK21suksaptu:1951": " sa ca dvijo na mantraṃ na tantraṃ vijānāti /",
    "GK21suksaptu:1952": " kathaṃ bhavatviti praśnaḥ /",
    "GK21suksaptu:1953": " śukaḥ- tadā taṃ bhūtaṃ jñātvā kālavedī kṛtāñjalirbhūtvā tatkarṇamāśrityeti jagāda dvijaḥ /",
    "GK21suksaptu:1954": " prāptā karagarā bhūta pṛṣṭhalagnātra me 'dhunā /",
    "GK21suksaptu:1955": " yadbhartā cātra samprāptastadvyākhyātumihāgataḥ // Suk_47.2 (=226) //",
    "GK21suksaptu:1956": " śrutvaitadvacanaṃ bhīto bhūto vismitamānasaḥ /",
    "GK21suksaptu:1957": " yāmīti brāhmaṇaṃ proktvā pātraṃ tyaktvā jagāma tat // Suk_47.3 (=227) //",
    "GK21suksaptu:1958": " tadā pātre svasthībhūte śatrughnarājñā satkṛto brāhmaṇo mṛgāvatīnagaraṃ yayau /",
    "GK21suksaptu:1959": " iti kathāṃ śrutvā prabhāvatī suptā /",
    "GK21suksaptu:1960": " iti śukasaptatau saptacatvāriṃśattamī kathā //",
    "GK21suksaptu:1961": " START Suk 48:",
    "GK21suksaptu:1962": " athānyedyuḥ prabhāvatī śukaṃ pṛcchati-gacchāmi narāntaramiti /",
    "GK21suksaptu:1963": " śukaḥ-",
    "GK21suksaptu:1964": " sambhogasukhamevātra paramaṃ vraja sundari /",
    "GK21suksaptu:1965": " viṣame nirṇayaṃ kartuṃ vetsi cecchakaṭālavat // Suk_48.1 (=228) //",
    "GK21suksaptu:1966": " pāṭalīpurapaṭṭane sārvabhaumo nando nāma rājabhūt /",
    "GK21suksaptu:1967": " śakaṭālastasya nṛpateḥ sacivāgraṇīrabhat /",
    "GK21suksaptu:1968": " tadbuddhivibhavākrāntāśca bhūpālāḥ sarve 'pi karadā abhavan /",
    "GK21suksaptu:1969": " uktañca-",
    "GK21suksaptu:1970": " aprājñena ca kātareṇa ca guṇaḥ syātsānurāgeṇa kaḥ prajñāvikramaśālino 'pi hi bhavet kiṃ bhaktihīnātphalam /",
    "GK21suksaptu:1971": " prajñāvikramabhaktayaḥ samuditā yeṣāṃ guṇā bhūtaye te bhṛtyā nṛpateḥ kalatramitare sampatsu cāpatsu ca // Suk_48.2 (=229) //",
    "GK21suksaptu:1972": " kiñca-",
    "GK21suksaptu:1973": " prajñāguptaśarīrasya kiṃ kariṣyanti saṃhatāḥ /",
    "GK21suksaptu:1974": " hastopadhṛtachatrasya vāridhārā ivārayaḥ // Suk_48.3 (=230) //",
    "GK21suksaptu:1975": " sa ca rājā dharmanāśakaṃ kurvannirdravyāṃ ca medinīṃ vidadhāno niṣiddho mantriṇā /",
    "GK21suksaptu:1976": " tatastenāpi mūrkheṇa rājñā sacivo 'vaṭe nikṣiptaḥ /",
    "GK21suksaptu:1977": " sa ca saputrastatra ciraṃ tasthau /",
    "GK21suksaptu:1978": " tataḥ śakaṭāle mahāmātye tatrasthe sarvatra mṛto mṛta iti vārttābhūt /",
    "GK21suksaptu:1979": " tato baṅgālanāthena tatparīkṣārthamātmoyapuruṣā ghoṭikādvayaṃ samarpya nandapārśve preṣitāḥ /",
    "GK21suksaptu:1980": " yadetayormadhyātkā mātā kā ca putrī iti jñātvā samāgantavyam /",
    "GK21suksaptu:1981": " sarvalakṣaṇasampūrṇe sadṛśe ghoṭiketāni ca lakṣaṇāni śālihotrajñātavyāni /",
    "GK21suksaptu:1982": " yadā ca ko 'pi nandarājye ghoṭikānirṇayaṃ kartuṃ na kṣamastadā nando rājā vyacintayāt-“śakaṭālaṃ vināhaṃ paribhavāspadaṃ jātaḥ” /",
    "GK21suksaptu:1983": " uktañca-",
    "GK21suksaptu:1984": " bhūmeśca deśasya guṇānvitasya bhṛtyasya vā buddhimataḥ praṇāśe /",
    "GK21suksaptu:1985": " bhṛtyapraṇāśe maraṇaṃ nṛpāṇāṃ naṣṭāpi bhūmiḥ sulabhā na bhṛtyāḥ // Suk_48.4 (=231) //",
    "GK21suksaptu:1986": " vicintyaiva daṇḍapāśikamabravīt “yacchakaṭālakule kaścitkūpagato vidyate na vā” /",
    "GK21suksaptu:1987": " tenoktam-“kaścidasti paraṃ vyaktito na jñāyate /",
    "GK21suksaptu:1988": " yataḥ pūrvoddiṣṭaṃ bhaktaṃ kaścitkūpagato gṛhṇāti /",
    "GK21suksaptu:1989": " taṃ ca kūpādākṛṣya sammānya ca eva muktavān-",
    "GK21suksaptu:1990": " mānyastvaṃ mama mitraṃ ca guruḥ svāmī niyogakaḥ /",
    "GK21suksaptu:1991": " āśrayasya sadā dātā ki ka na tvaṃ sadānagha // Suk_48.5 (=232) //",
    "GK21suksaptu:1992": " uktañca-",
    "GK21suksaptu:1993": " svāmī durṇayavāraṇavyatikare śāstropadeśe gururviśrambhe hṛdayaṃ niyogasamaye dāso bhaye cāśrayaḥ /",
    "GK21suksaptu:1994": " dātā saptasamudrasīmaraśanādāmāntikāyāḥ kṣiteḥ sarvākāramabhūtsvayaṃ varasuhṛtko na karṇo mama // Suk_48.6 (=233) //",
    "GK21suksaptu:1995": " mantriṇoktam-“svāmin kiṃ vidheyaṃ tadādiśa' /",
    "GK21suksaptu:1996": " rājñoktam-“asya vaḍavāyugalasya madhye kā mātā kā ca putrī iti sandehamamīṣāṃ chalātmanāṃ dūtānāṃ śīghraṃ chindhi /",
    "GK21suksaptu:1997": " sa kathaṃ chinattu tatsandehamiti praśnaḥ /",
    "GK21suksaptu:1998": " śukaḥ-tato mantriṇā tadvaḍavāyugaṃ saparyāṇaṃ kārayitvā bāhyālyāmativāhya paryāṇarahitaṃ vidhāya śrāntaṃ sammocitam /",
    "GK21suksaptu:1999": " tadanu tadyugalaṃ ca mātṛsutāviceṣṭitaṃ cakāra /",
    "GK21suksaptu:2000": " mātā jihvayā sutāṃ lileha sutā ca tāṃ prati ativatsalābhūt /",
    "GK21suksaptu:2001": " tataḥ sumantriṇā mātṛsutāviśeṣā rājño 'gre niveditaḥ /",
    "GK21suksaptu:2002": " tataśca śakaṭālaḥ parāṃ lakṣmīṃ prasiddhiṃ ca lebhe /",
    "GK21suksaptu:2003": " iti kathāṃ śratvā prabhāvatī suptā /",
    "GK21suksaptu:2004": " iti śukasaptatau aṣṭacatvāriṃśattamī kathā //",
    "GK21suksaptu:2005": " START Suk 49:",
    "GK21suksaptu:2006": " athāparedyuḥ dinakṛtyaṃ sā vidhāya śukamāpṛcchate /",
    "GK21suksaptu:2007": " śukaḥ-",
    "GK21suksaptu:2008": " sambhogasukhamevādya bhoktuṃ te devi yujyate /",
    "GK21suksaptu:2009": " viṣame 'pi pravīṇāsi punaścecchakaṭālavat // Suk_49.1 (=234) //",
    "GK21suksaptu:2010": " yathāpūrvaṃ tathaiva baṅgālanātho yaṣṭikāṃ suvṛttāṃ dhvajācchidriṇīmayīṃ jīvacachakaṭālaparīkṣāyai taireva puṃbhiḥ preṣayāmāsa /",
    "GK21suksaptu:2011": " yathā yuṣmābhirnandarājye gatvā asyā yaṣṭikāyā ratnasuvarmavajrairkhacitāyā ādimantaṃ",
    "GK21suksaptu:2012": " jñātvā samāgantavyamityādeśātte pumāṃso nandapārśvamāgatya yaṣṭikāṃ tatpurato muktvā",
    "GK21suksaptu:2013": " ādimantaṃ ca papracchuḥ /",
    "GK21suksaptu:2014": " tacchratvā pradhānaiḥ kalābhijñairvaṇigvaraistolitā ānyaiśca kovidairavalokitā /",
    "GK21suksaptu:2015": " paraṃ kenāpi ādyantavibhāgo na jñātaḥ /",
    "GK21suksaptu:2016": " tato rājā śakaṭālamādiśat yattvāṃ vinā ādyantavibhāgaṃ na ko 'pi jānāti /",
    "GK21suksaptu:2017": " tatastvayā nirṇayo vidheya eva /",
    "GK21suksaptu:2018": " tato mantrī vadati-“svāmin/",
    "GK21suksaptu:2019": " yuṣmatkṛtā sambhāvanāpi na niṣphalā /",
    "GK21suksaptu:2020": " uktañca suvaṃśasyāvadātasya śaśāṅkasyeva lāñchanam /",
    "GK21suksaptu:2021": " kṛcchreṣu vyarthayā yatra bhūpaterbharturājñayā // Suk_49.2 (=235) //",
    "GK21suksaptu:2022": " tataśca sa mantrī sambhāvito 'pi kathaṃ jñāsyatīti praśnaḥ /",
    "GK21suksaptu:2023": " uttaram-śukaḥ prāha-“tato 'sau buddhimānmantrī yaṣṭikāṃ jale cikṣepa /",
    "GK21suksaptu:2024": " jñātañca yato yanmūlaṃ tadīṣajjale magnam /",
    "GK21suksaptu:2025": " tacca nṛpaterniveditam /",
    "GK21suksaptu:2026": " tena ca teṣāṃ dūtānāmapi kathitam /",
    "GK21suksaptu:2027": " tataste śrutvāsvarājñe nyavedayan /",
    "GK21suksaptu:2028": " tataśca te rājāno nandādhirājasya pūrvajalpitaṃ karaṃ daduḥ /",
    "GK21suksaptu:2029": " iti kathāṃ śrutvā prabhāvatī suptā /",
    "GK21suksaptu:2030": " iti śukasaptatau ekonapañcāśattamī kathā //",
    "GK21suksaptu:2031": " START Suk 50:",
    "GK21suksaptu:2032": " anyadā pradoṣe prabhāvatī calitā śukaṃ papraccha /",
    "GK21suksaptu:2033": " śukaḥ-",
    "GK21suksaptu:2034": " gaccha devi na te doṣo gamane ko 'pi dṛśyate /",
    "GK21suksaptu:2035": " viṣame yadi vetsi tvaṃ dharmabuddhirivehitam // Suk_50.1 (=236) //",
    "GK21suksaptu:2036": " “kathametat?",
    "GK21suksaptu:2037": " ” śukaḥ-astiḥ devi dharāpṛṣṭhe jāṅgalābhidho grāmaḥ /",
    "GK21suksaptu:2038": " tatra mitradvayaṃ vartate dharmabuddhirduṣṭabuddhiśceti /",
    "GK21suksaptu:2039": " anyadā tau dvāvapi dhanāśayā deśāntaraṃ gatau /",
    "GK21suksaptu:2040": " kiyadbhirdinaiḥ pracuraṃ dhanamarjayitvā svagrāmāgatau parasparaṃ mantraṃ cakrāte yatpippalādho dhanaṃ kiñchitkṣiptvānyadgṛhe nīyate /",
    "GK21suksaptu:2041": " paścātkrameṇa vibhajyate lagnam /",
    "GK21suksaptu:2042": " iti kṛtvā tau nijagṛhaṃ jagmaturhṛṣṭatuṣṭau sukhāsvādatatparau sthitau /",
    "GK21suksaptu:2043": " atrāntare yatkṛta duṣṭabuddhinā tanniśamyatām /",
    "GK21suksaptu:2044": " naca yujyate vaktum /",
    "GK21suksaptu:2045": " yataḥ-",
    "GK21suksaptu:2046": " na vaktavyaṃ dhruvaṃ devi pāpaṃ dṛṣṭaṃ śrutaṃ mayā /",
    "GK21suksaptu:2047": " kathāpi khalu pāpānāmalamaśreyase yataḥ // Suk_50.2 (=237) //",
    "GK21suksaptu:2048": " tena ca duṣṭabuddhinā taddravyamutpāṭya gṛhītvā nijagṛhamānītam /",
    "GK21suksaptu:2049": " kālakrameṇa ca sammilitau pippalādhaḥsthitaṃ dravyaṃ grahītuṃ gatau yāvadālokayataḥ tāvaddravyaṃ nāsti /",
    "GK21suksaptu:2050": " dharmabuddhistato gatvā mantriṇo 'gre ācakhyau dhanavṛttāntaṃ hṛtaṃ cāpi kubuddhinā /",
    "GK21suksaptu:2051": " kubuddhināhṛtena uttaraṃ kṛtam /",
    "GK21suksaptu:2052": " sahasrasya paṇo muktaḥ /",
    "GK21suksaptu:2053": " etadarthe śapathaṃ dāpayiṣyāmi /",
    "GK21suksaptu:2054": " mantriṇoktamevamevāstu /",
    "GK21suksaptu:2055": " dvitīyenāpi pratipannaṃ yadā tadā mantriṇā pratibhuvau gṛhītvā muktau gatau gehaṃ pṛthakpṛthak /",
    "GK21suksaptu:2056": " tato duṣṭabuddhirnijaṃ pitaraṃ viditārthaṃ kṛtvā vṛkṣakoṭare cikṣepa /",
    "GK21suksaptu:2057": " prabhāte sacivastau ca vādino kotukī lokaśca taṃ pippalaṃ yayuḥ /",
    "GK21suksaptu:2058": " duṣṭabuddhiḥ snātaḥ kṛtāñjaliḥ satyaṃ kṛtvā jagāda /",
    "GK21suksaptu:2059": " “idaṃsatyaṃ brūhi nagottama yadi mayā dravyamapahṛtaṃ tadānena hṛtamiti vācyam /",
    "GK21suksaptu:2060": " yadi na hṛtaṃ tadānena na hṛtamiti vācyam” /",
    "GK21suksaptu:2061": " iti śrutvā tatpitrā nahīti jalpitaṃ sarvalokapratyakṣam /",
    "GK21suksaptu:2062": " tato dharmabuddhiḥ kathaṃ bhavatu-iti praśnaḥ /",
    "GK21suksaptu:2063": " tatsandiṣṭaḥ śuka-prāha--“dharmabuddhistaṃ śabdaṃ tatpiturjñātvā koṭare vahniṃ jajvāla /",
    "GK21suksaptu:2064": " taṃ pitaraṃ koṭarāt phūtkūrvantamardhajvalitaṃ ca patitaṃ dṛṣṭvā duṣṭabuddhernigrahaṃ vidhāya mantrī dharmabuddhimānandayāmāsa /",
    "GK21suksaptu:2065": " iti kathāṃ śrutvā prabhāvatī suptā /",
    "GK21suksaptu:2066": " iti śukasaptatau pañcāśattamī kathā //",
    "GK21suksaptu:2067": " START Suk 51:",
    "GK21suksaptu:2068": " anyadā sā bālā śukaṃ papraccha /",
    "GK21suksaptu:2069": " śukaḥ-",
    "GK21suksaptu:2070": " yādi devi ratāsvādalubdhe kāmini taṃ naram /",
    "GK21suksaptu:2071": " gāṅgilavadvijānāsi viṣame yadi bhāṣitum // Suk_51.1 (=238) //",
    "GK21suksaptu:2072": " prabhāvatī brūte-“nāhe vedmi /",
    "GK21suksaptu:2073": " tatkathaya” /",
    "GK21suksaptu:2074": " śukaḥ-“asti camatkārapuraṃ nāma nagaram /",
    "GK21suksaptu:2075": " tacca caturvedacaturvarṇacaturāśramasamākulam /",
    "GK21suksaptu:2076": " tataḥ kadācittatrasthā brāhmaṇā vallabhīnāthayātrāyāṃ calitā gantrībhiraśvavāhanaiḥ sakautukā vṛddhimantaḥ pūrṇapārthayādisāmagrīkā sāranepathyāḥ saputrakalatrāḥ /",
    "GK21suksaptu:2077": " mārge caurairgṛhītumārabdhāḥ /",
    "GK21suksaptu:2078": " te 'pi sarve bhayākulā naṣṭāḥ /",
    "GK21suksaptu:2079": " gāṅgilanāmā viprastairvipraiḥ saha gantumaśaktaḥ khañjaḥ san samantato gantryārūḍho dhṛtaḥ /",
    "GK21suksaptu:2080": " tataḥ sa kathaṃ bhavatviti praśnaḥ /",
    "GK21suksaptu:2081": " śukaḥ-tataḥ sarveṣu dvijepu naṣṭeṣu sa śakaṭasthaḥ udbhrāntaṃ bhrātaraṃ sāhasika iva jagāda /",
    "GK21suksaptu:2082": " bhrātaḥ kiyanto gajāḥ kiyantaśca vājinaḥ santi /",
    "GK21suksaptu:2083": " iti kathaya satūrmaṃ ca tvaṃ dhanurarpaya yathaitāndivyāstreṇa yugapanmārayāmi /",
    "GK21suksaptu:2084": " iti vacaḥ śrutvā te taskarāḥ sarve 'pi naṣṭāḥ /",
    "GK21suksaptu:2085": " tasmādyo bhāṣituṃ vetti dharme cārthe smare tathā /",
    "GK21suksaptu:2086": " kastaṃ dharṣayituṃ śakto nareṣu kamalānane // Suk_51.2 (=239) //",
    "GK21suksaptu:2087": " iti kathāṃ śrutvā prabhāvatī suptā /",
    "GK21suksaptu:2088": " iti śukasaptatau ekapañcāśattamo kathā //",
    "GK21suksaptu:2089": " START Suk 52:",
    "GK21suksaptu:2090": " atikramya divā prabhāvatī triyāmāsamaye dvijaṃ prāha-vrajāmīti /",
    "GK21suksaptu:2091": " śukaḥ-",
    "GK21suksaptu:2092": " vrajābhoṣṭaṃ naraṃ devi yadi kāryaṃ nijaṃ gatā /",
    "GK21suksaptu:2093": " jayaśrīriva jānāsi kāryaṃ kartuṃ nijaṃ hitam // Suk_52.1 (=240) //",
    "GK21suksaptu:2094": " kathametat?",
    "GK21suksaptu:2095": " śukaḥ-śṛṇu devi/",
    "GK21suksaptu:2096": " asti dharāpṛṣṭhe pratiṣṭhānaṃ nāma pattanam /",
    "GK21suksaptu:2097": " tatra sattvaśīlo rājā /",
    "GK21suksaptu:2098": " tatputro durdamano nāma /",
    "GK21suksaptu:2099": " tena iti cintitaṃ yanmayā svabhujopārjitameva bhoktavyaṃ na tu paitṛkamiti sañcintya",
    "GK21suksaptu:2100": " nijanagaraṃ tyaktvā samaśīlairmitraiḥ brāhmaṇakāṣṭhataḍvaṇikputraiḥ samaṃ niryayau deśāntaropari /",
    "GK21suksaptu:2101": " tataśca tairmilitaiścintitaṃ yadaramākaṃ ratnabhūmirmahodadhiḥ sevituṃ yujyate /",
    "GK21suksaptu:2102": " uktaṃ yataḥ-",
    "GK21suksaptu:2103": " vidyāvatāṃ kulīnānāṃ śauryasampattiśālinām /",
    "GK21suksaptu:2104": " sthānaṃ nareśabhavanamathavā yattato 'dhikam // Suk_52.2 (=241) //",
    "GK21suksaptu:2105": " uktañca-",
    "GK21suksaptu:2106": " santa eva satāṃ nityamāpattaraṇahetavaḥ /",
    "GK21suksaptu:2107": " gajānāṃ paṅkamagnānāṃ gajā eva dhurandharāḥ // Suk_52.3 (=242) //",
    "GK21suksaptu:2108": " vicāryaivaṃ sevitaḥ payasāṃ patiḥ trisaptakṛtva upoṣitaistaiḥ /",
    "GK21suksaptu:2109": " tatastuṣṭo 'mbhonidhiḥ tebhyaścaturbhyaścatvāri cintāmaṇiguṇāni ratnāni dadau /",
    "GK21suksaptu:2110": " nivṛttāḥ kṛtakṛtyāste labdhvā ratnacatuṣṭayam /",
    "GK21suksaptu:2111": " viśvastā vaṇijaḥ pārśve sarvaṃ eva samārpayan // Suk_52.4 (=243) //",
    "GK21suksaptu:2112": " tato duṣṭena tena lobhābhibhūtena tadratnacatuṣṭayaṃ jaṅghāntare kṣiptvā sīvitam /",
    "GK21suksaptu:2113": " ekadā anyadā ca mārge phūtkṛtaṃ paścāddūrasthitena vaṇijā muṣito 'smīti vadanaiḥ /",
    "GK21suksaptu:2114": " tairuktam-kena hetunā /",
    "GK21suksaptu:2115": " sā āha-mama mūtrotsargārthaṃ paścātsthitasya caureṇa mātrāpahṛtā viśvāpi /",
    "GK21suksaptu:2116": " eve ca nivedite tairjñātaṃ-paśya dhūrto 'yam /",
    "GK21suksaptu:2117": " nūnamanena vaṇijākimapi kṛṭaṃ kṛtaṃ bhaviṣyatīti manyamānā vivadantaḥ airāvatīṃ purīṃ yayuḥ /",
    "GK21suksaptu:2118": " tatra ca nītisāra ityākhyāto bhūpatiḥ /",
    "GK21suksaptu:2119": " tasya ca mantrī buddhisāro nāma jagadvikhyātaḥ yasyaivaṃ prasiddhirdeśe deśāntare ca yadvivādināṃ vacanamuktamātraṃ jānāti /",
    "GK21suksaptu:2120": " tataste rājaputrādyāstasmai mantriṇe ācakhyuḥ nijaṃ ratnagamanavṛttānta yathā jātam /",
    "GK21suksaptu:2121": " tathaiva virīkṣyāsmākaṃ madhye ratnajātaṃ vadhabandhaṃ vinā pṛthak pṛthak ekaikaṃ samarpaya /",
    "GK21suksaptu:2122": " yadi ca nārpayasi tāni jñātvā tadā prasiddhirbhivite vyarthatāṃ yāti /",
    "GK21suksaptu:2123": " buddhisāra iti śrutvā cintāvaṣṭabdhaḥ sthitaḥ /",
    "GK21suksaptu:2124": " sa ca rājā nītisāraḥ kathaṃ syāditi praśnaḥ /",
    "GK21suksaptu:2125": " śukaḥ prāha-yadā sa mantrī ratnacatuṣṭayaṃ tanmadhye sthitaṃ na janāti tadā viṣaṇṇo gṛhamāyayau /",
    "GK21suksaptu:2126": " atrāntare mantriputrī prāptanavayauvanā pārvatīṃ natvā piturnamaskāraṇāya gatā jayaśrīnāmadeyā /",
    "GK21suksaptu:2127": " pitaraṃ tādṛśaṃ sacintaṃ dṛṣṭvā viṣādakāraṇaṃ pṛcchati sma /",
    "GK21suksaptu:2128": " tato mantrī yathāsthitamācaṣṭe /",
    "GK21suksaptu:2129": " sutā prāha-tāta/ mā viṣīda /",
    "GK21suksaptu:2130": " teṣāṃ nirṇayamahaṃ kariṣyate /",
    "GK21suksaptu:2131": " te vivādinaḥ pumāṃso yadā kāraṇāyāgacchanti tadā gṛhe preṣaṇīyāḥ yathāhaṃ tanmadhyādratnajātahartāraṃ samarpayāmi /",
    "GK21suksaptu:2132": " sā āha- putri/",
    "GK21suksaptu:2133": " yanmayā na jñātaṃ tattvaṃ kathaṃ jñāsyasi? sā āha-",
    "GK21suksaptu:2134": " na caitattāta vaktavyaṃ bhinnā buddhirhi dehiṣu /",
    "GK21suksaptu:2135": " ko 'pi kiñcidvijānāti jagatyatra kalāparaḥ // Suk_52.5 (=244) //",
    "GK21suksaptu:2136": " kiñca-",
    "GK21suksaptu:2137": " muṇḍe muṇḍe matirbhinnā kuṇḍe kuṇḍe navaṃ payaḥ /",
    "GK21suksaptu:2138": " tuṇḍe tuṇḍe navā vāṇī gehe gehe pativratā // Suk_52.6 (=245) //",
    "GK21suksaptu:2139": " prajñāvisphāritākṣāṇāṃ vidravanti vipattayaḥ /",
    "GK21suksaptu:2140": " hastodyatapradīpānāmandhakāra ivāgrataḥ // Suk_52.7 (=246) //",
    "GK21suksaptu:2141": " tasmāttāta/",
    "GK21suksaptu:2142": " nātra kāpi cintā kāryā /",
    "GK21suksaptu:2143": " prasthāpyāste 'nyadeśinaḥ yathā tānprabodhayāmi /",
    "GK21suksaptu:2144": " prasthāpitāste mantriṇā tayāpi snāpitā bhojitāśca pṛthakpṛthaka śāyitāḥ /",
    "GK21suksaptu:2145": " tataḥ sā śṛṅgāraṃ vidhāya pradhānaṃ rājaputraṃ prāha-ahaṃ ratyarthinī tava pārśvaṃ samāgatā /",
    "GK21suksaptu:2146": " tvaṃ ca mahyaṃ kāñcanaśataṃ dattvā māṃ bhuṅkṣva /",
    "GK21suksaptu:2147": " tenoktam-ahaṃ tava dravyaṃ rājyaṃ copārjya dāsyāmi /",
    "GK21suksaptu:2148": " paramadhunā na kiñcana vidyate /",
    "GK21suksaptu:2149": " iti taṃ nirdravyaṃ jñātvā brāhmaṇaṃ gatā /",
    "GK21suksaptu:2150": " brāhmaṇamapi pūrvoktamevoktavatī /",
    "GK21suksaptu:2151": " brāhmaṇo jagāda-yadasmatpituḥ pārśve dravyaṃ śāsanabaddhā bhūmirapi tatsarvaṃ tubhyaṃ dāsye /",
    "GK21suksaptu:2152": " tamapi nirdhanaṃ jñātvā parityajya sūtradhāraṃ yayau /",
    "GK21suksaptu:2153": " āha ca saḥ-sāmprataṃ mama pārśve kiñcinna vidyate paraṃ paścāllakṣaṃ dāsyāmi /",
    "GK21suksaptu:2154": " tamapi nirdravyaṃ parityajya vaṇiksutaṃ yayau /",
    "GK21suksaptu:2155": " tathaiva gaditavatī /",
    "GK21suksaptu:2156": " sa āha-svāmini/",
    "GK21suksaptu:2157": " ratnacatuṣṭayaṃ gṛhītvā māṃ bhuṅkṣva /",
    "GK21suksaptu:2158": " tato jaṅghāyāḥ samākṛṣya ratnajātaṃ samarpayāmāsa /",
    "GK21suksaptu:2159": " tataḥ sā savyājamutthāya śīlarakṣāṃ kurvāṇā jayaśrīrgṛhamāyayau /",
    "GK21suksaptu:2160": " ratnacatuṣṭayaṃ piturarpayāmāsa /",
    "GK21suksaptu:2161": " mantryapi tānākārya nijaṃ nijaṃ ratnaṃ samarpayāmāsa /",
    "GK21suksaptu:2162": " te 'pi svaratnalābhātkṛtakṛtyā nijaṃ nijaṃ gṛhaṃ yayuḥ /",
    "GK21suksaptu:2163": " iti kathāṃ śrutbā prabhāvatī suptā /",
    "GK21suksaptu:2164": " iti śukasaptatī dvipañcāśattamo kathā //",
    "GK21suksaptu:2165": " START Suk 53:",
    "GK21suksaptu:2166": " athāparedyuḥ prabhāvatī gamanāya śukaṃ pṛcchati /",
    "GK21suksaptu:2167": " śukaḥ provāca-",
    "GK21suksaptu:2168": " vraja rambhoru yuktaṃ te gamanaṃ viṣame sati /",
    "GK21suksaptu:2169": " cetkartumuttaraṃ vetsi carmakārakalatravat // Suk_53.1 (=247) //",
    "GK21suksaptu:2170": " prabhāvatī pṛcchati-kathametat?",
    "GK21suksaptu:2171": " śukaḥ-carmaṇvatīnadītīre carmakūṭa iti grāmaḥ /",
    "GK21suksaptu:2172": " tatra ca dohaḍo nāma carmakāraḥ /",
    "GK21suksaptu:2173": " tasya devikā nāma bhāryā paraṃ parapuruṣalampaṭā /",
    "GK21suksaptu:2174": " tataḥ sa carmakāraścarmaṇāṃ krayaṇāya yadā bahirnirgataḥ tadā tayā upapatiḥ samānītaḥ /",
    "GK21suksaptu:2175": " tayoścānte suratasevinoḥ patiścarmasamāyukto bahirāgataḥ /",
    "GK21suksaptu:2176": " tataḥ sa upapatiḥ sā ca kathaṃ bhavetām iti praśnaḥ /",
    "GK21suksaptu:2177": " tatpṛṣṭaḥ śukaḥ prāha-",
    "GK21suksaptu:2178": " yadā ca tayā patirjñātaḥ samāgacchantadā-",
    "GK21suksaptu:2179": " rūhaṃ cucuhuñcūkaraūṃhūṃ āaucalihaṃ nāvahaṃ madraṃ /",
    "GK21suksaptu:2180": " uvāipāu caliyau phiriyā khaṃligāvaha // Suk_53.2 (=247,1) //",
    "GK21suksaptu:2181": " iti vākyaṃ vadati tvaritaṃ niḥsṛtā /",
    "GK21suksaptu:2182": " tatastadvākyaṃ śrutvā bhīto māntrikamākaraṇāya sa mūrkho bhramituṃ gato grāme yāvattāvattayā ca niḥsārito jāraḥ svaveśma gataḥ /",
    "GK21suksaptu:2183": " tatastvamapyuttaraṃ viṣame yadi vetsi tadā gaccha /",
    "GK21suksaptu:2184": " anyathā śayana kuru /",
    "GK21suksaptu:2185": " iti kathāṃ śrutvā prabhāvatī suptā /",
    "GK21suksaptu:2186": " iti śukasaptatau tripañcāśattamo kathā //",
    "GK21suksaptu:2187": " START Suk 54:",
    "GK21suksaptu:2188": " athātivāhya dinaṃ prabhāvatī gamanotsukā punaḥ śukaṃ pṛcchati /",
    "GK21suksaptu:2189": " sa prāha-",
    "GK21suksaptu:2190": " ko doṣo gamyatāṃ devi yādi tvaṃ vetsi bhāṣitum /",
    "GK21suksaptu:2191": " dūtena bhāṣitaṃ yadvadviṣame nṛpateḥ puraḥ // Suk_54.1 (=248) //",
    "GK21suksaptu:2192": " prabhāvatyāha-kathametat /",
    "GK21suksaptu:2193": " śukaḥ-asti śakrāvatī nāma purī /",
    "GK21suksaptu:2194": " tasyāṃ dharmadatto nāma rājā dharmādiguṇopetaḥ /",
    "GK21suksaptu:2195": " tasyāmātyaḥ suśīlo nāma /",
    "GK21suksaptu:2196": " tasya ca suto viṣṇunāmā saṃdhivigrahikaḥ pūrvamāsīt /",
    "GK21suksaptu:2197": " tasmātpadādyadā bhraṣṭo dravyahīnaḥ kulāmātyo 'hamityahaṅkṛtaḥ karkaśaśca /",
    "GK21suksaptu:2198": " tato rājā na kiñcidvadati /",
    "GK21suksaptu:2199": " mantrī ca kadācinnṛpamāha-svāminnayaṃ viṣṇurbhakto raktaḥ pravīṇo dūtakarmaṇi /",
    "GK21suksaptu:2200": " taddevapādaiḥ kvāpi preṣayitvā parīkṣaṇīyaḥ /",
    "GK21suksaptu:2201": " tato rājā tadvākyaṃ śrutvā tatpratikūlaḥ sanbhasmaprābhṛtaṃ mudrayā mudritaṃ samarpya śatrudamananṛpapārśve vidiśāyāṃ nagaryāṃ taṃ preṣayāmāsa",
    "GK21suksaptu:2202": " so 'pi ca tatra gatastatprābhṛtaṃ bhasmamayamajānanmudritaṃ rājñaḥ puro muktavān /",
    "GK21suksaptu:2203": " tasmiṃścāmaṅgalakāriṇi prābhṛte rājño 'gre mukte rājā kopāṭopasahito babhūva /",
    "GK21suksaptu:2204": " tataḥ sa dūtastasminprābhṛte samānīte kathaṃ kṣemamavāpnotu iti praśnaḥ /",
    "GK21suksaptu:2205": " śuka uttaraṃ prāha-sa viṣṇustaṃ kruddhaṃ dṛṣṭvā buddhimānidamuvāca-svāmin/",
    "GK21suksaptu:2206": " madīyena nāthenāśvamedho yajñaḥ kṛtaḥ /",
    "GK21suksaptu:2207": " tasya kuṇḍasya tretāgrisambhavaṃ pavitraṃ śreyaskaramaghāpahaṃ bhasma vandanāya samarpitavān /",
    "GK21suksaptu:2208": " yataḥ-",
    "GK21suksaptu:2209": " gajāḥ santi hayāḥ santi vicitrāḥ santi sampadaḥ /",
    "GK21suksaptu:2210": " tvadīye ca madīye ca durlabhaṃ bhasma yājñikam // Suk_54.2 (=249) //",
    "GK21suksaptu:2211": " ityuktvā sahasotthāya kare bhasma kṛtvā rājñe samarpayāmāsa /",
    "GK21suksaptu:2212": " sa ca tena vacasā tuṣṭiparo vavande /",
    "GK21suksaptu:2213": " tenāpi tuṣṭena pratiprābhṛtaṃ mahatpreṣitam /",
    "GK21suksaptu:2214": " sa ca viṣṇuḥ sammānya visarjitaḥ /",
    "GK21suksaptu:2215": " tatastvamapi bhāmini/",
    "GK21suksaptu:2216": " viṣame uttaraṃ jānāsi yadi tadā gamyatāmanyathā tiṣṭha /",
    "GK21suksaptu:2217": " iti kathāṃ śrutvā prabhāvatī suptā /",
    "GK21suksaptu:2218": " iti śukasaptatau catuḥpañcāśattamī kathā //",
    "GK21suksaptu:2219": " START Suk 55:",
    "GK21suksaptu:2220": " anyadā yāminīsamaye prabhāvatī gamanāya śukamāpṛcchati /",
    "GK21suksaptu:2221": " kīra uvāca-",
    "GK21suksaptu:2222": " gaccha rambhoru gamanaṃ yujyate gajagāmini /",
    "GK21suksaptu:2223": " yadi vetsyuttaraṃ kartuṃ śrīdharo brāhmaṇo yathā // Suk_55.1 (=250) //",
    "GK21suksaptu:2224": " prabhāvatyāha-kathametat?",
    "GK21suksaptu:2225": " śuko brūte-carmakūṭe grāme dvijaḥ śrīdharo nāma /",
    "GK21suksaptu:2226": " tatraiva candanākhyaścaryakāraḥ /",
    "GK21suksaptu:2227": " tatpārśvāt śrīdhareṇopānahayugalaṃ kāritam /",
    "GK21suksaptu:2228": " carmakāro 'pi nityameva dravyaṃ yācate /",
    "GK21suksaptu:2229": " vipro 'pi vadati-tvāṃ hṛṣṭacittaṃ kariṣye /",
    "GK21suksaptu:2230": " evaṃ sumahatkālaṃ yayau /",
    "GK21suksaptu:2231": " sa vipro 'nyadā carmakāreṇa vidhṛtaḥ /",
    "GK21suksaptu:2232": " dhanaṃ vinā sa vipraḥ kathaṃ mucyate /",
    "GK21suksaptu:2233": " tatkathayeti praśnaḥ /",
    "GK21suksaptu:2234": " uttaram /",
    "GK21suksaptu:2235": " śukaḥ prāha-etasminnantare grāmapālasya gṛhe suto jātaḥ /",
    "GK21suksaptu:2236": " tato dvijaḥ prāha chalānveṣo san-carmakṛnmayā pūrvamuktam tvāṃ hṛṣṭacittaṃ kariṣyāmi /",
    "GK21suksaptu:2237": " tadasminsute jāte tvaṃ hṛṣṭacitto na veti /",
    "GK21suksaptu:2238": " yadi sa brūte nāhaṃ hṛṣṭacitta iti tadā rājñā grāhyaḥ syāt /",
    "GK21suksaptu:2239": " anyathā ca dravyaṃ yāti /",
    "GK21suksaptu:2240": " tatastenoktam-hṛṣṭacitto 'haṃ jātaḥ /",
    "GK21suksaptu:2241": " tato dvijaśchalenātmānaṃ vimucya gataḥ /",
    "GK21suksaptu:2242": " tato bhāmini/",
    "GK21suksaptu:2243": " yadyevamuttaraṃ jānāsi tadā gaccha /",
    "GK21suksaptu:2244": " iti kathāṃ śrutvā prabhāvatī suptā /",
    "GK21suksaptu:2245": " iti śukasaptatau pañcapañcāśattamī kathā //",
    "GK21suksaptu:2246": " START Suk 56:",
    "GK21suksaptu:2247": " athāparedyuḥ prabhāvatī gamanāya śukaṃ pṛcchati /",
    "GK21suksaptu:2248": " śukaḥ--",
    "GK21suksaptu:2249": " yādi devi gatā vetsi yadi kartuṃ tvamuttaram /",
    "GK21suksaptu:2250": " viṣame sāntako yadvadvaṇikputraḥ purākarot // Suk_56.1 (=251) //",
    "GK21suksaptu:2251": " astyatra tripatho nāma grāmaḥ /",
    "GK21suksaptu:2252": " tatra sāntako nāma vaṇik mahādhanī kṛpaṇo duṣṭaśīlo grāmāntarapriyaśca /",
    "GK21suksaptu:2253": " tataśca grāmāntarādudgrahaṇikāṃ kṛtvā āgacchanpathi caurairdhṛtaḥ sa bhāmini kathaṃ corabhayānmucyate iti praśnaḥ /",
    "GK21suksaptu:2254": " uttaram /",
    "GK21suksaptu:2255": " śukaḥ-sa vaṇikputraḥ ātmānaṃ corairdhṛtaṃ jñātvā galagrahanāmno yakṣasya samīpavartino 'ntikaṃ yayau /",
    "GK21suksaptu:2256": " tasyāgrataśca dravyaṃ muktvā haste ca khaṭikāmādāya yakṣādhāśāmidamabravīt-",
    "GK21suksaptu:2257": " dhanodgrāhaṇikā deva kṛteyaṃ tava sarvataḥ /",
    "GK21suksaptu:2258": " idaṃ dravyaṃ mayā labdhaṃ tiṣṭhatyanyacca vṛddhimat // Suk_56.2 (=252) //",
    "GK21suksaptu:2259": " taṃ lekhakaṃ ca dṛṣṭvā yakṣadhanamiti jñātvā taṃ praṇamya te gatāścorāḥ /",
    "GK21suksaptu:2260": " sa ca dravyaṃ gṛhītvā kṣemeṇa gṛhaṃ yayau /",
    "GK21suksaptu:2261": " iti kathāṃ śrutvā prabhāvatī suptā /",
    "GK21suksaptu:2262": " itiśukasaptatau ṣaṭpañcāśattamī kathā //",
    "GK21suksaptu:2263": " START Suk 57:",
    "GK21suksaptu:2264": " pradoṣe 'nyatra sā bālā punaḥ prāha vihaṅgamam /",
    "GK21suksaptu:2265": " sukhaṃ bhoktuṃ vrajāmyadya narāntararatodbhavam // Suk_57.1 (=253) //",
    "GK21suksaptu:2266": " śakuḥ-",
    "GK21suksaptu:2267": " yādi devi yadā jñātā bhartrā tvaṃ vetsi bhāṣitum /",
    "GK21suksaptu:2268": " yatā jñātaḥ purā rājñā vadadvidvāñ śubhaṅkaraḥ // Suk_57.2 (=254) //",
    "GK21suksaptu:2269": " avantopuryāṃ vikramārko nṛpaḥ /",
    "GK21suksaptu:2270": " tasya candralekhānāmnī rājñī /",
    "GK21suksaptu:2271": " sā rājapaṇḍitaṃ śubhaṅkaranāmānaṃ kāmārtā iyeṣa ramate ca dūtīdāsīviparyayāt /",
    "GK21suksaptu:2272": " nityaṃ tadgṛhaṃ gatvā yadṛcchayā krīḍate /",
    "GK21suksaptu:2273": " evaṃ ca vilasatostayoḥ paṇḍitarājñyoḥ prāvṛṭkālaḥ samāyayau /",
    "GK21suksaptu:2274": " yatra ca-",
    "GK21suksaptu:2275": " taḍinnirghoṣapaṭaho ghanagarjitagītakaḥ /",
    "GK21suksaptu:2276": " śikhisvarajayadhvajaḥ prāvṛṭkālanṛpo yayau // Suk_57.3 (=255) //",
    "GK21suksaptu:2277": " durdinaṃ vegavṛṣṭiśca paṅkaśca taḍitaḥ prabhā /",
    "GK21suksaptu:2278": " sadābhisārikāṇāṃ ca snehavyatikarāṇi ha // Suk_57.4 (=256) //",
    "GK21suksaptu:2279": " uktañca-",
    "GK21suksaptu:2280": " jai sasaṇehī to muai aha jīvai ṇiṇṇeha /",
    "GK21suksaptu:2281": " duhia payārehiṃ gaia dhaṇa kiṃ gajjahi khalameha // Suk_57.5 (=257) //",
    "GK21suksaptu:2282": " [yadi sasnehā tat mṛtā atha jīvati niḥsnehā /",
    "GK21suksaptu:2283": " dvābhyāmapi prakārābhyāṃ gatā dhanyā,",
    "GK21suksaptu:2284": " kiṃ garjasi khalamegha] // Suk_57.5* (=257*) //",
    "GK21suksaptu:2285": " kiñca-",
    "GK21suksaptu:2286": " x x x x x /",
    "GK21suksaptu:2287": " x x x x x // Suk_57.6 (=258) //",
    "GK21suksaptu:2288": " etasminsamaye rātrau rājñīṃ śubhaṅkaragṛhaṃ calitāṃ jñātvā pṛṣṭhata ajñātacaryayā haste khaḍgamādāya nīlavāsāḥ san kautuko vikramārko rājā tāmanucalitaḥ",
    "GK21suksaptu:2289": " śubhaṅkaro 'pi tāṃ rājñīṃ gṛhadvārasamāgatāṃ dṛṣṭvā jagāda-",
    "GK21suksaptu:2290": " unnādāmbudavarddhitāndhatamasi prabhṛṣṭadiṅmaṇḍale kāle yāmikajāgarūkasubhaṭavyākīrṇakolāhale /",
    "GK21suksaptu:2291": " bhūpasyāsuhṛdarṇavāmbuvaḍavāvahnestvamantaḥpurādāyātāsi yadambujākṣi kṛtakaṃ manye bhayaṃ yoṣitām // Suk_57.7 (=259) //",
    "GK21suksaptu:2292": " idaṃ vacanaṃ śrutvā nṛpatiḥ svaprāsādamājagām /",
    "GK21suksaptu:2293": " śubhaṅkaro 'pi bhogasaṃskāraiścāṭūktibhiśca mahiṣīṃ toṣayāmāsa /",
    "GK21suksaptu:2294": " uktañca-",
    "GK21suksaptu:2295": " ṇa kuṇanti je pahuttaṃ kuviaṃ dāsa vya je pasāanti /",
    "GK21suksaptu:2296": " te ccia mahilāṇa piā sesā sāmīciavarāā // Suk_57.8 (=260) //",
    "GK21suksaptu:2297": " [na kurvanti ye prabhutvaṃ kupitāṃ dāsa iva ye prasādayanti /",
    "GK21suksaptu:2298": " te eva mahilānāṃ priyāḥ śeṣāḥ svāmina eva varākāḥ] // Suk_57.8* (=260*) //",
    "GK21suksaptu:2299": " nāyakeṣūttamaḥ so 'tha mahiṣī nāyikāsu ca /",
    "GK21suksaptu:2300": " śayanaṃ cottamaṃ ninye tridhā bhedavikalpanāt // Suk_57.9 (=261) //",
    "GK21suksaptu:2301": " uttamādhamamadhyaiśca bhedaiḥ snayānnāyakastridhā /",
    "GK21suksaptu:2302": " nāyikāśca tathā jñeyāstayośca śayanaṃ tridhā // Suk_57.10 (=262) //",
    "GK21suksaptu:2303": " tatra nāyakaguṇāḥ-",
    "GK21suksaptu:2304": " hato manyuhasrairyaḥ santapto madanāgninā /",
    "GK21suksaptu:2305": " raktaśca yo viraktāyāṃ so 'dhamaḥ parikīrtitaḥ // Suk_57.11 (=263) //",
    "GK21suksaptu:2306": " kāminībhiḥ smarārtābhiḥ satataṃ kāmyate hi yaḥ /",
    "GK21suksaptu:2307": " na tāḥ kāmayate namro madhyamo nāyakaḥ smṛtaḥ // Suk_57.12 (=264) //",
    "GK21suksaptu:2308": " raktāṃ yo bhāminīṃ devi saktāṃ kāmayate sadā /",
    "GK21suksaptu:2309": " tayāpi kāmyate 'tyarthamuttamaḥ so 'bhidhīyate // Suk_57.13 (=265) //",
    "GK21suksaptu:2310": " nāyikāstridhā-",
    "GK21suksaptu:2311": " kārye gṛhṇāti roṣaṃ yā gataroṣā priyānugā /",
    "GK21suksaptu:2312": " rasajñā kṛtyakuśalā sottamā nāyikā smṛtā // Suk_57.14 (=266) //",
    "GK21suksaptu:2313": " asthāne kopamānā yā yā duḥkhānunayā tathā /",
    "GK21suksaptu:2314": " māninī mānahīnā ca kṣaṇātsā madhyamā smṛtā // Suk_57.15 (=267) //",
    "GK21suksaptu:2315": " lubdhā yātīva capalā vacane nīrasākṣarā /",
    "GK21suksaptu:2316": " duḥkhaprasādhanābhijñākṛtajñā sādhamā matā // Suk_57.16 (=268) //",
    "GK21suksaptu:2317": " tayośca śayanaṃ tridhā-",
    "GK21suksaptu:2318": " pārśvayorunnati nītaṃ nimnamadhye priyasya tat /",
    "GK21suksaptu:2319": " vimardaṃ sahate 'tyarthaṃ suratāsaktayostayoḥ // Suk_57.17 (=269) //",
    "GK21suksaptu:2320": " madhyamasya punaḥ kāryaṃ śayanaṃ samabhūmikam /",
    "GK21suksaptu:2321": " praviralāṅgasaṃsparśā nityaṃ yāti niśā yathā // Suk_57.18 (=270) //",
    "GK21suksaptu:2322": " dveṣyasya tulyamuttuṅgaṃ madhye nīcaṃ ca pārśvayoḥ /",
    "GK21suksaptu:2323": " na śakyeta kalākalpo yatra rantuṃ nirantaram // Suk_57.19 (=271) //",
    "GK21suksaptu:2324": " ityanunnatatalpasthā bhuktā muktā vipaścitā /",
    "GK21suksaptu:2325": " mahiṣī ratisantuṣṭā pratyūṣe svagṛhaṃ yayau // Suk_57.20 (=272) //",
    "GK21suksaptu:2326": " rājā ca prātaḥ sarvāvasarānantaram paṇḍitaṃ rājñīṃ cājuhāva /",
    "GK21suksaptu:2327": " siṃhāsane ca paṇḍitamupaveśayāmāsa /",
    "GK21suksaptu:2328": " śubhaṅkaraṃ prati hasanvārtāprabandheneti jagāda-“kṛtakaṃ manye bhayaṃ yoṣitā“miti vacanaṃ śrutvā svadoṣavismitamānasaḥ sañjātaḥ /",
    "GK21suksaptu:2329": " sa rājñā jñātaḥ kathaṃ bhavitviti praśnaḥ /",
    "GK21suksaptu:2330": " yataḥ-",
    "GK21suksaptu:2331": " dīnasyāpi gṛhe doṣe kṛte bhavati nigrahaḥ /",
    "GK21suksaptu:2332": " kiṃ punaḥ pṛthivīpālagṛhe doṣo vimucyate // Suk_57.21 (=273) //",
    "GK21suksaptu:2333": " uttaram /",
    "GK21suksaptu:2334": " śukaḥ prāha-tataśca sa budho rājñā jñāto 'hamiti sañcintyeti vāṇībhudairayat-",
    "GK21suksaptu:2335": " ugragrāhamudanvato jalamatikrāmatyanālambane vyomni sthāpi ca durgamakṣitibhṛtāṃ mūrdhānamārohati /",
    "GK21suksaptu:2336": " vyāptaṃ yāti viṣākulairahikulaiḥ pātālamekākinī kīrtiste madanāvatāra kṛtakaṃ manye bhayaṃ yoṣitām // Suk_57.22 (=274) //",
    "GK21suksaptu:2337": " iti paṇḍite paṭhitaṃ śrutvā rājā taṃ budhaṃ tāṃ ca rājñīṃ dṛṣṭvā iti cintayāmāsa-“durlabho 'yaṃ budhaḥ /",
    "GK21suksaptu:2338": " sulabhāḥ khalu nārya' iti vicintya mahiṣīṃ haste dhṛtvā tasmai viduṣe dadau /",
    "GK21suksaptu:2339": " uvāca ca-“gṛhāṇemāṃ mahiṣīm' /",
    "GK21suksaptu:2340": " paritoṣitaḥ paṇḍito 'pi “mahāprasāda' ityavocat /",
    "GK21suksaptu:2341": " uktañca-",
    "GK21suksaptu:2342": " guṇadoṣau na śāstrajñaḥ kathaṃ vibhajate janaḥ /",
    "GK21suksaptu:2343": " kimandhasyādhikāro 'sti rūpadoṣopalavdhiṣu // Suk_57.23 (=275) //",
    "GK21suksaptu:2344": " paṇḍito 'pi rājñaḥ prasādātsukhaṃ bhuṅkte tayā samam /",
    "GK21suksaptu:2345": " yadyevaṃ prabhāvati/",
    "GK21suksaptu:2346": " tvamapi samaye vaktuṃ jānāsi tadā gamyatām /",
    "GK21suksaptu:2347": " anyathā sthīyatām /",
    "GK21suksaptu:2348": " iti kathāṃ śrutvā prabhāvatī suptā /",
    "GK21suksaptu:2349": " iti śukasaptatau saptapañcāśattamī kathā //",
    "GK21suksaptu:2350": " START Suk 58:",
    "GK21suksaptu:2351": " anyadā pradoṣe calitā prabhāvatī śukaṃ pṛcchati /",
    "GK21suksaptu:2352": " śukaḥ-",
    "GK21suksaptu:2353": " ratyarthino vrajātha tvaṃ rantuṃ cetsamayocitam /",
    "GK21suksaptu:2354": " duḥśīlāpativadvetsi kartuṃ gaṇapateḥ puraḥ // Suk_58.1 (=276) //",
    "GK21suksaptu:2355": " prabhāvatyāha-kathametata?",
    "GK21suksaptu:2356": " śukaḥ-asti lohapurī nāma nagaram /",
    "GK21suksaptu:2357": " tasmiṃśca rājaḍo nāma pāmaraḥ /",
    "GK21suksaptu:2358": " tasyāpi patnī parapuruṣalampaṭā duḥśīletyāhvayā /",
    "GK21suksaptu:2359": " sā ca sūtravikrayārthaṃ sakhībhiḥ sametya padmāvatīṃ purīṃ prayāti /",
    "GK21suksaptu:2360": " tataśca grāmasamīpasthasya gaṇapatestābhiḥ pṛthakpṛthak upayācitamuktam /",
    "GK21suksaptu:2361": " tayā ca cumbanamupayācitamuktaṃ madanākrāntadehayā /",
    "GK21suksaptu:2362": " sa ca tāsāṃ prabhūtaṃ lābhaṃ cakre /",
    "GK21suksaptu:2363": " tataḥ sarvābhiranyābhirātmīyamupayācitaṃ tasmai gaṇeśāya pradattam /",
    "GK21suksaptu:2364": " tayā ca nagnībhūya cumbanaṃ kṛtam /",
    "GK21suksaptu:2365": " tataḥ kelipriyeṇa tena sā adhare dhṛtā /",
    "GK21suksaptu:2366": " tasmiṃśca dhṛte sā kukkuṭīva tatra sthitā /",
    "GK21suksaptu:2367": " tañca vṛttāntaṃ tanmokṣaṇāya tadbhartuḥ sakhyopahasamānā nivedayāmāsuḥ /",
    "GK21suksaptu:2368": " so 'pi tadvacanaṃ śrutvā tatrāgamat tāṃ tathāvidhāṃ dṛṣṭvā sa vyacintayat-kathamiyaṃ mucyata iti praśnaḥ /",
    "GK21suksaptu:2369": " śukaḥ-tāṃ tathāsthitāṃ dṛṣṭvā sakāmaḥ san rāsabhaṃ rantumārebhe /",
    "GK21suksaptu:2370": " tataśca sa gaṇapatistatāvidhaṃ kautukaṃ dṛṣṭvā jahāsa /",
    "GK21suksaptu:2371": " hasatastasya oṣṭhau śithilau jātau /",
    "GK21suksaptu:2372": " tataḥ sā muktā satī praṇamya nijaṃ nāthaṃ tarjayantī gṛhaṃ yayau /",
    "GK21suksaptu:2373": " kṛtaṃ tena rataṃ devi samayocitamīdṛśam /",
    "GK21suksaptu:2374": " svakārye mocitā sāpi duḥśīlā vighnanāyakāt // Suk_58.2 (=277) //",
    "GK21suksaptu:2375": " samayocitamārambhaṃ kurute yastu kṛtyavit /",
    "GK21suksaptu:2376": " sarvadā tu phalaṃ tasya samayajño di śiṣyate // Suk_58.3 (=278) //",
    "GK21suksaptu:2377": " iti kathāṃ śrutvā prabhāvatī suptā /",
    "GK21suksaptu:2378": " iti śukasaptatau aṣṭapañcāśattamī kathā //",
    "GK21suksaptu:2379": " START Suk 59:",
    "GK21suksaptu:2380": " atha dinānte sā śukaṃ gamanāya pṛcchati sma /",
    "GK21suksaptu:2381": " śukaḥ-",
    "GK21suksaptu:2382": " gaccha devi svakāryañca kuru cintitamadbhutam /",
    "GK21suksaptu:2383": " rukmiṇīvadvijānāsi patiṃ vañcitumuddhatam // Suk_59.1 (=279) //",
    "GK21suksaptu:2384": " prabhāvatyāha-kathametat?",
    "GK21suksaptu:2385": " śukaḥ-asti saṅgamo nāma grāmaḥ /",
    "GK21suksaptu:2386": " tatra rāhaḍo nāma rājaputraḥ sakopaḥ /",
    "GK21suksaptu:2387": " tasya bhāryā rukmiṇī nāma /",
    "GK21suksaptu:2388": " sa ca tayā sārdhaṃ devayātrāyāṃ calitaḥ /",
    "GK21suksaptu:2389": " sā ca narāntaraṃ kaṭākṣayanto tena dṛṣṭā pumāṃśca /",
    "GK21suksaptu:2390": " tataḥ sa tanmithunaṃ tathāvidhaṃ jñātvā tāṃ tadanuraktāṃ mene /",
    "GK21suksaptu:2391": " uktañca",
    "GK21suksaptu:2392": " baddhamaṇiāi kanto tahea addhacchipicchilā dhāri /",
    "GK21suksaptu:2393": " asasiaṃ pi muṇijjai chaillajanasaṃkule gāme // Suk_59.2 (=280) //",
    "GK21suksaptu:2394": " [baddhahṛdayāyāḥ kāntaḥ tathaiva arddhākṣapicchilā vāmā /",
    "GK21suksaptu:2395": " niḥśvasitamapi jñākṣayate vidagdhajanasaṃkule grāme] // Suk_59.2* (=280*) //",
    "GK21suksaptu:2396": " tāṃ tathāvidhāṃ vikṛtāṃ jñātvā ca rāhaḍo gṛhamagamat /",
    "GK21suksaptu:2397": " dhikkṛtya paruṣākṣarairgṛhāntare yantritāṃ dhārayāmāsa /",
    "GK21suksaptu:2398": " sā ca cintayati-mama janma jīvitaṃ yauvanaṃ ca tadā saphalaṃ yadā etasya pratyakṣaṃ narāntaramupabhokṣye /",
    "GK21suksaptu:2399": " pratijñātaṃ ca manasā dṛḍham /",
    "GK21suksaptu:2400": " tata ātmoyapratijñāṃ kathaṃ nirvāhayatviti praśnaḥ /",
    "GK21suksaptu:2401": " śukaḥ-tataḥ sā kadācittaṃ hṛdayasthaṃ naraṃ gṛhapārśve gacchantaṃ dṛṣṭvā taṃ pratyāha-adya",
    "GK21suksaptu:2402": " rātrau tvayāsmadgṛhāṅgaṇasthaciñciṇīmūle nijakāyākāragartāyāmūrdhvaliṅginā śayanaṃ vidheyamiti /",
    "GK21suksaptu:2403": " sa tatheti pratijñāya rātrau tathā bhūtvā sthitaḥ /",
    "GK21suksaptu:2404": " sā ca kāmārtā sarvakaraṇacaturā tatra yayau /",
    "GK21suksaptu:2405": " āgārabhūmimuddiśya bhartāramāhvayati sma /",
    "GK21suksaptu:2406": " sā ciñciṇīcchāyāyāṃ gatvā tasya liṅgasyopari upaviśya satūmadhanuṣaṃ tamabravīt /",
    "GK21suksaptu:2407": " dhānuṣko 'si pradhāno 'si loke khyātiṃ gato 'si ca /",
    "GK21suksaptu:2408": " chindhi me candrikāmadya pauruṣaṃ gaṇayāmi te // Suk_59.3 (=281) //",
    "GK21suksaptu:2409": " sa ca mūrkhastadvacanamidaṃ śrutvā saśaraṃ dhanurādāya candrikāṃ lakṣīkṛtya bāṇaṃ mumoca /",
    "GK21suksaptu:2410": " tena mukto 'pi bāṇo nākāśagatāṃ candrikāṃ bhinatti /",
    "GK21suksaptu:2411": " adhaḥ sa vedhyād bhraṣṭaḥ /",
    "GK21suksaptu:2412": " tasmiṃśca patyāvaparāddheṣau sati sā viṃparītaratakṣamā sahastatālaṃ tamidamāha-",
    "GK21suksaptu:2413": " X X X",
    "GK21suksaptu:2414": " [rāhaḍa bhūlaḍaṃ cāndraṇīyāhaṃ hiṃ rūpavadīsai nīyaḍaḍaṃ /",
    "GK21suksaptu:2415": " tāhaṃ valikījinhaṃ tādahīvāhaṃ maiṃ rāṣajjevadraḍhīchāhaṃ] // Suk_59.3* (=282*) //",
    "GK21suksaptu:2416": " rāhaḍo 'pi tāmevaṃ jalpantīṃ śrutvā taṃ śaraṃ gaveṣayan ciraṃ babhrāma /",
    "GK21suksaptu:2417": " tatastayā yadṛcchayā viparītaṃ vihitam /",
    "GK21suksaptu:2418": " evamuktaśca patiḥ-",
    "GK21suksaptu:2419": " yadṛcchayā rataṃ mūrkha te puro 'dya mayā kṛtam /",
    "GK21suksaptu:2420": " śūro hi kuhito 'si tvaṃ yāsyāmīti jagāda tam // Suk_59.4 (=283) //",
    "GK21suksaptu:2421": " ityuktvopapattyā samānītaṃ hayamāruhyajagāma /",
    "GK21suksaptu:2422": " gacchantīṃ ca tāṃ tato dṛṣṭvā rāhaḍo 'pi lajjito viguptaśca /",
    "GK21suksaptu:2423": " tataḥ strīṇāṃ vaśagaḥ ko na viḍambitaḥ /",
    "GK21suksaptu:2424": " yataḥ-",
    "GK21suksaptu:2425": " ānanarta purā śambhurgovindo rāsakṛttathā /",
    "GK21suksaptu:2426": " brahmā paśutvamāpannaḥ strībhiḥ ko na viḍambitaḥ // Suk_59.5 (=284) //",
    "GK21suksaptu:2427": " saṃsāravṛkṣamūlaṃ yāḥ pāpakandalabhūmikā /",
    "GK21suksaptu:2428": " santāpaphalapuṣpāṇi yoṣitaḥ kiṃ sukhāvahāḥ // Suk_59.6 (=285) //",
    "GK21suksaptu:2429": " māyāmūlamidaṃ sarvaṃ tasyā mūlaṃ hi yoṣitaḥ /",
    "GK21suksaptu:2430": " saṃyogo yoṣitāṃ mūlaṃ taṃ tyaktvā ca sukhāni naḥ // Suk_59.7 (=286) //",
    "GK21suksaptu:2431": " tasyedaṃ vacaḥ śrutvā prabhāvatī prāha-",
    "GK21suksaptu:2432": " utpattikāraṇaṃ tanvī tanvī vṛddheśca kāraṇam /",
    "GK21suksaptu:2433": " sukhasya kāraṇaṃ tanvī sā kathaṃ kīra duṣyate // Suk_59.8 (=287) //",
    "GK21suksaptu:2434": " vinā tābhirna sambhogo vinā tābhiḥ sukhaṃ na ca /",
    "GK21suksaptu:2435": " vinā tābhirna cātmānaṃ kṛtārthaṃ manyete janaḥ // Suk_59.9 (=288) //",
    "GK21suksaptu:2436": " uktañca-",
    "GK21suksaptu:2437": " amṛtasyeva kuṇḍāni sukhānāmiva khānayaḥ /",
    "GK21suksaptu:2438": " rateriva nidhānāni yoṣitaḥ kena nirmitāḥ // Suk_59.10 (=289) //",
    "GK21suksaptu:2439": " priyādarśanemevāstu kimanyairdarśanāntaraiḥ /",
    "GK21suksaptu:2440": " prāpyate yatra nirvāṇaṃ sarogeṇāpi cetasā // Suk_59.11 (=290) //",
    "GK21suksaptu:2441": " iti tasyā vacaḥ śrutvā śukaḥ prāha-",
    "GK21suksaptu:2442": " vājivāraṇalohānāṃ kāṣṭhapāṣāṇavāsasām /",
    "GK21suksaptu:2443": " nārīpuruṣatoyānāmantaraṃ bahu vidyate // Suk_59.12 (=291) //",
    "GK21suksaptu:2444": " etattvayoktaṃ pativratāviṣayaṃ nānyāsu /",
    "GK21suksaptu:2445": " iti kathāṃ śrutvā prabhāvatī suptā /",
    "GK21suksaptu:2446": " iti śukasaptatau ekonapaṣṭitamī kathā //",
    "GK21suksaptu:2447": " START Suk 60:",
    "GK21suksaptu:2448": " anyadā sā prabhāvatī gamanāya śukaṃ prapaccha /",
    "GK21suksaptu:2449": " śukaḥ prāha-",
    "GK21suksaptu:2450": " gaccha devi yadā vetsi saṃśaye kṛtyamāgate /",
    "GK21suksaptu:2451": " vīrasya napateryadvatsabhāyāṃ nṛpadūtakaḥ // Suk_60.1 (=292) //",
    "GK21suksaptu:2452": " prabhāvatyāha-kathametat? śukaḥ-",
    "GK21suksaptu:2453": " kacchādhipatinā devi tasya rājñaḥ sabhā śrutā /",
    "GK21suksaptu:2454": " vicitrā devanirmitā sarvaratnavibhūṣitā // Suk_60.2 (=293) //",
    "GK21suksaptu:2455": " tāṃ draṣṭuṃ prahito dūto haridatta iti śrutaḥ /",
    "GK21suksaptu:2456": " sahasraprābhṛto bhīru suratnahayahastakaḥ // Suk_60.3 (=294) //",
    "GK21suksaptu:2457": " sa dūtastatpurīṃ gatvā nṛpaṃ dṛṣṭvā taṃ jagāda,",
    "GK21suksaptu:2458": " “matsvāmināhaṃ sacitrāṃ tava sabhāmavalokayitumutkalitaḥ /",
    "GK21suksaptu:2459": " rājā prāha-prātardarśayiṣye /",
    "GK21suksaptu:2460": " tato rājñā dvitīyadine dūta ākāritaḥ /",
    "GK21suksaptu:2461": " sa ca sahasāgatastāṃ sabhāṃ vicitraratnakhacitāṃ dṛṣṭvā jalamayīṃ sthalamayīṃ veti niścetumaśaktaḥ kathaṃ bhavatviti praśnaḥ /",
    "GK21suksaptu:2462": " śukaḥ tataḥ sa pūgīphalaṃ puraḥ kṣiptvā sthalaṃ jñātvā gṛhaṃ yayau /",
    "GK21suksaptu:2463": " iti kathāṃ śrutvā prabhāvatī suptā /",
    "GK21suksaptu:2464": " iti śukasaptatau ṣaṣṭitamī kathā //",
    "GK21suksaptu:2465": " START Suk 61:",
    "GK21suksaptu:2466": " anyadā sā śukaṃ pacchati sma /",
    "GK21suksaptu:2467": " śuka prāha-",
    "GK21suksaptu:2468": " gaccha devi gatā vetsi rantuṃ cettvaṃ nijaṃ naram /",
    "GK21suksaptu:2469": " yathā tejukayā pūrvaṃ kṛtaṃ ciramākāṅkṣitam // Suk_61.1 (=295) //",
    "GK21suksaptu:2470": " prabhāvatyāha-kathametat?",
    "GK21suksaptu:2471": " śukaḥ kathayati-asti khorasamabhidhāno grāmaḥ /",
    "GK21suksaptu:2472": " tatra vaṇikputraḥ pārśvanāganāmā /",
    "GK21suksaptu:2473": " tasya bhāryā rūpasampannā ratalolupā kulaṭā tejukā nāma /",
    "GK21suksaptu:2474": " sānyadā sakhībhirvṛtā devayātrālokanāya gatā surūpasyaikasya puṃsaḥ rūpa prekṣya saṅgamāya manaścakre /",
    "GK21suksaptu:2475": " yataḥ-",
    "GK21suksaptu:2476": " vivāha devayātrāyāṃ rājaveśmani saṅkaṭe /",
    "GK21suksaptu:2477": " paragehe vivāde ca devi nārī vinaśyati // Suk_61.2 (=296) //",
    "GK21suksaptu:2478": " uktañca-",
    "GK21suksaptu:2479": " gṛhe 'raṇye tathā deve havye tīrthe jalāśaye /",
    "GK21suksaptu:2480": " vivāhe cotsave nityaṃ mālinīnilaye tathā // Suk_61.3 (=297) //",
    "GK21suksaptu:2481": " yātrāyāṃ strīsamūhe ca nirjane janasaṅkule /",
    "GK21suksaptu:2482": " pattane ca tathā grāme svacchandā dvāravartinī // Suk_61.4 (=298) //",
    "GK21suksaptu:2483": " khale kṣetre pravāse ca mārge veśmani catvare /",
    "GK21suksaptu:2484": " praveśe nirgame rājñāṃ sadā yā kautukapriyā // Suk_61.5 (=299) //",
    "GK21suksaptu:2485": " prativeśmagṛhe śūnye rajakīsūcikīgṛhe /",
    "GK21suksaptu:2486": " divā rātrau ca sandhyāyāṃ durdine rājacatvare /",
    "GK21suksaptu:2487": " śoke ca vyasane bhartuḥ svacchandā strī vinaśyati // Suk_61.6 (=300) //",
    "GK21suksaptu:2488": " tejukā ca taṃ dṛṣṭvā bhrūsaṃjñayā āhūyedamabravīt-ahaṃ tavāsaktā paraṃ madīyo bhartā duḥsaho niṣṭhuraśca gṛhādbahirnirgantuṃ notsahe /",
    "GK21suksaptu:2489": " ato yasmiṃstasmindivase 'smadgṛhadvāri ghaṭe kṣiptvā vṛściko moktavyaḥ /",
    "GK21suksaptu:2490": " tadāhaṃ paścikadaṣṭā bhaviṣyāmi /",
    "GK21suksaptu:2491": " tvayāsmadgṛhadvāri vaidyena bhāvyam /",
    "GK21suksaptu:2492": " iti saṅketaṃ vidhāya svagṛhaṃ jagmatuḥ /",
    "GK21suksaptu:2493": " tenāpi tathā kṛtam /",
    "GK21suksaptu:2494": " sāpi ghaṭaṃ khaṭvocchīrṣake kṣiptvā iti jagāda-ahamanena vṛścikena ghaṭasthena daṣṭā'-iti rāraṭīti /",
    "GK21suksaptu:2495": " so 'pi ca puruṣastadā vaidyo bhūtvā tadgṛhadvāri tasthau /",
    "GK21suksaptu:2496": " “tāḍaṃ bandhau poṭṭaṃ malau sūlaṃ pheḍau visaṃ harau“",
    "GK21suksaptu:2497": " [tālaṃ badhnāmi,",
    "GK21suksaptu:2498": " udaraṃ marddayāmi,",
    "GK21suksaptu:2499": " śūlaṃ spheṭayāmi,",
    "GK21suksaptu:2500": " viṣaṃ harāmi] iti jalpati /",
    "GK21suksaptu:2501": " tadā ca sā bhartāraṃ jagāda /",
    "GK21suksaptu:2502": " dehi kāṣṭhāni me nātha mariṣyāmi na saṃśayaḥ /",
    "GK21suksaptu:2503": " āhūya mantrikānvaidyān gatārttiṃ vā kuruṣva mām // Suk_61.7 (=301) //",
    "GK21suksaptu:2504": " tatastadbhartā gṛhādbahiḥ sthitaṃ tamākārayāmāsa /",
    "GK21suksaptu:2505": " vaidyo 'pi tāṃ dṛṣṭvā tatpatiṃ jagāda /",
    "GK21suksaptu:2506": " yadyeṣā kāladaṣṭā jīvati tatastvaṃ bhāgyavānahamapi yaśaḥpātraṃ bhavāmi /",
    "GK21suksaptu:2507": " vaṇigāha-vaidya/",
    "GK21suksaptu:2508": " prasādaṃ vidhāya enāṃ viṣarahitāṃ kuru /",
    "GK21suksaptu:2509": " tataḥ sa vaidyaḥ kenāpi kaṭukabhaiṣajyena vanitauṣṭhamālipya tatpatimāha- aho vaṇiksarveṣāmapi viṣāṇāṃ samadhikaṃ mānuṣaviṣameva /",
    "GK21suksaptu:2510": " tato viṣasya viṣamauṣadhamiti kṛtvā tvamasyā oṣṭhaṃ dhāva /",
    "GK21suksaptu:2511": " tato vaṇik tathā kartumārebhe /",
    "GK21suksaptu:2512": " kṣaṇamātreṇatasya vaṇijaḥ kaṭukauṣadhamiśrauṣṭhāsvādena mukhaṃ kaṭukaṃ sañjātam /",
    "GK21suksaptu:2513": " tato vaṇigāha-tvamevoṣṭha dhāvetyuktvā vaṇik sthitaḥ /",
    "GK21suksaptu:2514": " vaṇijo 'pi viṣaśaṅkārūḍhā /",
    "GK21suksaptu:2515": " tato bahirgate vaṇiji vaidyena sā kāmārtā yathecchaṃ bhojitā /",
    "GK21suksaptu:2516": " tadanantaraṃ sā māyinī svasthābhūt /",
    "GK21suksaptu:2517": " vaṇigapi kṣaṇena svastho babhūva /",
    "GK21suksaptu:2518": " upakṛtaśca vaidyastena caraṇaiḥ spṛṣṭvā tvadīyo 'smīti /",
    "GK21suksaptu:2519": " tataḥ sa vaidyacchadmanā gṛhamāyāti satataṃ vaṇiji bahirgate bhuṅkte ca tāṃ nityam /",
    "GK21suksaptu:2520": " tato bhāmini evaṃ kartuṃ vaktuṃ ca yadi jānāsi tato yāhi /",
    "GK21suksaptu:2521": " evaṃ kartuṃ ca vaktuṃ ca yo jānāti chalapriyaḥ /",
    "GK21suksaptu:2522": " sa karotu sa yātvevaṃ kartuṃ bhoktuṃ nijaṃ hitam // Suk_61.8 (=302) //",
    "GK21suksaptu:2523": " iti kathāṃ śrutvā prabhāvatī suptā /",
    "GK21suksaptu:2524": " iti śukasaptatau ekaṣaṣṭitamī kathā //",
    "GK21suksaptu:2525": " START Suk 62:",
    "GK21suksaptu:2526": " anyadā sā prabhāvatī śukamāpṛcchati /",
    "GK21suksaptu:2527": " śakuḥ prāha-",
    "GK21suksaptu:2528": " priyamevānubhoktavyaṃ yāhi devi tadarthinī /",
    "GK21suksaptu:2529": " kuhanasya yathā kānte saṅkaṭe 'si kṣamottare // Suk_62.1 (=303) //",
    "GK21suksaptu:2530": " asti gambhīrākhyo grāmaḥ /",
    "GK21suksaptu:2531": " tatra kuhano nāma rājaputrar irṣyāluḥ śūro jaḍaḥ strīpriyo durdharaśca /",
    "GK21suksaptu:2532": " tasyābhūtāṃ dve kalatre śobhikātejikākhye ratalolupe parapuruṣalampaṭe surūpe /",
    "GK21suksaptu:2533": " tadbhartā tadrakṣaṇāya grāmādbahirnadītīre gṛhaṃ keca dvārasthaste rakṣayati /",
    "GK21suksaptu:2534": " anyadā sa tābhyāmuktaḥ-yadā kaścinnāpitaḥ samabhyeti tadā bhavyaṃ bhavati /",
    "GK21suksaptu:2535": " tatastenāpi bhrāmako nāpitaḥ preṣitaḥ pratisīrāntaraistayornakhakalpanāya /",
    "GK21suksaptu:2536": " tataśca tayoścaraṇān tiraskariṇībahiḥsthānnāpitaḥ prakṣalayati /",
    "GK21suksaptu:2537": " patiścādūre pathi niviṣṭaḥ /",
    "GK21suksaptu:2538": " tābhyāṃ ca sa nāpitaḥ suvarṇakaṭakamarpayitvā pracchannamevamuktaḥ-etad dravyaṃ gṛhītvā āvayoḥ kenāpi sārdhaṃ saṃyogaṃ vidhehi /",
    "GK21suksaptu:2539": " divākīrtirapi tatheti pratijñāya rājaputramāpṛcchya jagāma /",
    "GK21suksaptu:2540": " anyadātmamitraṃ navayauvanaṃ kalāpātramanudgataśmaśruṃ strīveṣaṃ kārayitvā tayoḥ patyuḥ pārśve tena saha samāgatya nāpita idamāha-mameyaṃ vallabhā",
    "GK21suksaptu:2541": " ahaṃ ca grāmāntaraṃ jigamiṣuryuṣmadgṛhaṃ vinānyatra moktuṃ na śaknomi /",
    "GK21suksaptu:2542": " yato bhavatāṃ gṛhe strīyantraṇā bhavyā /",
    "GK21suksaptu:2543": " ityukte tena pratipannaṃ muñceti /",
    "GK21suksaptu:2544": " tataścaṇḍālo 'pi taṃ muktvā tayoḥ pārśve gato jagāda-yadiyaṃ yuṣmābhirātmīyā karaṇīyā /",
    "GK21suksaptu:2545": " tataste taṃ caṇḍālānītaṃ jñātvā bahu menāte /",
    "GK21suksaptu:2546": " sa ca divā strīrūpī rātrau ca kāmukaḥ rājaputrakalatre prativāraṃ bhuṅkta /",
    "GK21suksaptu:2547": " sa ca rājaputraḥ strīlolupastatsaṅgamāya spṛhayati /",
    "GK21suksaptu:2548": " yayāce ca tāṃ nityam /",
    "GK21suksaptu:2549": " sā tu kapaṭīstrī neti jagāda /",
    "GK21suksaptu:2550": " rājaputrasya strītve bhrāntirutpannā tadbhāntimapanetuṃ nijakalatre jagāda-tato devyādeśānmayā prātarmahotsavo vidheyaḥ /",
    "GK21suksaptu:2551": " tatra bhavatībhirvivastrābhistisṛbhirapi nartitavyam /",
    "GK21suksaptu:2552": " tataḥ sa strīcchannā kathaṃ nṛtyatu iti praśnaḥ /",
    "GK21suksaptu:2553": " uttaram śukaḥ-tantryā liṅgāgraṃ niyamya gudamadhyagamānamya sphuṭāṃ bhagākṛtiṃ kṛtvā patyau samāgate sahastatālaṃ sarvā evaṃ vadantyo nanṛtuḥ",
    "GK21suksaptu:2554": " nisuhara ṇāccai saṃkalidaṃ jaṃ manasi kidaṃ makkaṭījālaṃ /",
    "GK21suksaptu:2555": " ṇāhi ṇāhi pṛchaha attha dharei ṇāda bhilukalattu karei // Suk_62.2 (=304) //",
    "GK21suksaptu:2556": " [niśāmaya nṛtyati saṅkalitaṃ yanmanasi kṛtaṃ markaṭījālam /",
    "GK21suksaptu:2557": " nahi nahi pṛccha athodhriyate jñātaṃ bhinnakalatraṃ karoti] // Suk_62.2* (=304*) //",
    "GK21suksaptu:2558": " rājaputro 'rthaṃ papraccha /",
    "GK21suksaptu:2559": " tābhyāmuktam-markaṭā kaṭisandhirucyate /",
    "GK21suksaptu:2560": " tatastasyāṃ truṭitāyāṃ rājaputronyatkalatraṃ kuryādityarthaḥ /",
    "GK21suksaptu:2561": " tato rājaputraḥ strīcaritraparāṅmukho mūḍhadhīḥ pratītaḥ,",
    "GK21suksaptu:2562": " itarastu tathaiva strīveṣeṇa kalatre bhuṅkte /",
    "GK21suksaptu:2563": " tasmādyaḥ saṅkaṭe vetti kartuṃ vaktuṃ ca bhāmini /",
    "GK21suksaptu:2564": " sa yātvatra yathākāmaṃ yathākālaṃ yathāsukham // Suk_62.3 (=305) //",
    "GK21suksaptu:2565": " iti kathāṃ śrutvā prabhāvatī suptā /",
    "GK21suksaptu:2566": " iti śukasaptatau dviṣaṣṭitamī kathā //",
    "GK21suksaptu:2567": " START Suk 63:",
    "GK21suksaptu:2568": " anyasminpradoṣe prabhāvatī yāmīti śukaṃ pratyāha /",
    "GK21suksaptu:2569": " śukaḥ prāha-",
    "GK21suksaptu:2570": " yāhi devi na doṣo 'tra manoduḥkhe samāgate /",
    "GK21suksaptu:2571": " tadrduḥkhaśamanaṃ kartuṃ vetsi cecchakaṭālavat // Suk_63.1 (=306) //",
    "GK21suksaptu:2572": " yathā śakaṭālena nijakuṭumbabharaṇāya samudbhavadduḥkhaṃ cāṇakyapārśvannandakulamucchedya",
    "GK21suksaptu:2573": " duḥkhaśamanaṃ kṛtaṃ tathā tvameva.................... tasmāttava paragṛhaṃ gantuṃ na yujyate /",
    "GK21suksaptu:2574": " uktañca-",
    "GK21suksaptu:2575": " uḍugaṇaparivāro nāyako 'pyoṣadhīnāmamṛtamayaśarīraḥ kāntiyukto 'pi candraḥ /",
    "GK21suksaptu:2576": " bhavati vikalamūrtirmaṇḍalaṃ prāpya bhānoḥ parasadananiviṣṭaḥ ko na dhatte laghutvam // Suk_63.2 (=307) //",
    "GK21suksaptu:2577": " iti kathāṃ śrutvā prabhāvatī suptā /",
    "GK21suksaptu:2578": " iti śukasaptatau triṣaṣṭitamī kathā //",
    "GK21suksaptu:2579": " START Suk 64:",
    "GK21suksaptu:2580": " anyadā prabhāvatī śukamāpṛcchati sma /",
    "GK21suksaptu:2581": " so 'pyāha-",
    "GK21suksaptu:2582": " gaccha cedviṣame vetsi kartuṃ kiñcitkṛśodari /",
    "GK21suksaptu:2583": " kṛtaṃ devikayā yadvatsakhījāravimuktaye // Suk_64.1 (=308) //",
    "GK21suksaptu:2584": " prabhāvatī prāha-kathametat?",
    "GK21suksaptu:2585": " śukaḥ asti kūṭapurābhidho grāmaḥ /",
    "GK21suksaptu:2586": " rājaputraḥ somarājaḥ /",
    "GK21suksaptu:2587": " tasya maṇḍukā nāma patnī priyadarśanā narāntaralolupā /",
    "GK21suksaptu:2588": " tāñcaiko naraḥ kṛtasaṃketaḥ saghaṇṭako rātrau gṛhāṅgaṇe bhuṅkte /",
    "GK21suksaptu:2589": " tatpatirghaṇṭāśabdaṃ śṛṇvannekadā laguḍamādāya pradhāvitaḥ ṣaṇḍaśaṅkayā /",
    "GK21suksaptu:2590": " tataḥ ṣaṇḍaveśadhārī upapatiḥ /",
    "GK21suksaptu:2591": " kathaṃ bhavitviti praśnaḥ /",
    "GK21suksaptu:2592": " śukaḥ-devikā nāma sakho maṇḍukāyāḥ patiṃ ghaṇṭāśabdānusāriṇamāgacchantaṃ dṛṣṭvā jārasya naśyato ghaṇṭātālāṃ haste dhṛtvā taṃ prati jagāda bhāvuka/",
    "GK21suksaptu:2593": " kāndiśīko vṛṣo naṣṭaḥ /",
    "GK21suksaptu:2594": " tataḥ sa vyāvṛtya nijapauruṣaṃ patnyai kathayāmāsa /",
    "GK21suksaptu:2595": " iti katāṃ śrutvā prabhāvatī suptā /",
    "GK21suksaptu:2596": " iti śukasaptatau catuḥṣaṣṭitamī kathā //",
    "GK21suksaptu:2597": " START Suk 65:",
    "GK21suksaptu:2598": " anyadā prabhāvatī śukaṃ pṛcchati /",
    "GK21suksaptu:2599": " śukaḥ-",
    "GK21suksaptu:2600": " yujyate gamanaṃ devi tava tatra prabhāvati /",
    "GK21suksaptu:2601": " vetsi cedviṣame vaktuṃ sitavastra ivākulaḥ // Suk_65.1 (=309) //",
    "GK21suksaptu:2602": " asti devi janasthānaṃ nāma pattanam /",
    "GK21suksaptu:2603": " tatra nandano nāma rājā yathārthaḥ /",
    "GK21suksaptu:2604": " tatpattane śrīvatso nāma śrāvakaḥ paraṃ maheśvararataḥ /",
    "GK21suksaptu:2605": " tena anyadā vāraṇasīṃ nagarīṃ prati prasthitena saśiṣyena pathi gacchatā /",
    "GK21suksaptu:2606": " ekaḥ śiṣyaḥ māṃsaharaṇāya sthāpitaḥ /",
    "GK21suksaptu:2607": " anyaśrāvakairdṛṣṭaḥ sa kathaṃ bhavatviti praśnaḥ /",
    "GK21suksaptu:2608": " śukaḥ prāha-yadā sarvaśrāvakā āgatyopaviṣṭāḥ tadāṭṭahāsaṃ jahāsa /",
    "GK21suksaptu:2609": " pṛṣṭaḥ sarvairjagādar-idṛśo 'yaṃ śiṣya- /",
    "GK21suksaptu:2610": " mayoktaṃ māṃ saṃvartata abuddhyā anena māṃsasya........ /",
    "GK21suksaptu:2611": " iti kathāṃ śrutvā prabhāvatī suptā /",
    "GK21suksaptu:2612": " iti śukasaptatau pañcaṣaṣṭitamī kathā //",
    "GK21suksaptu:2613": " START Suk 66:",
    "GK21suksaptu:2614": " anyadā sā prabhāvatī calitā śukaṃ pṛcchati /",
    "GK21suksaptu:2615": " śukaḥ-",
    "GK21suksaptu:2616": " gaccha devi na kartavyo vilambaḥ puṇyakarmaṇi /",
    "GK21suksaptu:2617": " yadi vetsi bhaye kartuṃ subuddhirhaṃsarāḍiva // Suk_66.1 (=310) //",
    "GK21suksaptu:2618": " asti devi dharāpṛṣṭhe ramyaṃ kṣīṇanarākulam /",
    "GK21suksaptu:2619": " daśayojanavistīrṇaṃ vanaṃ vihagavallabham // Suk_66.2 (=311) //",
    "GK21suksaptu:2620": " tatra gavyūtivistīrṇe śītacchāye jalāśayatīrasthite vaṭe śaṅkhadhavalo nāma haṃsarāṭ sakuṭumbo medinīṃ bhrāntvā dinātyaye śete /",
    "GK21suksaptu:2621": " anyadā teṣu haṃseṣu bhramaṇāya gateṣu pāparddhinā jālaṃ baddham /",
    "GK21suksaptu:2622": " pradoṣāgatāḥ patitāḥ sarve 'pi kathaṃ mucyante-iti praśnaḥ /",
    "GK21suksaptu:2623": " śukaḥ-tatastu svaṃ kuṭumbaṃ tathā baddhaṃ jñātvā rātrau śaṅkhadhavalaḥ prāha-re re putrāḥ/",
    "GK21suksaptu:2624": " yādasau lubdhakaḥ prātarbhūruhaṃ samāruhya yuṣmānavalokayati tadā bhavadbhirmṛtakalpairucchvāsaniḥśvāsarahitaiḥ sthātavyam /",
    "GK21suksaptu:2625": " so 'pi yuṣmānmṛtāniti jñātvā yadā bhūmau sarvān kṣipati tadā sarvairapyuḍḍīya gantavyam /",
    "GK21suksaptu:2626": " iti kṛte lubdhakaḥ prātaḥ samāyayau /",
    "GK21suksaptu:2627": " tena te mṛtā iti jñātvā bhūmau kṣiptāstadā te uḍḍīya kāṅkṣitaṃ deśaṃ yayuḥ /",
    "GK21suksaptu:2628": " iti kathāṃ śrutvā prabhāvatī suptā /",
    "GK21suksaptu:2629": " iti śukasaptatau ṣaṭṣaṣṭitamī kathā //",
    "GK21suksaptu:2630": " START Suk 67:",
    "GK21suksaptu:2631": " anyadā calitā prabhāvatī śukaṃ pṛcchati sma /",
    "GK21suksaptu:2632": " śukaḥ-",
    "GK21suksaptu:2633": " atha cedyāsi kāmārtā yāhi bhīru gatā satī /",
    "GK21suksaptu:2634": " plavaṅgama ivātmīyaṃ vaktuṃ vetsi yathāhitam // Suk_67.1 (=312) //",
    "GK21suksaptu:2635": " asti puṣpākaraṃ nāma vanam /",
    "GK21suksaptu:2636": " tatra vanapriyo nāma vāmanavānaraḥ /",
    "GK21suksaptu:2637": " sa kadācitsamudrāntamaryādājale luṭhantaṃ makaraṃ dṛṣṭvā prāha-“mitra/",
    "GK21suksaptu:2638": " kiṃ jīvitanirviṇṇastvaṃ yadadya dharābhūmau samāgataḥ' /",
    "GK21suksaptu:2639": " iti vacaḥ śrutvā makaro 'pyāha-",
    "GK21suksaptu:2640": " yasya yadvihitaṃ sthānaṃ yasya yadvetanaṃ kṛtam /",
    "GK21suksaptu:2641": " tatraiva ramate cittaṃ tasya nānyatra vānara // Suk_67.2 (=313) //",
    "GK21suksaptu:2642": " uktañca-",
    "GK21suksaptu:2643": " sarvasvarṇamayī laṅkā na me lakṣmaṇa rocate /",
    "GK21suksaptu:2644": " pitṛkramāgatāyodhyā nirdhanāpi sukhāyate // Suk_67.3 (=314) //",
    "GK21suksaptu:2645": " jaṇaṇīṃ jammaṇabhūmiṃ piasaṃgaṃ jīviaṃ dhaṇāsaṃghaṃ /",
    "GK21suksaptu:2646": " pacchimaṇiddā virikāmiṇiṃ ca dukkhehi muñcanti // Suk_67.4 (=315) //",
    "GK21suksaptu:2647": " [jananīṃ janmabhūmiṃ priyasaṅgaṃ jīvitaṃ dhanāsaṅgam /",
    "GK21suksaptu:2648": " paścimanidrāṃ varakāminīñca duḥkhena muñcanti] // Suk_67.4* (=315*) //",
    "GK21suksaptu:2649": " tadahaṃ saphalajanmā saṃvṛttastvadīyadarśanena /",
    "GK21suksaptu:2650": " uktañca-",
    "GK21suksaptu:2651": " sādhūnāṃ darśanaṃ puṇyaṃ tīrthabhūtā hi sādhavaḥ /",
    "GK21suksaptu:2652": " tīrthaṃ phalati kālena sadyaḥ sādhusamāmamaḥ // Suk_67.5 (=316) //",
    "GK21suksaptu:2653": " tasmātsthalotpannaḥ prāṇivargastu dhanyo yatra bhavādṛsaśāḥ priyavādino vartante /",
    "GK21suksaptu:2654": " iti śrutvā vānara āha-“aho makara/",
    "GK21suksaptu:2655": " tvamadyaprabhṛti me prāṇādhikaṃ mitram /",
    "GK21suksaptu:2656": " tvameva sauhṛdyavacasāṃ vaktā /",
    "GK21suksaptu:2657": " uktañca- yataḥ satāṃ sannatagātri saṅgataṃ manīṣibhiḥ sāptapadīnasucyate /",
    "GK21suksaptu:2658": " ityuktvā punaḥ prāha-mitra/",
    "GK21suksaptu:2659": " tvamadyātithirasmākaṃ bhava' /",
    "GK21suksaptu:2660": " iti bhaṇitvā amṛtasadṛśāni pakvaphalāni dadau /",
    "GK21suksaptu:2661": " tataḥ prabhṛti pratidinaṃ kadalīphalāni yacchati /",
    "GK21suksaptu:2662": " makaro 'pi nijadayitāyā arpayati /",
    "GK21suksaptu:2663": " sā ca patiṃ tatphalavṛttāntaṃ pṛcchati /",
    "GK21suksaptu:2664": " sa ca sarvaṃ yathāsthitaṃ nivedayati /",
    "GK21suksaptu:2665": " tataḥ sā garbhānubhāvataścintayāmāsa-“yo vānaro nityamīdṛśāni phalāni bhuṅkte tasyaurasyaṃ māṃsamamṛtopamaṃ syāt' /",
    "GK21suksaptu:2666": " iti vicintya patiṃ prāha-“mama garbhānubhāvato vānarahṛdayapiśitabhakṣaṇe dohado vidyate /",
    "GK21suksaptu:2667": " tadyadi pūrayasi tadā jīvāmi anyathāsaṃśayaṃ mama mṛtyurbhaviṣyati' /",
    "GK21suksaptu:2668": " iti śrutvā dayitāgrahācca samudrataṭamāgatya vānaraṃ prāha-“mitra/",
    "GK21suksaptu:2669": " tvadīyabhrātuḥ priyā tvāmākārayati /",
    "GK21suksaptu:2670": " asmadīyo gṛhopacāro vilokanīyaḥ' /",
    "GK21suksaptu:2671": " ityuktvā viśvāsya pṛṣṭhe cāropya pracalitaḥ /",
    "GK21suksaptu:2672": " vānarastaṃ gacchantaṃ śaṅkitaḥ prāha-tatra gatena mayā kiṃ videyam?",
    "GK21suksaptu:2673": " ityākarṇya makareṇa cintitam-“vānaro 'sau tasmātsthānānmayā nītaḥ kathamambhonidhitaṭaṃ yāsyati,",
    "GK21suksaptu:2674": " tasmātkathayāmi'-ityavadhārya yathāsthitaṃ jagāda /",
    "GK21suksaptu:2675": " tato vānaraḥ kathaṃ bhavatviti praśnaḥ /",
    "GK21suksaptu:2676": " śukaḥ-vānaraḥ prāha-bho makara/",
    "GK21suksaptu:2677": " tarhi tvaṃ māṃ tatra vṛthā nayasi yato 'haṃ hṛdayahīno bhavāmi /",
    "GK21suksaptu:2678": " mama hṛdayaṃ mama pārśve nāsti /",
    "GK21suksaptu:2679": " makaraḥ-kva muktaṃ tvayā /",
    "GK21suksaptu:2680": " vānaraḥ-mitra/",
    "GK21suksaptu:2681": " kiṃ na śrutaṃ tvayā?",
    "GK21suksaptu:2682": " sarvadodumbaro vṛkṣe hṛdayaṃ vṛṭabhūruhe /",
    "GK21suksaptu:2683": " cittamasti gṛhītvā tadāgacchāmi punarjalam // Suk_67.6 (=317) //",
    "GK21suksaptu:2684": " ityukte tadā makaro mūrkhaḥ samudrāntamāyayau /",
    "GK21suksaptu:2685": " vānaro 'pi tatpṛṣṭhataḥ samuttīrya śākhinamārohati sma /",
    "GK21suksaptu:2686": " tato makaraṃ jagāda gaccha /",
    "GK21suksaptu:2687": " nāhaṃ bhāvadṛśairatrastho gṛhītuṃ śakyaḥ /",
    "GK21suksaptu:2688": " jalajantucarairnityaṃ jalamārgānusāribhiḥ /",
    "GK21suksaptu:2689": " sthalajaiḥ saṃgatirna syāt dhruveti munibhāṣitam // Suk_67.7 (=318) //",
    "GK21suksaptu:2690": " iti nirbhartsito vānareṇa makaraḥ svagṛhaṃ yayau /",
    "GK21suksaptu:2691": " uktañca-",
    "GK21suksaptu:2692": " utpannā yuktikāryeṣu buddhiryasya na hīyate /",
    "GK21suksaptu:2693": " sa eva tarate durgaṃ jalānte vānaro yathā // Suk_67.8 (=319) //",
    "GK21suksaptu:2694": " iti kathāṃ śrutvā prabhāvatī suptā /",
    "GK21suksaptu:2695": " iti śukasaptatau saptaṣaṣṭitamī kathā //",
    "GK21suksaptu:2696": " START Suk 68:",
    "GK21suksaptu:2697": " athānyedyuḥ śukaṃ prāha prabhāvatī /",
    "GK21suksaptu:2698": " śukaḥ-",
    "GK21suksaptu:2699": " yāhi devi sukhaṃ bhuṅkṣva yadi te 'sti sahāyinī /",
    "GK21suksaptu:2700": " vitarkasadṛśī kāle viṣame varavarṇini // Suk_68.1 (=320) //",
    "GK21suksaptu:2701": " asti vidyāsthānaṃ nāma grāmaḥ brāhmaṇānām /",
    "GK21suksaptu:2702": " tatra keśavo brāhmaṇaḥ /",
    "GK21suksaptu:2703": " tena ca snānāya gatena taṭāke ramyā vaṇikputrī dṛṣṭā /",
    "GK21suksaptu:2704": " sa ca tāṃ rantumicchati /",
    "GK21suksaptu:2705": " anyadā tayā prokto dvijaḥ snānādutthitaḥ-“yattvaṃ mama śirasi dvitīyaṃ ghaṭamāropaya' /",
    "GK21suksaptu:2706": " atastena ghaṭamāropayatā tasyā oṣṭhaścumbitaḥ sa ca tathā kurvan patinā dṛṣṭaḥ /",
    "GK21suksaptu:2707": " nīto rājakulaṃ kathaṃ mucyatām iti praśnaḥ /",
    "GK21suksaptu:2708": " uttaraṃ śukaḥ prāha-atha tanmitraṃ vitarko nāma /",
    "GK21suksaptu:2709": " sa ca tatsamīpamāgagatyedamabravīt-“mitra/",
    "GK21suksaptu:2710": " tvayā rājakulagatena vacacevatyeva vākyaṃ jalpanīyaṃ nānyat /",
    "GK21suksaptu:2711": " tathā kṛte ca mantriṇoktam-“nāyaṃ doṣabhāk /",
    "GK21suksaptu:2712": " prakṛtirevaṃvidhaivāsya /",
    "GK21suksaptu:2713": " tenaiva cottareṇa loke sādhutāṃ gato vitarkasāhāyikabuddhyā /",
    "GK21suksaptu:2714": " yadi tvamapi tathā jānāsi tadā gaccha /",
    "GK21suksaptu:2715": " iti kathāṃ śrutvā prabhāvatī supta /",
    "GK21suksaptu:2716": " iti śukasaptatau aṣṭaṣṭitamī kathā //",
    "GK21suksaptu:2717": " START Suk 69:",
    "GK21suksaptu:2718": " anyadā prabhāvatī śukaṃ pṛcchati /",
    "GK21suksaptu:2719": " śukaḥ prāha-",
    "GK21suksaptu:2720": " kuru jāraṃ viśālākṣi vijāraṃ kuruṣe yadi /",
    "GK21suksaptu:2721": " yathā vejikayā pūrvamardhasnāte patau kṛtam // Suk_69.1 (=321) //",
    "GK21suksaptu:2722": " asti sthānaṃ kalāsthānaṃ nāma /",
    "GK21suksaptu:2723": " tatraiko vaṇiksutaḥ tasya bhāryā ca vejikā nāmātivallabhā /",
    "GK21suksaptu:2724": " anyadā ca taṃ bhartāraṃ snāpayantī upapatiṃ pūrvakṛtasaṅkenaṃ pathi gacchataṃ dṛṣṭvā",
    "GK21suksaptu:2725": " nātra pānīyaṃ pracuramiti miṣāntaraṃ kṛtvā pānīyānayanavyājādgṛhānnirgatā jāreṇa",
    "GK21suksaptu:2726": " sākaṃ bahukālaṃ ca sthitā /",
    "GK21suksaptu:2727": " tato 'rdhasnātaṃ patiṃ muktvā tathā sthitā kumuttaraṃ karotviti praśnaḥ /",
    "GK21suksaptu:2728": " uttaram- śukaḥ tataḥ jāreṇa bhuktā svapativañcanaṃ vicintyātmānaṃ kūpe cikṣepaḥ /",
    "GK21suksaptu:2729": " tataḥ kolāhalaḥsaṃvṛttaḥ /",
    "GK21suksaptu:2730": " kūpe kāpi varākī patitāstīti pravādaḥ sañjātaḥ /",
    "GK21suksaptu:2731": " tena tatpatistadvacanaṃ śrutvā vyacintayat-nūnaṃ sā matpatnī kūpe patitā bhaviṣyati-iti drutaṃ gatvāvalokayāmāsa /",
    "GK21suksaptu:2732": " tatastāṃ kūpādākṛṣyānīyāmānayat /",
    "GK21suksaptu:2733": " iti kathāṃ śrutvā prabhāvatī suptā /",
    "GK21suksaptu:2734": " iti śukasaptatau ekonasaptatitamī kathā //",
    "GK21suksaptu:2735": " START Suk 70:",
    "GK21suksaptu:2736": " etāvatīnāṃ kathānāṃ paryante tadbhatī madano deśāntarādāgataḥ /",
    "GK21suksaptu:2737": " tasmiṃścāgate sā tathaiva tasminsnehalābhūt /",
    "GK21suksaptu:2738": " śuka evaṃ mandaṃ mandaṃ paṭhati-",
    "GK21suksaptu:2739": " anurāgo vṛthā stroṣu strīṣu garvo vṛthā tathā /",
    "GK21suksaptu:2740": " priyo 'haṃ sarvadā haysyā mamaiṣā sarvadā priyā // Suk_70.1 (=322) //",
    "GK21suksaptu:2741": " paraṃ madano na śṛṇoti /",
    "GK21suksaptu:2742": " upahāsya tadā caivaṃ vadati-“yaḥ kaściddhitaṃ vākyaṃ śṛṇoti karoti ca sa paratreha ca śarmabhāgbhavati' /",
    "GK21suksaptu:2743": " iti muhurmuhuḥ paṭhitaṃ madanaḥ śrutvā pṛcchati /",
    "GK21suksaptu:2744": " tataḥ sā svayameva śaṅkitā kathayati /",
    "GK21suksaptu:2745": " uktañca-",
    "GK21suksaptu:2746": " sarvatra śucayo dhīrāḥ sukarmabalagarvitāḥ /",
    "GK21suksaptu:2747": " kukarmamayasaṃtrastāḥ pāpāḥ sarvatra śaṅkitāḥ // Suk_70.2 (=323) //",
    "GK21suksaptu:2748": " āryaputra/ tvameva vandyo yasya veśmani trivikramānītayugamadhyādekaḥ śukaḥ sarveṣā lokānāṃ hitabhāṣako 'tra bandhupitṛsthānīyo viśeṣato mama",
    "GK21suksaptu:2749": " yathā yathā sā śukaṃ stauti tathā tathā śuko lajjate /",
    "GK21suksaptu:2750": " uktañca-",
    "GK21suksaptu:2751": " bau jai mārai macchalī to uṇṇau karei /",
    "GK21suksaptu:2752": " sīhu ju mārai mattagaaṇahacampiā dharei // Suk_70.3 (=324) //",
    "GK21suksaptu:2753": " [bakaḥ yadi mārayati matsyān sa punarna karoti /",
    "GK21suksaptu:2754": " siṃho yo mārayati mattagajanātha sevito dhriyate] // Suk_70.3* (=324*) //",
    "GK21suksaptu:2755": " tato madanastadvacanaṃ śrutvāha-kiṃ tava śukenopakṛtan /",
    "GK21suksaptu:2756": " kathamīdṛgguṇo 'sau jātaḥ /",
    "GK21suksaptu:2757": " sā prāha--svāmin/",
    "GK21suksaptu:2758": " satyasya vāco vaktā śrotā ca na labhyate /",
    "GK21suksaptu:2759": " uktañca--",
    "GK21suksaptu:2760": " sulabhā puruṣā rājan satataṃ priyavādinaḥ /",
    "GK21suksaptu:2761": " apriyasya tu patyasya vaktā śrotā ca durlabhaḥ // Suk_70.4 (=325) //",
    "GK21suksaptu:2762": " mahilā capalā svāminniḥsnehā guṇavarjitā /",
    "GK21suksaptu:2763": " kuvikalpā tanuprajñā yathoktaṃ satyameva tat // Suk_70.5 (=326) //",
    "GK21suksaptu:2764": " manyate sukṛtaṃ naiva patiputraparāṅmukhī /",
    "GK21suksaptu:2765": " pūrvasnehamayī mṛdvī kṛtakāryātiniṣṭhurā // Suk_70.6 (=327) //",
    "GK21suksaptu:2766": " uktañca-",
    "GK21suksaptu:2767": " kurvanti tāvatprathamaṃ priyāṇi yāvanna jānanti naraṃ prasaktam /",
    "GK21suksaptu:2768": " jñātvā ca taṃ manmathapāśabaddhaṃ grastāmiṣaṃ mīnamivoddharanni // Suk_70.7 (=328) //",
    "GK21suksaptu:2769": " samudravīcīva calasvabhāvāḥ sandhyābhrarekheva muhurtarāgāḥ /",
    "GK21suksaptu:2770": " striyaḥ kṛtārthāḥ puruṣaṃ nirarthaṃ niṣpīḍitālaktakavattyajanti // Suk_70.8 (=329) //",
    "GK21suksaptu:2771": " sammohayanti madayanti viḍambayanti nirbhartsayanti ramayanti viṣādayanti /",
    "GK21suksaptu:2772": " etāḥ praviśya hṛdayaṃ sadayaṃ narāṇāṃ kiṃ nāma vāmanayanā na samācaranti // Suk_70.9 (=330) //",
    "GK21suksaptu:2773": " svāmin/ tvayi proṣite mayā kañcitkālaṃ tvadviyogaḥ soḍhaḥ /",
    "GK21suksaptu:2774": " paścācca kusakhīsaṅgatā /",
    "GK21suksaptu:2775": " puruṣāntaraṃ rantukāmayā mayā gamanavighātinī sārikā hatā /",
    "GK21suksaptu:2776": " anena śukena tu vacanaprapañcena saptatidināni sthāpitāham /",
    "GK21suksaptu:2777": " ato mayā karmaṇā pāpaṃ na vihitaṃ manasā tu kṛtam /",
    "GK21suksaptu:2778": " adyaprabhṛti tvaṃ mama jīvanamaramasvāmī /",
    "GK21suksaptu:2779": " iti śrutvā madanaḥ śukaṃ pṛcchati /",
    "GK21suksaptu:2780": " sa āha-",
    "GK21suksaptu:2781": " prayojanamavijñāya jñātvā cātha manīṣiṇā /",
    "GK21suksaptu:2782": " sahasaiva na vaktavyamacintyo vidhinirṇayaḥ // Suk_70.10 (=331) //",
    "GK21suksaptu:2783": " vihivihiaṃ laddha piasaṃgo jīviaṃ dhaṇaṃ dhaṇṇaṃ /",
    "GK21suksaptu:2784": " juttaṃ savvaṃ jaṇavaaṇaṃ viaṇaviḍambaṇā ṇihilā // Suk_70.11 (=332) //",
    "GK21suksaptu:2785": " [vidhivihitaṃ ciralabdhaṃ priyasaṅgo jīvitaṃ dhana dhānyam /",
    "GK21suksaptu:2786": " yuktaṃ sarvaṃ janavacanaṃ vacanaviḍambanā nikhilā] // Suk_70.11* (=332*) //",
    "GK21suksaptu:2787": " svāmin/ yadyapi kathayituṃ na yujyate tarhi śṛṇu /",
    "GK21suksaptu:2788": " mūrkhāṇāṃ madyapānāṃ ca nārīṇāṃ rogiṇāmapi /",
    "GK21suksaptu:2789": " svāminkāmāturāṇāṃ ca khinnānāṃ kopināṃ tathā // Suk_70.12 (=333) //",
    "GK21suksaptu:2790": " mattapramattabhīrūṇāṃ kṣudhārtānāṃ viśeṣataḥ /",
    "GK21suksaptu:2791": " sukṛtaṃ skhalitaṃ cāryā na gṛhṇānti kṣamānvitāḥ // Suk_70.13 (=334) //",
    "GK21suksaptu:2792": " uktañca bhārate-",
    "GK21suksaptu:2793": " daśa dharmaṃ na jānanti dhṛtarāṣṭra nibodha tān /",
    "GK21suksaptu:2794": " mattaḥ pramatta unmattaḥ śrāntaḥ kruddho bubhukṣitaḥ /",
    "GK21suksaptu:2795": " tvaramāṇaśca lubdhaśca bhītaḥ kāmī ca te daśa // Suk_70.14 (=335) //",
    "GK21suksaptu:2796": " asyāśca kukṛtaṃ kṣamyatām /",
    "GK21suksaptu:2797": " atrārthe nāsyā doṣaḥ /",
    "GK21suksaptu:2798": " kusakhīsaṅgādiyam /",
    "GK21suksaptu:2799": " uktam-",
    "GK21suksaptu:2800": " asatāṃ saṅgadoṣeṇa sādhavo yānti vikriyām /",
    "GK21suksaptu:2801": " duryodhanaprasaṅgena bhīṣmo goharaṇe gataḥ // Suk_70.15 (=336) //",
    "GK21suksaptu:2802": " vidyādhareṇa tanayā bhuktā rājñaḥ purā chalāt /",
    "GK21suksaptu:2803": " patināpi subhuktāpi nirdeṣiti vicāritā // Suk_70.16 (=337) //",
    "GK21suksaptu:2804": " śukaḥ kathāṃ madanāgre kathayāmāsa-asti jagatītale malayo nāma parvataḥ /",
    "GK21suksaptu:2805": " tasya śṛṅge manoharaṃ nāma gandharvapuram /",
    "GK21suksaptu:2806": " tatra madanonāma gandharvaḥ /",
    "GK21suksaptu:2807": " tasya bhāryā ratnāvalī /",
    "GK21suksaptu:2808": " tayoḥ sutā madanamañjarī /",
    "GK21suksaptu:2809": " tasyā rūpasampadaṃ dṛṣṭvā devo vā dānavo vādhomukho muhyati /",
    "GK21suksaptu:2810": " na ko 'pi tadanurūpo varo labhyate yasya sā dīyate /",
    "GK21suksaptu:2811": " athānyadā nāradaḥ samāyātaḥ /",
    "GK21suksaptu:2812": " so 'pyasyā rūpamavalokya mūrcchitaḥ sakāmo 'bhūt /",
    "GK21suksaptu:2813": " paścāllabdhasaṃjñena ṛṣiṇā sā śaptā /",
    "GK21suksaptu:2814": " uktañca-",
    "GK21suksaptu:2815": " taruṇī ramaṇī ratiramyatayā pramadā sukhadā ca sadā samadā /",
    "GK21suksaptu:2816": " yadi sā subhagā hṛdayenihitā kva jayaḥ kva jayaḥ kva jayaḥ kva jayaḥ // Suk_70.17 (=338) //",
    "GK21suksaptu:2817": " yadetasyā rūpe dṛṣṭe me smarajvaro jātaḥ tadiyaṃ śīlaviḍambanāṃ prāpsyate /",
    "GK21suksaptu:2818": " tato rājā praṇamya prāha--svāmin/",
    "GK21suksaptu:2819": " prasanno bhūtvā prasādaṃ kuru /",
    "GK21suksaptu:2820": " nārada āha- “nāsyāḥ śīlakhaṇḍena doṣo bhaviṣyati na ca pativirahaḥ /",
    "GK21suksaptu:2821": " meruparvate vipulāpurīnivāsī kanakaprabho nāma gandharvaḥ /",
    "GK21suksaptu:2822": " sa tava putryā varo bhaviṣyati' /",
    "GK21suksaptu:2823": " ityuktvā nārado yayau /",
    "GK21suksaptu:2824": " tato munivacanena tena gandharveṇa sodvāhitā /",
    "GK21suksaptu:2825": " so 'nyadā tāṃ muktvā kailāsaṃ yayau /",
    "GK21suksaptu:2826": " sāpi tadvayogārtā śilāpaṭṭe luṭhantī vastrādirahitā kenacidvidyādhareṇa rūpātiśamavalokya saṃyogārthaṃ prārthitā /",
    "GK21suksaptu:2827": " sā taṃ na vācchati /",
    "GK21suksaptu:2828": " tatastena tadbharturgandharvarūpa kṛtvā sā bhuktā /",
    "GK21suksaptu:2829": " tataḥ kālakrameṇa tasyā bhartā gṛhamāgataḥ /",
    "GK21suksaptu:2830": " tāṃ suratasukhasantuṣṭāmapaśyat /",
    "GK21suksaptu:2831": " “paropabhuktadeheyam' iti tāṃ dṛṣṭāṃ matvā sāvaśyaṃ vadhyeti niścitya caṇḍikālayaṃ yayau /",
    "GK21suksaptu:2832": " yāvattadagrato mārayati tāvadanyayā phūtkṛtam-“svāmini/",
    "GK21suksaptu:2833": " mama tvayā varo datto yattava gandharvacakravartī putro bhaviṣyati /",
    "GK21suksaptu:2834": " tatkathaṃ putramukhama dṛṣṭvā vipatsye' /",
    "GK21suksaptu:2835": " evaṃ vilapantyāstasyāḥ puratastāṃ prati devī prāha-he gandharvavīra/",
    "GK21suksaptu:2836": " nāsyāḥ ko 'pi doṣaḥ /",
    "GK21suksaptu:2837": " kintu vidyādhareṇeyaṃ tvadīyarūpamayena māyayā bhuktā /",
    "GK21suksaptu:2838": " tato 'jānantyā asyā na doṣaḥ /",
    "GK21suksaptu:2839": " anyacca muniśāpo vidyate /",
    "GK21suksaptu:2840": " tata idaṃ sañjātam-“śāpavṛttāntaśca niveditaḥ,",
    "GK21suksaptu:2841": " tato munivacanādiyaṃ nirdeṣā tvayā grāhyā'-iti gaurīvacanaṃ śrutvā sa niḥśaṅkaṃ tayā saha svasthānaṃ gatastathaiva sukhato 'bhūt” /",
    "GK21suksaptu:2842": " tato vaṇikputra /",
    "GK21suksaptu:2843": " yadi madvacaḥ pramāṇaṃ tadaināmaduṣṭāṃ prati prasādaṃ kartumarhasi' /",
    "GK21suksaptu:2844": " iti kīravacanānmadanenānugṛhītā /",
    "GK21suksaptu:2845": " tato haridatto 'pi putrāgamanatuṣṭo mahotsavaṃ cakāra /",
    "GK21suksaptu:2846": " tasminmahotsave divyamālā patitā /",
    "GK21suksaptu:2847": " taddarśane śukasārikātrivikramāṇāṃ śāpamokṣātsvargagamanaṃ babhūva /",
    "GK21suksaptu:2848": " madano 'pi priyayā prabhāvatyā saha sukhāni bhuṅkte /",
    "GK21suksaptu:2849": " iti śukasaptatau saptatitamī kathā /",
    "GK21suksaptu:2850": " iti śukasaptatiḥ samāptā //"
}