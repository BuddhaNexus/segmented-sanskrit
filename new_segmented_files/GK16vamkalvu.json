{
    "GK16vamkalvu:0": " pāṇḍitavaraśrīvāmanaviracitasavṛtti-",
    "GK16vamkalvu:1": " kāvyālaṅkārasūtrāṇi @--------------------",
    "GK16vamkalvu:2": " atha prathame'dhikaraṇe prathamo'dhyāyaḥ /",
    "GK16vamkalvu:3": " praṇamya paramaṃ jyotirvāmanena kavipriyā /",
    "GK16vamkalvu:4": " kāvyālaṅkārasūtrāṇāṃ teṣāṃ vṛttirvidhīyate //",
    "GK16vamkalvu:5": " kāvyaṃ grāhyamalaṅkārāt // VKal_1,1.1 //",
    "GK16vamkalvu:6": " kāvyaṃ khalu grāhyamupādeyaṃ bhavati, alaṅkārāt /",
    "GK16vamkalvu:7": " kāvyaśabdo'yaṃ guṇālaṅkārasaṃskṛtayoḥ śabdārthayorvartate /",
    "GK16vamkalvu:8": " bhaktyā tu śabdārthamātravacano'tra gṛhyate //1//",
    "GK16vamkalvu:9": " ko'sāvalaṅkāra ityata āha ----",
    "GK16vamkalvu:10": " saundaryamalaṅkāraḥ // VKal_1,1.2 //",
    "GK16vamkalvu:11": " alaṅkṛtiraṅkāraḥ /",
    "GK16vamkalvu:12": " karaṇavyutpattyā punaralaṅkāraśabdo'yam upamādiṣu vartate //2//",
    "GK16vamkalvu:13": " sa doṣaguṇālaṅkārahānādānābhyām // VKal_1,1.3 //",
    "GK16vamkalvu:14": " sa khalvalaṅkāro doṣahānād guṇālaṅkārādānācc sampādyaḥ kaveḥ //3//",
    "GK16vamkalvu:15": " śāstrataste // VKal_1,1.4 //",
    "GK16vamkalvu:16": " te doṣaguṇālaṅkārahānādāne /",
    "GK16vamkalvu:17": " śāstrādasmāt /",
    "GK16vamkalvu:18": " śāstrato hi jñātvā doṣāñjahyād ,",
    "GK16vamkalvu:19": " guṇālaṅkārāṃścādadīta //4//",
    "GK16vamkalvu:20": " kiṃ punaḥ phalam alaṅkaravatā kāvyena,",
    "GK16vamkalvu:21": " yenaitadartho'yamityāha ----",
    "GK16vamkalvu:22": " kāvyaṃ saddṛṣṭādṛṣṭārtham,",
    "GK16vamkalvu:23": " prītikīrtihetutvāt // VKal_1,1.5 //",
    "GK16vamkalvu:24": " {kāvyaṃ sat} cāru dṛṣṭaprayojanaṃ ,",
    "GK16vamkalvu:25": " prītihetutvāt /",
    "GK16vamkalvu:26": " adṛṣṭaprayojanaṃ kīrtihetutvāt /",
    "GK16vamkalvu:27": " atra ślokāḥ ----",
    "GK16vamkalvu:28": " pratiṣṭhāṃ kāvyabandhasya yaśasaḥ saraṇiṃ viduḥ /",
    "GK16vamkalvu:29": " akīrtivarttinīṃ tvevaṃ kukavitvaviḍambanam //",
    "GK16vamkalvu:30": " kīrtisvargaphalāmāhurāsasāraṃ vipaścitaḥ /",
    "GK16vamkalvu:31": " akīrtiṃ tu nirālokanarakoddeśadūtikām //",
    "GK16vamkalvu:32": " tasmāt kīrtimupādātumakīrtiṃ ca nivarhitum /",
    "GK16vamkalvu:33": " kāvyālaṅkārasūtrārthaḥ prasādyaḥ kavipuṅgavaiḥ // //5//",
    "GK16vamkalvu:34": " iti śrīpaṇḍitavaravāmanaviracitakāvyālaṅkārasūtravṛttau śarīre prathame'dhikaraṇe prathamo'dhyāyaḥ iti prayojanasthāpanā //1-1// @----------------------------------------------------------------------------------------------",
    "GK16vamkalvu:35": " atha pratame'dhikaraṇe dvitīyo'dhyāyaḥ /",
    "GK16vamkalvu:36": " [prayojanasthāpanā /",
    "GK16vamkalvu:37": " ] adhikārinirūpaṇārthamāha ----",
    "GK16vamkalvu:38": " arocakinaḥ satṛṇābhyavahāriṇaśca kavayaḥ // VKal_1,2.1 //",
    "GK16vamkalvu:39": " iha khalu dvaye kavayaḥ sambhavanti /",
    "GK16vamkalvu:40": " arocakinaḥ ,",
    "GK16vamkalvu:41": " satṛṇābhyavahāriṇaśceti /",
    "GK16vamkalvu:42": " arocakisatṛṇābhyavahāriśabdau gauṇārthau /",
    "GK16vamkalvu:43": " ko'sāvarthaḥ /",
    "GK16vamkalvu:44": " vivekitvamavivekitvaṃ ceti //1//",
    "GK16vamkalvu:45": " yadāha ----",
    "GK16vamkalvu:46": " pūrve śiṣyāḥ,",
    "GK16vamkalvu:47": " vivekitvāt // VKal_1,2.2 //",
    "GK16vamkalvu:48": " pūrve khalvarocakinaḥ śiṣyāḥ śāsanīyāḥ /",
    "GK16vamkalvu:49": " vivekitvāt vivecanaśīlatvāt //2//",
    "GK16vamkalvu:50": " netare tadviparyayāt // VKal_1,2.3 //",
    "GK16vamkalvu:51": " itare satṛṇābhyavahāriṇo na śiṣyāḥ /",
    "GK16vamkalvu:52": " tadviparyayāt /",
    "GK16vamkalvu:53": " avivecanaśīlatvāt /",
    "GK16vamkalvu:54": " na ca śīlamapākartuṃ śakyam //3//",
    "GK16vamkalvu:55": " nanvevaṃ na śāstraṃ sarvatrānugrāhi syāt ,",
    "GK16vamkalvu:56": " ko vā manyate , tadāha ----",
    "GK16vamkalvu:57": " na śāstramadravyeṣvarthavat // VKal_1,2.4 //",
    "GK16vamkalvu:58": " na khalu śāstramadravyeṣvavivekiṣvarthavat //4//",
    "GK16vamkalvu:59": " nidarśanamāha ----",
    "GK16vamkalvu:60": " na katakaṃ paṅkaprasādanāya // VKal_1,2.5 //",
    "GK16vamkalvu:61": " na hi katakaṃ payasa iva pañkaprasādanāya bhavati //5//",
    "GK16vamkalvu:62": " adhikāriṇo nirūpya rītiniścayārthamāha ----",
    "GK16vamkalvu:63": " rītirātmā kāvyasya // VKal_1,2.6 //",
    "GK16vamkalvu:64": " rītirnāmeyamātmā kāvyasya /",
    "GK16vamkalvu:65": " śarīrasyeveti vākyaśeṣaḥ //6//",
    "GK16vamkalvu:66": " kiṃ[k: kā] punariyaṃ rītirityāha ----",
    "GK16vamkalvu:67": " viśiṣṭā padaracanā rītiḥ // VKal_1,2.7 //",
    "GK16vamkalvu:68": " viśeṣavatī padānāṃ racanā rītiḥ //7//",
    "GK16vamkalvu:69": " ko'sau viśeṣa ityāha ----",
    "GK16vamkalvu:70": " viśeṣo guṇātmā // VKal_1,2.8 //",
    "GK16vamkalvu:71": " vakṣyamāṇaguṇarūpo viśeṣaḥ //8//",
    "GK16vamkalvu:72": " sā tridhā vaidarbhī gauḍīyā pāñcālī ceti // VKal_1,2.9 //",
    "GK16vamkalvu:73": " sā ceyaṃ rītistridhā [bhidyate] /",
    "GK16vamkalvu:74": " vaidarbhī , gauḍīyā ,",
    "GK16vamkalvu:75": " pāñcālī ceti //9//",
    "GK16vamkalvu:76": " kiṃ punardeśavaśād dravyaguṇotpattiḥ kāvyānāṃ ,",
    "GK16vamkalvu:77": " yenā'yaṃ deśaviśeṣavyapadeśaḥ /",
    "GK16vamkalvu:78": " naivaṃ , yadāha ----",
    "GK16vamkalvu:79": " vidarbhādiṣu dṛṣṭatvāttatsamākhyā // VKal_1,2.10 //",
    "GK16vamkalvu:80": " vidarbhagauḍapāñcāleṣu tatratyaiḥ kavibhiryathāsvarūpamupalabdhatvāt tatsamākhyā /",
    "GK16vamkalvu:81": " na punardeśaiḥ kiñcidupakriyate kāvyānām //10//",
    "GK16vamkalvu:82": " tāsāṃ guṇabhedād bhedamāha ----",
    "GK16vamkalvu:83": " samagraguṇopetā vaidarbhī // VKal_1,2.11 //",
    "GK16vamkalvu:84": " samagrairojaḥprasādapramukairguṇairupetā vaidarbhī nāma rītiḥ /",
    "GK16vamkalvu:85": " atra ślokaḥ ----",
    "GK16vamkalvu:86": " aspṛṣṭā doṣamātrābhiḥ samagraguṇagumphitā /",
    "GK16vamkalvu:87": " vipañcīssvarasaubhāgyā vaidarbhī rītiriṣyate //",
    "GK16vamkalvu:88": " tāmetāmevaṃ kavayaḥ stuvanti ----",
    "GK16vamkalvu:89": " sati vaktari satyarthe sati śabdānuśāsane /",
    "GK16vamkalvu:90": " asti tanna vinā yena parisravati vāṅmudhe //",
    "GK16vamkalvu:91": " [k: atra] udāharaṇam (śākuṃ. 2-6) ----",
    "GK16vamkalvu:92": " gāhantāṃ mahiṣā nipānasalilaṃ śṛṅgairmuhustāḍitaṃ",
    "GK16vamkalvu:93": " chāyāvaddhakadambakaṃ mṛgakulaṃ romanthamabhyasyatu //",
    "GK16vamkalvu:94": " visrabdhaṃ kurutāṃ varāhavitatirmustākṣatiṃ palvale",
    "GK16vamkalvu:95": " viśrāntiṃ labhatāmidaṃ ca śithilajyābandhamasmaddhanuḥ // //11//",
    "GK16vamkalvu:96": " ojaḥkāntimatī gauḍīyā // VKal_1,2.12 //",
    "GK16vamkalvu:97": " ojaḥ kānti.śca vidyete yasyāṃ sā ojaḥkāntimatī gauḍīyā nāma rītiḥ /",
    "GK16vamkalvu:98": " mādhuryasaukumāryayorabhāvāt samāsabahulā atyulbaṇapadā ca /",
    "GK16vamkalvu:99": " atra ślokaḥ ----",
    "GK16vamkalvu:100": " samastātyudbhaṭapadāmojaḥkāntiguṇānvitām /",
    "GK16vamkalvu:101": " gauḍīyāmiti gāyanti rītiṃ rītivicakṣaṇāḥ //",
    "GK16vamkalvu:102": " udāharaṇam (mahāvīrac. 1-54) ----",
    "GK16vamkalvu:103": " dordaṇḍāñcitacandraśekharadhanurdaṇḍāvabhaṅgodyata-",
    "GK16vamkalvu:104": " ṣṭaṅkāradhvanirāryabālacaritaprastāvanāḍiṇḍimaḥ /",
    "GK16vamkalvu:105": " drākparyastakapālasaṃpuṭamitabrahmāṇḍabhāṇḍodara-",
    "GK16vamkalvu:106": " bhrāmyatpiṇḍitacaṇḍimā kathamaho nā'dyāpi viśrāmyati //12//",
    "GK16vamkalvu:107": " mādhuryasaukumāryopapannā pāñcālī // VKal_1,2.13 //",
    "GK16vamkalvu:108": " mādhruyeṇa saukumāryeṇa ca guṇonopapannā pāñcālī nāma rītiḥ /",
    "GK16vamkalvu:109": " ojaḥkāntyabhāvādanulbaṇapadā vicchāyā ca /",
    "GK16vamkalvu:110": " tathā ca ślokaḥ ----",
    "GK16vamkalvu:111": " āśliṣṭaślathabhāvāṃ tu purāṇacchāyayānvitām /",
    "GK16vamkalvu:112": " madhurāṃ sukumārāṃ ca pāñcālīṃ kavayo viduḥ //",
    "GK16vamkalvu:113": " yathā[k: atrodāharaṇam] ----",
    "GK16vamkalvu:114": " grāme 'sminpathikāya pāntha /",
    "GK16vamkalvu:115": " vasatirnaivādhunā dīyate",
    "GK16vamkalvu:116": " rātrāvatra vihāramaṇḍapatale pānthaḥ prasupto yuvā /",
    "GK16vamkalvu:117": " tenotthāya khalena gajati ghane smṛtvā priyāṃ tatkṛtaṃ",
    "GK16vamkalvu:118": " yenādyāpi karaṅkadaṇḍapatanāśaṅkī janastiṣṭhati //",
    "GK16vamkalvu:119": " etāsu tisṛṣu rītiṣu rekhākhiva citraṃ kāvyaṃ pratiṣṭhatamiti //13//",
    "GK16vamkalvu:120": " tāsāṃ pūrvā grāhyā,",
    "GK16vamkalvu:121": " guṇasākalyāt // VKal_1,2.14 //",
    "GK16vamkalvu:122": " tāsāṃ tisṛṇāṃ rītīnāṃ pūrvā vaidarbhī grāhyā ,",
    "GK16vamkalvu:123": " guṇānāṃ sākalyāt //14//",
    "GK16vamkalvu:124": " na punaritare,",
    "GK16vamkalvu:125": " stokaguṇatvāt // VKal_1,2.15 //",
    "GK16vamkalvu:126": " itare gauḍīyapāñcālyau na grāhye ,",
    "GK16vamkalvu:127": " stolaguṇatvāt //15//",
    "GK16vamkalvu:128": " tadārohaṇārthamitarābhyāsa ityeke // VKal_1,2.16 //",
    "GK16vamkalvu:129": " tasyā vaidarbhyā evārohaṇārthamitarayorapi rītyorabhyāsa ityeke manyante //16//",
    "GK16vamkalvu:130": " tattu na; atattvaśīlasya tattvāniṣpatteḥ // VKal_1,2.17 //",
    "GK16vamkalvu:131": " na hyatattvaṃ śīlayatastattvaṃ niṣpadyate //17//",
    "GK16vamkalvu:132": " nidarśanārthamāha ----",
    "GK16vamkalvu:133": " na śaṇasūtravānābhyāse trasarasūtravānavaicitryalābhaḥ // VKal_1,2.18 //",
    "GK16vamkalvu:134": " na hi śaṇasūtravānamabhyasyan kuvindastrasarasūtravānavaicitryaṃ labhate //18//",
    "GK16vamkalvu:135": " sāpi samāsābhāve śuddhavaidarbhī // VKal_1,2.19 //",
    "GK16vamkalvu:136": " sāpi vaidarbhī rītiḥ śuddhavaidarbhī bhaṇyate ,",
    "GK16vamkalvu:137": " yadi samāsavatpadaṃ na bhavati / /19//",
    "GK16vamkalvu:138": " tasyāmarthaguṇasaṃpadāsvādyā // VKal_1,2.20 //",
    "GK16vamkalvu:139": " tasyāṃ vaidarbhyāṃ arthaguṇasaṃpadāsvādyā bhavati //20//",
    "GK16vamkalvu:140": " tadupārohādarthaguṇaleśo'pi // VKal_1,2.21 //",
    "GK16vamkalvu:141": " tadupadhānataḥ khalvarthaguṇaleśo'pi svadate /",
    "GK16vamkalvu:142": " kimaṅga /",
    "GK16vamkalvu:143": " punararthaguṇasaṃpat /",
    "GK16vamkalvu:144": " tathā cāhuḥ ----",
    "GK16vamkalvu:145": " kiṃ tvasti kācidaparaiva padānupūrvī",
    "GK16vamkalvu:146": " yasyāṃ na kiñcidapi kiñcidivāvabhāti /",
    "GK16vamkalvu:147": " ānandayatytha ca karṇapathaṃ prayātā",
    "GK16vamkalvu:148": " cetaḥ satāmamṛtavṛṣṭiriva praviṣṭā //",
    "GK16vamkalvu:149": " vacasi yamadhiśayya syandate vācakaśrī-",
    "GK16vamkalvu:150": " rvitathamavitathatvaṃ yatra vastu prayāti /",
    "GK16vamkalvu:151": " udayati hi sa tādṛk kvāpi vaidarbharītau",
    "GK16vamkalvu:152": " sahṛdayahṛdayānāṃ rañjakaḥ ko'pi pākaḥ // //21//",
    "GK16vamkalvu:153": " sāpi vaidarbhī,",
    "GK16vamkalvu:154": " tātsthyāt // VKal_1,2.22 //",
    "GK16vamkalvu:155": " sāpīyamarthaguṇasaṃpat vaidarbhītyuktā /",
    "GK16vamkalvu:156": " tātsthyādityupacārato vyavahāraṃ darśayati //22//",
    "GK16vamkalvu:157": " iti śrīpaṇḍitavaravāmanaviracitakāvyālaṅkārasūtravṛttau śārīre prathame 'dhikaraṇe dvitīyo'dhyāyaḥ /",
    "GK16vamkalvu:158": " adhikāricintā ,",
    "GK16vamkalvu:159": " rītiniścayaśca / @----------------------------------------------------------------------------------------------",
    "GK16vamkalvu:160": " atha prathame'dhikaraṇe tṛtīyo'dhyāyaḥ /",
    "GK16vamkalvu:161": " adhikāricintāṃ rītitattvaṃ ca nirūpya ,",
    "GK16vamkalvu:162": " kāvyāṅgānyupadarśayitumāha ----",
    "GK16vamkalvu:163": " loko vidyā prakīrṇa ca kāvyāṅgāni // VKal_1,3.1 //",
    "GK16vamkalvu:164": " uddeśakrameṇaitadvyācaṣṭe ----",
    "GK16vamkalvu:165": " lokavṛttaṃ lokaḥ // VKal_1,3.2 //",
    "GK16vamkalvu:166": " lokaḥ sthāvarajaṅgamātmā tasya vartanaṃ vṛttimiti //2//",
    "GK16vamkalvu:167": " śabdasmṛtyabhidhānakośacchandovicitikalākāmaśāstradaṇḍanītipūrvā vidyāḥ // VKal_1,3.3 //",
    "GK16vamkalvu:168": " śabdasmṛtyādīnāṃ tatpūrvakatvaṃ pūrvaṃ kāvyabandheṣvapekṣaṇīyatvāt //3//",
    "GK16vamkalvu:169": " tāsāṃ kāvyāṅgatvaṃ yojayitumāha ----",
    "GK16vamkalvu:170": " śabdasmṛteḥ śabdaśuddhiḥ // VKal_1,3.4 //",
    "GK16vamkalvu:171": " śabdasmṛtervyākaraṇācchabdānāṃ śuddhiḥ sādhutvaniścayaḥ kartavyaḥ /",
    "GK16vamkalvu:172": " śuddhāni hi padāni niḥśaṅkaiḥ kavibhiḥ prayujyante //4//",
    "GK16vamkalvu:173": " abhidhānakośāt padārthaniścayaḥ // VKal_1,3.5 //",
    "GK16vamkalvu:174": " padaṃ hi racanāprapraveśayogyaṃ bhāvayan saṃdigdhārthatvena na gṛhṇīyānna vā jahyāditi kāvyabandhavighnaḥ /",
    "GK16vamkalvu:175": " tasmādabhidhānakośataḥ padārthaniścayaḥ kartavya iti /",
    "GK16vamkalvu:176": " apūrvābhidhānalābhārthatvaṃ tvayuktamabhidhānakośasya ,",
    "GK16vamkalvu:177": " aprayuktasyāprayojyatvāt /",
    "GK16vamkalvu:178": " yadi prayuktaṃ prayujyate tarhi kimiti saṃdighāthatvamāśaṅkitaṃ padasya ?",
    "GK16vamkalvu:179": " tanna ; tatra sāmānyenārthāvagatiḥ saṃbhavati /",
    "GK16vamkalvu:180": " yathā {nīvī}śabdena jaghanavasragranthirucyata iti kasyacinnaścayaḥ /",
    "GK16vamkalvu:181": " striyā vā puruṣasya veti saṃśayaḥ nīvī saṃgrathanaṃ nāryā jaghanasthasya vāsasaḥ iti nāmamālāpratīkamapaśyata iti /",
    "GK16vamkalvu:182": " atha kathaṃ ----",
    "GK16vamkalvu:183": " vicitrabhojanābhogavardhamānaḥdarāsthibhiḥ /",
    "GK16vamkalvu:184": " kenacitpūrvamukto'pi nīvībandhaḥ ślathīkṛtaḥ //",
    "GK16vamkalvu:185": " iti prayogaḥ /",
    "GK16vamkalvu:186": " bhrānterupacārādvā //5//",
    "GK16vamkalvu:187": " chandovicitervṛttasaṃśayacchedaḥ // VKal_1,3.6 //",
    "GK16vamkalvu:188": " kāvyābhyāsādvṛttasaṃkrāntirbhavatyeva /",
    "GK16vamkalvu:189": " kiṃ tu mātrāvṛttādiṣu kvacitsaṃśayaḥ syāt /",
    "GK16vamkalvu:190": " ato vṛttasaṃśayacchedaśchandovicitervidheya iti //6//",
    "GK16vamkalvu:191": " kalāśāstrebhyaḥ kalātattvasya saṃvit // VKal_1,3.7 //",
    "GK16vamkalvu:192": " kalā gītanṛtyacitrādikāstāsāmabhidhāyakāni śāstrāṇi viśākhilādipraṇītāni kalāśāstrāṇi ,",
    "GK16vamkalvu:193": " tebhyaḥ kalātattvasya saṃvit saṃvedanam /",
    "GK16vamkalvu:194": " na hi kalātattvānupalabdhau kalāvastu samyaṅnibandhuṃ śakyamiti //7//",
    "GK16vamkalvu:195": " kāmaśāstrataḥ kāmopacārasya // VKal_1,3.8 //",
    "GK16vamkalvu:196": " saṃvit ityanuvartate /",
    "GK16vamkalvu:197": " kāmopacārasya saṃvit kāmaśāstrata iti /",
    "GK16vamkalvu:198": " kāmopacārabahulaṃ hi vastu kāvyasyeti //8//",
    "GK16vamkalvu:199": " daṇḍanīternayāpanayayoḥ // VKal_1,3.9 //",
    "GK16vamkalvu:200": " daṇḍanīterarthaśāstrānnayasyāpanayasya ca saṃviditi /",
    "GK16vamkalvu:201": " tatra ṣāḍguṇyasya yathāvatorayogo nayaḥ /",
    "GK16vamkalvu:202": " tadviparīto'panayaḥ /",
    "GK16vamkalvu:203": " na hi tāvavijñāya nāyakapratināyakayorvṛttaṃ śakyaṃ kāvye nibandhumiti //9//",
    "GK16vamkalvu:204": " itivṛttakuṭilatvaṃ ca tataḥ // VKal_1,3.10 //",
    "GK16vamkalvu:205": " itihāsādiritivṛttaṃ kāvyaśarīram ,",
    "GK16vamkalvu:206": " tasya kuṭilatvaṃ tato daṇḍanīterbalīvastvābalīyastvādiprayogo vyutpattimūlatvāttasyāḥ /",
    "GK16vamkalvu:207": " evamanyāsāmapi vidyānāṃ yathāsvamupayogo varṇanīya iti //10//",
    "GK16vamkalvu:208": " lakṣyajñatvamabhiyogo vṛddhasevāvekṣaṇaṃ pratibhānamavadhānaṃ ca prakīrṇam // VKal_1,3.11 //",
    "GK16vamkalvu:209": " tatra kāvyaparicayo lakṣyajñatvam // VKal_1,3.12 //",
    "GK16vamkalvu:210": " anyeṣāṃ kāvyeṣu paricayo lakṣyajñatvam /",
    "GK16vamkalvu:211": " tato hi kāvyabandhasya vyutpattirbhavati //12//",
    "GK16vamkalvu:212": " kāvyabandhodyamo'bhiyogaḥ // VKal_1,3.13 //",
    "GK16vamkalvu:213": " bandhanaṃ bandhaḥ ,",
    "GK16vamkalvu:214": " kāvyasya bandho racanā kāvyabandhaḥ /",
    "GK16vamkalvu:215": " tatrodyamo'bhiyogaḥ /",
    "GK16vamkalvu:216": " sa hi kavitvaprakarṣamādadhāti //13//",
    "GK16vamkalvu:217": " kāvyopadeśaguruśuśrūṣaṇaṃ vṛddhasevā // VKal_1,3.14 //",
    "GK16vamkalvu:218": " kāvyopadeśe gurava upadeṣṭāraḥ /",
    "GK16vamkalvu:219": " teṣāṃ śuśrūṣaṇaṃ vṛddhasevā /",
    "GK16vamkalvu:220": " tataḥ kāvyavidyāyāḥ saṃkrāntirbhavati //14//",
    "GK16vamkalvu:221": " padādhānoddharaṇamavekṣaṇam // VKal_1,3.15 //",
    "GK16vamkalvu:222": " padasyādhānaṃ nyāsaḥ ,",
    "GK16vamkalvu:223": " uddharaṇamapasāraṇam /",
    "GK16vamkalvu:224": " tayoḥ khalvavekṣaṇam /",
    "GK16vamkalvu:225": " atra ślokau ----",
    "GK16vamkalvu:226": " ādhānoddharaṇe tāvadyāvaddolāyate manaḥ /",
    "GK16vamkalvu:227": " padasya sthāpite sthairye hanta siddhā sarasvatī //",
    "GK16vamkalvu:228": " yatpadāni tyajantyeva parivṛttisahiṣṇutām /",
    "GK16vamkalvu:229": " taṃ śabdanyāsaniṣṇātāḥ śabdapākaṃ pracakṣate // //15//",
    "GK16vamkalvu:230": " kavitvabījaṃ pratibhānam // VKal_1,3.16 //",
    "GK16vamkalvu:231": " kavitvasya bījaṃ kavitvabījaṃ janmāntarāgatasaṃskāraviśeṣaḥ kaścit ,",
    "GK16vamkalvu:232": " yasmādvinā kāvyaṃ na niṣpadyate ,",
    "GK16vamkalvu:233": " niṣpannaṃ vāvahāsāyatanaṃ syāt //16// ++",
    "GK16vamkalvu:234": " cittaikāgryamavadhānam // VKal_1,3.17 //",
    "GK16vamkalvu:235": " cittasyaikāgryaṃ bāhyārthanivṛttiḥ tadavadhānam /",
    "GK16vamkalvu:236": " avahitaṃ hi cittamarthān paśyati //17//",
    "GK16vamkalvu:237": " taddeśakālābhyām // VKal_1,3.18 //",
    "GK16vamkalvu:238": " tat avadhānaṃ deśātkālācca samutpadyate //18//",
    "GK16vamkalvu:239": " kau punardeśakālāvityatrāha ----",
    "GK16vamkalvu:240": " vivikto deśaḥ // VKal_1,3.19 //",
    "GK16vamkalvu:241": " vivikto nirjanaḥ //19//",
    "GK16vamkalvu:242": " rātriyāmasturīyaḥ kālaḥ // VKal_1,3.20 //",
    "GK16vamkalvu:243": " rātreryāmo rātriyāmaḥ praharaḥ turīyaścaturthaḥ kāla iti /",
    "GK16vamkalvu:244": " tadvaśādviṣayoparataṃ cittaṃ prasannamavadhatte //20//",
    "GK16vamkalvu:245": " evaṃ kāvyāṅgānyupadarśya ,",
    "GK16vamkalvu:246": " kāvyaviśeṣajñānārthamāha ----",
    "GK16vamkalvu:247": " kāvyaṃ gadyaṃ padyaṃ ca // VKal_1,3.21 //",
    "GK16vamkalvu:248": " gadyasya pūrvaṃ nirdeśo durlakṣyaviṣayatvena durbandhatvāt /",
    "GK16vamkalvu:249": " yathāhuḥ ---- gadyaṃ kavīnāṃ nikaṣaṃ vadanti iti //21//",
    "GK16vamkalvu:250": " tacca tridhā bhinnamiti darśayitumāha ----",
    "GK16vamkalvu:251": " gadyaṃ vṛttagandhi cūrṇamutkalikāprāyaṃ ca // VKal_1,3.22 //",
    "GK16vamkalvu:252": " tallakṣaṇānyāha ----",
    "GK16vamkalvu:253": " padyabhāgavadvṛttagandhi // VKal_1,3.23 //",
    "GK16vamkalvu:254": " padyasya bhāgāḥ padyabhāgāstadvat vṛttagandhi /",
    "GK16vamkalvu:255": " yathā pātālatālutalavāsiṣu dānaveṣu iti /",
    "GK16vamkalvu:256": " atra hi vasantatilakākhyasya vṛttasya bhāgaḥ pratyabhijñāyate //23//",
    "GK16vamkalvu:257": " anāviddhalalitapadaṃ cūrṇam // VKal_1,3.24 //",
    "GK16vamkalvu:258": " anāviddhānyadīrghasamāsāni lalitānyanuddhatāni padāni yasmiṃstadanāviddhalalitapadaṃ cūrṇamiti / yathā ----",
    "GK16vamkalvu:259": " abhyāso hi karmaṇāṃ kauśalamāvahati /",
    "GK16vamkalvu:260": " na hi sakṛnnipātamātreṇodabindurapi grāvaṇi nimnatāmādadhāti / //24//",
    "GK16vamkalvu:261": " viparītamutkalikāprāyam // VKal_1,3.25 //",
    "GK16vamkalvu:262": " viparītamāviddhotapadamutkalilāprāyam / yathā ----",
    "GK16vamkalvu:263": " kuliśaśikharakharanakharapracaṇḍapeṭāpāṭitamattamātaṅgakumbhasthalagalanmadacchaṭāccharitacārukesarabhārabhāsuramukhe kesariṇi iti //25//",
    "GK16vamkalvu:264": " padyamanekabhedam // VKal_1,3.26 //",
    "GK16vamkalvu:265": " padyaṃ khalvanekena samārdhasamaviṣamādinā bhedena bhinnaṃ bhavati //26//",
    "GK16vamkalvu:266": " tadanibaddhaṃ nibaddhaṃ ca // VKal_1,3.27 //",
    "GK16vamkalvu:267": " tadidaṃ gadyapadyarūpaṃ kāvyamanibaddhaṃ nibaddhaṃ ca /",
    "GK16vamkalvu:268": " anayoḥ prasiddhatvāllakṣaṇaṃ noktam //27//",
    "GK16vamkalvu:269": " kramasiddhistayoḥ sraguttaṃsavat // VKal_1,3.28 //",
    "GK16vamkalvu:270": " tayorityanibaddhaṃ nibaddhaṃ ca parāmṛśyate /",
    "GK16vamkalvu:271": " krameṇa siddhiḥ kramasiddhiḥ /",
    "GK16vamkalvu:272": " anibaddhasiddhau nibaddhasiddhaiḥ sraguttaṃsavat /",
    "GK16vamkalvu:273": " yathā sraji mālāyā siddhāyāmuttaṃsaḥ śekharaḥ sidhyati //28//",
    "GK16vamkalvu:274": " kecidanibaddha eva paryavasitāḥ ,",
    "GK16vamkalvu:275": " taddūṣaṇārthamāha ----",
    "GK16vamkalvu:276": " nānibaddhaṃ cakāstyekatejaḥparamāṇuvat // VKal_1,3.29 //",
    "GK16vamkalvu:277": " na khalvanibaddhaṃ kāvyaṃ cakāsti dīpyate /",
    "GK16vamkalvu:278": " yathaikatejaḥparamāṇuriti /",
    "GK16vamkalvu:279": " atra ślokaḥ ----",
    "GK16vamkalvu:280": " asaṃkalitarūpāṇāṃ kāvyānāṃ nāsti cārutā /",
    "GK16vamkalvu:281": " na pratyekaṃ prakāśante taijasāḥ paramāṇavaḥ // [k: iti] //29//",
    "GK16vamkalvu:282": " saṃdarbheṣu daśarūpakaṃ śreyaḥ // VKal_1,3.30 //",
    "GK16vamkalvu:283": " saṃdarbheṣu prabandheṣu daśarūpakaṃ nāṭakādi śreyaḥ //30//",
    "GK16vamkalvu:284": " kasmāttadāha ----",
    "GK16vamkalvu:285": " taddhi citraṃ citrapaṭavadviśeṣasākalyāt // VKal_1,3.31 //",
    "GK16vamkalvu:286": " taddaśarūpakaṃ hi yasmāñcitraṃ citrapaṭacat /",
    "GK16vamkalvu:287": " viśeṣāṇāṃ sākalyāt //31//",
    "GK16vamkalvu:288": " tato'nyabhedakḷptiḥ // VKal_1,3.32 //",
    "GK16vamkalvu:289": " tato daśarūpakādanyeṣāṃ bhedānāṃ kḷptiḥ kalpanamiti /",
    "GK16vamkalvu:290": " daśarūpakasyaiva hīdaṃ sarvaṃ vilasitam ,",
    "GK16vamkalvu:291": " yacca kathākhyāyike mahākāvyamiti /",
    "GK16vamkalvu:292": " tallakṣaṇaṃ ca nātīva hṛdayaṅgamamityupekṣitamasmābhiḥ /",
    "GK16vamkalvu:293": " tadanyato grāhyam //32//",
    "GK16vamkalvu:294": " iti śrīkāvyālaṅkārasūtravṛttau śārīre prathame'dhikaraṇe tṛtīyo'dhyāyaḥ //1-3//",
    "GK16vamkalvu:295": " samāptaṃ cedaṃ śārīraṃ prathamamadhikaraṇam / =======================================================",
    "GK16vamkalvu:296": " dvitīyādhikaraṇe prathamo'dhyāyaḥ /",
    "GK16vamkalvu:297": " kāvyaśarīre sthāpite kāvyasaundaryākṣepahetavastyāgāya doṣā vijñātavyā iti doṣadarśanaṃ nāmādhikaraṇamārabhyate /",
    "GK16vamkalvu:298": " doṣasvarūpakathārthamāha ----",
    "GK16vamkalvu:299": " guṇaviparyayātmāno doṣāḥ // VKal_2,1.1 //",
    "GK16vamkalvu:300": " guṇānāṃ vakṣyamāṇānāṃ ye viparyayāstadātmāno doṣāḥ //1//",
    "GK16vamkalvu:301": " arthatastadavagamaḥ // VKal_2,1.2 //",
    "GK16vamkalvu:302": " guṇasvarūpanirūpaṇātteṣāṃ doṣāṇāmarthādavagamo'rthātsiddhiḥ //2//",
    "GK16vamkalvu:303": " kimarthaṃ te pṛthakprapañcyanta ityatrāha ----",
    "GK16vamkalvu:304": " saukaryāya prapañcaḥ // VKal_2,1.3 //",
    "GK16vamkalvu:305": " saukaryārthaḥ prapañco vistaro doṣānām /",
    "GK16vamkalvu:306": " uddiṣṭā lakṣaṇalakṣitā hi doṣāḥ sujñānā bhavanti //3//",
    "GK16vamkalvu:307": " padadoṣāndarśayitumāha ----",
    "GK16vamkalvu:308": " duṣṭaṃ padamasādhu kaṣṭaṃ grāmyamapratītamanarthakaṃ ca // VKal_2,1.4 //",
    "GK16vamkalvu:309": " krameṇa vyākhyātumāha ----",
    "GK16vamkalvu:310": " śabdasmṛtiviruddhamasādhu // VKal_2,1.5 //",
    "GK16vamkalvu:311": " śabdasmṛtyā vyākaraṇena viruddhaṃ padamasādhu /",
    "GK16vamkalvu:312": " yathā ---- anyakārakavaiyarthyam iti /",
    "GK16vamkalvu:313": " atra hi aṣaṣṭhyatṛtīyāsthasyānyasya dugāśīrāśāsthāsthitotsukotikārakarāgaccheṣu iti dukā bhavitavyamiti //5//",
    "GK16vamkalvu:314": " śrutivirasaṃ kaṣṭam // VKal_2,1.6 //",
    "GK16vamkalvu:315": " śrutivirasaṃ śrotrakaṭu padaṃ kaṣṭam /",
    "GK16vamkalvu:316": " taddhi racanāgumphitamapyudvejayati / yathā ----",
    "GK16vamkalvu:317": " acūcuraccaṇḍi /",
    "GK16vamkalvu:318": " kapolaupste kāntidravaṃ drāgviśadaḥ śaśāṅkaḥ / //6//",
    "GK16vamkalvu:319": " lokamātraprayuktaṃ grāmyam // VKal_2,1.7 //",
    "GK16vamkalvu:320": " loka eva yasprayuktaṃ padaṃ ,",
    "GK16vamkalvu:321": " na śāstre ; tadgrāmyam /",
    "GK16vamkalvu:322": " yathā kaṣṭaṃ kathaṃ roditi phūtkṛteyam /",
    "GK16vamkalvu:323": " anyadapi tallagallādikaṃ draṣṭavyam //7//",
    "GK16vamkalvu:324": " śāstramātraprayuktamapratītam // VKal_2,1.8 //",
    "GK16vamkalvu:325": " śāstra eva prayuktaṃ yat ,",
    "GK16vamkalvu:326": " na loke tadapratītaṃ padam / yathā ----",
    "GK16vamkalvu:327": " kiṃ bhāṣitena bahunā rūpaskandhasya santi me na guṇāḥ /",
    "GK16vamkalvu:328": " guṇānāntarīyakaṃ ca prameti na te'styupālambhaḥ //",
    "GK16vamkalvu:329": " atra rūpaskandhanāntarīyakapade na loka ityapratītam //8//",
    "GK16vamkalvu:330": " pūraṇārthamanarthakam // VKal_2,1.9 //",
    "GK16vamkalvu:331": " pūraṇamātraprayojanamavyayapadamanarthakam /",
    "GK16vamkalvu:332": " daṇḍāpūnyāyena padamanyadapyanarthakameva / yathā ----",
    "GK16vamkalvu:333": " uditastu hāstikavinīlamayaṃ timiraṃ nipīya kiraṇaiḥ savitā /",
    "GK16vamkalvu:334": " atra {tu}śabdasya pādapūraṇārthameva prayogaḥ /",
    "GK16vamkalvu:335": " na vākyālaṅkārārtham [k: // *VKal_2,1.10//]",
    "GK16vamkalvu:336": " vākyālaṅkāraprayojanaṃ tu nānarthakam /",
    "GK16vamkalvu:337": " apavādārthamidam /",
    "GK16vamkalvu:338": " [k: apavādārthamidam /",
    "GK16vamkalvu:339": " vākyālaṅkāraprayojanaṃ tu nānarthakam /]",
    "GK16vamkalvu:340": " yathā ----",
    "GK16vamkalvu:341": " na khalviha gatāgatā nayanagocaraṃ me gatā iti",
    "GK16vamkalvu:342": " tathā hi khalu hanteti //9//",
    "GK16vamkalvu:343": " saṃprati padārthadoṣānāha ----",
    "GK16vamkalvu:344": " anyārthaneyagūḍhārthāślīlakliṣṭāni ca // VKal_2,1.10 [*VKal_2,1.11] //",
    "GK16vamkalvu:345": " duṣṭaṃ padam ityanuvartate /",
    "GK16vamkalvu:346": " arthataśca vacanavipariṇāmaḥ /",
    "GK16vamkalvu:347": " anyārthādīni padāni duṣṭānīti sūtrārthaḥ //10//",
    "GK16vamkalvu:348": " eṣāṃ krameṇa lakṣaṇāyāha ----",
    "GK16vamkalvu:349": " rūḍhicyutamanyārtham // VKal_2,1.11 [*VKal_2,1.12] //",
    "GK16vamkalvu:350": " rūḍhicyutam,",
    "GK16vamkalvu:351": " rūḍhimanapekṣya yaugikārthamātropādānāt /",
    "GK16vamkalvu:352": " anyārthaṃ padam /",
    "GK16vamkalvu:353": " sthūlatvātsāmānyena ghaṭaśabdaḥ paṭaśabdātha ityādikamanyārthaṃ noktam / yathā ----",
    "GK16vamkalvu:354": " te duḥkhamuccāvacamāvahanti ye prasmaranti priyasaṅgamānām /",
    "GK16vamkalvu:355": " atra-āvahatiḥ karotyartho dhāraṇārthe prayuktaḥ ,",
    "GK16vamkalvu:356": " prasmaratirvismaraṇārthaḥ prakṛṣṭasmaraṇe iti //11//",
    "GK16vamkalvu:357": " kalpitārthaṃ neyārtham // VKal_2,1.12 [*VKal_2,1.13] //",
    "GK16vamkalvu:358": " aśrautasyāpyunneyapadārthasya kalpanātkalpitārthaṃ neyārtham / yathā ----",
    "GK16vamkalvu:359": " sapadi paṅktivihaṅgamanāmabhṛttanayasaṃvalitaṃ balaśalinā /",
    "GK16vamkalvu:360": " vipulaparvatavarṣi śitaiḥ śaraiḥ plavagasainyamulūkajitā jitam //",
    "GK16vamkalvu:361": " atra vihaṅgamaścakravāko 'bhipretaḥ /",
    "GK16vamkalvu:362": " tannāmāni cakrāṇi ,",
    "GK16vamkalvu:363": " tāni bibhratīti vihaṅgamanāmabhṛto rathāḥ /",
    "GK16vamkalvu:364": " paṅktiriti daśasaṃkhyā lakṣyate /",
    "GK16vamkalvu:365": " paṅktirdaśa vihaṅgamanāmabhṛto rathā yasya sa paṅktivihaṅgamanāmabhṛddaśarathaḥ /",
    "GK16vamkalvu:366": " tasya tanayābhyāṃ rāmalakṣmaṇābhyāṃ saṃvalitaṃ plavagasainyaṃ jitam /",
    "GK16vamkalvu:367": " ulūkajitā indrajitā /",
    "GK16vamkalvu:368": " {kauśika}śabdendrplūkayorabhidhānamiti {kauśika}śabdavācyatvenendra ulūka uktaḥ /",
    "GK16vamkalvu:369": " nanu caivaṃ rathāṅganāmādīnāmapi prayogo'nupapannaḥ ,",
    "GK16vamkalvu:370": " ---- na ; teṣāṃ nirūḍhalakṣaṇatvāt //12//",
    "GK16vamkalvu:371": " aprasiddhārthaprayuktaṃ gūḍhārtham // VKal_2,1.13 [*VKal_2,1.14] //",
    "GK16vamkalvu:372": " yasya padasya loke'rthaḥ prasiddhaśrāprāseddhaśca ,",
    "GK16vamkalvu:373": " tadprasiddhe'rthe prayuktaṃ gūḍhārtham / yathā ----",
    "GK16vamkalvu:374": " sahasragorivānīkaṃ duḥsahaṃ bahvataḥ paraiḥ iti /",
    "GK16vamkalvu:375": " sahasraṃ gāvo 'kṣīṇi yasya sa sahasragurindraḥ /",
    "GK16vamkalvu:376": " tasyeveti gośabdasyākṣivācitvaṃ kaviṣvaprasiddhamiti //13//",
    "GK16vamkalvu:377": " asamyārthāntaramasamyasmṛtihetuścāślīlam // VKal_2,1.14 [*VKal_2,1.15] //",
    "GK16vamkalvu:378": " yasya padasyānekārthasyaiko 'rtho'sabhyaḥ syāt ,",
    "GK16vamkalvu:379": " tadasabhyārthāntaram /",
    "GK16vamkalvu:380": " yathā ---- varcaḥ iti padaṃ tejasi viṣṭhāyāṃ ca /",
    "GK16vamkalvu:381": " yattu padaṃ sabhyārthavācakamapyekadeśadvāreṇāsabhyārthaṃ smārayati ,",
    "GK16vamkalvu:382": " tadasabhyasmṛtihetuḥ /",
    "GK16vamkalvu:383": " yathā ---- kṛkāṭikā iti //14//",
    "GK16vamkalvu:384": " na guptalakṣitasaṃvṛtāni // VKal_2,1.15 [*VKal_2,1.16] //",
    "GK16vamkalvu:385": " apavādārthamidam /",
    "GK16vamkalvu:386": " guptaṃ lakṣitaṃ saṃvṛttaṃ ca nāślīlam //15//",
    "GK16vamkalvu:387": " eṣāṃ lakṣaṇānyāha ----",
    "GK16vamkalvu:388": " aprasiddhāsabhyaṃ guptam // VKal_2,1.16 [*VKal_2,1.17] //",
    "GK16vamkalvu:389": " aprasiddhāsabhyārthāntaraṃ padamaprasiddhāsabhyaṃ yat tadguptam /",
    "GK16vamkalvu:390": " yathā ---- saṃbādhaḥ iti padam /",
    "GK16vamkalvu:391": " taddhi saṃkaṭārthaṃ prasiddham ,",
    "GK16vamkalvu:392": " na guhyārthamiti //16//",
    "GK16vamkalvu:393": " lākṣaṇikāsabhyānvitaṃ lakṣitam // VKal_2,1.17 [*VKal_2,1.18] //",
    "GK16vamkalvu:394": " tadevāsabhyārthāntaraṃ lakṣaṇikenāsabhyenārthenānvitaṃ padaṃ lakṣitam /",
    "GK16vamkalvu:395": " yathā ---- janmabhūḥ iti /",
    "GK16vamkalvu:396": " taddhi lakṣaṇayā guṇātham ,",
    "GK16vamkalvu:397": " na svaśaktyeti //17//",
    "GK16vamkalvu:398": " lokasaṃvītaṃ saṃvṛtam // VKal_2,1.18 [*VKal_2,1.19] //",
    "GK16vamkalvu:399": " lokena saṃvītaṃ lokasaṃvītaṃ yat tat saṃvṛtam /",
    "GK16vamkalvu:400": " yathā ---- subhagā bhagonīupasthānamabhipretamkumārīdohadaḥ iti /",
    "GK16vamkalvu:401": " atra hi ślokaḥ ----",
    "GK16vamkalvu:402": " saṃvītasya hi lokena na doṣānveṣaṇaṃ ksamam /",
    "GK16vamkalvu:403": " śivaliṅgasya saṃsthāne kasyāsabhyatvabhāvanā // //18//",
    "GK16vamkalvu:404": " tantraividhyam,",
    "GK16vamkalvu:405": " vrīḍājugupsāmaṅgalātaṅkadāyibhedāt // VKal_2,1.19 [*VKal_2,1.20] //",
    "GK16vamkalvu:406": " tasyāślīlasya traividhyaṃ bhavati ,",
    "GK16vamkalvu:407": " vrīḍājugupsāmaṅgalātaṅkadāyināṃ bhedāt /",
    "GK16vamkalvu:408": " kiñcit vrīḍādāyi bhavati /",
    "GK16vamkalvu:409": " yathā ---- vākkāṭavamhiraṇyaretāḥ iti /",
    "GK16vamkalvu:410": " kiñcit jugupsādāyi bhavati /",
    "GK16vamkalvu:411": " yathā ---- kapardakaḥ iti /",
    "GK16vamkalvu:412": " kiñcit amaṅgalātaṅgadāyi bhavati /",
    "GK16vamkalvu:413": " yathā ---- saṃsthitaḥ iti //19//",
    "GK16vamkalvu:414": " vyavahitārthapratyayaṃ kliṣṭam // VKal_2,1.20 [*VKal_2,1.21] //",
    "GK16vamkalvu:415": " arthasya pratītirarthapratyayaḥ /",
    "GK16vamkalvu:416": " sa vyavahito yasmādbhavati tadvyavahitārthapratyayaṃ kliṣṭam / yathā ----",
    "GK16vamkalvu:417": " dakṣātmajādayitavallabhabhavedikānāṃ",
    "GK16vamkalvu:418": " jyotsnājuṣāṃ jalalavāstaralaṃ patanti //",
    "GK16vamkalvu:419": " dakṣātmajāstārāḥ /",
    "GK16vamkalvu:420": " tāsāṃ dayito dakṣātmajādayitaścandraḥ /",
    "GK16vamkalvu:421": " tasya vallabhāścandrakāntāḥ /",
    "GK16vamkalvu:422": " tadvedikānāmiti /",
    "GK16vamkalvu:423": " atra hi vyavadhānenārthapratyayaḥ //20//",
    "GK16vamkalvu:424": " anyatrārūḍhatvāt //",
    "GK16vamkalvu:425": " VKal_2,1.21 [k: not in sutra] //",
    "GK16vamkalvu:426": " arūḍhāvapi yato'rthapratyayo jhaṭiti na tatkliṣṭam / yathā ----",
    "GK16vamkalvu:427": " kāñciguṇasthānamaninditāyāḥ iti //21//",
    "GK16vamkalvu:428": " antyābhyāṃ vākyaṃ vyākhyātam // VKal_2,1.22 //",
    "GK16vamkalvu:429": " aślīlaṃ kliṣṭaṃ cetyantye pade /",
    "GK16vamkalvu:430": " tābhyāṃ vākyaṃ vyākhyātam /",
    "GK16vamkalvu:431": " tadapyaślīlaṃ kliṣṭaṃ ca bhavati /",
    "GK16vamkalvu:432": " aślīlaṃ yathā ----",
    "GK16vamkalvu:433": " na sā dhanonnatiryā syātkalasukhadāyinī /",
    "GK16vamkalvu:434": " parārthavaddhakakṣyāṇāṃ yat satyaṃ pelavaṃ dhanaṃ //",
    "GK16vamkalvu:435": " sopānapathamutsṛjya vāyuvegasamuddhatam /",
    "GK16vamkalvu:436": " mahāpathena gatavān kīrtyamānaguṇo janaiḥ //",
    "GK16vamkalvu:437": " kliṣṭaṃ yathā ----",
    "GK16vamkalvu:438": " dhammillasya na kasya prekṣya nikāmaṃ kuraṅgaśāvākṣyāḥ /",
    "GK16vamkalvu:439": " rajyatyapūrvabandhavyutpattermānasaṃ śobhām //",
    "GK16vamkalvu:440": " etānpadapadārthadoṣān jñātvā kavistyajediti tātparyārthaḥ / //22//",
    "GK16vamkalvu:441": " iti śrīkāvyālaṅkārasūtravṛttau doṣadarśane dvitīye'dhikaraṇe prathamo'dhyāyaḥ padapadārthadoṣavibhāgaḥ / @----------------------------------------------------------------------------------------------",
    "GK16vamkalvu:442": " dvitīyādhikaraṇe dvitīyo'dhyāyaḥ /",
    "GK16vamkalvu:443": " padapadārthadoṣñpratipādyedānīṃ vākyadoṣāndarśayitumāha ----",
    "GK16vamkalvu:444": " bhinnavṛttayatibhraṣṭavisaṃdhīni vākyāni // VKal_2,2.1 //",
    "GK16vamkalvu:445": " duṣṭanītyabhisaṃbandhaḥ //1//",
    "GK16vamkalvu:446": " krameṇa vyācaṣṭe ----",
    "GK16vamkalvu:447": " svalakṣaṇacyutavṛttaṃ bhinnavṛttam // VKal_2,2.2 //",
    "GK16vamkalvu:448": " svasmāllakṣaṇāccyutaṃ vṛttaṃ yasmiṃstat svalakṣaṇacyutaṃ vākyaṃ bhinnavṛttam / yathā ----",
    "GK16vamkalvu:449": " ayi paśyasi saudhamāśritāmaviralasumanomālabhāriṇīm //",
    "GK16vamkalvu:450": " vaitālīyayugmapāde laghvakṣarāṇāṃ paṇṇāṃ nairantaryaṃ nipiddham /",
    "GK16vamkalvu:451": " tacca kṛtamiti bhinnavṛttatvam //2//",
    "GK16vamkalvu:452": " virasavirāmaṃ yatibhraṣṭam // VKal_2,2.3 //",
    "GK16vamkalvu:453": " virasaḥ śrutikaṭurvirāmo yasmiṃstad virasavirāmaṃ yatibhraṣṭam //3//",
    "GK16vamkalvu:454": " taddhātunāmabhāgabhede svarasaṃdhyakṛte prāyeṇa // VKal_2,2.4 //",
    "GK16vamkalvu:455": " tad yatibhraṣṭaṃ dhātubhāgabhede nāmabhāgabhede ca sati bhavati /",
    "GK16vamkalvu:456": " svarasandhinā kṛte prāyeṇa bāhulyena /",
    "GK16vamkalvu:457": " dhātubhāgabhede mandākrāntāyāṃ yathā",
    "GK16vamkalvu:458": " etāsāṃ rājati sumanasāṃ dāmakaṇṭhāvalambi /",
    "GK16vamkalvu:459": " nāmabhāgabhede śikhariṇyāṃ yathā /",
    "GK16vamkalvu:460": " kuraṅgākṣīṇāṃ gaṇḍatalaphalake svedavisaraḥ /",
    "GK16vamkalvu:461": " mandākrāntāyāṃ yathā",
    "GK16vamkalvu:462": " durdarśaścakraśikhikapiśaḥ śārṅgiṇo bāhudaṇḍaḥ /",
    "GK16vamkalvu:463": " dhātu-nāmabhāgapadagrahaṇāt tadbhāgātiriktabhede na bhavati yatibhraṣṭatvam /",
    "GK16vamkalvu:464": " yathā mandākrāntāyām ----",
    "GK16vamkalvu:465": " śobhāṃ puṣpatyavamabhinavaḥ sundarīṇāṃ prabodhaḥ /",
    "GK16vamkalvu:466": " śikhariṇyāṃ yathā",
    "GK16vamkalvu:467": " vinidraḥ śyāmānteṣvadhararpuṭasītkāravirutaiḥ /",
    "GK16vamkalvu:468": " svarasandhyakṛta iti vacanāt svarasandhikṛte bhede na doṣaḥ / yathā",
    "GK16vamkalvu:469": " kiñcidbhāvālasamasaralaṃ prekṣitaṃ sundarīṇām / //4//",
    "GK16vamkalvu:470": " na vṛttadoṣātpṛthagyatidpṣaḥ,",
    "GK16vamkalvu:471": " vṛttasya yatyātmakatvāt // VKal_2,2.5 //",
    "GK16vamkalvu:472": " vṛttadoṣāt pṛthag yatidoṣo na vaktavyaḥ /",
    "GK16vamkalvu:473": " vṛttasya yatyātmakatvāt //5//",
    "GK16vamkalvu:474": " yatyātmakaṃ hi vṛttamiti bhinnavṛtta eva yatibhraṣṭasyāntarbhāvānna pṛthaggrahaṇaṃ kāryamata āha ----",
    "GK16vamkalvu:475": " na, lakṣaṇaḥ pṛthaktvāt // VKal_2,2.6 //",
    "GK16vamkalvu:476": " nāyaṃ doṣaḥ lakṣaṇo lakṣaṇasya pṛthaktvāt /",
    "GK16vamkalvu:477": " anyaddhi lakṣaṇaṃ vṛttasyānyacca yateḥ /",
    "GK16vamkalvu:478": " gurulaghuniyamātmakaṃ vṛttam /",
    "GK16vamkalvu:479": " virāmātmikā ca yatiriti //6//",
    "GK16vamkalvu:480": " virūpapadasaṃdhi visaṃdhiḥ // VKal_2,2.7 //",
    "GK16vamkalvu:481": " padānāṃ sandhiḥ padasandhiḥ /",
    "GK16vamkalvu:482": " sa ca svarasamavāyarūpaḥ pratyāsattimātrārūpo vā /",
    "GK16vamkalvu:483": " sa virūpo yasminniti vigrahaḥ //7//",
    "GK16vamkalvu:484": " padasaṃdhervairūpyaṃ viśleṣo'ślīlatvaṃ kaṣṭatvaṃ ca // VKal_2,2.8 //",
    "GK16vamkalvu:485": " viśleṣo vibhāgena pāruṣyamiti /",
    "GK16vamkalvu:486": " viśleṣo yathā ----",
    "GK16vamkalvu:487": " meghānilena amunā etasminnadrikānane /",
    "GK16vamkalvu:488": " kamale iva locane ime anuvadhnāti vilāsapaddhatiḥ /",
    "GK16vamkalvu:489": " lolālakānubaddhāni ānanāni cakāsati /",
    "GK16vamkalvu:490": " aślīlatvaṃ yathā ----",
    "GK16vamkalvu:491": " virecakamidaṃ nṛttamācāryābhāsayojitam /",
    "GK16vamkalvu:492": " cakāse panasaprāyaiḥ purī paṇḍamahādrumaiḥ /",
    "GK16vamkalvu:493": " vinā śapathadānābhyāṃ padavādasamutsukam /",
    "GK16vamkalvu:494": " kaṣṭatvaṃ yathā ----",
    "GK16vamkalvu:495": " mañjarudgamagarbhāste gurvābhogā drumā babhuḥ / //8//",
    "GK16vamkalvu:496": " evaṃ vākyadoṣānabhidhāya vākyārthadoṣān pratipādayitumāha ----",
    "GK16vamkalvu:497": " vyarthaikārthasaṃdigdhāyuktāpakramalokavidyā viruddhāni ca // VKal_2,2.9 //",
    "GK16vamkalvu:498": " vākyāni duṣṭānīti sambandhaḥ //9//",
    "GK16vamkalvu:499": " krameṇa vyākhyātumāha ----",
    "GK16vamkalvu:500": " vyāhatapūrvottarārthaṃ vyartham // VKal_2,2.10 //",
    "GK16vamkalvu:501": " vyāhatau pūrvottarāvarthau yasmiṃstadvyāhatapūrvottarārthaṃ vākyaṃ vyartham / yathā ----",
    "GK16vamkalvu:502": " adyāpi smarati rasālasaṃ mano me",
    "GK16vamkalvu:503": " mugdhāyāḥ smaracaturāṇi ceṣṭitāni /",
    "GK16vamkalvu:504": " mugdhāyāḥ kathaṃ smaracaturāṇi ceṣṭitāni /",
    "GK16vamkalvu:505": " tāni cet kathaṃ mugdhā ?",
    "GK16vamkalvu:506": " atra pūrvottarayorarthayorvirodhād vyarthamiti //10//",
    "GK16vamkalvu:507": " uktārthapadamekārtham // VKal_2,2.11 //",
    "GK16vamkalvu:508": " uktārthāni padāni yasmiṃstaduktārthapadamekārtham / yathā ----",
    "GK16vamkalvu:509": " cintāmohamanaṅgamaṅga /",
    "GK16vamkalvu:510": " tanute viprekṣitaṃ subhruvaḥ /",
    "GK16vamkalvu:511": " anaṅgaḥ śṛṅgāraḥ /",
    "GK16vamkalvu:512": " tasya cintāmohātmakatvāccintāmohaśabdau prayuktāvuktārthau bhavataḥ /",
    "GK16vamkalvu:513": " ekārthapadatvād vākyamekārthamityuktam //11//",
    "GK16vamkalvu:514": " na, viśeṣaścedekārthaṃ duṣṭam // VKal_2,2.12//*",
    "GK16vamkalvu:515": " na gatārtha duṣṭaṃ viśeṣaścet pratipādyaḥ syāt //12//",
    "GK16vamkalvu:516": " taṃ viśeṣaṃ pratipādayitumāha ----",
    "GK16vamkalvu:517": " dhanurjyādhvanau dhanuḥśrutirārūḍheḥ pratipattyai // VKal_2,2.13 //",
    "GK16vamkalvu:518": " dhanurjyādhvanāvityatra jyāśabdenoktārthatve'pi dhanuḥśrutiḥ prayujyate /",
    "GK16vamkalvu:519": " ārūḍheḥ pratipattyai /",
    "GK16vamkalvu:520": " ārohaṇasya pratipattyartham /",
    "GK16vamkalvu:521": " na hi dhanuḥśrutimantareṇa dhanuṣyārūḍhā jyā dhanurjyeti śakyaṃ pratipattum / yathā ----",
    "GK16vamkalvu:522": " dhanurjyākiṇacihnena doṣṇā visphuritaṃ tava / iti //13//",
    "GK16vamkalvu:523": " karṇāvataṃsaśravaṇakuṇḍalaśiraḥśekhareṣu karṇādinirdeśaḥ saṃnidheḥ // VKal_2,2.14 //",
    "GK16vamkalvu:524": " karṇāvataṃsādiśabdeṣu karṇādīnāmavataṃsādipadairuktārthānāmapi nirdeśaḥ sannidheḥ pratipattyarthamiti sambandhaḥ /",
    "GK16vamkalvu:525": " na hi karṇādiśabdanirdeśamantareṇa karṇādisannihitānāmavataṃsādīnāṃ śakyā pratipattiḥ kartumiti / yathā ----",
    "GK16vamkalvu:526": " dolāvilāseṣu vilāsinīnāṃ karṇāvataṃsāḥ kalayanti kampam /",
    "GK16vamkalvu:527": " līlācalacchravaṇakuṇḍamāpatanti /",
    "GK16vamkalvu:528": " āyayurbhṛṅgamukharāḥ tūrṇaṃ śekharaśālinaḥ / //14//",
    "GK16vamkalvu:529": " muktāhāraśabde muktāśabdaḥ śuddheḥ // VKal_2,2.15 //",
    "GK16vamkalvu:530": " muktāhāraśabde muktāśabdo hāraśabdenaiva gatārthaḥ prayujyate ,",
    "GK16vamkalvu:531": " śuddheḥ pratipattyarthamiti saṃbandhaḥ /",
    "GK16vamkalvu:532": " śuddhānāmanyaratnairamiśritānāṃ hāro muktahāraḥ / yathā ----",
    "GK16vamkalvu:533": " prāṇeśvarapariṣvaṅgavibhramapratipattibhiḥ /",
    "GK16vamkalvu:534": " muktāhāreṇa lasatā hasatīva stanadvayam //",
    "GK16vamkalvu:535": " puṣpamālāśabde puṣpapadamutkarṣasya // VKal_2,2.16 //",
    "GK16vamkalvu:536": " puṣpamālāśabde mālāśabdenaiva gatārthaṃ puṣpapadaṃ prayujyate /",
    "GK16vamkalvu:537": " utkarṣasya pratipattyarthamiti /",
    "GK16vamkalvu:538": " utkṛṣṭānāṃ puṣpāṇāṃ mālā puṣpamāleti yathā ----",
    "GK16vamkalvu:539": " prāyaśaḥ puṣpamāleva kanyā sā kaṃ na lobhayet /",
    "GK16vamkalvu:540": " nanu mālāśabdo'nyatrāpi dṛśyate /",
    "GK16vamkalvu:541": " yathā , ratnamālā ,",
    "GK16vamkalvu:542": " śabdamāleti /",
    "GK16vamkalvu:543": " satyam /",
    "GK16vamkalvu:544": " sa tāvadupacaritasya prayogaḥ /",
    "GK16vamkalvu:545": " nirupapado hi mālāśabdaḥ puṣparacanāviśeṣamevābhidhatta iti //16//",
    "GK16vamkalvu:546": " karikalabhaśabde kariśabdastādrūpyasya // VKal_2,2.17 //",
    "GK16vamkalvu:547": " karikalabhaśabde kariśabdaḥ kalabhenaiva gatārthaḥ prayujyate ---- tādrūpyasya pratipattyarthamiti /",
    "GK16vamkalvu:548": " karī prauḍhakuñjaraḥ /",
    "GK16vamkalvu:549": " tadrūpaḥ kalabhaḥ karikalabha iti / yathā ----",
    "GK16vamkalvu:550": " tyaja karikalabha tvaṃ prītibandhaṃ kariṇyāḥ / //17//",
    "GK16vamkalvu:551": " viśeṣaṇasya ca // VKal_2,2.18 //",
    "GK16vamkalvu:552": " viśeṣaṇasya viśeṣapratipattyarthamuktārthasya padasya prayogaḥ / yathā ----",
    "GK16vamkalvu:553": " jagāda madhurāṃ vācaṃ viśadākṣaraśālinīm / //18//",
    "GK16vamkalvu:554": " tadidaṃ prayukteṣu // VKal_2,2.19 //",
    "GK16vamkalvu:555": " tadidamuktaṃ prayukteṣu ,",
    "GK16vamkalvu:556": " nāprayukteṣu /",
    "GK16vamkalvu:557": " na hi , bhavati yathā ----",
    "GK16vamkalvu:558": " śravaṇakuṇḍalami /",
    "GK16vamkalvu:559": " iti /",
    "GK16vamkalvu:560": " tathā ---- nitambakāñcī ityapi /",
    "GK16vamkalvu:561": " yathā vā ---- karikalabhaḥ iti /",
    "GK16vamkalvu:562": " tathā ---- uṣṭrakalabhaḥ ityapi /",
    "GK16vamkalvu:563": " atra ślokaḥ ----",
    "GK16vamkalvu:564": " karṇāvataṃsādipade karṇādidhvaninirmitiḥ /",
    "GK16vamkalvu:565": " saṃnidhānādibpdhārthaṃ sthiteṣvetat samarthanam //+ //19//",
    "GK16vamkalvu:566": " saṃśayakṛtsaṃdigdham // VKal_2,2.20 //",
    "GK16vamkalvu:567": " yadvākyaṃ sādhāraṇānāṃ dharmāṇāṃ śruteviṃśiṣṭānāṃ vā śruteḥ saṃśayaṃ karoti tat saṃśayakṛt sandigdhamiti / yathā ----",
    "GK16vamkalvu:568": " sa mahātmā bhāgyavaśānmahāpadamupāgataḥ /",
    "GK16vamkalvu:569": " kiṃ bhāgyavaśānmahāpadamupāgataḥ ,",
    "GK16vamkalvu:570": " āhosvidabhāgyavaśānmahatīmāpadamiti saṃśayakṛd vākyaṃ ,",
    "GK16vamkalvu:571": " prakaraṇādyabhāve satīti //20//",
    "GK16vamkalvu:572": " māyādivikalpitārthamprayuktam // VKal_2,2.21 //",
    "GK16vamkalvu:573": " māyādinā kalpito'rtho yasmiṃstanmāyādikalpitārthamaprayuktam /",
    "GK16vamkalvu:574": " atra stokamudāharaṇam //21//",
    "GK16vamkalvu:575": " kramahīnārthamapakramam // VKal_2,2.22 //",
    "GK16vamkalvu:576": " uddeśotānāmanuddeśitānāṃ ca kramaḥ sambandhaḥ /",
    "GK16vamkalvu:577": " tena vihīno'rtho yasmiṃstatkramahīnārthamapakramam / yathā ----",
    "GK16vamkalvu:578": " kīrtioratāpau bhavataḥ sūryācandramasoḥ samau /",
    "GK16vamkalvu:579": " atra kīrtiścandramasastulyā /",
    "GK16vamkalvu:580": " pratāpaḥ sūryasya tulyaḥ /",
    "GK16vamkalvu:581": " sūryasya pūrvanipātādakramaḥ /",
    "GK16vamkalvu:582": " athavā pradhānasyārthasya nirdeśaḥ kramaḥ /",
    "GK16vamkalvu:583": " tena vihīno'rtho yasmiṃstadapakramam / yathā ----",
    "GK16vamkalvu:584": " turaṅgamatha mātaṅgaṃ prayacchāsmai madālasam / //22//",
    "GK16vamkalvu:585": " deśakālasvabhāvaviruddhārthāni lokaviruddhāni // VKal_2,2.23 //",
    "GK16vamkalvu:586": " deśakālasvabhāvairviruddho'rtho yeṣu tāni deśakālasvabhāvaviruddhārthāni vākyāni lokaviruddhāni /",
    "GK16vamkalvu:587": " arthadvāreṇa lokaviruddhatvaṃ vākyānām /",
    "GK16vamkalvu:588": " deśaviruddhaṃ yathā ----",
    "GK16vamkalvu:589": " sauvīreṣvasti nagarī madhurā nāma viśrutā /",
    "GK16vamkalvu:590": " ākṣoṭanālikerāḍhyā yasyāḥ paryantabhūmayaḥ //",
    "GK16vamkalvu:591": " kālaviruddhaṃ yathā ----",
    "GK16vamkalvu:592": " kadambakumumasmeraṃ madhau vanamaśobhata /",
    "GK16vamkalvu:593": " svabhāvaviruddhaṃ yathā ----",
    "GK16vamkalvu:594": " mattālimaṅkhamukharāsu ca mañjarīṣu saptacchadasya taratīva śaransukhaśrīḥ /",
    "GK16vamkalvu:595": " saptacchadasya stavakā bhavanti ,",
    "GK16vamkalvu:596": " na mañjarya iti svabhāvaviruddham / tathā ----",
    "GK16vamkalvu:597": " bhṛṅgeṇa kalikākośastathā bhṛśamapīḍyata /",
    "GK16vamkalvu:598": " yathā goṣpadapūraṃ hi vavarṣa bahulaṃ madhu //",
    "GK16vamkalvu:599": " kalikāyāḥ sarvasyā makarandasyaitāvad vāhulyaṃ svabhāvaviruddham //23//",
    "GK16vamkalvu:600": " kalācaturvargaśāstraviruddhārthāni vidyāviruddhāni // VKal_2,2.24 //",
    "GK16vamkalvu:601": " kalāśāstraiścaturvargaśāstraiśca viruddho'rtho yeṣu tāni kalācaturvargaśāstraviruddhārthāni vākyāni vidyāviruddhāni /",
    "GK16vamkalvu:602": " vākyānāṃ virodho'rthadvārakaḥ /",
    "GK16vamkalvu:603": " kalāśāstraviruddhaṃ yathā ----",
    "GK16vamkalvu:604": " kāliṅga likhitamidaṃ vayasya patraṃ patrajñairaparitakoṭikaṇṭakāgram /",
    "GK16vamkalvu:605": " kālinṅgaṃ patitakoṭikaṇṭakāgramiti patravidāmāmnāyaḥ /",
    "GK16vamkalvu:606": " tadviruddhatvāt kalāśāstraviruddham /",
    "GK16vamkalvu:607": " evaṃ kalāntareṣvapi virodho'bhyūhyaḥ /",
    "GK16vamkalvu:608": " caturvargaśāstraviruddhāni tūdāhniyante ----",
    "GK16vamkalvu:609": " kāmopabhogasākalyaphalo rājñāṃ mahījayaḥ /",
    "GK16vamkalvu:610": " dharmaphalo'śvamedhādiyajñaphalo vā rājñāṃ mahījayaḥ ityāgamaḥ /",
    "GK16vamkalvu:611": " tadvirodhāddharmaśāstraviruddhārthametadvākyamiti /",
    "GK16vamkalvu:612": " ahaṅkāreṇa jīyante dviṣantaḥ kiṃ nayaśriyā /",
    "GK16vamkalvu:613": " dvipajjayasya nayamūlatvaṃ sthitaṃ daṇḍanītau /",
    "GK16vamkalvu:614": " tadvirodhādarthaśāstraviruddha vākyamiti /",
    "GK16vamkalvu:615": " daśanāṅkapavitritottaroṣṭaṃ ratikhedālasamānanaṃ smarāmi /",
    "GK16vamkalvu:616": " uttaroṣṭhamantarmukhaṃ nayanāntamiti muktvā cumbananakharadaśanasthānāni /",
    "GK16vamkalvu:617": " iti kāmaśāstre sthitam /",
    "GK16vamkalvu:618": " tadvirodhāt kāmaśāstraviruddhārthaṃ vākyamiti",
    "GK16vamkalvu:619": " devatābhaktito muktirna tattvajñānasaṃpadā /",
    "GK16vamkalvu:620": " etasyārthasya mokṣaśāstre sthitatvāttadviruddhārtham /",
    "GK16vamkalvu:621": " ete vākyavākyārthadoṣāstyāgāya jñātavyāḥ /",
    "GK16vamkalvu:622": " ye tvanye śabdārthadoṣāḥ sūkṣmāste guṇavivecane lakṣyante /",
    "GK16vamkalvu:623": " upamādoṣāścopamāvicāra iti //24//",
    "GK16vamkalvu:624": " iti śrīkāvyālaṅkārasūtravṛttau doṣadarśane dvitīye'dhikaraṇe dvitīyo'dhyāyaḥ /",
    "GK16vamkalvu:625": " vākyavākyārthadoṣavibhāgaḥ //2-2//",
    "GK16vamkalvu:626": " samāptaṃ cedaṃ doṣadarśanaṃ dvitīyamadhikaraṇam //2// ================================================================",
    "GK16vamkalvu:627": " tṛtīyādhikaraṇe prathamo'dhyāyaḥ /",
    "GK16vamkalvu:628": " yadviparyayātmāno doṣāstān guṇān vicārayituṃ guṇavivecanamadhikaraṇamārabhyate /",
    "GK16vamkalvu:629": " tatraujaḥprasādādayo guṇā yamakopamādayastvalaṅkārā iti sthitiḥ kāvyavidām /",
    "GK16vamkalvu:630": " teṣāṃ kiṃ bhedanibandhanamityāha ----",
    "GK16vamkalvu:631": " kāvyaśobhāyāḥ kartāro dharmā guṇāḥ // VKal_3,1.1 //",
    "GK16vamkalvu:632": " ye khalu śabdārthayordharmāḥ kāvyaśobhāṃ kurvanti te guṇāḥ /",
    "GK16vamkalvu:633": " te caujaḥprasādayaḥ /",
    "GK16vamkalvu:634": " na yamakopamādayaḥ /",
    "GK16vamkalvu:635": " kauvalyena teṣāmakāvyaśobhākaratvāt /",
    "GK16vamkalvu:636": " ojaḥprasādādīnāṃ tu kevalānāmasti kāvyaśobhākaratvamiti //1//",
    "GK16vamkalvu:637": " tadatiśayahetavastvalaṅkārāḥ // VKal_3,1.2 //",
    "GK16vamkalvu:638": " tasyāḥ kāvyaśobhāyā atiśayastadatiśayastasya hetavaḥ /",
    "GK16vamkalvu:639": " {tu}śabdo vyatireke /",
    "GK16vamkalvu:640": " alaṅkārāśca yamakopamādayaḥ /",
    "GK16vamkalvu:641": " atra ślokau ----",
    "GK16vamkalvu:642": " yuvateriva rūpamaṅgakāvyaṃ svadate śuddhaguṇaṃ tadapyatīva /",
    "GK16vamkalvu:643": " vihitapraṇayaṃ nirantarābhiḥ sadalaṅkāravikalpakalpanābhiḥ //",
    "GK16vamkalvu:644": " yadi bhavati vacaścyutaṃ guṇebhyo vapuriva yauvanavandhyamaṅganāyāḥ /",
    "GK16vamkalvu:645": " api janadayitāni durbhagatvaṃ niyatamalaṅkaraṇāni saṃśrayante // //2//",
    "GK16vamkalvu:646": " pūrve nityāḥ // VKal_3,1.3 //",
    "GK16vamkalvu:647": " pūrve guṇā nityāḥ /",
    "GK16vamkalvu:648": " tairvinā kāvyaśobhānupapatteḥ //3//",
    "GK16vamkalvu:649": " evaṃ guṇālaṅkārāṇāṃ bhedaṃ darśayitvā śabdaguṇanirūpaṇārthamāha ----",
    "GK16vamkalvu:650": " ojaḥprasādaśleṣasamatāsamādhimādhuryasaukumāryodāratārthavyaktikāntayo bandhaguṇāḥ // VKal_3,1.4 //",
    "GK16vamkalvu:651": " bandhaḥ padaracanā ,",
    "GK16vamkalvu:652": " tasya guṇaḥ bandhaguṇāḥ ojaḥprabhṛtayaḥ //4//",
    "GK16vamkalvu:653": " tān krameṇa darśayitumāha ----",
    "GK16vamkalvu:654": " gāḍhabandhatvamojaḥ // VKal_3,1.5 //",
    "GK16vamkalvu:655": " yathā ----",
    "GK16vamkalvu:656": " vilulitamakarandā mañjarīrnartayanti /",
    "GK16vamkalvu:657": " na punaḥ ----",
    "GK16vamkalvu:658": " vilulitamadhudhārā mañjarīrlolayanti / //5//",
    "GK16vamkalvu:659": " śaithilyaṃ prasādaḥ // VKal_3,1.6 //",
    "GK16vamkalvu:660": " bandhasya śaithilyaṃ śithikatvaṃ prasādaḥ //6//",
    "GK16vamkalvu:661": " nanvayamojoviparyayātmā doṣa ,",
    "GK16vamkalvu:662": " tat kathaṃ guṇa ityāha ----",
    "GK16vamkalvu:663": " guṇaḥ saṃplavāt // VKal_3,1.7 //",
    "GK16vamkalvu:664": " guṇaḥ prasādaḥ /",
    "GK16vamkalvu:665": " ojasā saha saṃplavād //7//",
    "GK16vamkalvu:666": " na śuddhaḥ // VKal_3,",
    "GK16vamkalvu:667": " 1.8 [k: not in sutra] //",
    "GK16vamkalvu:668": " śuddhastu doṣa eveti //8//",
    "GK16vamkalvu:669": " nanu viruddhayorojaḥprasādayoḥ kathaṃ saṃplava ityata āha ----",
    "GK16vamkalvu:670": " sa tvanubhavasiddhaḥ // VKal_3,1.9 [*VKal_3,1.8] //",
    "GK16vamkalvu:671": " sa tu saṃplavastvanubhavasiddhaḥ /",
    "GK16vamkalvu:672": " tadvidāṃ ratnādiviśeṣavat /",
    "GK16vamkalvu:673": " atra ślokaḥ ----",
    "GK16vamkalvu:674": " karuṇaprekṣaṇīyeṣu saṃplavaḥ sukhaduḥkhayoḥ /",
    "GK16vamkalvu:675": " yathānubhavataḥ siddhastathaivaujaḥprasādayoḥ // //9//",
    "GK16vamkalvu:676": " sāmyotkarṣau ca // VKal_3,1.10 [*VKal_3,1.9] //",
    "GK16vamkalvu:677": " sāmyamutkarṣaścaujaḥprasādayoreva /",
    "GK16vamkalvu:678": " sāmyaṃ yathā ----",
    "GK16vamkalvu:679": " atha sa viṣayavyāvṛttātmā yathāvidhi sūnave",
    "GK16vamkalvu:680": " nṛpatikakudaṃ datvā yūne sitātapavāraṇam //(Raghuvaṃśa 3.70)",
    "GK16vamkalvu:681": " kvacidojaḥ prasādādutkṛṣṭam / yathā ----",
    "GK16vamkalvu:682": " vrajati gaganaṃ bhallātakyāḥ phalena sahopamām /",
    "GK16vamkalvu:683": " kvacidojasaḥ prasādasyotkarṣaḥ / yathā ----",
    "GK16vamkalvu:684": " kusumaśayanaṃ na pratyayaṃ na candramarīcayo",
    "GK16vamkalvu:685": " na ca malayajaṃ sarvāṅgīṇaṃ na vā maṇiyaṣṭayaḥ // //10//",
    "GK16vamkalvu:686": " masṛṇatvaṃ śleṣaḥ // VKal_3,1.11 [*VKal_3,1.10] //",
    "GK16vamkalvu:687": " masṛṇatvaṃ nāma yasmin santi bahūnyapi padānyekavadbhāsante / yathā ----",
    "GK16vamkalvu:688": " astyuttarasyāṃ diśi devatātmā himālayo nāma nagādhirājaḥ /",
    "GK16vamkalvu:689": " na punaḥ ----",
    "GK16vamkalvu:690": " sūtraṃ brāhmamuraḥsthale ---- ,",
    "GK16vamkalvu:691": " bhramarīvalgugītayaḥ",
    "GK16vamkalvu:692": " taḍitkalilamākāśam iti",
    "GK16vamkalvu:693": " evaṃ tu śleṣo bhavati ----",
    "GK16vamkalvu:694": " brāhmaṃ sūtramuraḥsthale",
    "GK16vamkalvu:695": " bhramarīmuñjugītayaḥ",
    "GK16vamkalvu:696": " taḍijjaṭilamākāśam iti //11//",
    "GK16vamkalvu:697": " mārgāvhedaḥ samatā // VKal_3,1.12 [*VKal_3,1.11] //",
    "GK16vamkalvu:698": " mārgasyābhedo mārgābhedaḥ samatā /",
    "GK16vamkalvu:699": " yena mārgeṇopakramastasyātyāga ityarthaḥ /",
    "GK16vamkalvu:700": " śloke prabandhe ceti pūrvoktamudāharaṇam /",
    "GK16vamkalvu:701": " viparyayastu yathā ----",
    "GK16vamkalvu:702": " prasīda caṇḍi /",
    "GK16vamkalvu:703": " tyaja manyumañjasā janastavāyaṃ purataḥ kṛtāñjaliḥ /",
    "GK16vamkalvu:704": " kimarthamutkampitapīvarastanadvayaṃ tvayā luptavilāsamāsyate // //12//",
    "GK16vamkalvu:705": " ārohāvarohakramaḥ samādhiḥ // VKal_3,1.13 [*VKal_3,1.12] //",
    "GK16vamkalvu:706": " ārohāvarohayoḥ krama ārohāvarohakramaḥ samādhiḥ parihāraḥ /",
    "GK16vamkalvu:707": " ārohasyāvarohe sati parihāraḥ ,",
    "GK16vamkalvu:708": " avarohasya vārohe satīti /",
    "GK16vamkalvu:709": " tatrārphapūrvako'varoho yathā ----",
    "GK16vamkalvu:710": " narāḥ śīlabhraṣṭā vyasana iva majjanti taravaḥ /",
    "GK16vamkalvu:711": " ārohasya kramo'varohasya ca krama ārohāvarohakramaḥ /",
    "GK16vamkalvu:712": " krameṇārohaṇamavarohaṇaṃ ceti kecit / yathā ----",
    "GK16vamkalvu:713": " niveśaḥ svaḥsindhostuhinagirivīthīṣu jayati / //13//",
    "GK16vamkalvu:714": " na pṛthak, ārohāvarohayorojaḥprasādarūpatvāt // VKal_3,1.14 [*VKal_3,1.13] //",
    "GK16vamkalvu:715": " na pṛthaksamādhirguṇaḥ ārohāvarohayorojaḥprasādarūpatvāt /",
    "GK16vamkalvu:716": " pjorūpaścārohaḥ prasādarūpaścāvaroha iti //14//",
    "GK16vamkalvu:717": " na, asaṃpṛktatvāt // VKal_3,1.15 [*VKal_3,1.14] //",
    "GK16vamkalvu:718": " yaduktam ojaḥprasādarūpatvamārohāvarohayoḥ [k: iti] tanna /",
    "GK16vamkalvu:719": " sampṛktatvāt[k:",
    "GK16vamkalvu:720": " asampṛktatvāt] /",
    "GK16vamkalvu:721": " sampṛktau khalvojaḥprasādau nadīveṇikāvad vahataḥ //15//",
    "GK16vamkalvu:722": " anaikāntyācca // VKal_3,1.16 [*VKal_3,1.15] //",
    "GK16vamkalvu:723": " na cāyamekāntaḥ /",
    "GK16vamkalvu:724": " [k:niyamaḥ] yadojasyārohaḥ prasāde cāvarohaḥ //16//",
    "GK16vamkalvu:725": " ojaḥprasādayoḥ tīvrāvasthā,",
    "GK16vamkalvu:726": " tāviti cedabhyupagamaḥ // VKal_3,1.17 [*VKal_3,1.16] //",
    "GK16vamkalvu:727": " ojaḥprasādayoḥ kvacidbhāge tīvrāvasthāyāmāroho'varohaścetyevaṃ[k:",
    "GK16vamkalvu:728": " tīvrāvasthā /",
    "GK16vamkalvu:729": " sā cāroho'varohākhyetyevaṃ] cenmanyase ,",
    "GK16vamkalvu:730": " abhyupagamaḥ ---- na vipratipattiḥ //17//",
    "GK16vamkalvu:731": " viśeṣāpekṣitvāttayoḥ // VKal_3,1.18 [*VKal_3,1.17] //",
    "GK16vamkalvu:732": " sa viśeṣo guṇāntarātmā //18//",
    "GK16vamkalvu:733": " ārohāvarohanimittaṃ samādhirākhyāyate // VKal_3,1.19 [*VKal_3,1.18] //",
    "GK16vamkalvu:734": " ārohāvarohagramaḥ samādhiriti gauṇyā vṛttyā vyākhyeyam //19//",
    "GK16vamkalvu:735": " kramavidhānārthaṃ vā // VKal_3,1.20 [*VKal_3,1.19] //",
    "GK16vamkalvu:736": " pṛthakkaraṇamiti /",
    "GK16vamkalvu:737": " pāṭhadharmatvaṃ ca na sambhavatīti na pāṭhadharmāḥ sarvatrādṛṣṭeḥ(3-1-28)",
    "GK16vamkalvu:738": " ityatra[k:ityevaṃ] vakṣyāmaḥ //20//",
    "GK16vamkalvu:739": " pṛthakpadatvaṃ mādhuryam // VKal_3,1.21 [*VKal_3,1.20] //",
    "GK16vamkalvu:740": " bandhasya pṛthakpadatvaṃ yat tanmādhuryam pṛthakpadāni yasya sa pṛthakpadaḥ /",
    "GK16vamkalvu:741": " tasya bhāvaḥ pṛthakpadatvam /",
    "GK16vamkalvu:742": " samāsadairdhyanivṛttiparaṃ caitat /",
    "GK16vamkalvu:743": " ajaraṭhatvaṃ saukumāryam // VKal_3,1.22 [*VKal_3,1.21] //",
    "GK16vamkalvu:744": " bandhasyājaraṭhatvamapāruṣyaṃ yat yat saukumāryam /",
    "GK16vamkalvu:745": " pūrvoktamudāharaṇam /",
    "GK16vamkalvu:746": " viparyayastu yathā ----",
    "GK16vamkalvu:747": " nidānaṃ nirdvaitaṃ priyajanasadṛktvavyavasitiḥ",
    "GK16vamkalvu:748": " sudhāsekaploṣau phalamapi viruddhaṃ mama hṛdi / //22//",
    "GK16vamkalvu:749": " vikaṭatvamudāratā // VKal_3,1.23 [*VKal_3,1.22] //",
    "GK16vamkalvu:750": " bandhasya vikaṭatvaṃ yadasāvudāratā /",
    "GK16vamkalvu:751": " yasmin sati nṛtyantīva padānīti janasya varṇabhāvanā bhavati tadvikaṭatvam /",
    "GK16vamkalvu:752": " līlāyamānatvamityarthaḥ / yathā ----",
    "GK16vamkalvu:753": " svacaraṇaviniviṣṭairnūpurairnartakīnāṃ jhaṇiti raṇitamāsīt tatra citraṃ kalaṃ ca /",
    "GK16vamkalvu:754": " na punaḥ ----",
    "GK16vamkalvu:755": " caraṇakamalalagnairnūpurairnartakīnāṃ raṇitamāsīnmañju citraṃ ca tatra / //23//",
    "GK16vamkalvu:756": " arthavyaktihetutvamarthavyaktiḥ // VKal_3,1.24 [*VKal_3,1.23] //",
    "GK16vamkalvu:757": " yatra jhaṭityarthapratipattihetutvaṃ sa guṇo'rhavyaktiriti pūrvoktamudāharaṇam /",
    "GK16vamkalvu:758": " pratyudāharaṇaṃ tu bhūyaḥ sulabhaṃ ca //24//",
    "GK16vamkalvu:759": " aujjvalyaṃ kāntiḥ // VKal_3,1.25 [*VKal_3,1.24] //",
    "GK16vamkalvu:760": " bandhasyojjvalatvaṃ nāma yadasau kāntiriti /",
    "GK16vamkalvu:761": " yadabhāve purāṇacchāyetyucyate / yathā ----",
    "GK16vamkalvu:762": " kuraṅgīnetrālīstavakitavanālīparisaraḥ",
    "GK16vamkalvu:763": " viparyayastu bhūyānsukabhaśca /",
    "GK16vamkalvu:764": " ślokāścātra bhavanti ----",
    "GK16vamkalvu:765": " padanyāsasya gāḍhatvaṃ vadantyojaḥ kavīśvarāḥ /",
    "GK16vamkalvu:766": " anenādhiṣṭhitāḥ prāyaḥ śābdāḥ śrotrarasāyanam //",
    "GK16vamkalvu:767": " ślathatvamojasā miśraṃ prasādaṃ ca pracakṣate /",
    "GK16vamkalvu:768": " anena na vinā satyaṃ svadate kāvyapaddhatiḥ //",
    "GK16vamkalvu:769": " yatraikapadavadbhāvaṃ padānāṃ bhūyasāmapi /",
    "GK16vamkalvu:770": " anālakṣitasandhīnāṃ sa śleṣaḥ paramo guṇaḥ //",
    "GK16vamkalvu:771": " pratipādaṃ pratiślokamekamārgaparigrahaḥ /",
    "GK16vamkalvu:772": " durbandho durvibhāvaśca samateti mato guṇāḥ //",
    "GK16vamkalvu:773": " ārohantyavarohanti krameṇa yatayo hi yat /",
    "GK16vamkalvu:774": " samādhirnāma sa guṇastena pūtā sarasvatī //",
    "GK16vamkalvu:775": " bandhe pṛthakpadatvaṃ ca mādhuryamuditaṃ budhaiḥ /",
    "GK16vamkalvu:776": " anena hi padantyāsāḥ kāmaṃ dhārāmadhucyutāḥ /",
    "GK16vamkalvu:777": " tathaiva vāgapi prājñaiḥ samastaguṇagumphitā //",
    "GK16vamkalvu:778": " bandhasy=ajaraṭhatvaṃ ca saukumāryamudāhṛtam /",
    "GK16vamkalvu:779": " etena varjinā vāco rūkṣatvānna śrutikṣamāḥ //",
    "GK16vamkalvu:780": " vikaṭatvaṃ ca bandhasya kathayanti hyudāratām /",
    "GK16vamkalvu:781": " vaicitryaṃ na prapadyante yayā śūnyāḥ padakramāḥ //",
    "GK16vamkalvu:782": " paścādiva gatirvācaḥ purastādiva vastunaḥ /",
    "GK16vamkalvu:783": " yatrārthavyaktihetutvāt sā'rthavyaktiḥ smṛto guṇaḥ //",
    "GK16vamkalvu:784": " aujjvalyaṃ kāntirityāhurguṇaṃ guṇaviśāradāḥ /",
    "GK16vamkalvu:785": " purāṇavcitrasthānīyaṃ tena bandhyaṃ kavervacaḥ // //25//",
    "GK16vamkalvu:786": " nāsantaḥ, sadvedyatvāt // VKal_3,1.26 [*VKal_3,1.25] //",
    "GK16vamkalvu:787": " na khalvete guṇā asantaḥ saṃvedyatvāt //26//",
    "GK16vamkalvu:788": " tadvidāṃ saṃvedyatve'pi bhrāntāḥ syurityāha ----",
    "GK16vamkalvu:789": " na bhrāntāḥ,",
    "GK16vamkalvu:790": " niṣkampatvāt // VKal_3,1.27 [*VKal_3,1.26] //",
    "GK16vamkalvu:791": " na guṇā bhrāntāḥ /",
    "GK16vamkalvu:792": " etadviṣayāyāḥ pravṛtterniṣkampatvāt //27//",
    "GK16vamkalvu:793": " na pāṭhadharmāḥ,",
    "GK16vamkalvu:794": " sarvatrādṛṣṭeḥ // VKal_3,1.28 [*VKal_3,1.27] //",
    "GK16vamkalvu:795": " naite guṇāḥ pāṭhadharmāḥ /",
    "GK16vamkalvu:796": " sarvatrādṛṣṭeḥ /",
    "GK16vamkalvu:797": " yadi pāṭhadharmāḥ syustarhi viśeṣānapekṣāḥ santaḥ sarvatra dṛśyeran /",
    "GK16vamkalvu:798": " na ca sarvatra dṛśyante /",
    "GK16vamkalvu:799": " viśeṣāpekṣayā viśeṣāṇāṃ guṇatvād guṇābhyupagama eveti //28//",
    "GK16vamkalvu:800": " iti vāmanaviracitakāvyālaṇkārasūtravṛttau guṇavivecane tṛtīye'dhikaraṇe prathamo'dhyāyaḥ //3-1//",
    "GK16vamkalvu:801": " [iti śrīkāvyālaṅkārasūtravṛttau guṇavivecane tṛtīye'dhikaraṇe prathamo'dhyāyaḥ guṇālaṅkāravivekaḥ ,",
    "GK16vamkalvu:802": " śabdaguṇavivekaśca //3-1//] @----------------------------------------------------------------------------------------------",
    "GK16vamkalvu:803": " atha tṛtīyādhikaraṇe dvitīyo'dhyāyaḥ",
    "GK16vamkalvu:804": " sampratyarthaguṇavivecanārthamāha ----",
    "GK16vamkalvu:805": " ta evārthaguṇāḥ // VKal_3,2.1 //",
    "GK16vamkalvu:806": " ta evaujaḥprabhṛtayo'rthaguṇāḥ //1//",
    "GK16vamkalvu:807": " arthasya prauḍhirojaḥ // VKal_3,2.2 //",
    "GK16vamkalvu:808": " arthasyābhidheyasya prauḍhiḥ prauḍhatvamojaḥ /",
    "GK16vamkalvu:809": " padārthe vākyavacanaṃ vākyārthe ca padābhidhā /",
    "GK16vamkalvu:810": " prauḍhitvyāsasamāsau ca sābhiprāyatvameva ca //",
    "GK16vamkalvu:811": " padārthe vākyavacanaṃ yathā (Raghuvaṃśa 2.75) ----",
    "GK16vamkalvu:812": " atha nayanasamutthaṃ jyotiratreriva dyauḥ /",
    "GK16vamkalvu:813": " atra candrapadavācye'rthe nayanasamutthaṃ jyotiratreḥ iti vākyaṃ prayuktam /",
    "GK16vamkalvu:814": " padasamūhaśca vākyamabhipretam /",
    "GK16vamkalvu:815": " anayā diśānyadapi draṣṭavyam / tadyathā ----",
    "GK16vamkalvu:816": " puraḥ pāṇḍucchāyaṃ tadanu kapilimnā kṛtapadaṃ",
    "GK16vamkalvu:817": " tataḥ pākotsekādaruṇaguṇasaṃsargitavapuḥ /",
    "GK16vamkalvu:818": " śanaiḥ śoṣārambhe sthapuṭanijaviṣkambhaviṣamaṃ",
    "GK16vamkalvu:819": " vane vītāmo badaramarasatvaṃ kalayati //",
    "GK16vamkalvu:820": " nacaivamatiprasaṅgaḥ /",
    "GK16vamkalvu:821": " kāvyaśobhākaratvasya /",
    "GK16vamkalvu:822": " guṇasāmānyalakṣaṇasyāvasthitatvāt /",
    "GK16vamkalvu:823": " vākyārthe padābhidhānanṃ yathā ----",
    "GK16vamkalvu:824": " divyeyaṃ na bhavati kiṃ tu mānuṣī",
    "GK16vamkalvu:825": " iti vaktavye nimiṣati ityāheti /",
    "GK16vamkalvu:826": " asya vākyārthasya vyāsasamāsau /",
    "GK16vamkalvu:827": " vyāso yathā ----",
    "GK16vamkalvu:828": " ayaṃ nānākāro bhavati sukhaduḥkhavyatikaraḥ",
    "GK16vamkalvu:829": " sukhaṃ vā duḥkhaṃ vā na bhavati bhavatyeva ca tataḥ /",
    "GK16vamkalvu:830": " punastasmādūrdhvaṃ bhavati sukhaduḥkhaṃ kimapi tat",
    "GK16vamkalvu:831": " punastasmādūrdhvaṃ bhavati na ca duḥkhaṃ ,",
    "GK16vamkalvu:832": " na ca sukham //",
    "GK16vamkalvu:833": " samāso yathā (Kumārasaṃbhava_6.94)----",
    "GK16vamkalvu:834": " so'yaṃ samprati candraguptanayaścandraprakāśo yuvā /",
    "GK16vamkalvu:835": " jāto bhūpatirāśrayaḥ kṛtadhiyāṃ diṣṭyā kṛtārthaśramaḥ //",
    "GK16vamkalvu:836": " āśrayaḥ kṛtadhiyām ityasya ca subandhuṃ sācivyopakṣepaparatvāt sābhiprāyatvam / etena",
    "GK16vamkalvu:837": " rativigalitabandhe keśapāśe sukeśyā",
    "GK16vamkalvu:838": " ityatra sukeśyāḥ ityasya ca sābhiprāyatvaṃ vyākhyātam //2//",
    "GK16vamkalvu:839": " arthavaimalyaṃ prasādaḥ // VKal_3,2.3 //",
    "GK16vamkalvu:840": " arthasya vaimalyaṃ prayaujakamātraparigrahaḥ prasādaḥ / yathā ----",
    "GK16vamkalvu:841": " sarvaṇā kanyakā rūpayauvanārambhaśālinī",
    "GK16vamkalvu:842": " viapryayastu ----",
    "GK16vamkalvu:843": " upāstāṃ hasto me vimalamaṇikāñcīpadamidam",
    "GK16vamkalvu:844": " kāñcīpadam ityanaiva nitambasya lakṣitatvād viśeṣaṇasyāprayojakatvamiti //3//",
    "GK16vamkalvu:845": " ghaṭanā śleṣaḥ // VKal_3,2.4 //",
    "GK16vamkalvu:846": " kramakauṭikyānulvaṇatvopapattiyogo ghaṭaṇā /",
    "GK16vamkalvu:847": " sa śleṣaḥ /",
    "GK16vamkalvu:848": " yathā (Amaruśataka_16) ----",
    "GK16vamkalvu:849": " dṛṣṭvaikāsanasaṅgate priyatame paścādupetyādarā-",
    "GK16vamkalvu:850": " dekasyā nayane nimīlya vihitakrīḍāsubandhacchalaḥ /",
    "GK16vamkalvu:851": " īpadvakritakandharaḥ sapulakaḥ premollasanmānasā-",
    "GK16vamkalvu:852": " mantarhāsalasatkapolaphalakāṃ dhūrto'parāṃ cumbati //",
    "GK16vamkalvu:853": " śūdrakādiraciteṣu prabandheṣvasya bhūyān prapañco dṛśyate //4//",
    "GK16vamkalvu:854": " avaiṣamyaṃ samatā // VKal_3,2.5 //",
    "GK16vamkalvu:855": " avaipamyaṃ prakramābhedaḥ samatā /",
    "GK16vamkalvu:856": " kvacit kramo'pi bhidyate / yathā ----",
    "GK16vamkalvu:857": " cyutasumanasaḥ kundāḥ puṣpodgameṣvalasā drumā",
    "GK16vamkalvu:858": " malayamarutaḥ sarpantīme viyuktadhṛticchidaḥ /",
    "GK16vamkalvu:859": " atha ca savituḥ śītollāsaṃ lunanti marīcayo",
    "GK16vamkalvu:860": " na ca jaraṭhatāmālambante klamodayadāyinīm //",
    "GK16vamkalvu:861": " ṛtusandhipratipādanapare'tra dvitīye pāde kramabhedo ,",
    "GK16vamkalvu:862": " malayamarutāmasādhāraṇatvāt /",
    "GK16vamkalvu:863": " evaṃ dvitīyaḥ pādaḥ paṭhitavyaḥ ----",
    "GK16vamkalvu:864": " manasi ca giraṃ vadhvantīme kiranti na kokilāḥ /",
    "GK16vamkalvu:865": " iti //5//",
    "GK16vamkalvu:866": " sugamatvaṃ vā'vaiṣamyamiti //",
    "GK16vamkalvu:867": " VKal_3,2.6 [k: not in sutra] //",
    "GK16vamkalvu:868": " sukhena gamyate jñāyata ityarthaḥ /",
    "GK16vamkalvu:869": " yathā (Kumārasaṃbhava_1.1) ----",
    "GK16vamkalvu:870": " astyuttarasyāṃ diśi devatātmā ................ ityādi /",
    "GK16vamkalvu:871": " yathā vā ----",
    "GK16vamkalvu:872": " kā svidavaguṇṭhanavatī nātiparisphuṭaśarīralāvaṇyā /",
    "GK16vamkalvu:873": " madhye tapodhanānāṃ kisalayamiva pāṇḍupatrāṇām //",
    "GK16vamkalvu:874": " pratyudāharaṇaṃ sulabham //6//",
    "GK16vamkalvu:875": " arthadṛṣṭiḥ samādhiḥ // VKal_3,2.7 [*VKal_3,2.6] //",
    "GK16vamkalvu:876": " arthasya darśanaṃ dṛṣṭiḥ /",
    "GK16vamkalvu:877": " samādhikāraṇatvāt samādhiḥ /",
    "GK16vamkalvu:878": " avahitaṃ hi cittamarthān paśyati(1-3-17v)",
    "GK16vamkalvu:879": " ityuktaṃ purastāt //7//",
    "GK16vamkalvu:880": " artho dvividhaḥ,",
    "GK16vamkalvu:881": " ayoniranyacchāyāyonirvā // VKal_3,2.8 [*VKal_3,2.7] //",
    "GK16vamkalvu:882": " yasyārthasya darśanaṃ samādhiḥ so'rtho dvividhaḥ ---- ayoniranyacchāyāyonirveti /",
    "GK16vamkalvu:883": " ayonirakāraṇaḥ /",
    "GK16vamkalvu:884": " avadhānamātrakāraṇa ityarthaḥ /",
    "GK16vamkalvu:885": " anyasya kāvyasya chāyānyacchāyā tadyonirvā / tadyathā ----",
    "GK16vamkalvu:886": " mā bhaiḥ śaśāṅka mama śīdhuni nāsti rāhuḥ",
    "GK16vamkalvu:887": " khe rohiṇī vasati kātara kiṃ vimeṣi /",
    "GK16vamkalvu:888": " prāyo vidagdhavanitānavasaṅgameṣu",
    "GK16vamkalvu:889": " puṃsāṃ manaḥ pracalatīti kimatra citram //",
    "GK16vamkalvu:890": " pūrvasya ślokasyārtho'yoniḥ /",
    "GK16vamkalvu:891": " dvitīyasya ca chāyāyoniriti //8//",
    "GK16vamkalvu:892": " artho vyaktaḥ sūkṣmaśca // VKal_3,2.9 [*VKal_3,2.8] //",
    "GK16vamkalvu:893": " yasyārthasya darśanaṃ samādhiriti ,",
    "GK16vamkalvu:894": " sa dvedhā vyaktaḥ sūkṣmaśca /",
    "GK16vamkalvu:895": " vyaktaḥ sphuṭa udāhṛta eva //9//",
    "GK16vamkalvu:896": " sūkṣmaṃ vyākhyātumāha ----",
    "GK16vamkalvu:897": " sūkṣmo bhāvyo vāsanīyaśca // VKal_3,2.10 [*VKal_3,2.9] //",
    "GK16vamkalvu:898": " sūkṣmo dvedhā bhavato ---- bhāvyo,",
    "GK16vamkalvu:899": " vāsanīyaśca /",
    "GK16vamkalvu:900": " śīghranirūpaṇāgamyo bhāvyaḥ /",
    "GK16vamkalvu:901": " ekāgratāprakarṣagamyo vāsanīya iti /",
    "GK16vamkalvu:902": " bhāvyo yathā ----",
    "GK16vamkalvu:903": " anyonyasaṃvalitamāṃsaladantakānti",
    "GK16vamkalvu:904": " sollāsamāviralasaṃvalitārdhatāram /",
    "GK16vamkalvu:905": " līlāgṛhe pratikalaṃ kilikiñciteṣu",
    "GK16vamkalvu:906": " vyāvartamānanayanaṃ mithunaṃ cakrāsti //",
    "GK16vamkalvu:907": " vāsanīyo yathā ----",
    "GK16vamkalvu:908": " avihitthavalitajadhanaṃ vivartitābhimukhakucataṭaṃ sthitvā /",
    "GK16vamkalvu:909": " avalokito'hamanayā dakṣiṇakarakalitahāralatam // //10//",
    "GK16vamkalvu:910": " uktivaicitryaṃ mādhuryam // VKal_3,2.11 [*VKal_3,2.10] //",
    "GK16vamkalvu:911": " uktervaicitryaṃ yattanmādhuryamiti / yathā ----",
    "GK16vamkalvu:912": " rasavadamṛtaṃ ,",
    "GK16vamkalvu:913": " kaḥ sandeho madhūnyapi nānyathā",
    "GK16vamkalvu:914": " madhuramadhikaṃ cūtasyāpi prasannarasaṃ phalam /",
    "GK16vamkalvu:915": " sakṛdapi punarmadhyasthaḥ san rasāntaravijjano",
    "GK16vamkalvu:916": " vadatu yadihānyat svādu syāt priyādaśanacchadāt // //11//",
    "GK16vamkalvu:917": " apāruṣyaṃ saukumāryam // VKal_3,2.12 [*VKal_3,2.11] //",
    "GK16vamkalvu:918": " puruṣe'rthe apāruṣyaṃ saukumāryamiti /",
    "GK16vamkalvu:919": " yathā mṛtaṃ ,",
    "GK16vamkalvu:920": " yaśaḥśeṣamityāhuḥ /",
    "GK16vamkalvu:921": " ekākinaṃ devatādvitīyamiti /",
    "GK16vamkalvu:922": " gacchati sādhayeti ca //12//",
    "GK16vamkalvu:923": " agrāmyatvamudāratā // VKal_3,2.13 [*VKal_3,2.12] //",
    "GK16vamkalvu:924": " grāmyatvaprasaṅge agtāmyatvamudāratā / yathā ----",
    "GK16vamkalvu:925": " tvamevaṃ saundaryā sa ca ruciratāyāṃ paricitaḥ",
    "GK16vamkalvu:926": " kalānāṃ sīmānaṃ parimiha yuvāmeva bhajathaḥ /",
    "GK16vamkalvu:927": " ayi dvandvaṃ diṣṭyā taditi subhage saṃvadati vā-",
    "GK16vamkalvu:928": " mataḥ śeṣaṃ cet syājjittamiha tadānīṃ guṇitayā //",
    "GK16vamkalvu:929": " viparyayastu ----",
    "GK16vamkalvu:930": " svapiti yāvadayaṃ nikaṭe janaḥ svapimi tāvadahaṃ kimapaiti te /",
    "GK16vamkalvu:931": " iti nigadya śanairanumekhalaṃ mama karaṃ svakareṇa rurodha sā // //13//",
    "GK16vamkalvu:932": " vastusvabhāvasphuṭatvamarthavyaktiḥ // VKal_3,2.14 [*VKal_3,2.13] //",
    "GK16vamkalvu:933": " vastūnāṃ bhāvānāṃ svabhāvasya sphuṭatvaṃ yadasāvarthavyaktiḥ / yathā ----",
    "GK16vamkalvu:934": " pṛṣṭeṣu śaṅkhaśakalacchaviṣu cchadānāṃ rājībhiraṅkitamalaktakalohinībhiḥ /",
    "GK16vamkalvu:935": " gorocanāharitababhruvahiḥpalāśamāmodate kumudamambhasi palvalasya //",
    "GK16vamkalvu:936": " yathā vā ----",
    "GK16vamkalvu:937": " prathamamalasaiḥ paryastāgraṃ sthitaṃ pṛthukesarai-",
    "GK16vamkalvu:938": " rviralaviralairantaḥpatrairmanāṅmilitaṃ tataḥ /",
    "GK16vamkalvu:939": " tadanu valanāmātraṃ kiñcid vyadhāyi vahirdalai-",
    "GK16vamkalvu:940": " rmukulanavidhau vṛddhābjānāṃ babhūva kadarthanā // //14//",
    "GK16vamkalvu:941": " dīptarasatvaṃ kāntiḥ // VKal_3,2.15 [*VKal_3,2.14] //",
    "GK16vamkalvu:942": " dīptā rasāḥ śṛṅgārādayo yasya sa dīptarasaḥ /",
    "GK16vamkalvu:943": " tasya bhāvo dīpta rasatvaṃ kāntiḥ / yathā ----",
    "GK16vamkalvu:944": " preyān sāyamapākṛtaḥ saśapathaṃ pādānataḥ kāntayā",
    "GK16vamkalvu:945": " dvitrāṇyeva padāni vāsabhavanāt yāvanna yātyūnmanāḥ /",
    "GK16vamkalvu:946": " tāvat pratyuta pāṇisampuṭalasagnīvīnitambaṃ dhṛto",
    "GK16vamkalvu:947": " dhāvitvaiva kṛtapraṇāmakamaho premṇo vicitrā gatiḥ //",
    "GK16vamkalvu:948": " evaṃ rasāntareṣvapyudāhāryam /",
    "GK16vamkalvu:949": " atra ślokāḥ ----",
    "GK16vamkalvu:950": " guṇasphuṭatvasākalya kāvyapākaṃ pracakṣate /",
    "GK16vamkalvu:951": " cūtasya pariṇāmena sa cāyamupamīyate //",
    "GK16vamkalvu:952": " suptiṅsaṃskārasāraṃ yat kliṣṭavastuguṇaṃ bhavet /",
    "GK16vamkalvu:953": " kāvyaṃ vṛntākapākaṃ syājjupsante janāstataḥ //",
    "GK16vamkalvu:954": " guṇānāṃ daśatāmukto yasyārthastadapārthakam /",
    "GK16vamkalvu:955": " dāḍimāni daśetyādi na vicārakṣamaṃ vacaḥ //",
    "GK16vamkalvu:956": " //15// iti//",
    "GK16vamkalvu:957": " iti śrīpaṇḍitavaravāmanaviracitakāvyālaṅkārasūtravṛttau guṇavivecane tṛtīye'dhikaraṇe dvitīyo'dhyāyaḥ /",
    "GK16vamkalvu:958": " samāptaṃ cedaṃ guṇavivecanaṃ tṛtīyamadhikaraṇam / ================================================================",
    "GK16vamkalvu:959": " atha caturthādhikaraṇe prathamo'dhyāyaḥ",
    "GK16vamkalvu:960": " guṇanirvartyā kāvyaśobhā /",
    "GK16vamkalvu:961": " tasyāścātiśayahetavo'laṅkārāḥ /",
    "GK16vamkalvu:962": " tannirūpaṇārthamālaṅkārikamadhikaraṇamārabhyate /",
    "GK16vamkalvu:963": " tatra śabdālaṅkārāḥ /",
    "GK16vamkalvu:964": " tatra śabdālaṅkārau dvau yamakānuprāsau krameṇa darśayitumāha ----",
    "GK16vamkalvu:965": " padamanaikārthamakṣaraṃ cāvṛttaṃ sthānaniyame yamakam // VKal_4,1.1 //",
    "GK16vamkalvu:966": " padamenekārthaṃ bhinnārthamekamanekaṃ vā tadvadakṣaranāvṛttaṃ sthānaniyame sati yamakam /",
    "GK16vamkalvu:967": " svavṛttyā sajātīyena vā kārtsnyaikadeśābhyāmanekapādavyāptiḥ sthānaniyama iti /",
    "GK16vamkalvu:968": " yāni tvekapādabhāgavṛttīni yamakāni dṛśyante teṣu ślokāntarasthasaṃsthānayamakāpekṣayaiva sthānaniyama iti //1//",
    "GK16vamkalvu:969": " sthānakathanārthamāha ----",
    "GK16vamkalvu:970": " pādāḥ pādasyaikasyānekasya cādimadhyāntabhāgāḥ sthānāni // VKal_4,1.2 //",
    "GK16vamkalvu:971": " pādaḥ , ekasya ca pādasyādimadhyāntabhāgāḥ ,",
    "GK16vamkalvu:972": " anekasya ca pādasya ta eva sthānāni /",
    "GK16vamkalvu:973": " pādayamakaṃ yathā ----",
    "GK16vamkalvu:974": " asajjanavaco yasya kalikāmadhugarhitam /",
    "GK16vamkalvu:975": " tasya syādviṣataroḥ kalikāmadhugarhitam //",
    "GK16vamkalvu:976": " ekapādasthādimadhyāntayamakāni yathā ----",
    "GK16vamkalvu:977": " hanta hantararātīnāṃ dhīra dhīrarcitā tava /",
    "GK16vamkalvu:978": " kāmaṃ kāmandakīnītirasyā rasyā divāniśam //",
    "GK16vamkalvu:979": " vasuparāsu parāsumivojjhatīṣvavikalaṃ vikalaṅkaśaśiprabham /",
    "GK16vamkalvu:980": " priyatamaṃ yatamantumanīśvaraṃ rasikatā sikatāsviva tāsu kā //",
    "GK16vamkalvu:981": " sudṛśo rasarecakitaṃ cakitaṃ bhavatīkṣitamasti mitaṃ stimitam /",
    "GK16vamkalvu:982": " api hāsalavastavakastava kastulayennanu kāmadhurāṃ madhurām //",
    "GK16vamkalvu:983": " pādayorādimadhyāntayamakāni yathā ----",
    "GK16vamkalvu:984": " bhramara / drutapuṣpāṇi bhrama ratyau pivan madhu /",
    "GK16vamkalvu:985": " kā kundakusume prītiḥ kākuṃ dattvā virauṣi yat //",
    "GK16vamkalvu:986": " aṣyaśakyaṃ tayā dattaṃ duḥkhaṃ śakyantarātmani /",
    "GK16vamkalvu:987": " vāṣyo vāhīkanārīṇāṃ vegavāhī kapolayoḥ //",
    "GK16vamkalvu:988": " sapadi kṛtapadastvadīkṣitena smitaśucinā smaratattvadīkṣitena /",
    "GK16vamkalvu:989": " bhavati vata janaḥ sacittad=aho na khalu mṛṣā kuta eva cittadāho //",
    "GK16vamkalvu:990": " ekāntarapādāntayamaka yathā ----",
    "GK16vamkalvu:991": " udvejayati bhūtāni tasya rājñaḥ kuśāsanam /",
    "GK16vamkalvu:992": " siṃhāsanaviyuktasya tasya kṣipraṃ kuśāsanam //",
    "GK16vamkalvu:993": " evametāntarapādādimadhyayamakānyūhyāni /",
    "GK16vamkalvu:994": " samastapādāntayamakaṃ yathā ----",
    "GK16vamkalvu:995": " natonnatabhrūgativaddhalāsyāṃ vilokya tanvīṃ śaśipeśalāsyām /",
    "GK16vamkalvu:996": " manaḥ kimuttāmyasi cañcalāsyāṃ kṛtī smarājñaā yadi puṣkalāsyām //",
    "GK16vamkalvu:997": " evaṃ samastapādādimadhyayamakāni vyākhyātavyāni /",
    "GK16vamkalvu:998": " anye ca saṅkarajātibhedāḥ sudhiyotprekṣyāḥ /",
    "GK16vamkalvu:999": " akṣarayamakaṃ tvekākṣaramanekākṣaraṃ ca /",
    "GK16vamkalvu:1000": " ekākṣaraṃ yathā ----",
    "GK16vamkalvu:1001": " nānākāreṇa kāntābhrūrārādhitamanoyuvā /",
    "GK16vamkalvu:1002": " viviktena vilāsena tatakṣa hṛdayaṃ nṛṇām //",
    "GK16vamkalvu:1003": " evaṃ sthānāntarayoge'pi draṣṭavyaḥ /",
    "GK16vamkalvu:1004": " sajāntīyanairantaryādasya prakarṣo bhavati /",
    "GK16vamkalvu:1005": " sa cāyaṃ hariprabodhe dṛśyate / yathā ----",
    "GK16vamkalvu:1006": " vividhadhavavanā nāgagarddharddhanānā vivitatagaganānāmamajjajjanānā /",
    "GK16vamkalvu:1007": " ruruśaśalalanā nāvavandhundhunānā mama hi hitatanānānanasvasvanānā //",
    "GK16vamkalvu:1008": " anayā ca varṇayamakamālayā padayamakamālā vyākhyātā //2//",
    "GK16vamkalvu:1009": " bhaṅgādutkarṣaḥ // VKal_4,1.3 //",
    "GK16vamkalvu:1010": " utkṛṣṭaṃ khalu yamakaṃ bhaṅgādbhavati //3//",
    "GK16vamkalvu:1011": " śṛṅkhalā parivartakaścūrṇamiti bhaṅgamārgaḥ // VKal_4,1.4 //",
    "GK16vamkalvu:1012": " ete khalu śṛṅkhalādayo yamakabhaṅgānāṃ prakārā bhavanti //4//",
    "GK16vamkalvu:1013": " tān krameṇa vyācaṣṭe ----",
    "GK16vamkalvu:1014": " varṇavicchedacalanaṃ śṛṅkhalā // VKal_4,1.5 //",
    "GK16vamkalvu:1015": " varṇānāṃ vicchedo varṇavicchedaḥ /",
    "GK16vamkalvu:1016": " tasya calanaṃ yat sā śṛṅkhalā /",
    "GK16vamkalvu:1017": " yathā ---- kālikāmadhuśabde kāmaśabdavicchede madhuśabdavicchede ca tasya calanam /",
    "GK16vamkalvu:1018": " li-ma-varṇayorvicchedāt //5//",
    "GK16vamkalvu:1019": " saṅgavinivṛttau svarūpāpattiḥ parivartakaḥ // VKal_4,1.6 //",
    "GK16vamkalvu:1020": " anyavarṇasaṃsargaḥ saṅgaḥ /",
    "GK16vamkalvu:1021": " tadvinivṛttau svarūpasyānyavarṇatiraskṛtasyāpattiḥ prāptiḥ parivartakaḥ / yathā ----",
    "GK16vamkalvu:1022": " kalikāmadhu garhitam /",
    "GK16vamkalvu:1023": " ityatrārhitamiti padaṃ gakārasya vyañjanasya saṅgād garhitamityanyasya rūpamāpannam /",
    "GK16vamkalvu:1024": " tatra vyañjanasaṅge vinivṛtte svarūpamāpadyate ---- arhitamiti /",
    "GK16vamkalvu:1025": " anyavarṇasaṃkrameṇa bhinnarūpasya padasya tādrūpyavidhirayamiti tātparyārthaḥ /",
    "GK16vamkalvu:1026": " etenetarāvapi vyākhyātau //6//",
    "GK16vamkalvu:1027": " piṇḍākṣarabhede svarūpalopaścūrṇam // VKal_4,1.7 //",
    "GK16vamkalvu:1028": " piṇḍākṣarasya bhede sati padasya svarūpalopaścūrṇam / yathā ----",
    "GK16vamkalvu:1029": " akhaṇḍavarṇavinyāsacalanaṃ śṛṅkhalāmalā /",
    "GK16vamkalvu:1030": " anena khalu bhaṅgena yamakānāṃ vicitratā //",
    "GK16vamkalvu:1031": " yadanyasaṅgamutsṛjya nepathyamiva nartakaḥ /",
    "GK16vamkalvu:1032": " śabdasvarūpamārohet sa jñeyaḥ ,",
    "GK16vamkalvu:1033": " parivartakaḥ //",
    "GK16vamkalvu:1034": " piṇḍākṣarasya bhedena pūrvāparapadāśrayāt /",
    "GK16vamkalvu:1035": " varṇayoḥ padalopo yaḥ sa bhaṅgaścūrṇasajñakaḥ //",
    "GK16vamkalvu:1036": " aprāptacūrṇabhaṅgāni yathāsthānasthitānyapi /",
    "GK16vamkalvu:1037": " alakānīva nātyarthaṃ yamakāni cakāsati //",
    "GK16vamkalvu:1038": " vibhaktipariṇāmena yatra bhaṅgaḥ kvacidbhavet /",
    "GK16vamkalvu:1039": " na tadicchanti yamakaṃ yamakkotkarṣakovidāḥ //",
    "GK16vamkalvu:1040": " ārūḍhaṃ bhūyasā yattu padaṃ yamakabhūmikām /",
    "GK16vamkalvu:1041": " dupyeccenna[k:",
    "GK16vamkalvu:1042": " dūpyeccenna] punastasya yuktānuprāsakalpanā //",
    "GK16vamkalvu:1043": " vibhaktīnāṃ vibhaktatvaṃ saṃkhyāyāḥ kārakasya ca /",
    "GK16vamkalvu:1044": " āvṛttiḥ suptiṅantānāṃ mithaśca yamakādabhutam // //7//",
    "GK16vamkalvu:1045": " śeṣaḥ sarūpo'nuprāsaḥ // VKal_4,1.8 //",
    "GK16vamkalvu:1046": " padamekārthamanekārtha ca sthānāniyataṃ tadvidhamakṣaraṃ ca śeṣaḥ /",
    "GK16vamkalvu:1047": " sarūpo'nyena prayuktena tulyarūpo'nuprāsaḥ /",
    "GK16vamkalvu:1048": " nanu śeṣo'nuprāsa ityetāvadeva sūtraṃ kasmānna kṛtam /",
    "GK16vamkalvu:1049": " āvṛttiśeṣo'nuprāsa ityeva hi vyākhyāsyate /",
    "GK16vamkalvu:1050": " satyam /",
    "GK16vamkalvu:1051": " siddhyatyevāvṛttiśeṣe ,",
    "GK16vamkalvu:1052": " kintvavyāptiprasaṅgaḥ /",
    "GK16vamkalvu:1053": " viśeṣārtha ca sarūpagrahaṇam /",
    "GK16vamkalvu:1054": " kārtsnyenaivāvṛttiḥ /",
    "GK16vamkalvu:1055": " kārtsnyaikadeśābhyāṃ tu sārūpyamiti //8//",
    "GK16vamkalvu:1056": " anulbaṇo varṇānuprāsaḥ śreyān // VKal_4,1.9 //",
    "GK16vamkalvu:1057": " varṇānāmanuprāsaḥ sa khalvanulvaṇo līnaḥ śreyān / yathā ----",
    "GK16vamkalvu:1058": " kvacinmasṛṇamāṃsalaṃ kvacidatīva tārāspadaṃ",
    "GK16vamkalvu:1059": " prasannasubhagaṃ muhuḥ svarataraṅgalīlāṅkitam /",
    "GK16vamkalvu:1060": " idaṃ hi tava vallakīraṇitanirgamairgumphitaṃ",
    "GK16vamkalvu:1061": " mano madayatīva me kimapi sādhu saṃgītakam //",
    "GK16vamkalvu:1062": " ulvaṇastu na śreyān / yathā ----",
    "GK16vamkalvu:1063": " vallībaddhordhvajūṭodbhaṭamaṭati raṭatkoṭikodaṇḍadaṇḍaḥ iti //9//",
    "GK16vamkalvu:1064": " pādānuprāsaḥ pādayamakavat // VKal_4,1.10 //",
    "GK16vamkalvu:1065": " ye pādayamakasya bhedāste pādānuprāsasyetyarthaḥ /",
    "GK16vamkalvu:1066": " teṣāmudāharaṇāni yathā ----",
    "GK16vamkalvu:1067": " kavirājamavijñāya kutaḥ kāvyakriyādaraḥ /",
    "GK16vamkalvu:1068": " kavirājaṃ ca vijñāya kutaḥ kāvyakriyādaraḥ //",
    "GK16vamkalvu:1069": " ākhaṇḍayanti muharāmalakīphalāni /",
    "GK16vamkalvu:1070": " bālāni bālakapilocanapiṅgalāni //",
    "GK16vamkalvu:1071": " vastrāyante nadīnāṃ sitakusumadharāḥ śakrasaṅkāśa / kāśāḥ",
    "GK16vamkalvu:1072": " kāśābhā bhānti tāsāṃ navatulinagatāḥ śrīnadīhaṃsa haṃsāḥ /",
    "GK16vamkalvu:1073": " sābhāmbhodamuktaḥ sphuradamalarucirmedinī candracandra-",
    "GK16vamkalvu:1074": " ścandrāṅkaḥ śāradaste jayakṛdupagato vidviṣāṃ kālakālaḥ //",
    "GK16vamkalvu:1075": " kuvalayadalaśyāmā meghā vihāya divaṃ gatāḥ",
    "GK16vamkalvu:1076": " kuvalayadalaśyāmo nidrāṃ vimuñcati keśavaḥ /",
    "GK16vamkalvu:1077": " kuvalayadalaśyāmā śyāmā latādya vijṛmbhate",
    "GK16vamkalvu:1078": " kuvalayadalaśyāmaṃ candro nabhaḥ pratigāhate //",
    "GK16vamkalvu:1079": " evamanye'pi draṣṭavyāḥ //10//",
    "GK16vamkalvu:1080": " iti śrīpaṇḍitavaravāmanaviracitāyāṃ kāvyālaṅkārasūtravṛttāvālaṅkārike caturthe'dhikaraṇe prathamo'dhyāyaḥ /",
    "GK16vamkalvu:1081": " iti śabdā'laṅkāravicāraḥ / @----------------------------------------------------------------------------------------------",
    "GK16vamkalvu:1082": " atha caturthādhikaraṇe dvitīyo'dhyāyaḥ",
    "GK16vamkalvu:1083": " sampratyarthālaṅkārāṇāṃ prastāvaḥ /",
    "GK16vamkalvu:1084": " tanmūlaṃ copameti saiva vicāryate ----",
    "GK16vamkalvu:1085": " upamānenopameyasya guṇaleśataḥ sāmyamupamā // VKal_4,2.1 //",
    "GK16vamkalvu:1086": " upamīyate sādṛśyamānīyate yenotkṛṣṭaguṇenānyattadupamānam /",
    "GK16vamkalvu:1087": " yadupamīyate nyūnaguṇaṃ tadupameyam /",
    "GK16vamkalvu:1088": " upamānenopameyasya guṇaleśataḥ sāmyaṃ yadasāvupameti /",
    "GK16vamkalvu:1089": " nanūpamānamityupameyamiti ca sambandhiśabdāvetau ,",
    "GK16vamkalvu:1090": " tayorekataropādānenaivānyatarasiddhiriti /",
    "GK16vamkalvu:1091": " yathā uoamitaṃ vyāghrādibhiḥ sāmānyāprayoge ityatropamitagrahaṇameva kṛtaṃ ,",
    "GK16vamkalvu:1092": " nopamānagrahaṇamiti /",
    "GK16vamkalvu:1093": " tadvadatrobhayagrahaṇaṃ na kartavyam /",
    "GK16vamkalvu:1094": " satyam /",
    "GK16vamkalvu:1095": " tat kṛtaṃ lokaprasiddhiparigrahārtham /",
    "GK16vamkalvu:1096": " yadevopameyamupamānañca lokaprasiddhaṃ tadeva parigṛhyate , netarat /",
    "GK16vamkalvu:1097": " na hi yathā mukhaṃ kamalamiva iti ,",
    "GK16vamkalvu:1098": " tathā kumudamiva ityapi bhavati //1//",
    "GK16vamkalvu:1099": " guṇabāhulyataśca kalpitā // VKal_4,2.2 //",
    "GK16vamkalvu:1100": " guṇānāṃ bāhulyaṃ guṇabāhulyaṃ ,",
    "GK16vamkalvu:1101": " tata upamānopameyayoḥ sāmyāt kalpitopamā /",
    "GK16vamkalvu:1102": " kavibhiḥ kalpitatvāt kalpitā /",
    "GK16vamkalvu:1103": " pūrvā tu laukikī /",
    "GK16vamkalvu:1104": " nanu kalpitāyā lokaprasiddhyabhāvāt kathamupamānopameyaniyamaḥ /",
    "GK16vamkalvu:1105": " guṇabāhukyasyotkarṣāpajarpakalpanābhyām / tadyathā ----",
    "GK16vamkalvu:1106": " udgarbhahūṇataruṇīramaṇopamardabhugnonnatistananiveśanibhaṃ himāṃśoḥ /",
    "GK16vamkalvu:1107": " bimbaṃ kaṭhoravisakāṇḍakaḍāragaurairviṣṇoḥ padaṃ prathamamagrakarairavyabakti //",
    "GK16vamkalvu:1108": " sadyo muṇḍitamattahūṇacibukapraspaddhiṃ nāraṅgakam /",
    "GK16vamkalvu:1109": " abhinavakuśasūcispardhi karṇe śirīṣam //",
    "GK16vamkalvu:1110": " idānīṃ plakṣāṇāṃ jaraṭhadalaviśleṣacatura-",
    "GK16vamkalvu:1111": " stibhīnāmābaddhasphuritaśukacañcūpuṭanibham /",
    "GK16vamkalvu:1112": " tataḥ strīṇāṃ hanta kṣamamadharakāntiṃ tulayituṃ",
    "GK16vamkalvu:1113": " samantānniryāti sphuṭasubhagarāgaṃ kisalayam // //2//",
    "GK16vamkalvu:1114": " taddvaividhyam,",
    "GK16vamkalvu:1115": " padavākyārthavṛttibhedāt // VKal_4,2.3//*",
    "GK16vamkalvu:1116": " tasyā upamāyā dvaividhyam /",
    "GK16vamkalvu:1117": " padavākyārthavṛttibhedāt /",
    "GK16vamkalvu:1118": " ekā padārthavṛttiḥ ,",
    "GK16vamkalvu:1119": " anyā vākyārthavṛttiriti /",
    "GK16vamkalvu:1120": " padārthavṛttiryathā ----",
    "GK16vamkalvu:1121": " haritatanuṣu babhrutvagvimuktāsu yāsāṃ",
    "GK16vamkalvu:1122": " kanakakaṇasadharmā mānmatho romabhedaḥ /",
    "GK16vamkalvu:1123": " vākyārthavṛttiryathā ----",
    "GK16vamkalvu:1124": " pāṇḍyo'yamaṃsārpitalambahāraḥ kḷptāṅgarāgo haricandanena /",
    "GK16vamkalvu:1125": " ābhāti bālātaparaktasānuḥ sanirjharodgāra ivādrirājaḥ // //3//",
    "GK16vamkalvu:1126": " sā pūṇā luptā ca // VKal_4,2.4 //",
    "GK16vamkalvu:1127": " sā upamā pūrṇā luptā ca bhavati //4//",
    "GK16vamkalvu:1128": " guṇadyotakopamānopameyaśabdānāṃ sāmagrye pūrṇā // VKal_4,2.5 //",
    "GK16vamkalvu:1129": " guṇādiśabdānāṃ sāmagrye sākalye pūrṇā / yathā ----",
    "GK16vamkalvu:1130": " kamalamiva mukhaṃ manojñametat iti //5//",
    "GK16vamkalvu:1131": " lope luptā // VKal_4,2.6 //",
    "GK16vamkalvu:1132": " guṇādiśabdānāṃ vaikalye lope luptā /",
    "GK16vamkalvu:1133": " guṇaśabdalope yathā śaśīva rājā iti /",
    "GK16vamkalvu:1134": " dyotakaśabdalope yathā dūrvāśyāmeyam /",
    "GK16vamkalvu:1135": " ubhayalope yathā śaśīmukhī iti /",
    "GK16vamkalvu:1136": " upamānopameyalopastūpamāprapañce draṣṭavyaḥ //6//",
    "GK16vamkalvu:1137": " stutinindātattvākhyāneṣu // VKal_4,2.7 //",
    "GK16vamkalvu:1138": " stutau nindāyāṃ tattvākhyāne cāsyāḥ prayogaḥ /",
    "GK16vamkalvu:1139": " stutinindayoryathā",
    "GK16vamkalvu:1140": " snigdhaṃ bahvatyamṛtakalpamaho kalatraṃ",
    "GK16vamkalvu:1141": " hālāhalaṃ viṣamivāpaguṇaṃ tadeva /",
    "GK16vamkalvu:1142": " tattvākhyāne yathā ----",
    "GK16vamkalvu:1143": " tāṃ rohiṇīṃ vijānīhi jyotipāmatra maṇḍale /",
    "GK16vamkalvu:1144": " yastanvi / tārakānyāsaḥ śakaṭākāramāśritaḥ // //7//",
    "GK16vamkalvu:1145": " hīnatvādhikatvaliṅgavacanabhedāsādṛśyāsaṃbhavāstaddoṣāḥ // VKal_4,2.8 //",
    "GK16vamkalvu:1146": " tasyā upamāyā doṣā bhavanti /",
    "GK16vamkalvu:1147": " hīnatvamadhikatvaṃ liṅgabhedo vacanabhedo'sādṛśyamasambhava iti //8//",
    "GK16vamkalvu:1148": " tān krameṇa vyākhyātumāha ----",
    "GK16vamkalvu:1149": " jātipramāṇadharmanyūnatopamānasya hīnatvam // VKal_4,2.9 //",
    "GK16vamkalvu:1150": " jātyā pramāṇena dharmeṇa copamānasya nyūnatā yā taddhīnatvamiti /",
    "GK16vamkalvu:1151": " jātinyūnatvarūpaṃ hīnatvaṃ yathā ----",
    "GK16vamkalvu:1152": " cāṇḍālairiva yuṣmābhiḥ sāhasaṃ paramaṃ kṛtaṃ /",
    "GK16vamkalvu:1153": " pramāṇanyūnatvarūpaṃ hīnatvaṃ yathā ----",
    "GK16vamkalvu:1154": " vahnisphuliṅga iva bhānurayaṃ cakāsti /",
    "GK16vamkalvu:1155": " upameyādupamānasya nyūnatvaṃ yat taddharmanyūnatvam /",
    "GK16vamkalvu:1156": " tadrūpaṃ hīnatvaṃ yathā ----",
    "GK16vamkalvu:1157": " sa munirlāñchito mauñjyā kṛṣṇājinapaṭaṃ vahan /",
    "GK16vamkalvu:1158": " vyarājannīlajīmūtabhāgāśliṣṭa ivāṃśumān //",
    "GK16vamkalvu:1159": " atra mauñjīprativastu taḍinnāstyupamāna iti hīnatvam /",
    "GK16vamkalvu:1160": " na ca kṛṣṇājinapaṭamātrasyopameyatvaṃ yuktam /",
    "GK16vamkalvu:1161": " mauñjyā vyarthatvaprasaṅgāt /",
    "GK16vamkalvu:1162": " nanu nīlajīmūtagrahaṇenaiva taḍitpratipādyate /",
    "GK16vamkalvu:1163": " tanna /",
    "GK16vamkalvu:1164": " vyabhicārāt //9//",
    "GK16vamkalvu:1165": " avyabhicāre tu bhavantī pratipattiḥ kena vāryate tadāha ----",
    "GK16vamkalvu:1166": " dharmayorekanirdeśe'nyasya saṃvit,",
    "GK16vamkalvu:1167": " sāhacaryāt // VKal_4,2.10 //",
    "GK16vamkalvu:1168": " dharmayorekasyāpi dharmasya nirdeśe'nyasya saṃvit pratipattirbhavati /",
    "GK16vamkalvu:1169": " kutaḥ /",
    "GK16vamkalvu:1170": " sāhacaryāt /",
    "GK16vamkalvu:1171": " sahacaritatvena prasiddhayoravaśyamekasya nirdeśe'nyasya pratipattirbhavati / tadyathā ----",
    "GK16vamkalvu:1172": " nirvṛṣṭe'pi bahirdhane na viramantyantarjaradceśmano",
    "GK16vamkalvu:1173": " lūtātantutaticchido madhupṛṣatpiṅgāḥ payovindavaḥ /",
    "GK16vamkalvu:1174": " cūḍābarbarake nipatya kaṇikābhāvena jātāḥ śiśo-",
    "GK16vamkalvu:1175": " raṅgāsphālanabhagnanidragṛhiṇīcittavyathādāyinaḥ //",
    "GK16vamkalvu:1176": " atra madhupṛṣatāṃ vṛttatvapiṅgatve sahacarite /",
    "GK16vamkalvu:1177": " tatra piṅgaśabdena piṅgatve pratipanne vṛttatvapratītirbhavati /",
    "GK16vamkalvu:1178": " etena kanakaphalakacaturasraṃ śreṇivimbam iti vyākhyātam /",
    "GK16vamkalvu:1179": " kanakaphalakasya gauratvacaturasratvayoḥ sāhacaryāccaturasratvaśrutyaica gauratvapratipattiriti /",
    "GK16vamkalvu:1180": " nanu ca yadi dharmanyūnatvamupamānasya doṣaḥ ,",
    "GK16vamkalvu:1181": " kathamayaṃ prayogaḥ ----",
    "GK16vamkalvu:1182": " sūryāśusambhīlitalocaneṣu dīneṣu padmānilanisadeṣu /",
    "GK16vamkalvu:1183": " sādhvyaḥ svageheṣviva bhartṛhīnāḥ kekā vineśuḥ śikhināṃ mukheṣu //",
    "GK16vamkalvu:1184": " atra bahutvamupameyadharmāṇāmupamānāt /",
    "GK16vamkalvu:1185": " na , viśiṣṭānāmeva mukhānāmupameyatvāt /",
    "GK16vamkalvu:1186": " tādṛśeṣveva kekāvināśasya sambhavāt //10//",
    "GK16vamkalvu:1187": " tenādhikarvaṃ vyākhyātam // VKal_4,2.11 //",
    "GK16vamkalvu:1188": " tena hīnatvenādhikatvaṃ vyākhyātam /",
    "GK16vamkalvu:1189": " jātipramāṇadharmādhikyamadhikatvamiti /",
    "GK16vamkalvu:1190": " jātyādhikyarūpamadhikatvaṃ yathā ----",
    "GK16vamkalvu:1191": " viśantu viṣṭayaḥ śīghraṃ rudrā iva mahaujasaḥ /",
    "GK16vamkalvu:1192": " pramāṇādhikyarūpaṃ yathā ----",
    "GK16vamkalvu:1193": " pātālamiva nābhiste stanau kṣitidharopamau /",
    "GK16vamkalvu:1194": " veṇīdaṇḍaḥ punarayaṃ kālindīpātasaṃnibhaḥ //",
    "GK16vamkalvu:1195": " dharmādhikyarūpaṃ yathā ----",
    "GK16vamkalvu:1196": " saraśmi cañcalaṃ cakraṃ dadhaddevo vyarājata /",
    "GK16vamkalvu:1197": " savāḍavāgniḥ sāvartaḥ srotasāmiva nāyakaḥ //",
    "GK16vamkalvu:1198": " savāḍavāgnirityasya [k:",
    "GK16vamkalvu:1199": " prativastunaḥ] upameye'bhāvād dharmādhikyamiti /",
    "GK16vamkalvu:1200": " anayordoṣayorviparyayākhyasya doṣasyāntarbhāvānna pṛthagupādānam /",
    "GK16vamkalvu:1201": " ata evāsmākaṃ mate ṣaḍ doṣā iti //11//",
    "GK16vamkalvu:1202": " upamānopameyayorliṅgavyatyāso liṅgabhedaḥ // VKal_4,2.12 //",
    "GK16vamkalvu:1203": " upamānasyopameyasya ca liṅgayorvyatyāso viparyayo liṅgabhedaḥ / yathā ----",
    "GK16vamkalvu:1204": " sainyāni nadya iva jagmuranargalāni / //12//",
    "GK16vamkalvu:1205": " iṣṭaḥ puṃpuṃsakayoḥ prāyeṇa // VKal_4,2.13 //",
    "GK16vamkalvu:1206": " punnapuṃsakayorupamānopameyayorliṅgabhedaḥ prāyeṇa bāhulyeneṣṭaḥ /",
    "GK16vamkalvu:1207": " yathā ---- candramiva mukhaṃ paśyati iti ,",
    "GK16vamkalvu:1208": " induriva mukhaṃ bhāti evamprāyaṃ tu necchanti //13//",
    "GK16vamkalvu:1209": " laukikyāṃ samāsābhihitāyāmupamāprapañce ca // VKal_4,2.14 //",
    "GK16vamkalvu:1210": " laukikyāmupamāyāṃ samāsābhihitāyāmupamāyāmupamāprapañce ceṣṭo liṅgabhedaḥ prāyeṇeti /",
    "GK16vamkalvu:1211": " laukikyāṃ yathā ----",
    "GK16vamkalvu:1212": " chāyeva sa tasyāḥ ,",
    "GK16vamkalvu:1213": " puruṣa iva strī iti /",
    "GK16vamkalvu:1214": " samāsābhihitāyāṃ yathā ----",
    "GK16vamkalvu:1215": " bhujalatā nīlotpalasadṛśī iti /",
    "GK16vamkalvu:1216": " upamāprapañce yathā ----",
    "GK16vamkalvu:1217": " śuddhāntadurlabhamidaṃ vapurāśramavāsino yadi janasya /",
    "GK16vamkalvu:1218": " dūrīkṛtāḥ khalu guṇairudyānalatā vanalatābhiḥ //",
    "GK16vamkalvu:1219": " evamanyadapi prayogajātaṃ draṣṭavyam //14//",
    "GK16vamkalvu:1220": " tena vacanabhedo vyākhyātaḥ // VKal_4,2.15 //",
    "GK16vamkalvu:1221": " tena liṅgabhedena vacanabhedo vyākhyātaḥ / yathā ----",
    "GK16vamkalvu:1222": " pāsyābhilocanaṃ tasyāḥ puṣpaṃ madhuliho yathā / //15//",
    "GK16vamkalvu:1223": " apratītaguṇasādṛśyamasādṛśyam // VKal_4,2.16 //",
    "GK16vamkalvu:1224": " apratītaireva guṇairyat sādṛśyaṃ tadapratītaguṇāsādṛśyamasādṛśyam / yathā ----",
    "GK16vamkalvu:1225": " grathnāmi kāvyaśaśinaṃ vitatārtharaśmim /",
    "GK16vamkalvu:1226": " kāvyasya śaśinā saha yat sādṛśyaṃ tadapratītaireva guṇairiti /",
    "GK16vamkalvu:1227": " nanu ca arthānāṃ raśmitulyatve sati kāvyasya śaśitulyatvaṃ bhaviṣyati /",
    "GK16vamkalvu:1228": " naivam /",
    "GK16vamkalvu:1229": " kāvyasya śaśitulyatve siddhe'rthānāṃ raśmitulyatvaṃ siddhyati /",
    "GK16vamkalvu:1230": " na hyarthānāṃ ca kaścit sādṛśyahetuḥ pratīto guṇo'sti /",
    "GK16vamkalvu:1231": " tadevamitaretarāśrayadoṣo duruttara iti //16//",
    "GK16vamkalvu:1232": " asādṛśyahatā hyupamā,",
    "GK16vamkalvu:1233": " tanniṣṭhāśca kavayaḥ // VKal_4,2.17 //",
    "GK16vamkalvu:1234": " asādṛśyena hatā asādṛśyahatā upamā /",
    "GK16vamkalvu:1235": " tanniṣṭhā upamānaniṣṭhāśca kavaya iti //17//",
    "GK16vamkalvu:1236": " upamānādhikyāttadapoha ityeke // VKal_4,2.18 //",
    "GK16vamkalvu:1237": " upamānādhikyāt tasyāsādṛśyasyāpoha ityeke manyante / yathā ----",
    "GK16vamkalvu:1238": " karpūrahāraharahāsasitaṃ yaśaste /",
    "GK16vamkalvu:1239": " karpūrādibhirupamānairvahubhiḥ sādṛśyaṃ susthāpitaṃ bahvati /",
    "GK16vamkalvu:1240": " teṣāṃ śukguṇātirekāt //18//",
    "GK16vamkalvu:1241": " na, apuṣṭārthatvāt // VKal_4,2.19 //",
    "GK16vamkalvu:1242": " upamānādhikyāt tadapoha iti yuktaṃ , tanna /",
    "GK16vamkalvu:1243": " apuṣṭārthatvāt /",
    "GK16vamkalvu:1244": " ekasminnupamāne prayukte upamānāntaraprayogo na kañcidarthaviśeṣaṃ puṣṇāti /",
    "GK16vamkalvu:1245": " tena balasindhuḥ sindhuriva kṣubhitaḥ iti prayuktam /",
    "GK16vamkalvu:1246": " nanu sindhuśabdasya dviḥprayogātpaunaruktyam / na /",
    "GK16vamkalvu:1247": " arthaviśeṣāt balaṃ sindhuriva vaipulyād balasindhuḥ sindhuriva kṣubhita iti kṣobhasārūpyāt /",
    "GK16vamkalvu:1248": " tasmādarthabhedānna paunaruktyam /",
    "GK16vamkalvu:1249": " arthapuṣṭistu nāsti /",
    "GK16vamkalvu:1250": " sindhuriva kṣubhita ityanenaiva vaipulyaṃ pratipatsyate /",
    "GK16vamkalvu:1251": " uktaṃ hi (4-2-10) ---- dharmayorekanirdeśe'nyasya saṃvitsāhacaryāt //19//",
    "GK16vamkalvu:1252": " anupapattirasaṃbhavaḥ // VKal_4,2.20 //",
    "GK16vamkalvu:1253": " anupapattiranupapannatvamupamānasyāsambhavaḥ / yathā ----",
    "GK16vamkalvu:1254": " cakāsti vadanasyāntaḥ smitacchāyāvikāsinaḥ /",
    "GK16vamkalvu:1255": " unnidrasyāravindasya madhye mugdheva candrikā //",
    "GK16vamkalvu:1256": " candrikāyāmunnidratvamaravindasyetyanupapattiḥ /",
    "GK16vamkalvu:1257": " nanvarthavirodho'yamastu /",
    "GK16vamkalvu:1258": " kimupamādoṣakalpanayā / na /",
    "GK16vamkalvu:1259": " upamāyām atiśayasyeṣṭatvāt //20//",
    "GK16vamkalvu:1260": " kathaṃ tarhi doṣa ityata āha ----",
    "GK16vamkalvu:1261": " na viruddho'tiśayaḥ // VKal_4,2.21 //",
    "GK16vamkalvu:1262": " viruddhasyātiśayasya saṃgraho na kartavya iti asya sūtrasya tātparyārthaḥ /",
    "GK16vamkalvu:1263": " tānetān ṣaḍupamādoṣān jñātvā kaviḥ parityajet //21//",
    "GK16vamkalvu:1264": " iti śrīkāvyālaṅkārasūtravṛttāvālaṅkārike caturthe'dhikaraṇe dvitīyo'dhyāyaḥ //",
    "GK16vamkalvu:1265": " upamāvicāra.ḥ // @----------------------------------------------------------------------------------------------",
    "GK16vamkalvu:1266": " atha caturthādhikaraṇe tṛtīyo'dhyāyaḥ",
    "GK16vamkalvu:1267": " sampratyupamāprapañco vicāryate /",
    "GK16vamkalvu:1268": " kaḥ punarasāvityāha ----",
    "GK16vamkalvu:1269": " prativastuprabhṛtirupamāprapañcaḥ // VKal_4,3.1 //",
    "GK16vamkalvu:1270": " prativastu prabhṛtiryasya sa prativastuprabhṛtiḥ /",
    "GK16vamkalvu:1271": " upamāyāḥ prapañca upamāprapañca iti //1//",
    "GK16vamkalvu:1272": " vākyārthopamāyāḥ prativastuno bhedaṃ darśayitumāha ----",
    "GK16vamkalvu:1273": " upameyasyoktau samānavastunyāsaḥ prativastu // VKal_4,3.2 //",
    "GK16vamkalvu:1274": " upameyasyārthaādvākyārthasyoktau satyāmiti /",
    "GK16vamkalvu:1275": " atra dvau vākyārthau /",
    "GK16vamkalvu:1276": " eko vākyārthopamāyāmiti bhedaḥ / tadyathā ----",
    "GK16vamkalvu:1277": " devībhāvaṃ gamitā parivārapadaṃ kathaṃ bhajatyeṣā /",
    "GK16vamkalvu:1278": " na khalu paribhogayogyaṃ daivatarūpāṅkitaṃ ratnam // //2//",
    "GK16vamkalvu:1279": " prativastunaḥ samāsokterbhedaṃ darśayitumāha ----",
    "GK16vamkalvu:1280": " anuktau samāsoktiḥ // VKal_4,3.3 //",
    "GK16vamkalvu:1281": " upameyasyānuktau samānavastunyāsaḥ samāsoktiḥ /",
    "GK16vamkalvu:1282": " saṃkṣepavacanāt samāsoktirityākhyā / yathā ----",
    "GK16vamkalvu:1283": " ślādhyā dhvastādhvagaglāneḥ karīrasya marau sthitiḥ /",
    "GK16vamkalvu:1284": " dhiṅ merau kalpavṛkṣāṇāmavyutpannārthināṃ śriyaḥ // //3//",
    "GK16vamkalvu:1285": " samāsokteraprastutapraśaṃsāyā bhedaṃ darśayitumāha ----",
    "GK16vamkalvu:1286": " kiñciduktāvaprastutapraśaṃsā // VKal_4,3.4 //",
    "GK16vamkalvu:1287": " upameyasya kiñcilliṅgamātreṇoktau samānavastunyāse aprastutapraśaṃsā / yathā ----",
    "GK16vamkalvu:1288": " lāvaṇyasinduraparaiva hi kācaneyaṃ",
    "GK16vamkalvu:1289": " yatrotpalāni śaśinā saha saṃplavante /",
    "GK16vamkalvu:1290": " unmañjati dviradakumbhataṭī ca yatra",
    "GK16vamkalvu:1291": " yatrāpare kadalikāṇḍamṛṇāladaṇḍāḥ //",
    "GK16vamkalvu:1292": " aorastutasyārthasya praśaṃsanamaprastutapraśaṃsā //4//",
    "GK16vamkalvu:1293": " apahnutirapi tato bhinneti darśayitumāha ----",
    "GK16vamkalvu:1294": " samena vastunānyāpalāpo'pahnutiḥ // VKal_4,3.5 //",
    "GK16vamkalvu:1295": " sanena tulyena vastunā vākyārthenānyasya vākyārthasyāpalāpo nihnavo yastattvādhyāropaṇāyāsāvapahnutiḥ / yathā ----",
    "GK16vamkalvu:1296": " na ketakīnāṃ vilasanti sūcayaḥ pravāsino hanta hasatyayaṃ vidhiḥ /",
    "GK16vamkalvu:1297": " taḍillateyaṃ na cakāsti cañcalā puraḥ smarajyotiridaṃ vivartate //",
    "GK16vamkalvu:1298": " vākyārthayostātparyāt tādrūpyamiti na rūpakam //5//",
    "GK16vamkalvu:1299": " rūpakaṃ tu kīdṛśamityāha ----",
    "GK16vamkalvu:1300": " upamānenopameyasya guṇasāmyāttattvāropo rūpakam // VKal_4,3.6 //",
    "GK16vamkalvu:1301": " upamānenopameyasya guṇasāmyāttattvasyābhedasyāropaṇamāropo rūpakam /",
    "GK16vamkalvu:1302": " upamānopameyayorubhayorapi grahaṇaṃ laukikyāḥ kalpitāyāścopamāyāḥ prakṛkṣitvamatra yathā vijñāyeteti /",
    "GK16vamkalvu:1303": " yathā (Uttararāmacarita_1.39) ----",
    "GK16vamkalvu:1304": " iyaṃ gehe lakṣmīriyamamṛtavartirnayanayo-",
    "GK16vamkalvu:1305": " rasāvasyāḥ sparśo vapuṣi vahulaścandanarasaḥ /",
    "GK16vamkalvu:1306": " ayaṃ kaṣṭhe vāhuḥ śiśiramasṛṇo mauktikasaraḥ",
    "GK16vamkalvu:1307": " kimasyā na preyo paramasahyastu virahaḥ //",
    "GK16vamkalvu:1308": " mukhacandrādīnāṃ tūpamā /",
    "GK16vamkalvu:1309": " samāsānna candrādīnāṃ rūpakatvaṃ yuktamiti //6//",
    "GK16vamkalvu:1310": " rūpakācchleṣasya bhedaṃ darśayitumāha ----",
    "GK16vamkalvu:1311": " sa dharmeṣu tantraprayoge śleṣaḥ // VKal_4,3.7 //",
    "GK16vamkalvu:1312": " upamānenopameyasya dharmeṣu guṇakriyāśabdarūpeṣu sa tattvāropaḥ /",
    "GK16vamkalvu:1313": " tantraprayoge tantreṇoccāraṇe sati śleṣaḥ / yathā ----",
    "GK16vamkalvu:1314": " ākṛṣṭāmalamaṇḍalāgrarucayaḥ saṃnaddhakṣaḥsthalāḥ",
    "GK16vamkalvu:1315": " soṣmāṇo vraṇitā vipakṣahṛdayapronmāthinaḥ karkaśaḥ /",
    "GK16vamkalvu:1316": " udvṛttā guravaśca yasya śaminaḥ śyāmāyamānānanā",
    "GK16vamkalvu:1317": " yodhā vāravadhūstanāśca na daduḥ kṣobhaṃ sa vo'vyājjinaḥ // //7//",
    "GK16vamkalvu:1318": " yathā ca gauṇasyārthasyālaṅkāratvaṃ tathā lākṣaṇikasyāpīti darśayitumāha ----",
    "GK16vamkalvu:1319": " sādṛśyāllakṣaṇā vakroktiḥ // VKal_4,3.8 //",
    "GK16vamkalvu:1320": " bahuni hi nibandhanāni lakṣaṇāyām /",
    "GK16vamkalvu:1321": " tatra sādṛśyāllakṣaṇāvakroktirasāviti / yathā ----",
    "GK16vamkalvu:1322": " unmimīla kamalaṃ sarasīnāṃ kairavaṃ ca na mimīla muhūrtāt /",
    "GK16vamkalvu:1323": " atra netradharmāvunmīlanimīlane sādṛśyādvikāsasaṃkocau lakṣayataḥ /",
    "GK16vamkalvu:1324": " iha ca nirantaranavamukulapulakitā harati mādhavī hṛdayam /",
    "GK16vamkalvu:1325": " madayati ca kesarāṇāṃ pariṇatamadhugandhi niḥśvasitam //",
    "GK16vamkalvu:1326": " atra ca niḥśvasitamiti parimalanirgamaṃ lakṣati /",
    "GK16vamkalvu:1327": " saṃsthānena sphuratu subhagaḥ svarciṣā cumbatu dyām /",
    "GK16vamkalvu:1328": " ālasyamāliṅgati gātramasyāḥ /",
    "GK16vamkalvu:1329": " parimlānacchāyāmanuvadati dṛṣṭiḥ kamalinīm /",
    "GK16vamkalvu:1330": " pratyūṣeṣu sphuṭitakamalāmodamaitrīkapāyaḥ /",
    "GK16vamkalvu:1331": " ūrudvandvaṃ taruṇakadalīkāṇḍasabrahmacāri /",
    "GK16vamkalvu:1332": " ityevamādiṣu lakṣaṇārtho nirūpyata iti lakṣaṇāyā jhaṭityarthapratipattikṣamatvaṃ rahasyamācakṣata iti /",
    "GK16vamkalvu:1333": " asādṛśyanibandhanā tu lakṣaṇā na vakroktiḥ / yathā ----",
    "GK16vamkalvu:1334": " jaraṭhakamalakandacchedagaurairmadhūkhaiḥ /",
    "GK16vamkalvu:1335": " atra cchedaḥ sāmīpyād dravyaṃ lakṣayati /",
    "GK16vamkalvu:1336": " tasyaiva gauratvopapatteḥ //8//",
    "GK16vamkalvu:1337": " rūpakavakroktibhyāmutprekṣāyā bhedaṃ darśayitumāha ----",
    "GK16vamkalvu:1338": " atadrūpasyānyathādhyavasānamatiśayārthamutprekṣā // VKal_4,3.9 //",
    "GK16vamkalvu:1339": " atadrūpasyātatsvabhāvasya /",
    "GK16vamkalvu:1340": " anyathā atatsvabhāvatayā /",
    "GK16vamkalvu:1341": " adhyavasānamadhyavasāyaḥ /",
    "GK16vamkalvu:1342": " na punaradhyāropo lakṣaṇā vā /",
    "GK16vamkalvu:1343": " atiśayārthamiti bhrāntijñānanivṛttyartham /",
    "GK16vamkalvu:1344": " sādṛśyādiyamutprekṣeti /",
    "GK16vamkalvu:1345": " enāṃ cevādiśabdā dyotayanti / yathā ----",
    "GK16vamkalvu:1346": " sa vaḥ pāyādindurnavavisalatākoṭikuṭilaḥ",
    "GK16vamkalvu:1347": " smarāreryo mūrdhni jvalanakapiṣe bhāti nihitaḥ /",
    "GK16vamkalvu:1348": " sravanmandākinyāḥ pratidivasasiktena payasā",
    "GK16vamkalvu:1349": " kapālenonmuktaḥ sphaṭikadhavalenāṅkura iva // //9//",
    "GK16vamkalvu:1350": " utprekṣevaivātiśayoktiriti kecit /",
    "GK16vamkalvu:1351": " tannirāsārthamāha ----",
    "GK16vamkalvu:1352": " saṃbhāvyadharmatadutkarṣakalpanātiśayoktiḥ // VKal_4,3.10 //",
    "GK16vamkalvu:1353": " saṃbhāvyasya dharmasya tadutkarṣasya ca kalpanātiśayoktiḥ / yathā ----",
    "GK16vamkalvu:1354": " ubhau yadi vyomni pṛthakpravāhāvākāśagaṅgāpayasaḥ pravāhau /",
    "GK16vamkalvu:1355": " tenopamīyeta tamālanīlamāmuktamuktālatamasya vakṣaḥ //",
    "GK16vamkalvu:1356": " yathā vā ----",
    "GK16vamkalvu:1357": " malayajarasaviliptatanunavahāralatāvibhūṣitāḥ",
    "GK16vamkalvu:1358": " sitataradantapatrakṛtavaktraruco rucirāmalāṃśukāḥ /",
    "GK16vamkalvu:1359": " śaśabhṛti vitatadhāmni dhvalayati dharāmavibhāvyatāṃ gatāḥ",
    "GK16vamkalvu:1360": " priyavasatiṃ prayānti sukhameva nirastabhiyo'bhisārikāḥ // //10//",
    "GK16vamkalvu:1361": " yathā bhrāntijñānasyarūpotprekṣā tathā saṃśayajñānasvarūpaḥ saṃdeho'pīti darśayitumāha ----",
    "GK16vamkalvu:1362": " upamānopameyasaṃśayaḥ saṃdehaḥ // VKal_4,3.11 //",
    "GK16vamkalvu:1363": " upamānopameyayoratiśayārthaṃ yaḥ kriyate saṃśayaḥ sa saṃdehaḥ / yathā ----",
    "GK16vamkalvu:1364": " idaṃ karṇotpalaṃ cakṣuridaṃ veti vilāsini /",
    "GK16vamkalvu:1365": " na niścinoti hṛdayaṃ kintu dolāyate manaḥ // //11//",
    "GK16vamkalvu:1366": " saṃdehavadvirodho'pi prāptāvasara ityāha ----",
    "GK16vamkalvu:1367": " viruddhābhāsatvaṃ virodhaḥ // VKal_4,3.12 //",
    "GK16vamkalvu:1368": " arthasya viruddhasyevābhāsatvaṃ viruddhābhāsatvaṃ virodhaḥ / yathā ----",
    "GK16vamkalvu:1369": " pītaṃ pānamidaṃ tvayādya dayite mattaṃ mamedaṃ manaḥ",
    "GK16vamkalvu:1370": " patrālī tava kuṅkumena racitā raktā vayaṃ mānini / /",
    "GK16vamkalvu:1371": " tvaṃ tuṅgastanabhāramantharagatirgātreṣu me vepathu-",
    "GK16vamkalvu:1372": " stvanmadhye tanutā mamādhṛtiraho premṇo vicitrā gatiḥ //",
    "GK16vamkalvu:1373": " yathā vā (amaru. 34)----",
    "GK16vamkalvu:1374": " sā bālā vayamapragalbhavacasaḥ sā strī vayaṃ kātarāḥ",
    "GK16vamkalvu:1375": " sā pīnonnatimatpayodharayugaṃ dhatte sakhedā vayam /",
    "GK16vamkalvu:1376": " sākrāntā jaghanasthalena guruṇā gantuṃ na śaktā vayaṃ",
    "GK16vamkalvu:1377": " doṣairanyajanāśritairapaṭavo jātāḥ sma ityadbhutam // //12//",
    "GK16vamkalvu:1378": " virodhādvibhāvanāyā bhedaṃ darśayitumāha ----",
    "GK16vamkalvu:1379": " kriyāpratiṣedhe prasiddhatatphalavyaktirvibhāvanā // VKal_4,3.13 //",
    "GK16vamkalvu:1380": " kriyāyāḥ pratiṣedhe tasyā eva kriyāyāḥ phalasya prasiddhasya vyaktivibhāvanā / yathā ----",
    "GK16vamkalvu:1381": " apyasajjanasāṅgatye na vasatyeva vaikṛtam /",
    "GK16vamkalvu:1382": " akṣālitāviśuddheṣu hṛdayeṣu manīpiṇām // //13//",
    "GK16vamkalvu:1383": " viruddhaprasaṅgenānanvayaṃ darśayitumāha ----",
    "GK16vamkalvu:1384": " ekasyopameyatvopamānatve'nanvayaḥ // VKal_4,3.14 //",
    "GK16vamkalvu:1385": " ekasyaivārthasyopameyatvamupamānatvaṃ cānanvayaḥ /",
    "GK16vamkalvu:1386": " yathā (Hanumānnāṭaka_14-18)----",
    "GK16vamkalvu:1387": " gaganaṃ gaganākāraṃ sāgaraḥ sāgaropamaḥ /",
    "GK16vamkalvu:1388": " rāmarāvaṇayoryuddhaṃ rāmarāvaṇayoriva //",
    "GK16vamkalvu:1389": " anyāsādṛśyametena pratipāditam //14//",
    "GK16vamkalvu:1390": " krameṇopameyopamā // VKal_4,3.15 //",
    "GK16vamkalvu:1391": " ekakasyaivārthasyopameyatvamupamānatvaṃ ca krameṇopameyopamā / yathā ----",
    "GK16vamkalvu:1392": " khamiva jalaṃ jalamiva khaṃ haṃsa iva śaśī śaśīva haṃso'yam /",
    "GK16vamkalvu:1393": " kumudākārāstārāstārākārāṇi kumudāni // //15//",
    "GK16vamkalvu:1394": " iyameva parivṛttirityeke tannirāsārthamāha ----",
    "GK16vamkalvu:1395": " samavisadṛśābhyāṃ parivartanaṃ parivṛttiḥ // VKal_4,3.16 //",
    "GK16vamkalvu:1396": " samena visadṛśena vārthena arthasya parivartanaṃ parivṛttiḥ / yathā ----",
    "GK16vamkalvu:1397": " ādāya karṇakisalayamiyamasmai caraṇamaruṇamarpayati /",
    "GK16vamkalvu:1398": " ubhayossadṛśavinimayādanyonyamavañcitaṃ manye //",
    "GK16vamkalvu:1399": " yathā vā ----",
    "GK16vamkalvu:1400": " vihāya sāhāramahāryaniścayā viloladṛṣṭiḥ praviluptacandanā /",
    "GK16vamkalvu:1401": " babandha bālāruṇavabhru valkalaṃ payodharotsedhaviśīrṇasaṃhati // //16//",
    "GK16vamkalvu:1402": " upameyopamāyāḥ kramo bhinna iti darśayitumāha ----",
    "GK16vamkalvu:1403": " upameyopamānānāṃ kramasaṃbandhaḥ kramaḥ // VKal_4,3.17 //",
    "GK16vamkalvu:1404": " upameyānāmupamānānāṃ coddeśināmanuddeśināṃ ca kramasambandhaḥ kramaḥ / yathā ----",
    "GK16vamkalvu:1405": " tasyāḥ prabandhalīlābhirālāpasmitadṛṣṭibhiḥ /",
    "GK16vamkalvu:1406": " jīyante vallakīkundakusumendīvarasrajaḥ // //17//",
    "GK16vamkalvu:1407": " kramasambandhaprasaṅgena dīpakaṃ darśayitumāha ----",
    "GK16vamkalvu:1408": " upamānopameyavākyeṣvekā kriyā dīpakam // VKal_4,3.18 //",
    "GK16vamkalvu:1409": " upamānavākyepūpameyavācyeṣu caikā kriyā anupaṅgataḥ sambandhyamānā dīpakam //18//",
    "GK16vamkalvu:1410": " tantrividham /",
    "GK16vamkalvu:1411": " ādimadhyāntavākyavṛttibhedāt // VKal_4,3.19//*",
    "GK16vamkalvu:1412": " tat trividhaṃ bhavati /",
    "GK16vamkalvu:1413": " ādimadhyānteṣu vākyeṣu vṛtterbhedāt / yathā ----",
    "GK16vamkalvu:1414": " bhūṣyante pramadavanāni bālapuṣpaiḥ ,",
    "GK16vamkalvu:1415": " kāminyo madhumadamāṃsalairvilāsaiḥ /",
    "GK16vamkalvu:1416": " brahmāṇaḥ śrutigaditaiḥ kriyākalāpai ,",
    "GK16vamkalvu:1417": " rājāno viralitavairibhiḥ pratāpaiḥ //",
    "GK16vamkalvu:1418": " bāṣpaḥ pathikakāntānāṃ jalaṃ jalamucāṃ muhuḥ /",
    "GK16vamkalvu:1419": " vigalatyadhunā daṇḍayātrodyogo mahībhujām //",
    "GK16vamkalvu:1420": " guruśuśrūṣayā vidyā madhugoṣṭhyā manobhavaḥ /",
    "GK16vamkalvu:1421": " udayena śaśāṅkasya payodhirabhivardhate // //19//",
    "GK16vamkalvu:1422": " dīpakavannidarśanamapi saṃkṣiptamityāha ----",
    "GK16vamkalvu:1423": " kriyayaiva svatadarthānvayakhyāpanaṃ nidarśanam // VKal_4,3.20 //",
    "GK16vamkalvu:1424": " kriyayaiva śuddhayā svasyātmanastadarthaḥ cānvayasya saṃbandhasya khyāpanaṃ saṃlulitahetudṛṣṭāntavibhāgadarśanānnidarśanam / yathā ----",
    "GK16vamkalvu:1425": " atyuccayadādhyāsaḥ patanāyetyarthaśālināṃ śaṃsat /",
    "GK16vamkalvu:1426": " āpāṇḍu patati patraṃ tayoridaṃ bandhamagrantheḥ //",
    "GK16vamkalvu:1427": " patatīti kriyā /",
    "GK16vamkalvu:1428": " tasyāḥ svaṃ patanam /",
    "GK16vamkalvu:1429": " tadarthe'tyuccayadādhyāsaḥ patanāyeti śaṃsanam /",
    "GK16vamkalvu:1430": " tasya khyāyanamarthaśālināṃ śaṃsaditi //20//",
    "GK16vamkalvu:1431": " idaṃ ca nārthāntaranyāsaḥ /",
    "GK16vamkalvu:1432": " sa hyanyathābhūtastamāha ----",
    "GK16vamkalvu:1433": " uktisiddhyai vastuno'rthāntarasyaiva nyasanamarthāntaranyāsaḥ // VKal_4,3.21 //",
    "GK16vamkalvu:1434": " uktasiddhyai uktasyārthasya siddhyartha vastuno vākyārthāntarasyaiva nyasanamarthāntaranyāsaḥ /",
    "GK16vamkalvu:1435": " vastugrahaṇādarthasya hetornyasanannārthāntaranyāsaḥ / yathā ----",
    "GK16vamkalvu:1436": " iha nātidūragocaramasti saraḥ kamalasaugandhyāt iti /",
    "GK16vamkalvu:1437": " arthāntarasyaiveti vacanam ,",
    "GK16vamkalvu:1438": " yatra heturvyāptigūḍhatvāt kathañcit pratīyate tatra yathā syāt /",
    "GK16vamkalvu:1439": " yadyat kṛtakaṃ tattadanityamityevamprāyeṣu māṃ bhūditi /",
    "GK16vamkalvu:1440": " udāharaṇam /",
    "GK16vamkalvu:1441": " priyeṇa saṃgrathya vipakṣasannidhāvupāhitāṃ vakṣasi pīvarastanī /",
    "GK16vamkalvu:1442": " srajaṃ na kācidvijahau jalāvilāṃ vasanti hi premṇi guṇā na vastuni // //21//",
    "GK16vamkalvu:1443": " arthāntaranyāsasya heturūpatvād ,",
    "GK16vamkalvu:1444": " hetoścānvayavyatirekātmakatvānna pṛthagvyatireka iti kecit /",
    "GK16vamkalvu:1445": " tannirāsāthamāha ----",
    "GK16vamkalvu:1446": " upameyasya guṇātirekatvaṃ vyatirekaḥ // VKal_4,3.22 //",
    "GK16vamkalvu:1447": " upameyasya guṇātirekatvaṃ guṇādhikyaṃ yad arthādupamānāt sa vyatirekaḥ / yathā ----",
    "GK16vamkalvu:1448": " satyaṃ hariṇaśāvākṣyāḥ prasannasubhagaṃ mukham /",
    "GK16vamkalvu:1449": " samānaṃ śaśinaḥ kintu sa kalaṅkaviḍambitaḥ //",
    "GK16vamkalvu:1450": " kaścittu gamyanānaguṇo vyatirekaḥ / yathā ----",
    "GK16vamkalvu:1451": " kuvalayavanaṃ pratyākhyātaṃ navaṃ madhu ninditaṃ",
    "GK16vamkalvu:1452": " hasitamamṛtaṃ bhagnaṃ svādoḥ padaṃ rasasaṃvadaḥ /",
    "GK16vamkalvu:1453": " viṣamupahitaṃ cintāvyājānmanasyapi kāmināṃ",
    "GK16vamkalvu:1454": " caturalalitairlīlātantraistavārdhavilokitaiḥ // //22//",
    "GK16vamkalvu:1455": " vyatirekādviśeṣokterbhedaṃ darśayitumāha ----",
    "GK16vamkalvu:1456": " ekaguṇahānikalpanāyāṃ sāmyadārḍhyaṃ viśeṣoktiḥ // VKal_4,3.23 //",
    "GK16vamkalvu:1457": " ekasya guṇasya hāneḥ kalpanāyāṃ śeṣairguṇaissāmyaṃ yattasya dārḍhyaṃ viśeṣoktiḥ /",
    "GK16vamkalvu:1458": " rūpakaṃ cedaṃ prāyeṇeti /",
    "GK16vamkalvu:1459": " yathā (kumāra. 1-10) ----",
    "GK16vamkalvu:1460": " bhavanti yatraupadhayo rajanyāmatailapūrāḥ suratapradīpāḥ /",
    "GK16vamkalvu:1461": " dyūtaṃ hi nāma puruṣasyā'siṃhāsanaṃ rājyam /",
    "GK16vamkalvu:1462": " (Mṛcchakaṭikā aṃ. 2)",
    "GK16vamkalvu:1463": " nidreyakamalā[k:",
    "GK16vamkalvu:1464": " iyaṃ hyakamalā] lakṣmīḥ /",
    "GK16vamkalvu:1465": " hastī hi jaṅgamaṃ durgam / iti /",
    "GK16vamkalvu:1466": " atrāpi jaṅgamaśabdasya sthāvaratvanivṛttipādanatvādekaguṇahānikalpanaiva / etena ----",
    "GK16vamkalvu:1467": " veśyā hi nāma mūrtimatyeva nikṛtiḥ /",
    "GK16vamkalvu:1468": " vyasanaṃ hi nāma socchvāsaṃ maraṇam /",
    "GK16vamkalvu:1469": " dvijo bhūmivṛhaspatiḥ /",
    "GK16vamkalvu:1470": " ityevamādiṣvguṇahānikalpanā vyākhyātā //23//",
    "GK16vamkalvu:1471": " vyatirekaviśeṣoktibhyāṃ vyājastutiṃ bhinnāṃ darśayitumāha ----",
    "GK16vamkalvu:1472": " saṃbhāvyaviśiṣṭakarmākaraṇānnindāstotrārthā vyājastutiḥ // VKal_4,3.24 //",
    "GK16vamkalvu:1473": " atyantaguṇādhiko viśiṣṭastasya ca karma viśiṣṭakarma ,",
    "GK16vamkalvu:1474": " tasya sambhāvyasya kartuṃ śakyasyākaraṇānnindāviśiṣṭasāmyasampādanena stotrārthā vyājastutiḥ / yathā ----",
    "GK16vamkalvu:1475": " babandha setuṃ giricakravālaorvibheda saptaikaśareṇa tālān /",
    "GK16vamkalvu:1476": " evaṃvidhaṃ karma tatāna rāmastvayā kṛtaṃ tanna mudhaiva garvaḥ // //24//",
    "GK16vamkalvu:1477": " vyājastutervyājoktiṃ bhinnāṃ darśayitumāha ----",
    "GK16vamkalvu:1478": " vyājasya satyasārūpyaṃ vyājoktiḥ // VKal_4,3.25 //",
    "GK16vamkalvu:1479": " vyājasya cchadmanaḥ satyena sārūpyaṃ vyājoktiḥ /",
    "GK16vamkalvu:1480": " yāṃ māyoktirityāhuḥ / yathā ----",
    "GK16vamkalvu:1481": " śaraccandrāṃ'sugaureṇa vātāviddhena bhāmini /",
    "GK16vamkalvu:1482": " kāśapuṣpalavenedaṃ sāśrupātaṃ mukhaṃ kṛtam // //25//",
    "GK16vamkalvu:1483": " vyājastuteḥ pṛthak tulyayogitetyāha ----",
    "GK16vamkalvu:1484": " viśiṣṭena sāmyārthamekakālakriyāyogastulyayogitā // VKal_4,3.26 //",
    "GK16vamkalvu:1485": " viśiṣṭena nyūnasya sāmyarthamekakālāyāṃ kriyāyāṃ yogastulyayogitā / yathā ----",
    "GK16vamkalvu:1486": " jalanidhiraśanāmimāṃ dharitrīṃ vahati bhujaṅgavibhrbhavadbhujaśca / //26//",
    "GK16vamkalvu:1487": " upamānākṣepaścākṣepaḥ // VKal_4,3.27 //",
    "GK16vamkalvu:1488": " upamānasya kṣepaḥ pratiṣedha upamānākṣepaḥ /",
    "GK16vamkalvu:1489": " tulyakāryārthasya nairarthakyavivakṣāyām / yathā ----",
    "GK16vamkalvu:1490": " tasyāścenmukhamasti saumyasubhagaṃ kiṃ pārvaṇenendunā",
    "GK16vamkalvu:1491": " saundaryasya padaṃ dṛśau ca yadi cet kiṃ nāma nīlotpalaiḥ /",
    "GK16vamkalvu:1492": " kiṃ vā komalakāntibhiḥ kisalayaiḥ satyeva tatrādhare",
    "GK16vamkalvu:1493": " hā dhātuḥ punaruktavasturacanārambheṣvapūrvo grahaḥ //",
    "GK16vamkalvu:1494": " upamānasyākṣepataḥ pratipattirityapi sūtrārthaḥ / yathā ----",
    "GK16vamkalvu:1495": " aindraṃ dhanuḥ pāṇḍupayodhareṇa śaraddadhānaārdranakhakṣatābham /",
    "GK16vamkalvu:1496": " pras/adayantī sakalaṅkaminduṃ tāpaṃ raverabhyadhikaṃ cakāra //",
    "GK16vamkalvu:1497": " atra śaradveśyeva ,",
    "GK16vamkalvu:1498": " induṃ nāyakamiva ,",
    "GK16vamkalvu:1499": " raveḥ pratināyakasyevetyupamānāni ganyanta iti //27//",
    "GK16vamkalvu:1500": " tulyayogitāyāḥ sahokterbhedanāha ----",
    "GK16vamkalvu:1501": " vastudvayakriyayostulyakālayorekapadābhidhānaṃ sahoktiḥ // VKal_4,3.28 //",
    "GK16vamkalvu:1502": " vastudvasya kriyayostulyakālayorekena padenābhidhānaṃ sahārthaśabdasāmarthyāt sahoktiḥ / yathā ----",
    "GK16vamkalvu:1503": " astaṃ bhāsvān prayātaḥ saha ripubhirayaṃ saṃhriyantāṃ balāni /",
    "GK16vamkalvu:1504": " atrārthayornyūnatvaviśiṣṭatve na sta iti neyaṃ tulyayogiteti // //28//",
    "GK16vamkalvu:1505": " samāhitamekamavaśiṣyate /",
    "GK16vamkalvu:1506": " tallakṣaṇārthamāha ----",
    "GK16vamkalvu:1507": " yatsādṛśyaṃ tatsaṃpattiḥ samāhitam // VKal_4,3.29 //",
    "GK16vamkalvu:1508": " yasya vastunaḥ sādṛśyaṃ gṛhyate tasya vastunaḥ sampattiḥ samāhitam / yathā ----",
    "GK16vamkalvu:1509": " tanvī Meghajalārdravalkalatayā dhautādharevāśrubhiḥ",
    "GK16vamkalvu:1510": " śūnyevābharaṇaiḥ svakālavirahādviśrāntapuṣpodgamā /",
    "GK16vamkalvu:1511": " cintāmohamivāsthitā madhulihāṃ śabdairvinā lakṣyate",
    "GK16vamkalvu:1512": " caṇḍī māmavadhūya pādapatitaṃ jātānutāpeva sā //",
    "GK16vamkalvu:1513": " atra purūravaso latāyāmurvaśyāḥ sādṛśyaṃ gṛhṇataḥ saiva latorvaśī saṃpanneti //29//",
    "GK16vamkalvu:1514": " ete cālaṅkārāḥ śuddhā miśrāśca prayoktavyā iti viśiṣṭānām alaṅkārāṇāṃ miśratvaṃ saṃsṛṣṭirityāha ----",
    "GK16vamkalvu:1515": " alaṅkārasyālaṅkārayonitvaṃ saṃsṛṣṭiḥ // VKal_4,3.30 //",
    "GK16vamkalvu:1516": " alaṅkārasyālaṅkārayonitvaṃ yadasau saṃsṛṣṭiriti /",
    "GK16vamkalvu:1517": " saṃsargaḥ sambandha iti //30//",
    "GK16vamkalvu:1518": " tadbhedāvupamārūpakotprekṣāvayavau // VKal_4,3.31 //",
    "GK16vamkalvu:1519": " tasyāḥ saṃsṛṣṭerbhedāvupamārūpakaṃ cotprekṣāvayavaśceti //31//",
    "GK16vamkalvu:1520": " upamājanyaṃ rūpakamupamārūpakam // VKal_4,3.32 //",
    "GK16vamkalvu:1521": " spaṣṭam / yathā ----",
    "GK16vamkalvu:1522": " niravadhi ca nirāśrayaṃ ca yasya sthitamanivartitakautukaprapañcam /",
    "GK16vamkalvu:1523": " prathama iva bhavān sa kūrmamūrtirjayati caturdaśalokavallikandaḥ //",
    "GK16vamkalvu:1524": " evaṃ rajanipuramdhrilodhratilakaḥ [k:",
    "GK16vamkalvu:1525": " śaśī] ityevamādayastadbhedā draṣṭavyāḥ //32//",
    "GK16vamkalvu:1526": " utprekṣāheturutprekṣāvayavaḥ // VKal_4,3.33 //",
    "GK16vamkalvu:1527": " utprekṣāyā heturutprekṣāvayavaḥ /",
    "GK16vamkalvu:1528": " avayavaśabdo hyārambhakaṃ lakṣayati / yathā ----",
    "GK16vamkalvu:1529": " aṅgulībhiriva keśasaścayaṃ sannigṛhya timiraṃ marīcibhiḥ /",
    "GK16vamkalvu:1530": " kuṅmalīkṛtasarojalocanaṃ cumbatīva rajanīmukhaṃ śaśī //",
    "GK16vamkalvu:1531": " ebhirnidarśanaiḥ svīyaiḥ parakīyaiśca puṣkalaiḥ /",
    "GK16vamkalvu:1532": " śabdavaicitryagarbheyamupamaiva prapañcitā //",
    "GK16vamkalvu:1533": " alaṅkāraikadeśā ye matāḥ saubhāgyabhāginaḥ /",
    "GK16vamkalvu:1534": " te'pyalaṅkāradeśīyā yojanīyāḥ kavīśvaraiḥ // //33//",
    "GK16vamkalvu:1535": " iti śrīkāvyālaṅkārasūtravṛttāvālaṅkārike caturthe'dhikaraṇe tṛtīyodhyāyaḥ /",
    "GK16vamkalvu:1536": " samāptaṃ cedamālañkārikaṃ caturthamadhikaraṇam / ================================================================",
    "GK16vamkalvu:1537": " atha pañcamo'dhikaraṇe prathamo'dhyāyaḥ",
    "GK16vamkalvu:1538": " samprati kāvyasamayaṃ śabdaśuddhiṃ ca darśayituṃ prāyogikākhyamadhikaraṇamārabhyate /",
    "GK16vamkalvu:1539": " tatra kāvyasamayastāvaducyate /",
    "GK16vamkalvu:1540": " naikaṃ padaṃ dviḥ prayojyaṃ prāyeṇa // VKal_5,1.1 //",
    "GK16vamkalvu:1541": " ekaṃ padaṃ na dviḥ prayojyaṃ prāyeṇa bāhulyena /",
    "GK16vamkalvu:1542": " yathā ---- payodapayodaiti /",
    "GK16vamkalvu:1543": " kiñcidivādipadaṃ dvirapi prayoktavyamiti /",
    "GK16vamkalvu:1544": " yathā ---- santaḥ santaḥ khalāḥ khalāḥ //1//",
    "GK16vamkalvu:1545": " nityā saṃhitaikapadavatpādeṣvardhāntavarjam // VKal_5,1.2 //",
    "GK16vamkalvu:1546": " nityaṃ saṃhitāpādeṣvekapadavadekasminniva pade /",
    "GK16vamkalvu:1547": " tatra hi nityāsaṃhitetyānnāyaḥ /",
    "GK16vamkalvu:1548": " yathā ---- sa,nhitaikapade nityā dhātūpasargayoḥiti /",
    "GK16vamkalvu:1549": " ardhāntavarjamardhāntaṃ varjayitvā //2//",
    "GK16vamkalvu:1550": " na pādāntalaghorgurutvaṃ ca sarvatra // VKal_5,1.3 //",
    "GK16vamkalvu:1551": " pādāntalaghorgurutvaṃ prayoktavyam /",
    "GK16vamkalvu:1552": " na sarvatra ,",
    "GK16vamkalvu:1553": " na sarvasmin vṛtta iti / yathā ----",
    "GK16vamkalvu:1554": " yāsāṃ balirbhavati madgṛhadehalīnāṃ",
    "GK16vamkalvu:1555": " haṃsaiśca sārasagaṇaiśca viluptapūrvaḥ /",
    "GK16vamkalvu:1556": " tāsveva pūrvabalirūḍhayavāṅkurāsu",
    "GK16vamkalvu:1557": " bījāñjaliḥ patati kīṭamukhāvalīḍhaḥ //",
    "GK16vamkalvu:1558": " evaṃprāyeṣveva vṛtteṣviti / na punaḥ ----",
    "GK16vamkalvu:1559": " varūthinīnāṃ rajasi prasarpati samastamāsīdvinimīlitaṃ jagat /",
    "GK16vamkalvu:1560": " ityādiṣu / cakāro'rdhāntavarjamityasyānukarpaṇārthaḥ //3//",
    "GK16vamkalvu:1561": " na gādye samāptaprāyaṃ vṛttam,",
    "GK16vamkalvu:1562": " anyatrodgatādibhyaḥ saṃvādāt // VKal_5,1.4 //",
    "GK16vamkalvu:1563": " gadye samāptaprāyaṃ vṛttaṃ na vidheyam /",
    "GK16vamkalvu:1564": " śobhābhrāṃśat /",
    "GK16vamkalvu:1565": " anyatrodgatādibhyo viṣamavṛttebhyaḥ saṃvādād gadyeneti //4//",
    "GK16vamkalvu:1566": " na pādādau khalvādayaḥ // VKal_5,1.5 //",
    "GK16vamkalvu:1567": " pādādau khalvādayaḥ śabdā na prayojyāḥ /",
    "GK16vamkalvu:1568": " ādiśabdaḥ prakārārthaḥ /",
    "GK16vamkalvu:1569": " yeṣāmādau prayogo na śloṣyati te gṛhyante /",
    "GK16vamkalvu:1570": " na punarvatahetaprabhṛtayaḥ //5//",
    "GK16vamkalvu:1571": " nārdhe kiñcitsamāptaṃ vākyam // VKal_5,1.6 //",
    "GK16vamkalvu:1572": " vṛttasyārthe kiñcidasamāptaprāyaṃ na prayoktavyam / yathā ----",
    "GK16vamkalvu:1573": " jayanti tāṇḍave śambhorbhaṅgurāṅgulikoṭayaḥ /",
    "GK16vamkalvu:1574": " karāḥ kṛṣṇasya ca bhujāścakrāṃśukapiśatviṣaḥ // //6//",
    "GK16vamkalvu:1575": " na karmadhārayo bahuvrīhipratipattikaraḥ // VKal_5,1.7 //",
    "GK16vamkalvu:1576": " bahubrīhipratipattiṃ karoti yaḥ karmadhārayaḥ sa na prayoktavyaḥ / yathā ----",
    "GK16vamkalvu:1577": " adhyāsitaścāsau taruścādhyāsitataruḥ iti //7//",
    "GK16vamkalvu:1578": " tena viparyayo vyākhyātaḥ // VKal_5,1.8 //",
    "GK16vamkalvu:1579": " bahuvrīhirapi akrmadhārayapratipattikaro na prayoktavyaḥ / yathā ----",
    "GK16vamkalvu:1580": " vīrāḥ puruṣā yasya sa vīrapuruṣaḥ /",
    "GK16vamkalvu:1581": " kalo ravo yasya sa kalaravaḥ / iti //8//",
    "GK16vamkalvu:1582": " saṃbhāvyaniṣedhanivartane dvau pratiṣedhau // VKal_5,1.9 //",
    "GK16vamkalvu:1583": " sambhāvyasya niṣedhasya nivartane svau pratiṣedhau prayoktavyau yathā ----",
    "GK16vamkalvu:1584": " samaramūrdhani yena tarasvinā na na jito vijayī tridaśeśvaraḥ /",
    "GK16vamkalvu:1585": " sa khalu tāpasabāṇaparamparākavalitakṣatajaḥ kṣitimāśritaḥ // //9//",
    "GK16vamkalvu:1586": " viśeṣaṇamātraprayogo viśeṣyapratipattau // VKal_5,1.10 //",
    "GK16vamkalvu:1587": " viśeṣyasya pratipattau jātāyāṃ viśeṣaṇamātrasyaiva prayogaḥ /",
    "GK16vamkalvu:1588": " yathā (Raghuvaṃśa 3.9) ----",
    "GK16vamkalvu:1589": " nidhānagarbhāmiva sāgarāmbarām",
    "GK16vamkalvu:1590": " atra hi pṛthivyā viśeṣaṇamātrameva prayuktam / etena",
    "GK16vamkalvu:1591": " kruddhasya tasyātha purāmarāterlalāṭapaṭṭādudagādudaiciḥ /",
    "GK16vamkalvu:1592": " girestaḍitvāniva tāvaduccakairjavena pīṭhādudatiṣṭhadacyutaḥ /",
    "GK16vamkalvu:1593": " ityādayo [k: prayogā] vyākhyātāḥ //10//",
    "GK16vamkalvu:1594": " sarvanāmnānusaṃdhirvṛtticchannasya // VKal_5,1.11 //",
    "GK16vamkalvu:1595": " sarvanāmnānusandhiranusandhānaṃ pratyavamarśaḥ /",
    "GK16vamkalvu:1596": " vṛtticchannasya vṛttau samāse channasya guṇībhūtasya / yathā ----",
    "GK16vamkalvu:1597": " tavāpi nīlotpalapatracakṣuṣo mukhasya tadreṇusamānagandhinaḥ / iti //11//",
    "GK16vamkalvu:1598": " saṃbandhasaṃbandhe'pi ṣaṣṭhī kvacit // VKal_5,1.12 //",
    "GK16vamkalvu:1599": " sambandhena sanbandhaḥ sambandhasambandhastasmin ṣaṣṭhī prayojyā kvacit ,",
    "GK16vamkalvu:1600": " na sarvatreti /",
    "GK16vamkalvu:1601": " yathā kamalasya kandaḥ iti /",
    "GK16vamkalvu:1602": " kamalena saṃbaddhā kamalinī tasyā kandaḥ iti sambandhaḥ /",
    "GK16vamkalvu:1603": " tena kadalīkāṇḍādayo vyākhyātāḥ //12//",
    "GK16vamkalvu:1604": " atiprayuktaṃ deśabhāṣāpadam // VKal_5,1.13 //",
    "GK16vamkalvu:1605": " atīva kavibhiḥ prayuktaṃ deśabhāṣāpadaṃ prayojyam / yathā ----",
    "GK16vamkalvu:1606": " yoṣidityabhilalāṣa na hālām ityatra hālā iti deśabhāṣāpadam /",
    "GK16vamkalvu:1607": " anatiprayuktaṃ tu na prayojyam / yathā ----",
    "GK16vamkalvu:1608": " kaṅkelīkānanālīraviralavilasatpallavā nartayantaḥ ityatra kaṅkelīpadam //13//",
    "GK16vamkalvu:1609": " liṅgādhyāhārau // VKal_5,1.14 //",
    "GK16vamkalvu:1610": " liṅgaṃ cādhyāhāraśca liṅgādhyāhārāvatiprayuktau prayojyāviti / yathā ----",
    "GK16vamkalvu:1611": " vatse / mā bahu niḥśvasīḥ kuru surāgaṇḍūpamekaṃ śanaiḥ ityādiṣu gaṇḍūṣaśabdaḥ puṃsi bhūyasā prayukto ,",
    "GK16vamkalvu:1612": " na striyām āmnāto'pi strītvaṃ /",
    "GK16vamkalvu:1613": " adhyāhāro yathā ----",
    "GK16vamkalvu:1614": " mā bhavantamanalaḥ pavano vā vāraṇo madakalaḥ paraśurvā /",
    "GK16vamkalvu:1615": " vāhinījalabharaḥ kuliśaṃ vā svasti te'stu latayā saha vṛkṣa / //",
    "GK16vamkalvu:1616": " atra hi adhākṣīt[k:",
    "GK16vamkalvu:1617": " dhākṣīt] ityādīnāmadhyāhāro'nvayaprayuktaḥ //14//",
    "GK16vamkalvu:1618": " lakṣaṇāśabdāśca // VKal_5,1.15 //",
    "GK16vamkalvu:1619": " lakṣaṇāśabdāścātiprayuktāḥ prayojyāḥ /",
    "GK16vamkalvu:1620": " yathā dvirepharodaraśabdau bhramaracakravākārthau lakṣaṇāparau /",
    "GK16vamkalvu:1621": " anatiprayuktāśca na prayojyāḥ /",
    "GK16vamkalvu:1622": " yathā ---- dvikaḥ kāka iti //15//",
    "GK16vamkalvu:1623": " na tadbāhulyamekatra // VKal_5,1.16 //",
    "GK16vamkalvu:1624": " teṣāṃ lakṣaṇāśabdānāṃ bāhulyamekasmin vākye na prayojyam /",
    "GK16vamkalvu:1625": " śakyate hyekasyāvācakasya vācakavadbhāvaḥ kartuṃ ,",
    "GK16vamkalvu:1626": " na bahūnāmiti //16//",
    "GK16vamkalvu:1627": " stanādīnāṃ dvitvāviṣṭā jātiḥ prāyeṇa // VKal_5,1.17 //",
    "GK16vamkalvu:1628": " stanādīnāṃ dvitvāviṣṭā dvitvādhyāsitā jātiḥ prāyeṇa bāhulyene ti /",
    "GK16vamkalvu:1629": " yathā ---- strīṇāṃ cakṣuḥ iti /",
    "GK16vamkalvu:1630": " atha kathaṃ dvitvāviṣṭatvaṃ jāteḥ ? /",
    "GK16vamkalvu:1631": " taddhi dravye , na jātau /",
    "GK16vamkalvu:1632": " atadrūpatvājjāteḥ /",
    "GK16vamkalvu:1633": " na doṣaḥ ; tadatadrūpatvājjāteḥ[k:",
    "GK16vamkalvu:1634": " tadrūpatvājjāteḥ] /",
    "GK16vamkalvu:1635": " kathaṃ tadatadrūpatvaṃ[k:",
    "GK16vamkalvu:1636": " tadrūpatvaṃ] jāteḥ ? /",
    "GK16vamkalvu:1637": " taddhi jaiminīyā jānanti[k:",
    "GK16vamkalvu:1638": " jainā jānānti] /",
    "GK16vamkalvu:1639": " vayaṃ tu lakṣyasiddhau siddhaparamatāmuvādinaḥ /",
    "GK16vamkalvu:1640": " na caivamatiprasaṅgaḥ /",
    "GK16vamkalvu:1641": " lakṣyānusāritvānnyāyasyeti /",
    "GK16vamkalvu:1642": " evamanyāpi vyavasthohyā //17//",
    "GK16vamkalvu:1643": " iti śrīkāvyālaṅkārasūtravṛttau prāyogike pañcame'dhikaraṇe prathamo'dhyāyaḥ /",
    "GK16vamkalvu:1644": " kāvyasamayaḥ //5-1// @----------------------------------------------------------------------------------------------",
    "GK16vamkalvu:1645": " pañcamādhikaraṇe dvitīyo'dhyāyaḥ",
    "GK16vamkalvu:1646": " sāmprataṃ śabdaśuddhirucyate ----",
    "GK16vamkalvu:1647": " rudrāvityekaśeṣo'nveṣyaḥ // VKal_5,2.1 //",
    "GK16vamkalvu:1648": " rudau ityatra prayoge ekaśeṣo7nveṣyo'nveṣaṇīyaḥ /",
    "GK16vamkalvu:1649": " rudraśca rudrāṇī ceti pumānstriyā(Pā_1,2.67)",
    "GK16vamkalvu:1650": " ityekaśeṣaḥ /",
    "GK16vamkalvu:1651": " sa ca na prāpnoti /",
    "GK16vamkalvu:1652": " tatra hi , tallakṣaṇaścedeva viśeṣaḥ ityanuvartata iti tatraivakārakaraṇāt strīpuṃsakṛta eva viśeṣo bhavatīti vyavasthitam /",
    "GK16vamkalvu:1653": " atra tu puṃyogādākhyāyām(Pā_4,1.48)",
    "GK16vamkalvu:1654": " iti viśeṣāntaramapyastīti /",
    "GK16vamkalvu:1655": " etena indrau bhavau śarvau ityādayaḥ prayogāḥ pratyuktāḥ //1//",
    "GK16vamkalvu:1656": " miliklabikṣapiprabhṛtīnāṃ dhātutvam,",
    "GK16vamkalvu:1657": " dhātuguṇasyāsamāpteḥ // VKal_5,2.2 //",
    "GK16vamkalvu:1658": " milati viklavati kṣapayatītyādayaḥ prayogāḥ /",
    "GK16vamkalvu:1659": " tatra , mili-klabi-kṣapi-prabhṛtīnāṃ kathaṃ dhātutvam ? /",
    "GK16vamkalvu:1660": " gaṇapāṭhād guṇapaṭhitānāmeva dhātusaṃjñāvidhānāt /",
    "GK16vamkalvu:1661": " tratrāha ---- dhātugaṇasyāparisamāpteḥ /",
    "GK16vamkalvu:1662": " vardhate dhātugaṇaḥ iti hi śabdavida ācakṣate /",
    "GK16vamkalvu:1663": " tenaiṣāṃ gaṇapāṭho'numataḥ /",
    "GK16vamkalvu:1664": " śiṣṭaprayogāditi //2//",
    "GK16vamkalvu:1665": " valerātmanepadamanityam,",
    "GK16vamkalvu:1666": " jñāpakāt // VKal_5,2.3 //",
    "GK16vamkalvu:1667": " valeranudāttettvādātmanepade yat tadanityaṃ dṛśyate ---- lajjālolaṃ valantī ityādiorayogeṣu /",
    "GK16vamkalvu:1668": " tat lathamityāha ---- jñāyakāt //3//",
    "GK16vamkalvu:1669": " kiṃ punastajjñāpakamata āha [k:",
    "GK16vamkalvu:1670": " kiṃ punastajjñāpakam ?] ----",
    "GK16vamkalvu:1671": " cakṣiṅo dvayanubandhakaraṇam //",
    "GK16vamkalvu:1672": " VKal_5,2.4 [k: not in sutra] //",
    "GK16vamkalvu:1673": " cakṣiṅ ikāreṇaivānudāttena siddhamātmanepadasyānityatvajñāpanārtham /",
    "GK16vamkalvu:1674": " [k: siddhātmanepadam ;",
    "GK16vamkalvu:1675": " kimarthaṃ ṅitkaraṇam ?",
    "GK16vamkalvu:1676": " tatkriyate anudāttanimittasyātmanepadasyānityatvajñāpanārtham /]",
    "GK16vamkalvu:1677": " etena , vedi-bhartsi-tarji-prabhṛtayo vyākhyātāḥ /",
    "GK16vamkalvu:1678": " āvedayati-bhartsayati- tarjayatītyādīnāṃ prayogāṇāṃ darśanāt /",
    "GK16vamkalvu:1679": " anyatrāpyanudāttanibandhanasyātmanepadasyānityatyaṃ jñāpakena draṣṭavyamiti //4//",
    "GK16vamkalvu:1680": " kṣīyata iti karmakartari // VKal_5,2.5 [*VKal_5,2.4] //",
    "GK16vamkalvu:1681": " kṣīyatī iti prayogo dṛśyate ,",
    "GK16vamkalvu:1682": " sa karmakartari draṣṭavyaḥ /",
    "GK16vamkalvu:1683": " kṣīyateranātmanepaditvāt //5//",
    "GK16vamkalvu:1684": " khidyata iti ca // VKal_5,2.6 [*VKal_5,2.5] //",
    "GK16vamkalvu:1685": " khidyata iti ca prayogo dṛśyate ,",
    "GK16vamkalvu:1686": " so'karmakartaryeva draṣṭavyā , na kartari /",
    "GK16vamkalvu:1687": " adaivādikatvāt khideḥ //6//",
    "GK16vamkalvu:1688": " mārgerātmaepadamalakṣma // VKal_5,2.7 [*VKal_5,2.6] //",
    "GK16vamkalvu:1689": " curādau mārga anvepaṇe iti paṭhyate /",
    "GK16vamkalvu:1690": " ā dhṛṣādvā iti vikalpitaṇickastasyādyadātmanepadaṃ dṛśyate ---- mārgantāṃ dehabhāramiti ,",
    "GK16vamkalvu:1691": " tadalakṣma alakṣaṇam /",
    "GK16vamkalvu:1692": " parasmaipaditvānmārgeḥ /",
    "GK16vamkalvu:1693": " tathā ca śiṣṭaprayogaḥ ----",
    "GK16vamkalvu:1694": " karakisalayaṃ dhūtvā dhūtvā vimārgati vāsasī //7//",
    "GK16vamkalvu:1695": " lolamānādayaścānaśi // VKal_5,2.8 [*VKal_5,2.7] //",
    "GK16vamkalvu:1696": " lolamāno vellamāna ityādayaścānaśi draṣṭavyāḥ /",
    "GK16vamkalvu:1697": " śānacastvabhāvaḥ ,",
    "GK16vamkalvu:1698": " parasmaipaditvāddhātūnāmiti //8//",
    "GK16vamkalvu:1699": " labhergatyarthatvāṇṇicyaṇau kartuḥ karmatvākarmatve // VKal_5,2.9 [*VKal_5,2.8] //",
    "GK16vamkalvu:1700": " astyayaṃ labhiryaḥ prāptyupasarjanāṃ gatimāha ---- asti ca [k:",
    "GK16vamkalvu:1701": " yo] gatyupasarjanāṃ prāptimāheti /",
    "GK16vamkalvu:1702": " atra pūrvasminpakṣe gatyarthatvāllabherṇicyaṇau yaḥ kartā tasya gatyādisūtreṇa karmasaṃjñā / yathā ----",
    "GK16vamkalvu:1703": " dīrghikāsu kumudāni vikāsaṃ lambhayanti śiśirāḥ śaśibhāsaḥ /",
    "GK16vamkalvu:1704": " dvitīyapakṣe tu gatyarthātvābhāvāllabherṇicyaṇau karturna karmasaṃjñā / yathā ----",
    "GK16vamkalvu:1705": " sitaṃ sitimnā sutarāṃ munervapurvisāribhiḥ saudhamivātha lambhayan /",
    "GK16vamkalvu:1706": " dvijāvalivyājaniśākarāṃśubhiḥ śucismitāṃ vācamavocadacyutaḥ // //9//",
    "GK16vamkalvu:1707": " te-me-śabdau nipāteṣu // VKal_5,2.10 [*VKal_5,2.9] //",
    "GK16vamkalvu:1708": " tvayā mayetyasminnarthe te me śabdau nipāteṣu draṣṭavyau / yathā ----",
    "GK16vamkalvu:1709": " śrutaṃ te vacanaṃ tasya ,",
    "GK16vamkalvu:1710": " vedānadhīta iti nādhigataṃ purā me / //10//",
    "GK16vamkalvu:1711": " tiraskṛta iti paribhūte,",
    "GK16vamkalvu:1712": " antardhyupacārāt // VKal_5,2.11 [*VKal_5,2.10] //",
    "GK16vamkalvu:1713": " tiraskṛta iti śabdaḥ paribhūte dṛśyate /",
    "GK16vamkalvu:1714": " rājñā tiraskṛtaḥ iti /",
    "GK16vamkalvu:1715": " sa ca na prāpnoti /",
    "GK16vamkalvu:1716": " tiraḥśabdasya hi ,",
    "GK16vamkalvu:1717": " tiro'ntardhau ityantardhau gatisaṃjñā /",
    "GK16vamkalvu:1718": " tasyāṃ ca satyāṃ ,",
    "GK16vamkalvu:1719": " iti sakāraḥ /",
    "GK16vamkalvu:1720": " tat kathaṃ tiraskṛta iti paribhūte ?",
    "GK16vamkalvu:1721": " , āha ---- antardhyupacārāditi /",
    "GK16vamkalvu:1722": " paribhūto hyantarhitavadbhavati /",
    "GK16vamkalvu:1723": " mukhyastu prayogo yathā ----",
    "GK16vamkalvu:1724": " lāvaṇyaprasaratiraskṛtāṅgalekhām iti / //11//",
    "GK16vamkalvu:1725": " naikaśabdaḥ,",
    "GK16vamkalvu:1726": " supsupeti samāsāt // VKal_5,2.12 [*VKal_5,2.11] //",
    "GK16vamkalvu:1727": " araṇyānīsthānaṃ phalanamitanaikadrumamidam",
    "GK16vamkalvu:1728": " ityādiṣu naikaśabdo dṛśyate ,",
    "GK16vamkalvu:1729": " sa ca na siddhyati /",
    "GK16vamkalvu:1730": " nañsamāse hi nalopo nañ(Pā_6,3.63)",
    "GK16vamkalvu:1731": " iti nalope , tasmānnuḍaci(Pā_6,3.74)",
    "GK16vamkalvu:1732": " iti nuḍāgame satyanekamiti rūpaṃ syāt /",
    "GK16vamkalvu:1733": " niranubandhasya naśabdasya samāse lakṣaṇaṃ nāsti /",
    "GK16vamkalvu:1734": " tat kathaṃ naikaśabda ityāha ---- supsupeti samātāt //12//",
    "GK16vamkalvu:1735": " madhupipāsuprabhṛtīnāṃ samāso gamigāmyādiṣu pāṭhāt // VKal_5,2.13 [*VKal_5,2.12] //",
    "GK16vamkalvu:1736": " madhupipāsumadhuvratasevitaṃ mukulajālamajṛmbhata vīrudhām",
    "GK16vamkalvu:1737": " ityādiṣu madhupipāsuprabhṛtīnāṃ samāso gamigāmyādiṣu pipāsuprabhṛtīnāṃ pāṭhāt /",
    "GK16vamkalvu:1738": " śritādiṣu gamigāmyādīnām iti dvitīyāsamāsalakṣaṇaṃ darśayati //13//",
    "GK16vamkalvu:1739": " trivalīśabdaḥ siddhaḥ saṃjñā cet // VKal_5,2.14 [*VKal_5,2.13] //",
    "GK16vamkalvu:1740": " trivalīśabdaḥ siddho yadi saṃjñā /",
    "GK16vamkalvu:1741": " diksakhye sa.ñjñāyām(Pā_2,1.50)",
    "GK16vamkalvu:1742": " iti saṃjñāyāmeva samāsavidhānāt //14//",
    "GK16vamkalvu:1743": " bimbādhara iti vṛttau madhyamapadalopinyām // VKal_5,2.15 [*VKal_5,2.14] //",
    "GK16vamkalvu:1744": " bimbādharaḥ pīyate iti prayogo dṛśyate ,",
    "GK16vamkalvu:1745": " sa ca na yuktaḥ /",
    "GK16vamkalvu:1746": " adharabimba iti bhavitavyam /",
    "GK16vamkalvu:1747": " upamitaṃ vyāghrādibhiḥ ...... (Pā_2,1.56)",
    "GK16vamkalvu:1748": " iti samāse sati /",
    "GK16vamkalvu:1749": " tatkathaṃ bimbādhara ityatrāha ---- vṛttau madhyamapadalopinyāṃ śākapārthivāditvātsamāse madhyamapadalopini samāse sati bimbākāro'dharo bimbādhara iti /",
    "GK16vamkalvu:1750": " tena bimboṣṭhaśabdo'pi vyākhyātaḥ /",
    "GK16vamkalvu:1751": " atrāpi pūrvavadvṛttiḥ /",
    "GK16vamkalvu:1752": " śiṣṭaprayogeṣu caiṣa vidhiḥ /",
    "GK16vamkalvu:1753": " tena nātiprasaṅgaḥ //15//",
    "GK16vamkalvu:1754": " āmūlalolādiṣu vṛttirvispaṣṭapaṭuvat // VKal_5,2.16 [*VKal_5,2.15] //",
    "GK16vamkalvu:1755": " āmūlalolam,",
    "GK16vamkalvu:1756": " āmūlasaralam ityādiṣu vṛttirvispaṣṭapaṭuvat /",
    "GK16vamkalvu:1757": " mayūravyaṃsakāditvāt //16//",
    "GK16vamkalvu:1758": " na dhānyaṣaṣṭhādiṣu ṣaṣṭhīsamāsapratiṣedhaḥ,",
    "GK16vamkalvu:1759": " pūraṇena taddhitāntatvāt // VKal_5,2.17 [*VKal_5,2.16] //",
    "GK16vamkalvu:1760": " dhānyapaṣṭam ,",
    "GK16vamkalvu:1761": " tānyucchaṣaṣṭāṅkitasaikatāni ityādiṣu na ṣaṣṭīsamāsapratiṣedhaḥ /",
    "GK16vamkalvu:1762": " pūraṇena pūraṇapratyayāntenānyataddhitāntatvāt /",
    "GK16vamkalvu:1763": " ṣaṣṭo bhāgaḥ ṣaṣṭa iti /",
    "GK16vamkalvu:1764": " pūraṇādbhāge tīyādan(Pā_5,3.48)",
    "GK16vamkalvu:1765": " ityanvidhānāt //17//",
    "GK16vamkalvu:1766": " patrapītimādiṣu guṇavacanena // VKal_5,2.18 [*VKal_5,2.17] //",
    "GK16vamkalvu:1767": " patrapītimā ,",
    "GK16vamkalvu:1768": " pakṣmālīpiṅgalimā ityādiṣu ṣaṣṭīsamāsaprati.ṣedho guṇavacanena prāpto ,",
    "GK16vamkalvu:1769": " vāliśyāttu na kṛtaḥ //18//",
    "GK16vamkalvu:1770": " avarjyo bahuvrīhirvyadhikaraṇo janmādyuttarapadaḥ // VKal_5,2.19 [*VKal_5,2.18] //",
    "GK16vamkalvu:1771": " avarjyo na varjanīyo vyadhikaraṇe bahuvrīhiḥ /",
    "GK16vamkalvu:1772": " janmādyuttarapadaṃ yasya sa janmādyuttarapadaḥ / yathā ----",
    "GK16vamkalvu:1773": " sacchāstrajanmā hi vivekalābhaḥ ,",
    "GK16vamkalvu:1774": " kāntavṛttayaḥ prāṇāḥ iti / //19//",
    "GK16vamkalvu:1775": " hastāgrāgrahastādayo guṇaguṇinorbhedābhedāt // VKal_5,2.20 [*VKal_5,2.19] //",
    "GK16vamkalvu:1776": " hastāgram agrahastaḥ ,",
    "GK16vamkalvu:1777": " puṣpāgram ,",
    "GK16vamkalvu:1778": " agrapuṣpamityādayaḥ prayogāḥ katham ?",
    "GK16vamkalvu:1779": " āhitāgnyādiṣvapāṭhāt /",
    "GK16vamkalvu:1780": " pāṭhe vā tadaniyamaḥ syāt /",
    "GK16vamkalvu:1781": " āha ---- guṇaguṇinorbhedābhedāt /",
    "GK16vamkalvu:1782": " tatra bhedād ,",
    "GK16vamkalvu:1783": " hastāgrādayaḥ /",
    "GK16vamkalvu:1784": " abhedādagrahastādayaḥ //20//",
    "GK16vamkalvu:1785": " pūrvanipāte'pabhraṃśo rakṣyaḥ // VKal_5,2.21 [*VKal_5,2.20] //",
    "GK16vamkalvu:1786": " kāṣṭhatṛṇaṃ tṛṇakāṣṭhamiti yadṛcchayā pūrvanipātaṃ kurvanti /",
    "GK16vamkalvu:1787": " tatrāpabhraṃśo lakṣyaḥ pariharaṇīyaḥ /",
    "GK16vamkalvu:1788": " anityatvajñāpanantu na sarvaviṣayamiti //21//",
    "GK16vamkalvu:1789": " nipātenāpyabhihite karmaṇi na karmavibhaktiḥ,",
    "GK16vamkalvu:1790": " parigaṇanasya prāyikatvāt // VKal_5,2.22 [*VKal_5,2.21] //",
    "GK16vamkalvu:1791": " anabhihite ityatra sūtre tiṅkṛttaddhitasamāsaiḥ iti parigaṇanaṃ kṛtam /",
    "GK16vamkalvu:1792": " tasya prāyikatvānnipātenāpyabhihite karmaṇi na karmavibhaktirbhavati /",
    "GK16vamkalvu:1793": " yathā (kumāra. 2-55) ----",
    "GK16vamkalvu:1794": " viṣavṛkṣo'pi saṃvardhya svayaṃ chettumasāṃpratam",
    "GK16vamkalvu:1795": " paṇḍitaṃ mūrjkha iti manyate",
    "GK16vamkalvu:1796": " iti //22//",
    "GK16vamkalvu:1797": " śakyamiti rūpaṃ karmābhidhāyāṃ liṅgavacanasyāpi sāmānyopakramāt // VKal_5,2.23 [*VKal_5,2.22] //",
    "GK16vamkalvu:1798": " śakeḥ śakisahośca(Pā_3,1.99)",
    "GK16vamkalvu:1799": " iti karmaṇi yati sati śakyamiti rūpaṃ bhavati [k:",
    "GK16vamkalvu:1800": " karmābhidhāyāṃ karmavacane] /",
    "GK16vamkalvu:1801": " viliṅgavacanasyāpi viruddhaliṅgavacanasyāpi ,",
    "GK16vamkalvu:1802": " karmābhidhāyāṃ karmavacane sāmānyopakramād viśeṣānapekṣāyāmiti / yathā ----",
    "GK16vamkalvu:1803": " śakyamoṣadhiyaternavodayāḥ karṇapūraracanākṛte tava /",
    "GK16vamkalvu:1804": " apragalbhayavasūcikonalāśchettumagranakhasaṃpuṭaiḥ karāḥ //",
    "GK16vamkalvu:1805": " atra bhāṣyakṛdvacanaṃ liṅgam / yathā ----",
    "GK16vamkalvu:1806": " śakyaṃ ca śvamāṃsādibhirapi kṣut pratiantum iti /",
    "GK16vamkalvu:1807": " na caikāntikaḥ sāmānyopakramaḥ / tena",
    "GK16vamkalvu:1808": " śakyā bhaṅktuṃ jhaṭiti visinīkandavaccandrapādāḥ",
    "GK16vamkalvu:1809": " ityapi bhavati //23//++",
    "GK16vamkalvu:1810": " hānivadādhikyamapyaṅgānāṃ vikāraḥ // VKal_5,2.24 [*VKal_5,2.23] //",
    "GK16vamkalvu:1811": " ityatra sūtre yathāṅgānāṃ hānistathādhikyamapi vikāraḥ /",
    "GK16vamkalvu:1812": " yathā ---- akṣṇāḥ kāṇaḥ iti bhavati ,",
    "GK16vamkalvu:1813": " tathā mukhena vilocanaḥ ityapi bhavati //24//",
    "GK16vamkalvu:1814": " na kṛmikīṭānāmiti,",
    "GK16vamkalvu:1815": " ekavadbhāvaprasaṅgāt // VKal_5,2.25 [*VKal_5,2.24] //",
    "GK16vamkalvu:1816": " āyuṣaḥ kṛmikīṭānāmalaṅkaraṇamalpatā ityatra kṛmikīṭānāmiti prayogo na yuktaḥ /",
    "GK16vamkalvu:1817": " kṣudrajantavaḥ ityekavadbhāvaprasaṅgāt /",
    "GK16vamkalvu:1818": " na ca madhyamapadalopī samāso yuktaḥ /",
    "GK16vamkalvu:1819": " tasyāsarvaviṣayatvāt //25//",
    "GK16vamkalvu:1820": " na kharoṣṭrau,",
    "GK16vamkalvu:1821": " uṣṭrakharamiti pāṭhāt // VKal_5,2.26 [*VKal_5,2.25] //",
    "GK16vamkalvu:1822": " kharoṣṭrau vāhanaṃ yeṣāṃ ityatra kharoṣṭrāviti prayogo na yuktaḥ /",
    "GK16vamkalvu:1823": " gavāśvaprabhṛtiṣu uṣṭrakharam iti pāṭhāt //26//",
    "GK16vamkalvu:1824": " āsetyasateḥ // VKal_5,2.27 [*VKal_5,2.26] //",
    "GK16vamkalvu:1825": " lāvaṇyamutyādya ivāsa yatnaḥ ityatrāsetyasaterdhātoḥ ,",
    "GK16vamkalvu:1826": " asa gatidīptyādāneṣu ityasya prayogaḥ ,",
    "GK16vamkalvu:1827": " nāsteḥ ; bhūbhāvavidhānāt //27//",
    "GK16vamkalvu:1828": " yudhyediti yudhaḥ kyaci // VKal_5,2.28 [*VKal_5,2.27] //",
    "GK16vamkalvu:1829": " yo bhartṛpiṇḍasya kṛte na yuddhyed",
    "GK16vamkalvu:1830": " iti prayogaḥ /",
    "GK16vamkalvu:1831": " sa cāyuktaḥ /",
    "GK16vamkalvu:1832": " yudherātmanepaditvāt /",
    "GK16vamkalvu:1833": " tat kathaṃ yuddhyedityāha yudhaḥ kyaci yudhamātmana icched yuddhyediti //28//",
    "GK16vamkalvu:1834": " viralāyamānādiṣu kyaṅ nirūpyaḥ // VKal_5,2.29 [*VKal_5,2.28] //",
    "GK16vamkalvu:1835": " viralāyamāne malayamārute ityādiṣu kyaṅ nirūpyaḥ /",
    "GK16vamkalvu:1836": " bhṛśādiṣu pāṭhāt /",
    "GK16vamkalvu:1837": " nāpi kyaṣ /",
    "GK16vamkalvu:1838": " lohitādiṣvapāṭhāt //29//",
    "GK16vamkalvu:1839": " ahetau hanterṇic,",
    "GK16vamkalvu:1840": " curādipāṭhāt // VKal_5,2.30 [*VKal_5,2.29] //",
    "GK16vamkalvu:1841": " dhātayitvā daśāsyam ityatrāhetau ṇic dṛśyate /",
    "GK16vamkalvu:1842": " sa kathamityāha /",
    "GK16vamkalvu:1843": " curādipāṭāt /",
    "GK16vamkalvu:1844": " curādiṣu sphuṭa bhede ,",
    "GK16vamkalvu:1845": " ghaṭa saṃghāte,",
    "GK16vamkalvu:1846": " hantyarthāśca iti pāṭhāt //30//",
    "GK16vamkalvu:1847": " anucarīti careṣṭittvāt // VKal_5,2.31 [*VKal_5,2.30] //",
    "GK16vamkalvu:1848": " anucarī priyatamā madālasā",
    "GK16vamkalvu:1849": " ityatrānucarīti na yuktaḥ /",
    "GK16vamkalvu:1850": " ikāralakṣaṇābhāvāt /",
    "GK16vamkalvu:1851": " tat katham ? /",
    "GK16vamkalvu:1852": " āha ---- careṣṭitvāt /",
    "GK16vamkalvu:1853": " pacādiṣu caraḍiti paṭhyate //31//",
    "GK16vamkalvu:1854": " kesarālamityalateraṇi // VKal_5,2.32 [*VKal_5,2.31] //",
    "GK16vamkalvu:1855": " kesarālaṃ śilīndhraṃ ityatra kesarālamiti katham ? /",
    "GK16vamkalvu:1856": " āha ---- alateraṇi /",
    "GK16vamkalvu:1857": " alabhūṣaṇaparyāptivāraṇeṣu ityasmāddhātoḥ kesaraśabde karmaṇyupapade ,",
    "GK16vamkalvu:1858": " karmaṇyaṇ ityanenāṇi sati kesarālamiti siddhyati //32//",
    "GK16vamkalvu:1859": " patralamiti lāteḥ ke // VKal_5,2.33 [*VKal_5,2.32] //",
    "GK16vamkalvu:1860": " patralaṃ vanamidaṃ virājate ityatra patralamiti katham ? /",
    "GK16vamkalvu:1861": " āha ---- lāteḥ ke /",
    "GK16vamkalvu:1862": " lā ādāne ityetasmāddhātorādānārthāt patraśabde karmaṇyupapade ,",
    "GK16vamkalvu:1863": " āto'nupasarge kaḥ(Pā_3,2.3)",
    "GK16vamkalvu:1864": " iti kapratyaye satīti //33//",
    "GK16vamkalvu:1865": " mahīdhrādayo mūlavibhujādidarśanāt // VKal_5,2.34 [*VKal_5,2.33] //",
    "GK16vamkalvu:1866": " mahīdhra-dharaṇīdhrādayaḥ śabdāḥ mūlavibhujādidarśanāt kapratyaye satīti /",
    "GK16vamkalvu:1867": " garhīṃ dharatīti mahīdhra iti /",
    "GK16vamkalvu:1868": " evamādayo'nye'pi draṣṭavyāḥ //34//",
    "GK16vamkalvu:1869": " brahmādiṣu hanterniyamādarihādyasiddhiḥ // VKal_5,2.35 [*VKal_5,2.34] //",
    "GK16vamkalvu:1870": " brahmādiṣūpapadeṣu hanteḥ kvibvidhau brahmabhrūṇavṛtreṣu ......(Pā_3,2.87)",
    "GK16vamkalvu:1871": " ityatrārihāripuhā ityevamādīnāmasiddhiḥ /",
    "GK16vamkalvu:1872": " niyamāt /",
    "GK16vamkalvu:1873": " brahmādiṣveva ,",
    "GK16vamkalvu:1874": " hantereva ,",
    "GK16vamkalvu:1875": " kvibeva ,",
    "GK16vamkalvu:1876": " bhūtakāla eveti caturvidhaścātra niyamaḥ iti niyamānyataraviṣayo nirūpyaḥ //35// @----------------------------",
    "GK16vamkalvu:1877": " [k: comm.]",
    "GK16vamkalvu:1878": " brahmādiṣūpapadeṣu hanteḥ kvibvidhau brahmabhrūṇavṛtreṣu ......(Pā_3,2.87)",
    "GK16vamkalvu:1879": " iti niyamāt brahmādiṣveva ,",
    "GK16vamkalvu:1880": " hantereva ,",
    "GK16vamkalvu:1881": " kvibeva ,",
    "GK16vamkalvu:1882": " bhūtakāla eveti caturvidhaścātra niyamaḥ iti niyamāt arihā ,",
    "GK16vamkalvu:1883": " ripuhā ,",
    "GK16vamkalvu:1884": " ityevamādīnāmasiddhiḥ //34// @----------------------------",
    "GK16vamkalvu:1885": " brahmavidādayaḥ kṛdantavṛttyā // VKal_5,2.36 [*VKal_5,2.35] //",
    "GK16vamkalvu:1886": " brahmavit , bṛtrabhidityādayaḥ prayogā na yuktāḥ /",
    "GK16vamkalvu:1887": " brahmabhrūṇa ......(Pā_3,2.87)",
    "GK16vamkalvu:1888": " ityādiṣu [k: brahmādiṣu] hantereva iti niyamāt /",
    "GK16vamkalvu:1889": " āha ---- kṛdantavṛttyā /",
    "GK16vamkalvu:1890": " vettīti vit /",
    "GK16vamkalvu:1891": " bhinattīti bhit /",
    "GK16vamkalvu:1892": " kvip ca(Pā_3,2.76) iti kvip /",
    "GK16vamkalvu:1893": " tataḥ kṛdantairvidādibhiḥ saha brahmādīnāṃ ṣaṣṭhīsamāsa iti /",
    "GK16vamkalvu:1894": " tairmahīdharādayo vyākhyātāḥ // VKal_5,2.37 [*VKal_5,2.36] //",
    "GK16vamkalvu:1895": " tairvidādibhirhīdharādayo vyākhyātāḥ /",
    "GK16vamkalvu:1896": " dharatīti dharaḥ /",
    "GK16vamkalvu:1897": " mahyā dharo mahīdharaḥ /",
    "GK16vamkalvu:1898": " evaṃ gaṅgādharādayo vyākhyātāḥ //37//",
    "GK16vamkalvu:1899": " bhidurādayaḥ karmakartari kartari ca // VKal_5,2.38 [*VKal_5,2.37] //",
    "GK16vamkalvu:1900": " bhiduraṃ kāṣṭham bhiduraṃ tamaḥtimirabhiduraṃ vyomnaḥ śṛṅgam ...... iti ,",
    "GK16vamkalvu:1901": " chidurātapo divasaḥmatsaracchiduraṃ premabhaṅgurā prītiḥmātaṅgaṃ mānabhaṅguram ityādayo'pi prayogā dṛśyante /",
    "GK16vamkalvu:1902": " te kathamity [k:",
    "GK16vamkalvu:1903": " atra] āha ---- te karmakartari kartari ca bhavanti /",
    "GK16vamkalvu:1904": " karmakartari cāyamiṣyate ityatra ,",
    "GK16vamkalvu:1905": " cakāraḥ kartari cetyasya samuccayārthaḥ //38//",
    "GK16vamkalvu:1906": " guṇavistarādayaścintyāḥ // VKal_5,2.39 [*VKal_5,2.38] //",
    "GK16vamkalvu:1907": " guṇavistaraḥ ,",
    "GK16vamkalvu:1908": " vyākṣepavistaraḥ ityādayaḥ prayogāścintyāḥ /",
    "GK16vamkalvu:1909": " prathane vāvaśabde(Pā_3,3.33)",
    "GK16vamkalvu:1910": " iti ghañprasaṅgāt //39//",
    "GK16vamkalvu:1911": " avatarāpacāyaśabdayordīrghahrasvatvavyatyāso bālānām // VKal_5,2.40 [*VKal_5,2.39] //",
    "GK16vamkalvu:1912": " avataraśabdasyāpacāyaśabdasya ca dīrghatvahrasvatvavyatyāso bālānāṃ bāliśānāṃ prayogeṣviti /",
    "GK16vamkalvu:1913": " te hyavataraṇamavatāra iti prayuñjate /",
    "GK16vamkalvu:1914": " mārutāvatāra iti /",
    "GK16vamkalvu:1915": " sa hyayuktaḥ /",
    "GK16vamkalvu:1916": " bhāve tarateravvidhānāt /",
    "GK16vamkalvu:1917": " apacāyamapacaya iti prayuñjate ---- puṣpāpacaya iti /",
    "GK16vamkalvu:1918": " atra hastādāne cerasteye(Pā_3,3.40)",
    "GK16vamkalvu:1919": " iti ghañprāpta iti //40//",
    "GK16vamkalvu:1920": " śobheti nipātanāt // VKal_5,2.41 [*VKal_5,2.40] //",
    "GK16vamkalvu:1921": " śobhetyayaṃ śabdaḥ sādhuḥ /",
    "GK16vamkalvu:1922": " nipātanāt /",
    "GK16vamkalvu:1923": " śubha śumbha śobhārthau iti śubherbhidāderākṛtigaṇatvādaṅ siddha eva /",
    "GK16vamkalvu:1924": " guṇapratiṣedhābhāvastu nipātyata iti /",
    "GK16vamkalvu:1925": " śobhārthāvityatraikadeśe ,",
    "GK16vamkalvu:1926": " kiṃ śobhā ,",
    "GK16vamkalvu:1927": " āhosvicchobha iti viśeṣāvagatirācaryaparamparopadeśāditi //41//",
    "GK16vamkalvu:1928": " avidhau guroḥ striyāṃ bahulaṃ vivakṣā // VKal_5,2.42 [*VKal_5,2.41] //",
    "GK16vamkalvu:1929": " avidhāvavavidhāne gurośca halaḥ(Pā_3,3.103)",
    "GK16vamkalvu:1930": " iti striyāṃ bahulaṃ vivakṣā /",
    "GK16vamkalvu:1931": " kvicidvivakṣā ,",
    "GK16vamkalvu:1932": " kvacidavivakṣā ,",
    "GK16vamkalvu:1933": " kvacidubhayamiti /",
    "GK16vamkalvu:1934": " vivakṣā yathā ---- īhā lajjeti /",
    "GK16vamkalvu:1935": " avivakṣā yathā ---- ātaṅka iti /",
    "GK16vamkalvu:1936": " vivakṣāvivakṣe yathā bādhā bādhaḥ ,",
    "GK16vamkalvu:1937": " ūhā ūhaḥ ,",
    "GK16vamkalvu:1938": " vrīḍā vrīḍaḥ , iti //42//",
    "GK16vamkalvu:1939": " vyavasitādiṣu ktaḥ kartari,",
    "GK16vamkalvu:1940": " cakārāt // VKal_5,2.43 [*VKal_5,2.42] //",
    "GK16vamkalvu:1941": " vyavasitaḥ ,",
    "GK16vamkalvu:1942": " pratipanna ityādiṣu bhāvakarmavihito'pi ktaḥ kartari /",
    "GK16vamkalvu:1943": " gatyādisūtre cakārasyānuktasamuccayārthatvāt /",
    "GK16vamkalvu:1944": " bhāvakarmānukarṣaṇārthatvaṃ cakārasyeti ced ,",
    "GK16vamkalvu:1945": " āvṛttiḥ kartavyā //43//",
    "GK16vamkalvu:1946": " āheti bhūte'nyaṇalantabhramād bruvo laṭi // VKal_5,2.44 [*VKal_5,2.43] //",
    "GK16vamkalvu:1947": " bruvaḥ pañcānāṃ ......(Pā_3,4.84)",
    "GK16vamkalvu:1948": " ityādinā āheti laṭ vyutpāditaḥ /",
    "GK16vamkalvu:1949": " sa bhūte prayuktaḥ ---- ityāha bhagavān prabhuḥ iti /",
    "GK16vamkalvu:1950": " anyasya bhūtakālābhidhāyino ṇalantasya liṭi bhramāt /",
    "GK16vamkalvu:1951": " nipuṇāścaivaṃ prayujyate /",
    "GK16vamkalvu:1952": " āha sma smitamadhumadhurākṣarāṃ giram iti /",
    "GK16vamkalvu:1953": " anukaroti bhagavato nārāyaṇasya ityatrāpi manyesmaśabdaḥ kavinā prayukto lekhakaistu pramādānna likhita iti //44//",
    "GK16vamkalvu:1954": " śabalādibhyaḥ striyāṃ ṭāpo'prāptiḥ // VKal_5,2.45 [*VKal_5,2.44] //",
    "GK16vamkalvu:1955": " upasrotaḥ svasthasthitamahiṣaśṛṅgāgraśabalāḥ",
    "GK16vamkalvu:1956": " snavantīnāṃ jātāḥ pramudtavihaṅgāstaṭabhuvaḥ /",
    "GK16vamkalvu:1957": " bhramarotkarakalmāṣāḥ kusumānāṃ samṛddhayaḥ /",
    "GK16vamkalvu:1958": " ityādiṣu striyāṃ ṭāpo 'prāptiḥ /",
    "GK16vamkalvu:1959": " anyato ṇīṣ(Pā_4,1.40)",
    "GK16vamkalvu:1960": " iti ṇīṣvidhānāt /",
    "GK16vamkalvu:1961": " tena śabalī ,",
    "GK16vamkalvu:1962": " kalmāṣīti bhavati //45//",
    "GK16vamkalvu:1963": " prāṇini nīleti cintyam // VKal_5,2.46 [*VKal_5,2.45] //",
    "GK16vamkalvu:1964": " kuvalayadalanīlā kokilā vālacūte ityādiṣu nīteti cintyam /",
    "GK16vamkalvu:1965": " kokilā nīlīti bhavitavyam /",
    "GK16vamkalvu:1966": " nīlaśabdāt jānapada ......(Pā_4,1.42)",
    "GK16vamkalvu:1967": " ityādisūtreṇa prāṇini ca(Vārttika_2457)",
    "GK16vamkalvu:1968": " iti ḍīṣvidhānāt //46//",
    "GK16vamkalvu:1969": " manuṣyajātervivakṣāvivakṣe // VKal_5,2.47 [*VKal_5,2.46] //",
    "GK16vamkalvu:1970": " ito manuṣyajāteḥ(Pā_4,1.65)",
    "GK16vamkalvu:1971": " ityatra manuṣyajātervivakṣā ,",
    "GK16vamkalvu:1972": " avivakṣā ca lakṣyānusārataḥ /",
    "GK16vamkalvu:1973": " mandarasya madirākṣi /",
    "GK16vamkalvu:1974": " pārśvato nimnanābhi na bhavanti nimnagāḥ /",
    "GK16vamkalvu:1975": " vāsukivikarṣaṇodbhavā bhāminīha padavī vibhāvyate //",
    "GK16vamkalvu:1976": " atra manuṣyajātervivakṣāyāṃ ito manuṣya jāteḥ(Pā_4,1.65)",
    "GK16vamkalvu:1977": " iti ṅīṣi sati ,",
    "GK16vamkalvu:1978": " iti saṃbuddhau hrasvatvaṃ siddhyati /",
    "GK16vamkalvu:1979": " nābhiśabdāt punaḥ ,",
    "GK16vamkalvu:1980": " itaśca prāṇyaṅgāt ......(Vārttika_3189)",
    "GK16vamkalvu:1981": " itīkāre kṛte ,",
    "GK16vamkalvu:1982": " nimbanāmīke iti syāt /",
    "GK16vamkalvu:1983": " hṛtoṣṭharāgairnayanodabindubhirnimagnanābhairnipatadbhiraṅkitam /",
    "GK16vamkalvu:1984": " cyutaṃ ruṣā bhinnagaterasaṃśayaṃ śukodaraśyāmamidaṃ stanāṃśukam //",
    "GK16vamkalvu:1985": " atra nimagnanābheḥ iti manuṣyajātervivakṣeti ṅīṣ na kṛtaḥ /",
    "GK16vamkalvu:1986": " sutanu jahihi maunaṃ paśya pādānataṃ mām(k:",
    "GK16vamkalvu:1987": " sutanu jahihi kopaṃ .......)",
    "GK16vamkalvu:1988": " ityatra manuṣyajāteravivakṣeti sutanuśabdāt ūṅutaḥ(Pā_4,1.66)",
    "GK16vamkalvu:1989": " ityūṅi sati hrasvatve sutanu iti siddhyati /",
    "GK16vamkalvu:1990": " varatanurathavāsau naiva dṛṣṭā tvayā me /",
    "GK16vamkalvu:1991": " atra manuṣyajāteravivakṣetyūṅ na kṛtaḥ //47//",
    "GK16vamkalvu:1992": " ūkārāntādapyūṅ,",
    "GK16vamkalvu:1993": " pravṛtteḥ // VKal_5,2.48 [*VKal_5,2.47] //",
    "GK16vamkalvu:1994": " uta ūṅ vihita ūkārāntādapi kvacid bhavati /",
    "GK16vamkalvu:1995": " ācāryapravṛtteḥ /",
    "GK16vamkalvu:1996": " kvāsau pravṛttiḥ ? /",
    "GK16vamkalvu:1997": " iti alābūḥ , karkandhūrityudāharaṇam /",
    "GK16vamkalvu:1998": " tena , subhru /",
    "GK16vamkalvu:1999": " kiṃ saṃbhrameṇa /",
    "GK16vamkalvu:2000": " atar subhruśabda ūṅi siddho bhavati /",
    "GK16vamkalvu:2001": " ūṅi tvasati subhrūriti syāt //48//",
    "GK16vamkalvu:2002": " kārtikīya iti ṭhañ durdharaḥ // VKal_5,2.49 [*VKal_5,2.48] //",
    "GK16vamkalvu:2003": " kārtikīyo nabhasvān ityatra kālāṭṭhañ(Pā_4,3.11)",
    "GK16vamkalvu:2004": " iti ṭhañ durdharaḥ /",
    "GK16vamkalvu:2005": " ṭhañ bhavan duḥkhena dhriyata iti //49//",
    "GK16vamkalvu:2006": " śārvaramiti ca // VKal_5,2.50 [*VKal_5,2.49] //",
    "GK16vamkalvu:2007": " śārvaraṃ tamaḥ ityatra ca kālāṭṭhañ(Pā_4,3.11)",
    "GK16vamkalvu:2008": " iti ṭhañ durdharaḥ //50//",
    "GK16vamkalvu:2009": " śāśvatamiti prayukteḥ // VKal_5,2.51 [*VKal_5,2.50] //",
    "GK16vamkalvu:2010": " śāśvataṃ jyotiḥ ityatra śāśvatamiti na siddhyati kālaṭṭhañ(Pā_4,3.11)",
    "GK16vamkalvu:2011": " iti ṭhañprasaṅgāt /",
    "GK16vamkalvu:2012": " yeṣāṃ ca virodhaḥ śāśvatikaḥ(Pā_2,4.9)",
    "GK16vamkalvu:2013": " iti sūtrakārasyāpi prayogaḥ /",
    "GK16vamkalvu:2014": " āha ---- prayukteḥ /",
    "GK16vamkalvu:2015": " śāśvate pratiṣedhaḥ iti prayogāt śāśvatamiti bhavati //51//",
    "GK16vamkalvu:2016": " rājavaṃśyādayaḥ sādhvarthe ye bhavanti // VKal_5,2.52 [*VKal_5,2.51] //",
    "GK16vamkalvu:2017": " rājavaṃśyāḥ ,",
    "GK16vamkalvu:2018": " sūryavaṃśyā ityādayaḥ śabdāḥ ,",
    "GK16vamkalvu:2019": " tatra sādhuḥ(Pā_4,4.98)",
    "GK16vamkalvu:2020": " ityanena sādhyarye yati pratyaye sati sādhayo bhavanti /",
    "GK16vamkalvu:2021": " bhāvārthe punardigādipāṭhe'pi vaṃśaśabdasya vaṃśaśabdāntānna yat pratyayaḥ /",
    "GK16vamkalvu:2022": " tadantavidheḥ pratiṣedhāt //52//",
    "GK16vamkalvu:2023": " dāravaśabdo duṣprayuktaḥ // VKal_5,2.53 [*VKal_5,2.52] //",
    "GK16vamkalvu:2024": " dāravaṃ pātram iti dāravaśabdo duṣprayuktaḥ /",
    "GK16vamkalvu:2025": " nityaṃ vṛddhaśarādibhyaḥ(Pā_4,3.144)",
    "GK16vamkalvu:2026": " iti mayaṭā bhavitavyam /",
    "GK16vamkalvu:2027": " nanu vikārāvayavayorarthayormayaṅ vidhīyate /",
    "GK16vamkalvu:2028": " atra tu dāruṇa idam iti vivakṣāyāṃ dāravamiti bhaviṣyati ?",
    "GK16vamkalvu:2029": " naitadevamapi syāt /",
    "GK16vamkalvu:2030": " iti chavidhānāt //53//",
    "GK16vamkalvu:2031": " mugdhimādiṣvivamanij mṛgyaḥ // VKal_5,2.54 [*VKal_5,2.53] //",
    "GK16vamkalvu:2032": " mugdhamā , mauḍimā[k:",
    "GK16vamkalvu:2033": " prauḍhimā] ityādiṣu imanij mṛgyaḥ anveṣaṇīya iti //54//",
    "GK16vamkalvu:2034": " aupamyādayaścāturvarṇyavat // VKal_5,2.55 [*VKal_5,2.54] //",
    "GK16vamkalvu:2035": " aupamyaṃ , sānnidhyamityādayaścāturvarṇyavat guṇavacana ......(Pā_5,1.124)",
    "GK16vamkalvu:2036": " ityatra cāturvarṇyādīnāṃupasaṃkhyānam(Vārttika_3091)",
    "GK16vamkalvu:2037": " iti vārtikātsvārthikaṣyañantāḥ //55//",
    "GK16vamkalvu:2038": " ṣyañaḥ ṣitkaraṇādīkāro bahulam // VKal_5,2.56 [*VKal_5,2.55] //",
    "GK16vamkalvu:2039": " iti yaḥ ṣyañ tasya ṣitkaraṇādīkāro bhavati /",
    "GK16vamkalvu:2040": " sa bahulam /",
    "GK16vamkalvu:2041": " brāhmaṇyam ityādiṣu na bhavati /",
    "GK16vamkalvu:2042": " sāmagryam ityādiṣu vikalpitaḥ /",
    "GK16vamkalvu:2043": " sāmagryaṃ sāmagrī ,",
    "GK16vamkalvu:2044": " vaidagdhyaṃ vaidagdhīti //56//",
    "GK16vamkalvu:2045": " dhanvīti vrīhyādiṣu pāṭhāt // VKal_5,2.57 [*VKal_5,2.56] //",
    "GK16vamkalvu:2046": " vrīhyādiṣu dhanvanśabdasya pāṭhāt dhanvīti inau sati siddho bhavati //57//",
    "GK16vamkalvu:2047": " caturasraśobhīti ṇinau // VKal_5,2.58 [*VKal_5,2.57] //",
    "GK16vamkalvu:2048": " babhūva tasyāścaturasraśobhi vapurvibhaktaṃ navayauvanena /",
    "GK16vamkalvu:2049": " ityatra caturasraśobhi iti na yuktam /",
    "GK16vamkalvu:2050": " vrīhyādiṣu śobhāśabdasya pāṭhe'pi /",
    "GK16vamkalvu:2051": " iniratra na siddhyati /",
    "GK16vamkalvu:2052": " grahaṇavatā prātipadikena tadantavidhipratiṣedhāt /",
    "GK16vamkalvu:2053": " bhavatu vā tadantavidhiḥ /",
    "GK16vamkalvu:2054": " karmadhārayānmatvarthīyānupapattiḥ /",
    "GK16vamkalvu:2055": " laghutvāt prakramasyeti bahuvrīhiṇaiva bhavitavyam /",
    "GK16vamkalvu:2056": " tatkathamiti matvarthīyasyāprāptau caturasraśobhīti prayogaḥ ? /",
    "GK16vamkalvu:2057": " āha ---- ṇinau /",
    "GK16vamkalvu:2058": " caturasraṃ śobhata iti tācchīlike ṇināvayaṃ prayogaḥ /",
    "GK16vamkalvu:2059": " atha , anumeyaśobhi iti katham ? /",
    "GK16vamkalvu:2060": " na hyatra pūrvavad vṛttiḥ śakyā kartumiti /",
    "GK16vamkalvu:2061": " śubheḥ sādhukāriṇyāvaśyake vā ṇiniṃ kṛtvā tadantācca bhāvapratyaye paścād bahuvrīhiḥ kartavyaḥ /",
    "GK16vamkalvu:2062": " anumeyaṃ śobhitvaṃ yasyeti /",
    "GK16vamkalvu:2063": " bhāvapratyayastu gatārthatvānna prayuktaḥ /",
    "GK16vamkalvu:2064": " yathā ---- nirākulaṃ tiṣṭhati ,",
    "GK16vamkalvu:2065": " sadhīramuvāca iti //58//",
    "GK16vamkalvu:2066": " kañcukīyā iti kyaci // VKal_5,2.59 [*VKal_5,2.58] //",
    "GK16vamkalvu:2067": " jīvanti rājamahiṣīmanu kañcukīyāḥ iti katham ? /",
    "GK16vamkalvu:2068": " matvarthīyasya cchapratyayasyābhāvāt /",
    "GK16vamkalvu:2069": " ata āha ---- kyaci /",
    "GK16vamkalvu:2070": " kyaci pratyaye sati kañcukīyā iti bhavati /",
    "GK16vamkalvu:2071": " kañcukamātmana icchanti kañcukīyāḥ //59//",
    "GK16vamkalvu:2072": " bauddhapratiyogyapekṣāyāmapyātiśāyanikāḥ // VKal_5,2.60 [*VKal_5,2.59] //",
    "GK16vamkalvu:2073": " bauddhasya pratiyogino'pekṣāyāmapyātiśāyanikāstarabādayo bhavanti ---- ghanataraṃ tamaḥbahulataraṃ prema iti //60//",
    "GK16vamkalvu:2074": " kauśilādaya ilaci varṇalopāt // VKal_5,2.61 [*VKal_5,2.60] //",
    "GK16vamkalvu:2075": " kauśilaḥ , vāsila ityādayaḥ katham ? /",
    "GK16vamkalvu:2076": " āha ---- [k: ilaci varṇalopāt] kauśika--vāsiṣṭhādibhyaḥ śabdebhyo nītāvanukampāyāṃ vā ,",
    "GK16vamkalvu:2077": " dhanilacau ca(Pā_5,3.79)",
    "GK16vamkalvu:2078": " iti-ilaci kṛte ,",
    "GK16vamkalvu:2079": " ṭhājādāvūrdhvaṃ dvitīyādacaḥ(Pā_5,3.83)",
    "GK16vamkalvu:2080": " iti varṇalopātsidhyati //61//",
    "GK16vamkalvu:2081": " mauktikamiti vinayādipāṭhāt // VKal_5,2.62 [*VKal_5,2.61] //",
    "GK16vamkalvu:2082": " muktaiva mauktikamiti vinayādipāṭhāt draṣṭavyam /",
    "GK16vamkalvu:2083": " svārthikāśca prakṛtito liṅgavacanānyativartante iti napuṃsakatvam //62//",
    "GK16vamkalvu:2084": " prātibhādayaḥ prajñādiṣu // VKal_5,2.63 [*VKal_5,2.62] //",
    "GK16vamkalvu:2085": " prātibhādayaḥ śabdāḥ prajñādiṣu draṣṭavyāḥ /",
    "GK16vamkalvu:2086": " pratibhā--vikṛti--dvitādibhyaḥ śabdebhyaḥ prajñādipāṭhādaṇi svārthike kṛte ,",
    "GK16vamkalvu:2087": " prātibhaṃ ,",
    "GK16vamkalvu:2088": " vaikṛtaṃ ,",
    "GK16vamkalvu:2089": " dvaitamityādayaḥ prayogāḥ siddhyantīti //63//",
    "GK16vamkalvu:2090": " na sarajasamityanavyayībhāve // VKal_5,2.64 [*VKal_5,2.63] //",
    "GK16vamkalvu:2091": " madhu sarajasaṃ madhyepadmaṃ pibanti śilīmukhāḥ",
    "GK16vamkalvu:2092": " ityādiṣu sarajasamiti na yuktaḥ prayogaḥ anavyayībhāve /",
    "GK16vamkalvu:2093": " bhāva eva sarajasaśabdasyeṣṭatvāt //64//",
    "GK16vamkalvu:2094": " dhṛtadhanuṣītyasaṃjñāyām // VKal_5,2.65 [*VKal_5,2.64] //",
    "GK16vamkalvu:2095": " dhṛtadhanuṣi śauryaśālini",
    "GK16vamkalvu:2096": " ityatra dhṛtadhanuṣi ityasaṃjñāyāṃ na yuktaḥ prayogaḥ /",
    "GK16vamkalvu:2097": " ityaṅvidhānāt /",
    "GK16vamkalvu:2098": " saṃjñāyāṃ hyanaṅ vikalpitaḥ /",
    "GK16vamkalvu:2099": " vā saṃjñāyām(Pā_5,4.133) iti //65//",
    "GK16vamkalvu:2100": " durgandhipada iddurlabhaḥ // VKal_5,2.66 [*VKal_5,2.65] //",
    "GK16vamkalvu:2101": " durgandhiḥ kāyaḥ ityādiṣu durgandhipade it samānānto durlabhaḥ /",
    "GK16vamkalvu:2102": " utpūtyādiṣu duḥśabdasyāpāṭhāt //66//",
    "GK16vamkalvu:2103": " sudatyādayaḥ pratividheyāḥ // VKal_5,2.67 [*VKal_5,2.66] //",
    "GK16vamkalvu:2104": " sā dakṣaroṣātsudatī sasarja iti ,",
    "GK16vamkalvu:2105": " śikharadati patati raśanā",
    "GK16vamkalvu:2106": " ityādiṣu sudatyādayaḥ śabdāḥ pratividheyāḥ /",
    "GK16vamkalvu:2107": " datrādeśalakṣaṇābhāvāt /",
    "GK16vamkalvu:2108": " tatra pratividhānam /",
    "GK16vamkalvu:2109": " agrānta(Pā_5,4..145)ādisūtre cakārasyānuktasamuccayārthatvāt sudatyādiṣu datrādeśaḥ ityeke /",
    "GK16vamkalvu:2110": " anye tu varṇayanti /",
    "GK16vamkalvu:2111": " sudatyādayaḥ stryabhidhāyino yogarūḍhaśabdāḥ /",
    "GK16vamkalvu:2112": " teṣu striyāṃ saṃjñāyām(Pā_5,4.143)",
    "GK16vamkalvu:2113": " iti datrādeśo vikalpena siddha eva iti //67//",
    "GK16vamkalvu:2114": " kṣatadṛḍhorsa iti na kap,",
    "GK16vamkalvu:2115": " tadantavidhipratiṣedhāt // VKal_5,2.68 [*VKal_5,2.67] //",
    "GK16vamkalvu:2116": " plavaṅganakhakoṭibhiḥ kṣatadṛḍhoraso rākṣasāḥ",
    "GK16vamkalvu:2117": " ityatra dṛḍhoraḥśabdād ,",
    "GK16vamkalvu:2118": " uraḥprabhṛtibhyaḥ kap(Pā_5,4.151)",
    "GK16vamkalvu:2119": " iti kap na kṛtaḥ /",
    "GK16vamkalvu:2120": " grahaṇavatā prātipadikena iti tadantavidheḥ pratiṣedhāt /",
    "GK16vamkalvu:2121": " samāsavākyaṃ tvevaṃ kartavyam ---- kṣataṃ dṛḍhoro yeṣāmiti //68//",
    "GK16vamkalvu:2122": " avaihīti vṛddhiravadyā // VKal_5,2.69 [*VKal_5,2.68] //",
    "GK16vamkalvu:2123": " avaihītyatra vṛddhiravadyā /",
    "GK16vamkalvu:2124": " guṇa eva yukta iti //69//",
    "GK16vamkalvu:2125": " apāṅganetreti lugalabhyaḥ // VKal_5,2.70 [*VKal_5,2.69] //",
    "GK16vamkalvu:2126": " apāṅge netraṃ yasyāḥ seyampāṅganetretyatra lugalabhyaḥ /",
    "GK16vamkalvu:2127": " amūrdhamastakāt svāṅgādakāme(Pā_6,3.12)",
    "GK16vamkalvu:2128": " iti saptamyā alugvidhānāt //70//",
    "GK16vamkalvu:2129": " neṣṭhāḥ śliṣṭapriyādayaḥ,",
    "GK16vamkalvu:2130": " puṃvadbhāvapratiṣedhāt // VKal_5,2.71 [*VKal_5,2.70] //",
    "GK16vamkalvu:2131": " śliṣṭapriyaḥ ,",
    "GK16vamkalvu:2132": " viśliṣṭakānta ityādayo neṣṭāḥ /",
    "GK16vamkalvu:2133": " striyāḥ puṃvat ......(Pā_6,3.34)",
    "GK16vamkalvu:2134": " iti puṃvadbhāvasya priyādiṣu niṣedhāt //71//",
    "GK16vamkalvu:2135": " dṛḍhabhaktiriti sarvatreti // VKal_5,2.72 [*VKal_5,2.71] //",
    "GK16vamkalvu:2136": " dṛḍhabhaktirasau jyeṣṭhe",
    "GK16vamkalvu:2137": " atra pūrvapadasya striyām[k:",
    "GK16vamkalvu:2138": " astriyām] ityavivakṣitatvāt[k:",
    "GK16vamkalvu:2139": " vivakṣitatvāt] //72//",
    "GK16vamkalvu:2140": " jambulatādayo hrasvavidheḥ // VKal_5,2.73 [*VKal_5,2.72] //",
    "GK16vamkalvu:2141": " jambulatādayaḥ prayogāḥ katham ? /",
    "GK16vamkalvu:2142": " āha ---- hrasvavidheḥ /",
    "GK16vamkalvu:2143": " iko hrasvo'ṅjo gālavasya(Pā_6,3.61)",
    "GK16vamkalvu:2144": " iti hrasvavidhānāt //73//",
    "GK16vamkalvu:2145": " tilakādayo'jirādiṣu // VKal_5,2.74 [*VKal_5,2.73] //",
    "GK16vamkalvu:2146": " tilakādayaḥ śabdā ajirādiṣu draṣṭavyāḥ /",
    "GK16vamkalvu:2147": " anyathā , tilakavatī kanakavatī ityādiṣu matupi ,",
    "GK16vamkalvu:2148": " matau bahvaco'najirādīnām(Pā_6,3.119)",
    "GK16vamkalvu:2149": " iti dīrghatvaṃ syāt /",
    "GK16vamkalvu:2150": " kecittu varṇayanti ---- nadyāṃ matup(Pā_4,2.85)",
    "GK16vamkalvu:2151": " iti yo matup tatrāyaṃ vidhiḥ /",
    "GK16vamkalvu:2152": " teṣāṃ matenāmarāvatītyādīnāmasiddhiḥ //74//",
    "GK16vamkalvu:2153": " niśamya-niśamayyaśabdau prakṛtibhedāt // VKal_5,2.75 [*VKal_5,2.74] //",
    "GK16vamkalvu:2154": " niśamya -- niśamayyetyetau śabdau śrutvetyetasminnarthe /",
    "GK16vamkalvu:2155": " śameḥ lyapi lyapi laghupūrvāt(Pā_6,4.56)",
    "GK16vamkalvu:2156": " ityayādeśe sati niśamayyeti bhavitavyam ,",
    "GK16vamkalvu:2157": " na niśamyeti /",
    "GK16vamkalvu:2158": " āha ---- prakṛtibhedāt /",
    "GK16vamkalvu:2159": " śamerdaivādikasya niśamyeti rūpam /",
    "GK16vamkalvu:2160": " śamo darśane iti curādau ṇici mitsaṃjñakasya niśamayyeti rūpam //75//",
    "GK16vamkalvu:2161": " saṃyamyaniyamyaśabdau,",
    "GK16vamkalvu:2162": " aṇijantatvāt // VKal_5,2.76 [*VKal_5,2.75] //",
    "GK16vamkalvu:2163": " kathaṃ saṃyamyaniyamyaśabdau ? /",
    "GK16vamkalvu:2164": " lyapi laghupūrvāt(Pā_6,4.56)",
    "GK16vamkalvu:2165": " iti ṇerayādeśena bhavitavyam /",
    "GK16vamkalvu:2166": " āha ---- aṇijantatvāt /",
    "GK16vamkalvu:2167": " dhātorṇic tu na /",
    "GK16vamkalvu:2168": " gatārthatvāt /",
    "GK16vamkalvu:2169": " yathā ---- vācaṃ niyacchati iti /",
    "GK16vamkalvu:2170": " ṇijarthānayagatau [k:",
    "GK16vamkalvu:2171": " tu] ṇic prayujyata eva /",
    "GK16vamkalvu:2172": " yathā ---- saṃyamayitumārabdhaḥ iti //76//",
    "GK16vamkalvu:2173": " prapīyeti pīṅaḥ // VKal_5,2.77 [*VKal_5,2.76] //",
    "GK16vamkalvu:2174": " prapīyetyayaṃ śabdaḥ ,",
    "GK16vamkalvu:2175": " pīṅ pāne ityetasya /",
    "GK16vamkalvu:2176": " pivaterhi , na lyapi(Pā_6,4.69)",
    "GK16vamkalvu:2177": " itītvapratiṣedhātprapāyeti bhavati //77//",
    "GK16vamkalvu:2178": " dūrayatīti bahulagrahaṇāt // VKal_5,2.78 [*VKal_5,2.77] //",
    "GK16vamkalvu:2179": " dūrayatyavanate vivasvati ityatra dūrayatīti katham ? /",
    "GK16vamkalvu:2180": " ṇāviṣṭhavadbhāve sthūladūra ......(Pā_6,4.156)",
    "GK16vamkalvu:2181": " ityādinā guṇalopayoḥ kṛtayordavayatīti bhavitavyam /",
    "GK16vamkalvu:2182": " āha ---- bahulagrahaṇāt /",
    "GK16vamkalvu:2183": " pratipadikāddhātvarthe bahulamiṣṭhavacca(Gaṇapāṭha_203)",
    "GK16vamkalvu:2184": " ityatra bahulagrahaṇāt sthūladūra ......(Pā_6,4.156)",
    "GK16vamkalvu:2185": " ādisūtreṇa yadvihitaṃ tanna bhaviṣyatīti //78//",
    "GK16vamkalvu:2186": " gacchatīprabhṛtiṣvaniṣedhyo num // VKal_5,2.79 [*VKal_5,2.78] //",
    "GK16vamkalvu:2187": " harati hi vanarājirgacchatī śyāmabhāvamityādiṣu gacchatīprabhṛtiṣu śabdeṣu ,",
    "GK16vamkalvu:2188": " śapśyanornityam iti numaniṣedhyo niṣeddhumaśakyaḥ //79//",
    "GK16vamkalvu:2189": " mitreṇa goptreti puṃvadbhāvāt // VKal_5,2.80 [*VKal_5,2.79] //",
    "GK16vamkalvu:2190": " mitreṇa goptrā iti katham ? /",
    "GK16vamkalvu:2191": " goptṛṇā bhavitavyam /",
    "GK16vamkalvu:2192": " iko'ci vibhaktau(Pā_7,3.73)",
    "GK16vamkalvu:2193": " iti numvidhānāt /",
    "GK16vamkalvu:2194": " āha ---- puṃvadbhāvāt /",
    "GK16vamkalvu:2195": " tṛtīyādiṣu bhāṣitapuṃskaṃ puṃvadgālavasya(Pā_7,1.74)",
    "GK16vamkalvu:2196": " iti puṃvadbhāvena goptreti bhavati //80//",
    "GK16vamkalvu:2197": " vetsyasīti padabhaṅgāt // VKal_5,2.81 [*VKal_5,2.80] //",
    "GK16vamkalvu:2198": " patitaṃ vetsyasi kṣitau ityatra vetsyasīti na siddhyati /",
    "GK16vamkalvu:2199": " iṭprasaṅgāt /",
    "GK16vamkalvu:2200": " āha ---- padabhaṅgāt siddhyati /",
    "GK16vamkalvu:2201": " vetsyasīti padaṃ bhajyate ---- vetsi , asi /",
    "GK16vamkalvu:2202": " asiityayaṃ nipātastvamityasminnarthe /",
    "GK16vamkalvu:2203": " kvacidvākyālaṅkāre prayujyate / yathā ----",
    "GK16vamkalvu:2204": " pārthivastvamasi satyamabhyadhāḥ iti / //81//",
    "GK16vamkalvu:2205": " kāmayānaśabdaḥ siddho'nādiścet // VKal_5,2.82 [*VKal_5,2.81] //",
    "GK16vamkalvu:2206": " kāmayānaśabdaḥ siddhaḥ /",
    "GK16vamkalvu:2207": " āgamānuśāsanamanityam iti mukyakṛte ,",
    "GK16vamkalvu:2208": " yadyanādiḥ syāt //82//",
    "GK16vamkalvu:2209": " sauhṛd-daurhṛdaśabdāvaṇi hṛdbhāvāt // VKal_5,2.83 [*VKal_5,2.82] //",
    "GK16vamkalvu:2210": " suhṛdayadurhṛdayaśabdābhyāṃ yuvādipāṭhādaṇi kṛte ,",
    "GK16vamkalvu:2211": " hṛdayasya hṛdbhāvaḥ /",
    "GK16vamkalvu:2212": " ādivṛddhau sauhṛdadaurhṛdaśabdau bhavataḥ /",
    "GK16vamkalvu:2213": " suhṛddurhṛcchabdābhyāṃ yuvādipāṭhādevāṇi kṛte ,",
    "GK16vamkalvu:2214": " hṛdbhagasindhvante ......(Pā_7,3.19)",
    "GK16vamkalvu:2215": " iti hṛdantasya taddhite'ṇi kṛte satyubhayapadavṛddhau satyāṃ sauhārdaṃ dauhārdamiti bhavati //83//",
    "GK16vamkalvu:2216": " virama iti nipātanāt // VKal_5,2.84 [*VKal_5,2.83] //",
    "GK16vamkalvu:2217": " rameranudāttopadeśatvāt ,",
    "GK16vamkalvu:2218": " nodāttopadeśasya ......(Pā_7,3.34)",
    "GK16vamkalvu:2219": " ityādinā vṛddhapratiṣedhasyābhāvāt kathaṃ virama iti /",
    "GK16vamkalvu:2220": " āha ---- nipātanāt /",
    "GK16vamkalvu:2221": " etattu yama umarame ityatroparama iti /",
    "GK16vamkalvu:2222": " [k: etattu copalakṣaṇam ----] atantraṃ copasarga iti //84//",
    "GK16vamkalvu:2223": " uparyādiṣu sāmīpye dvirukteṣu dvitīyā // VKal_5,2.85 [*VKal_5,2.84] //",
    "GK16vamkalvu:2224": " uparyādiṣu śabdeṣu sāmīpye dvirukteṣu uparyadhyadhasaḥ sāmīpye(Pā_8,1.7)",
    "GK16vamkalvu:2225": " ityanena uparyādiṣu triṣu dvitīyāmreḍitānteṣu iti dvitīyā /",
    "GK16vamkalvu:2226": " vīpsāyāṃ tu dvirukteṣu ṣaṣṭhyeva bhavati ----",
    "GK16vamkalvu:2227": " uparyupari buddhināṃ carantīśvarabuddhayaḥ //85//",
    "GK16vamkalvu:2228": " mandaṃ mandamityaprakārārthatve // VKal_5,2.86 [*VKal_5,2.85] //",
    "GK16vamkalvu:2229": " mandaṃ mandaṃ nudati pavanaḥ(Meghadūta 1.9)",
    "GK16vamkalvu:2230": " ityatra mandaṃ mandam ityaprakārārthe bhavati /",
    "GK16vamkalvu:2231": " prakārārthatve tu prakāre guṇavacanasya(Pā_8,1.12)",
    "GK16vamkalvu:2232": " iti dvirvacane kṛte karmadhārayavadbhāve ca mandamandamiti prayogaḥ /",
    "GK16vamkalvu:2233": " mandaṃ mandamityatra tu nityavīpsayoḥ(Pā_8,1.4)",
    "GK16vamkalvu:2234": " iti dvirvacanam /",
    "GK16vamkalvu:2235": " anekabhāgātmakasya nuderyadā sarve bhāvā mandatvena vyāptuymiṣṭā bhavanti tadā vīpseti //86//",
    "GK16vamkalvu:2236": " na nidrādrugiti,",
    "GK16vamkalvu:2237": " bhaṣbhāvaprāpteḥ // VKal_5,2.87 [*VKal_5,2.86] //",
    "GK16vamkalvu:2238": " nidrādrukkādraveyacchaviruparilasaddhargharo vārivāhaḥ",
    "GK16vamkalvu:2239": " ityatra nidrādruk iti na yuktaḥ /",
    "GK16vamkalvu:2240": " ekāco baśo bhaṣ ......(Pā_8,2.37)",
    "GK16vamkalvu:2241": " iti bhaṣabhāvaprāpteḥ /",
    "GK16vamkalvu:2242": " anuprāsapriyaistatvapabhraṃśaḥ kṛtaḥ //87//",
    "GK16vamkalvu:2243": " niṣpanda iti patvaṃ cintyam // VKal_5,2.88 [*VKal_5,2.87] //",
    "GK16vamkalvu:2244": " na hyatra patvalakṣaṇamasti /",
    "GK16vamkalvu:2245": " kaskādipāṭho'pyasya na niścitaḥ //88//",
    "GK16vamkalvu:2246": " nāṅgulisaṅga iti mūrdhanyavidheḥ // VKal_5,2.89 [*VKal_5,2.88] //",
    "GK16vamkalvu:2247": " mlāyantyaṅgulisaṅge'pi komalāḥ kusumasrajaḥ",
    "GK16vamkalvu:2248": " ityatra aṅgulisaṅgaḥ iti na yuktaḥ /",
    "GK16vamkalvu:2249": " samāse'ṅguleḥ saṅgaḥ iti mūrdhanyavidhānāt //89//",
    "GK16vamkalvu:2250": " tenāvantisenādayaḥ pratyuktāḥ // VKal_5,2.90 [*VKal_5,2.89] //",
    "GK16vamkalvu:2251": " tena aṅgulisaṅge ityanena avantisenaḥindusenaḥ evamādayaḥ śabdaḥ pratyuktāḥ pratyākhyātāḥ /",
    "GK16vamkalvu:2252": " suṣāmādiṣu ca(Pā_8,3.98)",
    "GK16vamkalvu:2253": " eti saṃjñāyāmagāt(Pā_8,3.99 ga.)",
    "GK16vamkalvu:2254": " iti mūrdhanyavidhānāt //90//",
    "GK16vamkalvu:2255": " nendravāhane ṇatvam;",
    "GK16vamkalvu:2256": " āhitatvasyāvivakṣitatvāt // VKal_5,2.91 [*VKal_5,2.90] //",
    "GK16vamkalvu:2257": " kuthena nāgendramivendravāhanam ityatra indravāhanaśabde vāhanamāhitāt(Pā_8,4.8)",
    "GK16vamkalvu:2258": " iti ṇatvaṃ na bhavati /",
    "GK16vamkalvu:2259": " āhitatvasyāvivakṣitatvāt /",
    "GK16vamkalvu:2260": " svasvāmibhāvamātraṃ hyatra vivakṣitam /",
    "GK16vamkalvu:2261": " tena siddham indravāhanam iti //91//",
    "GK16vamkalvu:2262": " sadansanto mayā vivicyaivaṃ nidarśitāḥ /",
    "GK16vamkalvu:2263": " anayaiva diśā kāryaṃ śeṣāṇāmapyavekṣaṇam //",
    "GK16vamkalvu:2264": " iti kāvyālaṅkārasūtravṛttau prāyoyike pañcame'dhikaraṇe dvitīyo'dhyāyaḥ samāptaḥ /",
    "GK16vamkalvu:2265": " śabdaśuddhiḥ /",
    "GK16vamkalvu:2266": " samāptaṃ cedaṃ prāyogikaṃ pañcamādhikaraṇam /"
}