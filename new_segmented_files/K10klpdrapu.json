{
    "K10klpdrapu:0": " Kalpadrumāvadānamālāyāṃ",
    "K10klpdrapu:1": " 10 subhūtyavadānam* //",
    "K10klpdrapu:2": " athāśoko mahārājaḥ sarvaśokavinoditaḥ /",
    "K10klpdrapu:3": " upaguptaṃ guruṃ natvā kṛtāñjalipuṭo 'vadat* // KDA_1 //",
    "K10klpdrapu:4": " bhadanta śrotum icchāmi punar anyat subhāṣitam* /",
    "K10klpdrapu:5": " yad uktaṃ śākyasiṃhena tan me gaditum arhasi // KDA_2 //",
    "K10klpdrapu:6": " iti pṛṣṭo nṛpeṇāsāv upagupto yatīśvaraḥ /",
    "K10klpdrapu:7": " parṣadaṃ ca samālokya saṃbabhāṣa subhāṣitam* // KDA_3 //",
    "K10klpdrapu:8": " śṛṇu rājan mahābāho sarvalokahitārthataḥ /",
    "K10klpdrapu:9": " subhūter avadānaṃ yat tat pravakṣye yathāśrutam* // KDA_4 //",
    "K10klpdrapu:10": " purā śrībhagavān buddho dharmarājas tathāgataḥ /",
    "K10klpdrapu:11": " vidyācaraṇasaṃpannaḥ sugato lokavijjinaḥ // KDA_5 //",
    "K10klpdrapu:12": " śāstā devamanuṣyāṇāṃ samyaksaṃbodhideśakaḥ /",
    "K10klpdrapu:13": " satkṛto mānitaḥ satvair gurukṛtaś ca pūjitaḥ // KDA_6 //",
    "K10klpdrapu:14": " rājabhī rājamātraiś ca dhanibhiḥ puravāsibhiḥ /",
    "K10klpdrapu:15": " śreṣṭhibhiḥ sārthavāhaiś ca nānādeśasamāgataiḥ // KDA_7 //",
    "K10klpdrapu:16": " devāsuramahānāgair yakṣagandharvakinnaraiḥ /",
    "K10klpdrapu:17": " guruḍaiś ca mahāsarpais tathānyasatvajātikaiḥ // KDA_8 //",
    "K10klpdrapu:18": " susaṃjñāto mahāpuṇyo lābhī cīvaravāsasām* /",
    "K10klpdrapu:19": " piṇḍapātāsanādīnāṃ śayyādīnāṃ tathaiva ca // KDA_9 //",
    "K10klpdrapu:20": " auṣadhādipariṣkāra- vastūnāṃ sarvataḥ sadā /",
    "K10klpdrapu:21": " sārdhaṃ saśrāvakaiḥ saṃghair bhikṣubhiś ca jitendriyaiḥ // KDA_10 //",
    "K10klpdrapu:22": " bhikṣuṇyupāsikābhiś ca celakopāsakais tathā /",
    "K10klpdrapu:23": " bodhisatvamahāsatvaiḥ satvārthabodhivāñchibhiḥ // KDA_11 //",
    "K10klpdrapu:24": " śrāvastyāṃ rājadhānyāṃ vai jetavane manorame /",
    "K10klpdrapu:25": " vihāre vyaharad dharmaṃ deśayañ chubhayas sadā // KDA_12 //",
    "K10klpdrapu:26": " tadā bhagavatā satva- vinayānugrahārthinā /",
    "K10klpdrapu:27": " āmantrya bhikṣavaḥ sarve samyagājñāpitā iti // KDA_13 //",
    "K10klpdrapu:28": " gacchata bhikṣavo yūyaṃ satvānāṃ vinayārthataḥ /",
    "K10klpdrapu:29": " deśān pratyabhigacchantaḥ prakāśayata saṃvṛtim* // KDA_14 //",
    "K10klpdrapu:30": " -------------------- Vaidya, p. 266 --------------------",
    "K10klpdrapu:31": " tathety eva pratiśrutya śāstuḥ pādau praṇamya ca /",
    "K10klpdrapu:32": " śrāvakā bhikṣavaś caiva pratasthus te niyoginaḥ // KDA_15 //",
    "K10klpdrapu:33": " guro ājñāṃ vahantas te kecit prācīṃ diśaṃ gatāḥ /",
    "K10klpdrapu:34": " deśayanti sma saddharmaṃ pratideśānupāsthitāḥ // KDA_16 //",
    "K10klpdrapu:35": " dakṣiṇasyāṃ tathā kecit kecic ca paścimāṃ diśam* /",
    "K10klpdrapu:36": " tathottarāṃ diśaṃ gatvā vidikṣu cāpi sarvataḥ // KDA_17 //",
    "K10klpdrapu:37": " teṣāṃ dhyānaratā ye vai te viviktasukhaiṣiṇaḥ /",
    "K10klpdrapu:38": " meror upariṣaṇḍāyām adhyūṣur dhyānatatparāḥ // KDA_18 //",
    "K10klpdrapu:39": " tadābdher garuḍenaiko nāgapotaḥ samuddhṛtaḥ /",
    "K10klpdrapu:40": " tam āśramam upānīya bhakṣitum upacakrame // KDA_19 //",
    "K10klpdrapu:41": " tatrasthās tena nāgena bhikṣavo dhyānasaṃratāḥ /",
    "K10klpdrapu:42": " dṛṣṭvaiva suprasannena manasā praṇidhir dadhe // KDA_20 //",
    "K10klpdrapu:43": " dhanyās te bhikṣavo hy ete saddharmasukhacāriṇaḥ /",
    "K10klpdrapu:44": " aham api ca bhūyāsaṃ tādṛgdharmasamāhitaḥ // KDA_21 //",
    "K10klpdrapu:45": " iti praṇidhiṃ kurvāṇo jīvitād vyavaropitaḥ /",
    "K10klpdrapu:46": " tatraiva garuḍenaivaṃ bhakṣito 'bhūt sa nāgakaḥ // KDA_22 //",
    "K10klpdrapu:47": " tataḥ kālagatas tatra śrāvastyāṃ puri + + + /",
    "K10klpdrapu:48": " bhūtināmnā dvijasyāsau bhāryāyā garbham āviśat* // KDA_23 //",
    "K10klpdrapu:49": " tataś ca kramatas tasyā garbhaḥ samanuvardhitaḥ /",
    "K10klpdrapu:50": " tatas tatsamaye prāpte dārakaḥ samajāyata // KDA_24 //",
    "K10klpdrapu:51": " tataḥ pitā ca taṃ dṛṣṭā dārakaṃ saṃprasādikam* /",
    "K10klpdrapu:52": " darśanīyaṃ subhadrāṅgaṃ muhuḥ paśyann ananda saḥ // KDA_25 //",
    "K10klpdrapu:53": " tato jātimahaṃ kṛtvā jñānīnāhūya cādarāt* /",
    "K10klpdrapu:54": " bhavanto 'sya nu kiṃ nāma kriyatām iti so 'bravīt* // KDA_26 //",
    "K10klpdrapu:55": " jñātayo 'pi tathā śrutvā dṛṣṭvā cainaṃ ca bālakam* /",
    "K10klpdrapu:56": " sarve harṣasamāpannā bhūtiṃ tam abruvaṃs tathā // KDA_27 //",
    "K10klpdrapu:57": " yasmād bhūter ayaṃ putraṃ sujāto lakṣaṇānvitaḥ /",
    "K10klpdrapu:58": " tasmāt subhūtir ity eva nāmnā bhavatu viśrutaḥ // KDA_28 //",
    "K10klpdrapu:59": " tathā kramād vivṛddho 'sau subhūtir bālasundaraḥ /",
    "K10klpdrapu:60": " kumāratvaṃ kramāt prāpto rarāma sa vayonvitaḥ // KDA_29 //",
    "K10klpdrapu:61": " -------------------- Vaidya, p. 267 --------------------",
    "K10klpdrapu:62": " pūrvakarmabalādhānāt krodhanaḥ krūrabhāṣaṇaḥ /",
    "K10klpdrapu:63": " kiṃcin nimittasaṃruṣṭo vigrahe nirato 'bhavat // KDA_30 //",
    "K10klpdrapu:64": " paruṣībhūtacittatvān na tasya ko 'py abhūt suhṛt* /",
    "K10klpdrapu:65": " sarvajñātiviruddhatvāt pitṛbhyām apy upekṣitaḥ // KDA_31 //",
    "K10klpdrapu:66": " bandhubhiś ca parityakto naiva kasyāpy abhūt priyaḥ /",
    "K10klpdrapu:67": " viśrambhapraṇayaṃ tasmin naiva kaścid abhāṣata // KDA_32 //",
    "K10klpdrapu:68": " sthātuṃ gantuṃ tathā bhoktuṃ śayituṃ vābhilāpitum* /",
    "K10klpdrapu:69": " tenaiva krodhinā sārdhaṃ samutsehur na kecana // KDA_33 //",
    "K10klpdrapu:70": " tadā pitrā niyukto 'sau lipiśālām upāgamat* /",
    "K10klpdrapu:71": " subhūtiś ca guruṃ natvā lipim anvagrahīt kramāt* // KDA_34 //",
    "K10klpdrapu:72": " tato vyākaraṇādīni sarvaśāstrāṇy anukramāt* /",
    "K10klpdrapu:73": " so 'dhītyaiṣāṃ suśīghreṇa pāraṃ prāpa subuddhimān* // KDA_35 //",
    "K10klpdrapu:74": " tathā vedān adhītyaivaṃ sāṅgopāṅgān yathākramam* /",
    "K10klpdrapu:75": " atharvam apy adhītuṃ sa prārabhat tīkṣṇamānasaḥ // KDA_36 //",
    "K10klpdrapu:76": " tatra pitā dvijo bhūtir atharvādhītasaṃratam* /",
    "K10klpdrapu:77": " subhūtiṃ svātmajaṃ putraṃ dṛṣṭvaivaṃ samacintayat* // KDA_37 //",
    "K10klpdrapu:78": " subhūtir mama putro 'yam agnikalpaḥ sutīkṣṇadhīḥ /",
    "K10klpdrapu:79": " kadācit kupito roṣāl loke 'narthaṃ kariṣyati // KDA_38 //",
    "K10klpdrapu:80": " tad anvāharitavyo 'yam ātharvaṇāt prayatnataḥ /",
    "K10klpdrapu:81": " ṛṣiṣu preṣayitvainaṃ yojayiṣye ca saṃyame // KDA_39 //",
    "K10klpdrapu:82": " iti matvā pitā bhūtiḥ subhūtiṃ svātmajaṃ tathā /",
    "K10klpdrapu:83": " ātharvaṇād vinirhṛtya prabodhayaṃs tam abravīt* // KDA_40 //",
    "K10klpdrapu:84": " śṛṇu putra mayā proktaṃ hitārthaṃ tava saṃmatam* /",
    "K10klpdrapu:85": " tvaṃ hi vidvān mahāvijñaḥ sarvaśāstrāṅgapāragaḥ // KDA_41 //",
    "K10klpdrapu:86": " kiṃ tavātharvavedena māyākleśārthasādhinā /",
    "K10klpdrapu:87": " viramya tadadhiṣṭhānād ṛṣicaryāṃ samācara // KDA_42 //",
    "K10klpdrapu:88": " munīnām upadeśāni pratilabhya jitendriyaḥ /",
    "K10klpdrapu:89": " śāntātmā sukham āsthāya carasva vratam uttamam* // KDA_43 //",
    "K10klpdrapu:90": " dhanyās te vītarāgā ye gurubhaktāś ca nirmadāḥ /",
    "K10klpdrapu:91": " viviktāraṇyavāseṣu vasanti dhyāyinaḥ sadā // KDA_44 //",
    "K10klpdrapu:92": " -------------------- Vaidya, p. 268 --------------------",
    "K10klpdrapu:93": " ye 'pi parigrahāṃs tyaktvā bhavanti brahmacāriṇaḥ /",
    "K10klpdrapu:94": " devānām api te mānyā vandanīyāḥ sadā khalu // KDA_45 //",
    "K10klpdrapu:95": " ye pravrajyāṃ samāgṛhya śāntātmāno jitendriyāḥ /",
    "K10klpdrapu:96": " avasanti puṇyatīrtheṣu te 'pi hi paramarṣayaḥ // KDA_46 //",
    "K10klpdrapu:97": " kāmabhogyāni ye hitvā sādhayante tapovane /",
    "K10klpdrapu:98": " phalamūlodakais tuṣṭās te 'pi dhanyā dvijottamāḥ // KDA_47 //",
    "K10klpdrapu:99": " ye 'pi kleśān vinirjitya caturbrahmavihāriṇaḥ /",
    "K10klpdrapu:100": " bhikṣāśinaḥ samādhisthās te hi brahmavidāṃ varāḥ // KDA_48 //",
    "K10klpdrapu:101": " ye cāparigrahītāro nirlobhāḥ satyavādinaḥ /",
    "K10klpdrapu:102": " nirmadā nirahaṃkārās ta eva brāhmaṇottamāḥ // KDA_49 //",
    "K10klpdrapu:103": " yasya dātuṃ mano nāsti matsarākrāntacetasaḥ /",
    "K10klpdrapu:104": " vedaśāstrāgamais tasya kim eva svātmapoṣiṇaḥ // KDA_50 //",
    "K10klpdrapu:105": " yasya cittaṃ hy aviśuddhaṃ śīlasaṃvaravarjitam* /",
    "K10klpdrapu:106": " kiṃ bhāti muniveṣeṇa sa naṭarṣir ivonmadaḥ // KDA_51 //",
    "K10klpdrapu:107": " yasya loke dayā nāsti bālavṛddhādiduḥkhite /",
    "K10klpdrapu:108": " kiṃ tasya brahmavṛttena citte{na} parimohite // KDA_52 //",
    "K10klpdrapu:109": " yasya na kuśalotsāhaṃ citte lokārthaṃ sādhitum* /",
    "K10klpdrapu:110": " tasya kiṃ tapasā siddhe kevalaṃ pāpahetubhiḥ // KDA_53 //",
    "K10klpdrapu:111": " yasya cittaṃ pravikṣiptaṃ kleśād yair asamāhitam* /",
    "K10klpdrapu:112": " sa kiṃ guhāniviṣṭo 'pi na sādhur duṣṭajantuvat* // KDA_54 //",
    "K10klpdrapu:113": " yasya prajñā viśuddhā na saddharmaguṇasādhane /",
    "K10klpdrapu:114": " tasya kiṃ brahmacaryeṇa kevalaṃ duḥkhahetunā // KDA_55 //",
    "K10klpdrapu:115": " yaś ca dātā viśuddhātmā sarvasatvān upālakaḥ /",
    "K10klpdrapu:116": " nīco 'pi sa dvijakalpo yato dātā prajāpatiḥ // KDA_56 //",
    "K10klpdrapu:117": " yena saṃrakṣitaṃ nityaṃ śīlaṃ saṃyamasaṃvṛttam* /",
    "K10klpdrapu:118": " sa eva brāhmaṇaḥ śuddhaḥ śrotriyo vedanān yatiḥ // KDA_57 //",
    "K10klpdrapu:119": " yasya cittaṃ dayāśūlaṃ sarvasatvahiteṣitam* /",
    "K10klpdrapu:120": " caṇḍālo 'pi sa vipraḥ syāl lokeśo hi kṣamākaraḥ // KDA_58 //",
    "K10klpdrapu:121": " yenaiva duṣkaraṃ karma sādhitaṃ satvahetunā /",
    "K10klpdrapu:122": " sa eva brāhmaṇo dhīro viśvakarmā yato vidhiḥ // KDA_59 //",
    "K10klpdrapu:123": " -------------------- Vaidya, p. 269 --------------------",
    "K10klpdrapu:124": " yasya cittaṃ sadā satva- hitārtheṣu samādhitam* /",
    "K10klpdrapu:125": " sa hi vipro mahābhijño brahmā jñānarato yataḥ (Speyer:",
    "K10klpdrapu:126": " dhyānarato) // KDA_60 //",
    "K10klpdrapu:127": " yasya prajñā jagalloka- hitānuśāsanojjvalā /",
    "K10klpdrapu:128": " saiva dvijavaro vijño vedadharmāsthito dvijaḥ // KDA_61 //",
    "K10klpdrapu:129": " yenaiva nirjitāḥ kleśāś caturbrahmavihāriṇā /",
    "K10klpdrapu:130": " svacitte bhāvitaṃ brahma sa eva brāhmaṇottamaḥ // KDA_62 //",
    "K10klpdrapu:131": " tasmāt putra mayā proktaṃ śrutvā lokahitotsukaḥ /",
    "K10klpdrapu:132": " sarvakleśān vinirjitya saddharmābhirato bhava // KDA_63 //",
    "K10klpdrapu:133": " iti pitur vacaḥ śrutvā subhūtiḥ so 'numoditaḥ /",
    "K10klpdrapu:134": " kṛtāñjalis tathā natvā pitaram ity abhāṣata // KDA_64 //",
    "K10klpdrapu:135": " tathā satyaṃ manas tāta rocate tapase mama /",
    "K10klpdrapu:136": " tad ājñāṃ dehi me tāta cariṣye brahmasadvratam* // KDA_65 //",
    "K10klpdrapu:137": " tenaivaṃ prārthyamāno 'sau subhūtinā pitā tataḥ /",
    "K10klpdrapu:138": " pariṣvajyātmajaṃ putraṃ punar apy abravīn mudā // KDA_66 //",
    "K10klpdrapu:139": " evaṃ cet tava vāñchāsti putra brahmasusādhanaiḥ /",
    "K10klpdrapu:140": " cara brahmavrataṃ samyag- dhīracittasamāhitaḥ // KDA_67 //",
    "K10klpdrapu:141": " ādau krodharipuṃ jitvā duṣṭabhārān vinirjaya (Speyer:",
    "K10klpdrapu:142": " duṣṭamārān) /",
    "K10klpdrapu:143": " yāvat krodham anirjitya duṣṭāñjetuṃ na śaknuyāḥ // KDA_68 //",
    "K10klpdrapu:144": " yāvad duṣṭān anirjitya dharme sthātuṃ na śaknuyāḥ /",
    "K10klpdrapu:145": " asusaṃsthitadharmāṇaṃ hanyur mārā hi sarvathā // KDA_69 //",
    "K10klpdrapu:146": " tasmād vāñchati yo brahma tenādau cittakoṭarāt* /",
    "K10klpdrapu:147": " viniḥkṛṣya prayatnena hantavyaḥ krodhapannagaḥ // KDA_70 //",
    "K10klpdrapu:148": " krodho hi vasate yasya citte mānamadākule /",
    "K10klpdrapu:149": " tāvat sadguṇayukto 'pi sevyate naiva sajjanaiḥ // KDA_71 //",
    "K10klpdrapu:150": " tasmāt sarvaprayatnena krodhajiṣṇuḥ samāhitaḥ /",
    "K10klpdrapu:151": " pravrajyāṃ samupāsiśritya cara brāhmaṇyam ādarāt* // KDA_72 //",
    "K10klpdrapu:152": " tathety asau pratiśrutya subhūtiḥ saṃpramoditaḥ /",
    "K10klpdrapu:153": " sahasā pitarau natvā munīnām āśramaṃ yayau // KDA_73 //",
    "K10klpdrapu:154": " tatra prāpto munīn natvā kṛtāñjalipuṭo mudā /",
    "K10klpdrapu:155": " brāhmaṇyasaṃvaraṃ prāptuṃ pravrajyāṃ samayācata // KDA_74 //",
    "K10klpdrapu:156": " -------------------- Vaidya, p. 270 --------------------",
    "K10klpdrapu:157": " guro brahmavidāṃ śreṣṭha kalyāṇavartmadeśaka /",
    "K10klpdrapu:158": " pravrajyāṃ dehi me satyaṃ careyaṃ bhavamuktaye // KDA_75 //",
    "K10klpdrapu:159": " iti tasya vacaḥ śrutvā gurur brahmavidāṃ varaḥ /",
    "K10klpdrapu:160": " ehi vatsa cara brahma- caryaṃ jitvā ṣaḍ indriyam* // KDA_76 //",
    "K10klpdrapu:161": " ity ukto guruṇā so 'bhūt subhūtir muniveṣabhṛt* /",
    "K10klpdrapu:162": " brahmavihārasaṃpanno vinītaḥ śraddhayānvitaḥ // KDA_77 //",
    "K10klpdrapu:163": " tathāpi daivasāmarthyāt krodhasaṃraktamānasaḥ /",
    "K10klpdrapu:164": " kiṃcin nimittamātre 'pi vigrahavān asaṃyataḥ // KDA_78 //",
    "K10klpdrapu:165": " vedasiddhāntaśāstreṣu vivādī krodhabāhulaḥ /",
    "K10klpdrapu:166": " atīva roṣasaṃkruṣṭo vicikṣepa yatīn api // KDA_79 //",
    "K10klpdrapu:167": " dharmārthakāmamokṣeṣu nirapekṣaḥ sutīkṣṇavāk* /",
    "K10klpdrapu:168": " sarvatra munibhiś cāpi vijagrāhāsamāhitaḥ // KDA_80 //",
    "K10klpdrapu:169": " ity enaṃ krodhasaṃraktaṃ vedasiddhāntamāninam* /",
    "K10klpdrapu:170": " subhūtiṃ brāhmaṇaṃ dṛṣṭvā guruś caivam acintayat* // KDA_81 //",
    "K10klpdrapu:171": " aho daivabalādhānāt subhūtir brāhmaṇo 'py ayam* /",
    "K10klpdrapu:172": " svasiddhāntasamāno 'dya krūravāgvigrahotsukaḥ // KDA_82 //",
    "K10klpdrapu:173": " agnikalpo mahātīkṣṇaḥ sarvaśāstrārthakovidaḥ /",
    "K10klpdrapu:174": " viśārado mahābhijño dharmasaṃyamatatparaḥ // KDA_83 //",
    "K10klpdrapu:175": " tapaś caraṇasaṃraktas tīkṣṇabuddhiḥ kṛtodyamaḥ /",
    "K10klpdrapu:176": " mahotsāho mahāvīraḥ siddhavidyo mahotkaṭaḥ // KDA_84 //",
    "K10klpdrapu:177": " sarvaśāstrakalābhijño mantrasiddhiprayogavit* /",
    "K10klpdrapu:178": " vedasiddhāntayogānāṃ pāragaś ca mahāsudhīḥ // KDA_85 //",
    "K10klpdrapu:179": " kiṃ tu krodhāviśuddhātmā vigrahī vādasaṃrataḥ /",
    "K10klpdrapu:180": " kiṃcin nimittamātre 'pi vikruṣṭo 'tha ruṣāśayaḥ // KDA_86 //",
    "K10klpdrapu:181": " kadācit kupito ruṣṭeḥ saṃkleśādhīracetanaḥ /",
    "K10klpdrapu:182": " śāpāśaniprahāreṇa loke 'narthaṃ kariṣyati // KDA_87 //",
    "K10klpdrapu:183": " tad ahaṃ saṃprabodhyainaṃ subhūtiṃ dvijasattamam* /",
    "K10klpdrapu:184": " samādhidhyānavaryāsu yojayeyaṃ sa sarvathā // KDA_88 //",
    "K10klpdrapu:185": " iti matvā guruś cainaṃ subhūtiṃ samabodhayat* /",
    "K10klpdrapu:186": " śṛṇu vatsa hitaṃ vakṣye tatra bhava samāhitaḥ // KDA_89 //",
    "K10klpdrapu:187": " -------------------- Vaidya, p. 271 --------------------",
    "K10klpdrapu:188": " sarvavarṇāgrajo vipraḥ sarvajātivarottamaḥ /",
    "K10klpdrapu:189": " brāhmaṇo 'smīty ahaṃkāro na kartavyaḥ kadācana // KDA_90 //",
    "K10klpdrapu:190": " na jīvo brāhmaṇas tāvad yasmāt saṃskārato dvijaḥ /",
    "K10klpdrapu:191": " jīvaś ced brāhmaṇas tāvad vṛthā syād dharmasaṃskṛtaiḥ // KDA_91 //",
    "K10klpdrapu:192": " ādyante paśavo devā iti vede 'pi kathyate /",
    "K10klpdrapu:193": " tato dharmābhisaṃskāraiḥ sarve syur mānavā dvijāḥ // KDA_92 //",
    "K10klpdrapu:194": " śvapacā api dharmasthāḥ saṃskṛtāḥ syur dvijādhamāḥ /",
    "K10klpdrapu:195": " guṇadharmānusāraiś ca devā daityāś ca mānuṣāḥ // KDA_93 //",
    "K10klpdrapu:196": " satvadharmadharā devā rajodharmadharā narāḥ /",
    "K10klpdrapu:197": " tamodharmadharā daityā iti siddhāntasaṃmatam* // KDA_94 //",
    "K10klpdrapu:198": " iti dharmaguṇādhānāt traidhātukabhavālaye /",
    "K10klpdrapu:199": " caturyonisamudbhūtāḥ ṣaḍgatiṣu bhramanti te // KDA_95 //",
    "K10klpdrapu:200": " tatrāpi karmabhedena jātibhedā hy anekaśaḥ /",
    "K10klpdrapu:201": " jātiṣv api ca sarvāsu svakarmapariṇāmataḥ // KDA_96 //",
    "K10klpdrapu:202": " satvā naikavidhā jātā adhamottamam adhyamāḥ /",
    "K10klpdrapu:203": " ye satvās tāmasā raudrā hiṃsākarmānusaṃratāḥ /",
    "K10klpdrapu:204": " te 'dhobhuvanasaṃjātā vasanti kleśabhāginaḥ // KDA_97 //",
    "K10klpdrapu:205": " rajodharmaratā ye hi rāgacaryānusāriṇaḥ /",
    "K10klpdrapu:206": " te satvā bhūmisaṃjātā vasanti mānuṣādayaḥ // KDA_98 //",
    "K10klpdrapu:207": " satvadharmaratā ye tu sātvikāḥ śāntacāriṇaḥ /",
    "K10klpdrapu:208": " te devā nirmalānandā vasanti svargatiṃ gatāḥ // KDA_99 //",
    "K10klpdrapu:209": " tathaite sarvasatvāś ca guṇadharmānusārataḥ /",
    "K10klpdrapu:210": " svakṛtaṃ karma bhuñjanto bhrāmyanti tribhavālaye // KDA_100 //",
    "K10klpdrapu:211": " vṛddhiṃ prāpya guṇāś cettham ekaikaṃ guṇavṛddhitaḥ /",
    "K10klpdrapu:212": " ākāśasya guṇaś caikaḥ śabda eva na cāparaḥ /",
    "K10klpdrapu:213": " śabdasparśau ca vāyor vai dvau guṇau parikīrtitau // KDA_102 //",
    "K10klpdrapu:214": " agneḥ śabdaś ca sparśaś ca rūpam eva trayo guṇāḥ /",
    "K10klpdrapu:215": " śabdasparśarūparasāś catvāry eva samīraṇe // KDA_103 //",
    "K10klpdrapu:216": " sparśaḥ śabdo raso rūpaṃ gandhaś ca pṛthivīguṇāḥ /",
    "K10klpdrapu:217": " evaṃ militayogaiś ca brahmāṇotpattir ucyate // KDA_104 //",
    "K10klpdrapu:218": " -------------------- Vaidya, p. 272 --------------------",
    "K10klpdrapu:219": " sarve jīvā militvaiva brahmāṇāṃś ca samudbhavāḥ (Speyer:",
    "K10klpdrapu:220": " brahmāṇāṃśasamudbhavāḥ) /",
    "K10klpdrapu:221": " caturaśīti lakṣāś ca proktā vai jīvajātayaḥ // KDA_105 //",
    "K10klpdrapu:222": " dharmataḥ sukhino bhūtāḥ pāpato duḥkhabhāginaḥ /",
    "K10klpdrapu:223": " miśrato miśrabhuktāra ity uktam avadānikaiḥ // KDA_106 //",
    "K10klpdrapu:224": " bhārate 'pi tathā proktam ṛṣibhiḥ karmavādibhiḥ /",
    "K10klpdrapu:225": " sapta vyādhā daśāraṇye mṛgāḥ kāliñjare girau // KDA_107 //",
    "K10klpdrapu:226": " cakravākau śaradvīpe haṃsāḥ sarasi mānase /",
    "K10klpdrapu:227": " te 'pi jātāḥ kurukṣetre brāhmaṇā vedapāragāḥ // KDA_108 //",
    "K10klpdrapu:228": " uktaṃ ca mānave dharme muninā muninā + + /",
    "K10klpdrapu:229": " mithyājīvena jīvan yaḥ patito brāhmaṇo hy asau // KDA_109 //",
    "K10klpdrapu:230": " vṛṣalīphenapītasya niḥśvāsopahatasya ca /",
    "K10klpdrapu:231": " tayaiva sahasuptasya niṣkṛtir nopalabhyate // KDA_110 //",
    "K10klpdrapu:232": " śūdrīhastena yo bhuñkte māsam ekaṃ nirantaram* /",
    "K10klpdrapu:233": " jīvamāno bhavec chūdro mṛtaś ca sa prajāyate // KDA_111 //",
    "K10klpdrapu:234": " adhītya caturo vedān sāṅgopāṅgāṃś ca tatvataḥ /",
    "K10klpdrapu:235": " śūdrāt pratigrahagrāhī brāhmaṇo jāyate kharaḥ // KDA_112 //",
    "K10klpdrapu:236": " kharo dvādaśa janmāni ṣaṣṭi janmāni sūkaraḥ /",
    "K10klpdrapu:237": " śvānaḥ saptati janmāni ity evaṃ manur abravīt* // KDA_113 //",
    "K10klpdrapu:238": " tathoktam avadāne 'pi buddhenādvayavādinā /",
    "K10klpdrapu:239": " brāhmaṇo 'dattam ādāya babhūva vānarādhipaḥ // KDA_114 //",
    "K10klpdrapu:240": " tatra sa buddhanāthāya dadau ca paṇasaṃ mudā /",
    "K10klpdrapu:241": " tataś ca mānavo bhūtvā pāṃśudātā hy abhūc chiśuḥ // KDA_115 //",
    "K10klpdrapu:242": " tatkarmaphalato rājā sarvānando babhūva saḥ /",
    "K10klpdrapu:243": " tatrāpi buddhanāthāya piṇḍapātaṃ dadau mudā // KDA_116 //",
    "K10klpdrapu:244": " taddīpaṃkaraprasādena bodhisatvo 'bhavan nṛpaḥ (Speyer: bhaven) /",
    "K10klpdrapu:245": " sarvapāramitāḥ pūrya buddho 'pi sa bhaviṣyati // KDA_117 //",
    "K10klpdrapu:246": " ity uktam avadāne 'pi jinenādvayavādinā /",
    "K10klpdrapu:247": " tasmāc caivaṃ vijānīyā na jīvo brāhmaṇaḥ khalu // KDA_118 //",
    "K10klpdrapu:248": " jātyāpi brāhmaṇo naiva saṃskṛtas tu dvijo bhavet* /",
    "K10klpdrapu:249": " jātyā ced brāhmaṇo bhūto vṛthā syāt saṃskṛter vidhiḥ // KDA_119 //",
    "K10klpdrapu:250": " -------------------- Vaidya, p. 273 --------------------",
    "K10klpdrapu:251": " smṛtau hi tat tathā proktaṃ nā jātyā dharmato dvijaḥ /",
    "K10klpdrapu:252": " dharmasaṃskṛtivṛttisthaḥ śvapaco 'pi dvijo bhavet* /",
    "K10klpdrapu:253": " tathā hi mānave dharme manunābhihitaṃ khalu // KDA_121 //",
    "K10klpdrapu:254": " araṇīgarbhasaṃbhūtaḥ kaṭhinākhyo mahāmuniḥ /",
    "K10klpdrapu:255": " tapasā brāhmaṇo jātas tasmāj jātir akāraṇam* // KDA_122 //",
    "K10klpdrapu:256": " kaivartigarbhasaṃbhūto vyāso nāma mahāmuniḥ /",
    "K10klpdrapu:257": " tapasā brāhmaṇo jātas tasmāj jātir akāraṇam* // KDA_123 //",
    "K10klpdrapu:258": " urvaśīgarbhasaṃbhūto vasiṣṭhākhyo mahāmuniḥ /",
    "K10klpdrapu:259": " tapasā brāhmaṇo jātas tasmāj jātir akāraṇam* // KDA_124 //",
    "K10klpdrapu:260": " hariṇīgarbhasaṃbhūto ṛṣyaśṛṅgo mahāmuniḥ /",
    "K10klpdrapu:261": " tapasā brāhmaṇo jātas tasmāj jātir akāraṇam* // KDA_125 //",
    "K10klpdrapu:262": " caṇḍālīgarbhasaṃbhūto viśvāmitro mahāmuniḥ /",
    "K10klpdrapu:263": " tapasā brāhmaṇo jātas tasmāj jātir akāraṇam* // KDA_126 //",
    "K10klpdrapu:264": " taṇḍulīgarbhasaṃbhūto nāradākhyo mahāmuniḥ /",
    "K10klpdrapu:265": " tapasā brāhmaṇo jātas tasmāj jātir akāraṇam* // KDA_127 //",
    "K10klpdrapu:266": " evam anye 'pi sarve ca ṛṣayo brahmacāriṇaḥ /",
    "K10klpdrapu:267": " tapasā brāhmaṇā bhūtā brāhmaṇīgarbhasaṃbhavāḥ // KDA_128 //",
    "K10klpdrapu:268": " dharmasaṃskārataḥ sarve mānavā brāhmaṇāḥ khalu /",
    "K10klpdrapu:269": " dharmavṛttipramāṇena sarve syur brāhmaṇā narāḥ // KDA_129 //",
    "K10klpdrapu:270": " ekavarṇam idaṃ sarvaṃ brahmasṛṣṭisamudbhavam* /",
    "K10klpdrapu:271": " dharmakalpavikalpena cāturvarṇyaṃ prakalpitam* // KDA_130 //",
    "K10klpdrapu:272": " sarve vai yonijā martyāḥ sarve mūtrapurīṣiṇaḥ /",
    "K10klpdrapu:273": " ekendriyakriyārthāś ca tasmāc chīlaguṇair dvijāḥ // KDA_131 //",
    "K10klpdrapu:274": " śūdro 'pi śīlasaṃpanno guṇavān brāhmaṇo bhavet* /",
    "K10klpdrapu:275": " brāhmaṇo 'pi kriyāhīnaḥ śūdrāt pratyavaro bhavet* // KDA_132 //",
    "K10klpdrapu:276": " guṇair dharmais tathā śīlair varṇā hy anekajātayaḥ /",
    "K10klpdrapu:277": " brahmajeṣu hi sarveṣu nareṣu kiṃ viśeṣatā // KDA_133 //",
    "K10klpdrapu:278": " yathā bhasmani sauvarṇe viśeṣa upalabhyate /",
    "K10klpdrapu:279": " brāhmaṇe cānyajātau vā na viśeṣo 'sti vai tathā // KDA_134 //",
    "K10klpdrapu:280": " yathā prakāśatamasor viśeṣa upalabhyate /",
    "K10klpdrapu:281": " brāhmaṇe cānyajātau vā viśeṣo naiṣa vidyate // KDA_134 //",
    "K10klpdrapu:282": " -------------------- Vaidya, p. 274 --------------------",
    "K10klpdrapu:283": " na hi brāhmaṇa ākāśān maruto vā samudbhavaḥ /",
    "K10klpdrapu:284": " bhitvā vā pṛthivīṃ jāto jātavedā yathāraṇeḥ // KDA_136 //",
    "K10klpdrapu:285": " brāhmaṇā yonito jātāś caṇḍālā api yonitaḥ /",
    "K10klpdrapu:286": " śreṣṭhatve vṛṣalatve ca kiṃ vāsti bhedakāraṇam* // KDA_137 //",
    "K10klpdrapu:287": " brāhmaṇo 'pi mṛtotsṛṣṭo jugupsyo 'śucir ucyate /",
    "K10klpdrapu:288": " varṇās sathava cāpy anye kā nu tatra viśeṣatā // KDA_138 //",
    "K10klpdrapu:289": " yathā siṃhādijantūnāṃ padādibhedalakṣaṇam* /",
    "K10klpdrapu:290": " dehasaṃsthānaliṅgaiś ca narāṇāṃ kiṃ viśeṣatā // KDA_139 //",
    "K10klpdrapu:291": " yathā haṃsamayūrādi- pakṣiṇāṃ ca viśeṣatā /",
    "K10klpdrapu:292": " mukhādivarṇaśabdaiś ca narāṇāṃ nāsti bhedatā // KDA_140 //",
    "K10klpdrapu:293": " yathā ca kṛmikīṭānāṃ kāyasaṃsthānabhedatā /",
    "K10klpdrapu:294": " tathaiva narajātīnāṃ naivāsti bhedalakṣaṇam* // KDA_141 //",
    "K10klpdrapu:295": " yathā bhūruhavṛkṣāṇāṃ patrādyākārabhedatā /",
    "K10klpdrapu:296": " tathā nāsti manuṣyāṇām ākṛter bhedalakṣaṇam* // KDA_142 //",
    "K10klpdrapu:297": " tṛṇauṣadhādiśasyānāṃ yathākṛtiviśeṣatā /",
    "K10klpdrapu:298": " mānavānāṃ tathā nāsti saṃsthānaṃ bhinnalakṣaṇam* (Speyer:",
    "K10klpdrapu:299": " saṃsthānabhinnaŚ) // KDA_143 //",
    "K10klpdrapu:300": " dhānyādivrīhijātīnāṃ varṇākārādilakṣaṇam* /",
    "K10klpdrapu:301": " tathā nāsti manuṣyāṇāṃ varṇākāraviśeṣatā // KDA_144 //",
    "K10klpdrapu:302": " jātikundādipuṣpāṇāṃ yathā varṇādibhedatā /",
    "K10klpdrapu:303": " mānavānāṃ tathā nāsti varṇagandhādibhedatā // KDA_145 //",
    "K10klpdrapu:304": " jalajānāṃ ca puṣpāṇāṃ padmādīnāṃ viśeṣatā /",
    "K10klpdrapu:305": " varṇasaṃsthānagandhāś ca narāṇāṃ tu tathā na hi // KDA_146 //",
    "K10klpdrapu:306": " yathāmrādiphalānāṃ ca svādādiguṇabhedatā /",
    "K10klpdrapu:307": " manujānāṃ tathā nāsti māṃsāsthiguṇabhedatā // KDA_147 //",
    "K10klpdrapu:308": " yathā ṣaḍrasajātīnāṃ guṇāsvādādibhedatā /",
    "K10klpdrapu:309": " tathā nāsti manuṣyāṇāṃ ṣaḍindriyaviśeṣatā // KDA_148 //",
    "K10klpdrapu:310": " yathā hemādidhātūnāṃ dravyavarṇādibhedatā /",
    "K10klpdrapu:311": " tathā nāsti manuṣyāṇāṃ saṃsthānavarṇabhedatā // KDA_149 //",
    "K10klpdrapu:312": " yathā vajrādiratnānāṃ saṃsthānavarṇabhedatā /",
    "K10klpdrapu:313": " tathā nāsti manuṣyāṇāṃ śarīrākārabhedatā // KDA_150 //",
    "K10klpdrapu:314": " samamāṃsādibhedāś ca ṣaḍindriyasamās tathā /",
    "K10klpdrapu:315": " ekāṃśato viśeṣo na kuto deheṣu bhedatā // KDA_151 //",
    "K10klpdrapu:316": " -------------------- Vaidya, p. 275 --------------------",
    "K10klpdrapu:317": " yathā hi bālakā bālā krīḍamānā mahāpathe /",
    "K10klpdrapu:318": " pāṃśupuñjāni saṃpiṇḍya svayaṃ nāmāni kurvate // KDA_152 //",
    "K10klpdrapu:319": " idaṃ kṣīram idaṃ māṃsam idaṃ ghṛtam idaṃ dadhi /",
    "K10klpdrapu:320": " na ca bālasya vacanāt pāṃśavo 'nnā bhavanti hi // KDA_153 //",
    "K10klpdrapu:321": " varṇās tathaiva catvāraḥ subhūta iti kalpitāḥ /",
    "K10klpdrapu:322": " pāṃśupuñjābhidhānena yogo 'py eṣa na vidyate // KDA_158 //",
    "K10klpdrapu:323": " na keśena na kaṛṇena na śīrṣeṇa na cakṣuṣā /",
    "K10klpdrapu:324": " na mukhena na nāsāyā na grīvayā na bāhunā // KDA_155 //",
    "K10klpdrapu:325": " norasā na ca pārśvena na pṛṣṭhenodareṇa vā /",
    "K10klpdrapu:326": " norubhyām atha jaṅgābhyāṃ pāṇipādanakhair na ca // KDA_156 //",
    "K10klpdrapu:327": " na svareṇa na varnena na sarvāṃśair na maithunaiḥ /",
    "K10klpdrapu:328": " naikā viśeṣatā vāpi manuṣyeṣu na vidyate // KDA_157 //",
    "K10klpdrapu:329": " tathā nāsti yathānyāsu jāter liṅgaṃ pṛthak pṛthak* /",
    "K10klpdrapu:330": " sāmāny akāraṇaṃ manye kiṃcin na bhedalakṣaṇam* // KDA_158 //",
    "K10klpdrapu:331": " saṃjñāmātreṇa kalpyante brāhmaṇāḥ kṣatriyās tathā /",
    "K10klpdrapu:332": " vaiśyāḥ śūdrās tathānye 'pi saṃjñāmātre hi kīrtitāḥ // KDA_169 //",
    "K10klpdrapu:333": " yathaikavṛkṣajātānāṃ phalānāṃ nāsti bhedatā /",
    "K10klpdrapu:334": " tathaikam anujātānāṃ kiṃ viśeṣatvalakṣaṇam* // KDA_160 //",
    "K10klpdrapu:335": " guṇadharmānucāreṇa jātibhedā bhavanti hi /",
    "K10klpdrapu:336": " cāturvarṇyam idaṃ loke sarvaṃ hi manusaṃbhavam* // KDA_161 //",
    "K10klpdrapu:337": " guṇadharmapramāṇena jāter naiva pramāṇatā /",
    "K10klpdrapu:338": " tathā ca procyate bauddhair avadānārthakovidaiḥ // KDA_162 //",
    "K10klpdrapu:339": " mānavā ye praśāntāsthā satyadharmavratānvitāḥ /",
    "K10klpdrapu:340": " brāhmaṇās te mahāśuddhāś caturbrahmavihāriṇaḥ // KDA_163 //",
    "K10klpdrapu:341": " parigrahān parityajya vanaprasthanivāsinaḥ /",
    "K10klpdrapu:342": " ye bhajanti sadā brahma vānaprasthā hi te dvijāḥ // KDA_164 //",
    "K10klpdrapu:343": " ṣaṭkarmaniratā ye tu śrotriyā gṛhavāsinaḥ /",
    "K10klpdrapu:344": " mahāyajñasamācārā upādhyāyā hi te dvijāḥ // KDA_165 //",
    "K10klpdrapu:345": " nirapekṣāḥ svadehe 'pi tyaktamārābhigocarāḥ /",
    "K10klpdrapu:346": " bhikṣāśino vratasthās te bhikṣavo brahmavādinaḥ // KDA_166 //",
    "K10klpdrapu:347": " ye ca mārān vinirjitya niḥsaṅgā dhīramānasāḥ /",
    "K10klpdrapu:348": " tapanti puṇyakṣetreṣu mānavās te tapasvinaḥ // KDA_167 //",
    "K10klpdrapu:349": " -------------------- Vaidya, p. 276 --------------------",
    "K10klpdrapu:350": " daśākuśalanirbhuktā daśākuśalasaṃratāḥ /",
    "K10klpdrapu:351": " satyavāco vratasthā ye ṛṣayas te dvijottamāḥ // KDA_168 //",
    "K10klpdrapu:352": " ye ca lokapracāreṣu viratā dharmamānasāḥ /",
    "K10klpdrapu:353": " vācaṃyamāś ca te bhadrā munayaḥ satyavādinaḥ // KDA_169 //",
    "K10klpdrapu:354": " ye ca jitendriyagrāmā nirmuktabhavacārakāḥ /",
    "K10klpdrapu:355": " nirmamā nirahaṃkārā yatayo yogino 'pi te // KDA_170 //",
    "K10klpdrapu:356": " ye ca sthaṇḍilam āśritya caranti vratam ādarāt* /",
    "K10klpdrapu:357": " te 'pi ca mānavā dhīrāḥ sthaṇḍilā jaṭilās tathā (Speyer: sthāṇḍilā) // KDA_171 //",
    "K10klpdrapu:358": " ye ca bhasmaviliptāṅgā hārābharaṇabhūṣitāḥ /",
    "K10klpdrapu:359": " kāpālikāś ca te vīrāḥ śmaśānavratacāriṇaḥ // KDA_172 //",
    "K10klpdrapu:360": " ye samiddhavyadravyāṇi juhvatyagnau samāhitāḥ /",
    "K10klpdrapu:361": " te hotāraś ca yajvāno vedadharmārthasādhakāḥ // KDA_173 //",
    "K10klpdrapu:362": " ye ca kṣatrāṇi rakṣantaḥ pālayanti sadā prajāḥ /",
    "K10klpdrapu:363": " satvarakṣāvratācārāḥ kṣatriyās te nṛpā narāḥ // KDA_174 //",
    "K10klpdrapu:364": " ye rañjayanti dharmārthe lokān nītiprayojakāḥ /",
    "K10klpdrapu:365": " rājānas te mahāvīrāḥ sarvadharmābhipālakāḥ // KDA_175 //",
    "K10klpdrapu:366": " ye ca satvahitādhāne vividhārthānukāriṇaḥ /",
    "K10klpdrapu:367": " veśayanti prajā dharme vaiśyās te hi narottamāḥ // KDA_176 //",
    "K10klpdrapu:368": " vratācāravihīnā ye satvarakṣārthacāriṇaḥ /",
    "K10klpdrapu:369": " manyante sevayā śuddhiṃ śūdrās te śreṣṭhinas tathā // KDA_177 //",
    "K10klpdrapu:370": " ye ca kṣetrāṇi karṣanti dhānyādivrīhisādhakāḥ /",
    "K10klpdrapu:371": " kṛṣikās te narā dhānyaiḥ satvajīvānupoṣakāḥ // KDA_178 //",
    "K10klpdrapu:372": " sādhayanti mahatkāryaṃ dhanādivastusaṃgrahaiḥ /",
    "K10klpdrapu:373": " vaṇikkarmābhisaṃyuktā vaṇijas te mahodyamāḥ // KDA_179 //",
    "K10klpdrapu:374": " ye ca sārthān samāhṛtya ratnākarasamāgatāḥ /",
    "K10klpdrapu:375": " sādhayanti ca ratnāni sārthavāhāś ca te narāḥ // KDA_180 //",
    "K10klpdrapu:376": " tathānye śilpavidyādīn ye ca kurvanti mānavāḥ /",
    "K10klpdrapu:377": " śilpinas te tathānye 'pi svarṇakārādayo narāḥ // KDA_181 //",
    "K10klpdrapu:378": " jyotir vidyāvido ye ca gaṇayanti divāniśam* /",
    "K10klpdrapu:379": " yugāntakālavijñātā gaṇakās te 'pi mānavāḥ // KDA_182 //",
    "K10klpdrapu:380": " dhātudoṣāny abhijñāya lokānāṃ paricārakāḥ /",
    "K10klpdrapu:381": " bhaiṣajyaṃ ye dadanty eva bhiṣajas te hi vaidyakāḥ // KDA_183 //",
    "K10klpdrapu:382": " -------------------- Vaidya, p. 277 --------------------",
    "K10klpdrapu:383": " bhūtadoṣāṇy abhijñāya balipūjāvidhānataḥ /",
    "K10klpdrapu:384": " śamayanti ca ye bhūtān bhautikās te 'pi mānavāḥ // KDA_184 //",
    "K10klpdrapu:385": " evaṃ cānye 'pi ye satvā yad yat karmānucāriṇaḥ /",
    "K10klpdrapu:386": " tat tat karmānuśīlena jātidharmapravṛttikāḥ // KDA_185 //",
    "K10klpdrapu:387": " tato ye mānavāḥ krūrā nirdayāḥ satvahiṃsakāḥ /",
    "K10klpdrapu:388": " caṇḍavṛttipracārāś ca caṇḍālā iti te smṛtāḥ // KDA_186 //",
    "K10klpdrapu:389": " ye bhajanti śivaṃ nityaṃ śivabhaktiparāyaṇāḥ /",
    "K10klpdrapu:390": " te śaivā manujā jñeyāḥ śivadharmānucārataḥ // KDA_187 //",
    "K10klpdrapu:391": " ye bhajanti viṣṇuṃ nityaṃ viṣṇubhaktiparāyaṇāḥ /",
    "K10klpdrapu:392": " viṣṇudharmasamācārād vaiṣṇavās te 'pi mānavāḥ // KDA_188 //",
    "K10klpdrapu:393": " brahmāṇaṃ ye bhajayanty eva brahmabhaktiparāyaṇāḥ /",
    "K10klpdrapu:394": " brahmadharmasamācārād brāhmaṇās te 'pi mānavāḥ // KDA_189 //",
    "K10klpdrapu:395": " ye bhajanti mahāraudraṃ bhairavabhaktimānasāḥ /",
    "K10klpdrapu:396": " mahāraudrāś ca te khyātā bhairavikāś ca mānavāḥ // KDA_190 //",
    "K10klpdrapu:397": " ye ca māheśvarīṃ devīṃ bhajanti kuladharmiṇaḥ /",
    "K10klpdrapu:398": " māheśvarīvratādhārāḥ kālikās te 'pi mānavāḥ // KDA_191 //",
    "K10klpdrapu:399": " yee bhajanti sadā buddhaṃ bauddhadharmaparāyaṇāḥ /",
    "K10klpdrapu:400": " te 'pi ca mānavā bauddhāḥ saṃbodhipadasādhinaḥ // KDA_192 //",
    "K10klpdrapu:401": " ye bhajanti jinaṃ caiva jainadharmaparāyaṇāḥ /",
    "K10klpdrapu:402": " te 'pi ca manujā jainā jainadharmānucāraṇāt* // KDA_193 //",
    "K10klpdrapu:403": " evaṃ cānye 'pi ye satvā vratacaryānuliṅginaḥ /",
    "K10klpdrapu:404": " te 'pi ca mānavāḥ sarve dharmacaryānuvarṇinaḥ // KDA_194 //",
    "K10klpdrapu:405": " yādṛśaṃ sādhyate karma tādṛśī jātitā bhavet* /",
    "K10klpdrapu:406": " prajāpatir hi caikatve nirviśeṣo 'bhavad yataḥ // KDA_195 //",
    "K10klpdrapu:407": " na cendriyeṣu nānātvaṃ kriyāvādena dṛśyate /",
    "K10klpdrapu:408": " brāhmaṇe cānyajātau vā naiṣāṃ kiṃcid viśiṣyate // KDA_196 //",
    "K10klpdrapu:409": " na hy ātmanaḥ samutkarṣāc chreṣṭhatvam iha yujyate /",
    "K10klpdrapu:410": " śukraśoṇitasaṃbhūtaṃ yonijaṃ sarvam eva hi // KDA_197 //",
    "K10klpdrapu:411": " cāturvarṇyam idaṃ lokam iti tīrthyair vikalpitam* /",
    "K10klpdrapu:412": " brahmajā brāhmaṇā naivaṃ dharmasaṃskārajāḥ khalu // KDA_198 //",
    "K10klpdrapu:413": " yadi vā brahmajā viprā brāhmaṇī kutra saṃbhavā /",
    "K10klpdrapu:414": " brāhmaṇy api tathā caiva brahmajā yadi sāṃpratam* // KDA_199 //",
    "K10klpdrapu:415": " -------------------- Vaidya, p. 278 --------------------",
    "K10klpdrapu:416": " brāhmaṇasya ca sā bhāryā syāc caivedaṃ na yuktitaḥ /",
    "K10klpdrapu:417": " na bhāryā bhaginī yuktā brahmaṇāṃ brahmajā yadi // KDA_200 //",
    "K10klpdrapu:418": " na satvā brahmaṇo jātāḥ karmasaṃskārajās tvamī /",
    "K10klpdrapu:419": " nihīnotkṛṣṭamadhyāś ca satvā nānāśrayāḥ pṛthak* // KDA_201 //",
    "K10klpdrapu:420": " teṣāṃ hi jātisāmānyād brāhmaṇe kṣatriye tathā /",
    "K10klpdrapu:421": " vaiśyaśūdre tathānyeṣu samaṃ jñānaṃ pravartate // KDA_202 //",
    "K10klpdrapu:422": " śīlaṃ pradhānaṃ na kulaṃ pradhānaṃ kulena kiṃ śīlavivarjitena /",
    "K10klpdrapu:423": " bahavo narā nīcakulaprasūtāḥ svargaṃ gatāḥ śīlam upetya dhīrāḥ // KDA_203 //",
    "K10klpdrapu:424": " na jātir dṛśyate devaiḥ śīlaḥ kalyāṇakārakaḥ /",
    "K10klpdrapu:425": " caṇḍālo 'pi hi śīlasthas taṃ devā brāhmaṇaṃ viduḥ // KDA_204 //",
    "K10klpdrapu:426": " satyaṃ brahma tapo brahma śīlaś cendriyasaṃyamaḥ /",
    "K10klpdrapu:427": " sarvabhūtadayā brahma etad brāhmaṇalakṣaṇam* // KDA_205 //",
    "K10klpdrapu:428": " satyaṃ nāsti tapo nāsti nāsti cendriyasaṃyamaḥ /",
    "K10klpdrapu:429": " sarvabhūtadayā nāsti etac caṇḍālalakṣaṇam* // KDA_206 //",
    "K10klpdrapu:430": " devamanuṣyanārīṇāṃ tiryagyonigateṣv api /",
    "K10klpdrapu:431": " maithunaṃ nādhigacchanti te narā brāhmaṇāḥ khalu // KDA_207 //",
    "K10klpdrapu:432": " śūdrīhastena yo bhuṅkte māsam ekaṃ nirantaram* /",
    "K10klpdrapu:433": " jīvamāno bhavec chūdro mṛtaḥ sa śvā prajāyate // KDA_207 //",
    "K10klpdrapu:434": " śūdrīparivṛto vipraḥ śūdrī ca gṛhamedhinī /",
    "K10klpdrapu:435": " varjitaḥ pitṛdevaiś ca rauravaṃ so 'dhigacchati // KDA_208 //",
    "K10klpdrapu:436": " tasmād dharmatapaḥśīla- saṃyamajñānato dvijaḥ /",
    "K10klpdrapu:437": " na tv etair hi vinā vipraḥ kiṃ syāt saṃskāramātrataḥ // KDA_210 //",
    "K10klpdrapu:438": " tan na śarīrasaṃskāra- mātreṇa brāhmaṇo bhavet* /",
    "K10klpdrapu:439": " saṃskṛtena dvijo vā cec chūdro 'pi saṃskṛto dvijaḥ // KDA_211 //",
    "K10klpdrapu:440": " yadi vipraḥ śarīraḥ syāt pāvako brahmahā bhavet* /",
    "K10klpdrapu:441": " brahmahatyā ca bandhūnāṃ śarīradahanād bhavet* // KDA_212 //",
    "K10klpdrapu:442": " brāhmaṇabījasaṃbhūtaḥ śūdro 'pi na kathaṃ dvijaḥ /",
    "K10klpdrapu:443": " tasmād dhi brāhmaṇo naiva dehasaṃskāramātrataḥ // KDA_123 //",
    "K10klpdrapu:444": " sadyaḥ patati māṃsena dhātvannakṣiravikrayī /",
    "K10klpdrapu:445": " brāhmaṇo 'pi bhavec chūdraḥ surayā lavaṇena ca // KDA_214 //",
    "K10klpdrapu:446": " ākāśagāmino priyāḥ patitā māṃsabhakṣaṇāt* /",
    "K10klpdrapu:447": " viprāṇāṃ patanaṃ dṛṣṭvā tato māṃsāni varjayet // KDA_215 //",
    "K10klpdrapu:448": " -------------------- Vaidya, p. 279 --------------------",
    "K10klpdrapu:449": " bhakṣyante yena māṃsāni bhakṣyate tena kiṃ na hi /",
    "K10klpdrapu:450": " abhakṣyabhakṣaṇāc caiva brāhmaṇaḥ patito bhavet* // KDA_216 //",
    "K10klpdrapu:451": " patito brāhmaṇaś caivaṃ saṃskāraṃ nārhati punaḥ /",
    "K10klpdrapu:452": " tasmāj jñānaṃ vinā naiva śarīro brāhmaṇo bhavet* // KDA_217 //",
    "K10klpdrapu:453": " jñānavān hi bhavet pūjyo brāhmaṇā api mānavāḥ /",
    "K10klpdrapu:454": " samāneṣu ca deheṣu kutrāpy asti viśeṣatā // KDA_218 //",
    "K10klpdrapu:455": " tasmāj jñānapramāṇena na śarīrapramāṇatā /",
    "K10klpdrapu:456": " yathā karoti bhāṇdāni mṛttikayaiva bhārgavaḥ // KDA_219 //",
    "K10klpdrapu:457": " mṛttikāyā na bhedo 'sti tatkṛtabhājaneṣv api /",
    "K10klpdrapu:458": " kiṃ tu prakṣiptavastūnāṃ saṃjñayākhyāyate khalu // KDA_220 //",
    "K10klpdrapu:459": " prakṣiptaṃ yatra yad dravyaṃ tad bhāṇḍaṃ tena lakṣyate /",
    "K10klpdrapu:460": " jñānadharmaguṇācārair lakṣyate mānavas tathā // KDA_221 //",
    "K10klpdrapu:461": " jñānadharmaguṇācārair vihīno mānavaḥ paśuḥ /",
    "K10klpdrapu:462": " jñānavijñānabhedena vartate guṇabhedatā // KDA_222 //",
    "K10klpdrapu:463": " guṇabhedād bhaved dharma- bhedā ca saṃprajāyate /",
    "K10klpdrapu:464": " dharmabhedāt tataḥ karma- bhedatā saṃpravartate // KDA_223 //",
    "K10klpdrapu:465": " karmabhedāt tathācāra- bhedatā ca pravartate /",
    "K10klpdrapu:466": " tathācāraviśeṣeṇa jātibhedāḥ pravartitāḥ // KDA_224 //",
    "K10klpdrapu:467": " mahābhūtasamudbhūta- skandheṣv āyataneṣu ca /",
    "K10klpdrapu:468": " sarvajantuśarīreṣu sameṣu kā viśeṣatā // KDA_225 //",
    "K10klpdrapu:469": " jñānavijñānamātreṇa bhidyante khalu mānavāḥ /",
    "K10klpdrapu:470": " jñānavijñānapātratvāt pūjyante nīcajā api // KDA_226 //",
    "K10klpdrapu:471": " jñānavijñānahīnatvān mānavo 'pi na pūjyate /",
    "K10klpdrapu:472": " paśuvatsa narākāraḥ tataḥ pūjā na cākṛteḥ // KDA_227 //",
    "K10klpdrapu:473": " jñānenāpi dvijo naiva karmācārapramāṇataḥ /",
    "K10klpdrapu:474": " jñānena yadi vā vipraḥ śūdro 'pi brāhmaṇo bhavet* // KDA_228 //",
    "K10klpdrapu:475": " anye 'pi bahavaḥ santi sakaivartādinīcajāḥ /",
    "K10klpdrapu:476": " jñānavantaś ca ye dhīrās te 'pi syur brāhmaṇāḥ khalu // KDA_229 //",
    "K10klpdrapu:477": " tamāc ca jñānamātreṇa brāhmaṇo na bhavet khalu /",
    "K10klpdrapu:478": " karmācārapramāṇena na jñānasya pramāṇatā // KDA_230 //",
    "K10klpdrapu:479": " karmaṇāpi dvijo naiva śuddhācārapramāṇataḥ /",
    "K10klpdrapu:480": " karmaṇā vai dvijāś caivaṃ sarve syur brāhmaṇāḥ khalu // KDA_231 //",
    "K10klpdrapu:481": " -------------------- Vaidya, p. 280 --------------------",
    "K10klpdrapu:482": " santi hi bahavo loke mahāyajñādikarmiṇaḥ /",
    "K10klpdrapu:483": " kṣatriyavaiśyaśūdrāś ca kathaṃ na brāhmaṇā nu te // KDA_232 //",
    "K10klpdrapu:484": " tasmān na karmamātreṇa brāhmaṇāḥ syur narāḥ khalu /",
    "K10klpdrapu:485": " nāpi svācāramātreṇa brāhmaṇāḥ syus tathā narāḥ // KDA_233 //",
    "K10klpdrapu:486": " yadi svācārato vipraḥ sarve syur brāhmaṇāḥ khalu /",
    "K10klpdrapu:487": " ye ye svācāravantaś ca te te syur brāhmaṇāḥ kila // KDA_234 //",
    "K10klpdrapu:488": " santi ca bahavaḥ śūdrāḥ śuddhācārasamanvitāḥ /",
    "K10klpdrapu:489": " vratopavāsadharmiṣṭā nīcajā api santi ca // KDA_235 //",
    "K10klpdrapu:490": " te 'pi syur brāhmaṇāś caivaṃ yady ācārapramāṇatā /",
    "K10klpdrapu:491": " tasmād ācāramātreṇa brāhmaṇā naiva mānuṣāḥ // KDA_236 //",
    "K10klpdrapu:492": " vedenāpi tathā naiva brāhmaṇāḥ syur narottamāḥ /",
    "K10klpdrapu:493": " yadi vedair bhaved vipro rākṣaso 'pi dvijaḥ khalu // KDA_237 //",
    "K10klpdrapu:494": " tathābhūd rāvaṇo nāma rākṣaso vedapāragaḥ /",
    "K10klpdrapu:495": " sarve 'pi rākṣasāś caivaṃ vedakarmānucārakāḥ // KDA_238 //",
    "K10klpdrapu:496": " kathaṃ te brāhmaṇā naiva yadi vedād dvijo bhavet* /",
    "K10klpdrapu:497": " tasmāc ca vedamātreṇa naiva syur brāhmaṇāḥ khalu // KDA_230 //",
    "K10klpdrapu:498": " satyadharmapramāṇena sarvam ekaṃ jagad dhruvam* /",
    "K10klpdrapu:499": " cāturvarṇyam idaṃ lokaṃ tīrthikair iti kalpitam* // KDA_240 //",
    "K10klpdrapu:500": " tathā ca kalpyate loka- bodhārtham iti tīrthikaiḥ /",
    "K10klpdrapu:501": " svayaṃbhūdehasaṃbhūtaṃ cāturvarṇyam idaṃ khalu // KDA_241 //",
    "K10klpdrapu:502": " mukhato brāhmaṇo jāto bāhubhyāṃ kṣatriyaḥ smṛtaḥ /",
    "K10klpdrapu:503": " ūrubhyāṃ saṃbhavo vaiśyaḥ padbhyāṃ śūdraḥ samudbhavaḥ // KDA_242 //",
    "K10klpdrapu:504": " tathā ced dhi bhaved doṣo dharmeṣu varṇavādinām* /",
    "K10klpdrapu:505": " agamyagamanāc caivaṃ kathaṃ dharmaviśuddhitā // KDA_243 //",
    "K10klpdrapu:506": " yadi vipro mukhāj jāto brāhmaṇī kutra saṃbhavā /",
    "K10klpdrapu:507": " brāhmaṇy api mukhāj jātā svasā bhāryā kathaṃ nanu // KDA_244 //",
    "K10klpdrapu:508": " tathā ca kṣatriyā jātā bāhubhyām eva cet tathā /",
    "K10klpdrapu:509": " kṣatriyasya bhaved bhāryā kṣatriyā bhaginī khalu // KDA_245 //",
    "K10klpdrapu:510": " vaiśyāpi hi tathā caivam ūrubhyām eva saṃbhavā /",
    "K10klpdrapu:511": " vaiśyasyāpi bhaved bhāryā vaiśyā tu bhaginī viśaḥ // KDA_246 //",
    "K10klpdrapu:512": " padbhyāṃ jāto yathā śūdraḥ śūdrī cāpi tathodbhavā /",
    "K10klpdrapu:513": " śūdrasyāpi bhaved bhāryā śūdrī hi bhaginī khalu // KDA_247 //",
    "K10klpdrapu:514": " -------------------- Vaidya, p. 281 --------------------",
    "K10klpdrapu:515": " na yuktā bhaginī bhāryā tathā dharmaḥ kathaṃ bhavet* /",
    "K10klpdrapu:516": " agamyagamanāc caivam adharma eva saṃbhavet* // KDA_248 //",
    "K10klpdrapu:517": " tato 'tyantaviruddhaṃ syād brahmajā brāhmaṇā yadi /",
    "K10klpdrapu:518": " dharmakriyāviśeṣāt tu varṇāvasthāḥ pratiṣṭhitāḥ // KDA_249 //",
    "K10klpdrapu:519": " bhārate 'pi tathā caivaṃ dharmarājo yudhiṣṭhiraḥ /",
    "K10klpdrapu:520": " vaiśampāyanam āgamya prāñjaliḥ paryapṛcchata // KDA_250 //",
    "K10klpdrapu:521": " ke te ye brāhmaṇāḥ proktāḥ kiṃ vā brāhmaṇalakṣaṇam* /",
    "K10klpdrapu:522": " etad icchāmi bho jñātuṃ tadbhavān vyākarotu me // KDA_251 //",
    "K10klpdrapu:523": " iti śrutvā mahāvijño vaiśampāyana ādarāt* /",
    "K10klpdrapu:524": " pratyuvāceti kaunteya śṛṇu tat kathyate mayā // KDA_252 //",
    "K10klpdrapu:525": " kṣāntyādibhir guṇair yuktas tyaktadaṇḍo nirāmiṣaḥ /",
    "K10klpdrapu:526": " na hanti sarvabhūtāni prathamaṃ brāhmalakṣaṇam* // KDA_253 //",
    "K10klpdrapu:527": " yadā sarvaparadravyaṃ pathi vā yadi vā gṛhe /",
    "K10klpdrapu:528": " adattaṃ naiva gṛhṇāti dvitīyaṃ brāhmalakṣaṇam* // KDA_254 //",
    "K10klpdrapu:529": " tyaktakrūrasvabhāvas tu nirmamo niḥparigrahaḥ /",
    "K10klpdrapu:530": " muktaś carati yo nityaṃ tṛtīyaṃ brāhmalakṣaṇam* // KDA_255 //",
    "K10klpdrapu:531": " devamanuṣyanārīṇāṃ tiryagyonigateṣv api /",
    "K10klpdrapu:532": " maithunaṃ hi sadā tyaktaṃ caturthaṃ brāhmalakṣaṇam* // KDA_256 //",
    "K10klpdrapu:533": " satyaṃ śaucaṃ dayā śaucaṃ śaucam indriyanigrahaḥ /",
    "K10klpdrapu:534": " sarvabhūtadayā śaucaṃ tapaḥ śaucaṃ ca pañcamam* // KDA_257 //",
    "K10klpdrapu:535": " pañcalakṣaṇasaṃpanna īdṛśo yo bhaved dvijaḥ /",
    "K10klpdrapu:536": " tam ahaṃ brāhmaṇaṃ brūyāṃ śeṣāḥ śudrā yudhiṣṭhira // KDA_258 //",
    "K10klpdrapu:537": " na kulena na jātyā ca kriyābhir brāhmaṇo na ca /",
    "K10klpdrapu:538": " cāṇḍālo 'pi hi vṛttastho brāhmaṇaḥ sa yudhiṣṭhira // KDA_259 //",
    "K10klpdrapu:539": " ahiṃsā brahmacaryaṃ ca viśuddhātmāparigrahaḥ /",
    "K10klpdrapu:540": " phaleṣv anabhilipsātha brāhmaṇaḥ syād yudhiṣṭhira // KDA_260 //",
    "K10klpdrapu:541": " ekavarṇam idaṃ viśvaṃ pūrvam āsīd yudhiṣṭhira /",
    "K10klpdrapu:542": " karmakriyāviśeṣeṇa cāturvarṇyaṃ pratiṣṭhitam* // KDA_261 //",
    "K10klpdrapu:543": " sarve vai yonijā martyāḥ sarve mūtrapurīṣiṇaḥ /",
    "K10klpdrapu:544": " ekendriyakriyārthāś ca tasmāc chīlaguṇair dvijāḥ // KDA_262 //",
    "K10klpdrapu:545": " śūdro 'pi śīlasaṃpanno guṇavān brāhmaṇo bhavet* /",
    "K10klpdrapu:546": " brāhmaṇo 'pi kriyāhīnaḥ śūdrāt pratyavaro bhavet* // KDA_263 //",
    "K10klpdrapu:547": " -------------------- Vaidya, p. 282 --------------------",
    "K10klpdrapu:548": " pañcendriyārṇavaṃ ghoraṃ yadi śūdro 'pi tīrṇavān* /",
    "K10klpdrapu:549": " tasmai dānaṃ pradātavyam aprameyaṃ yudhiṣṭhira // KDA_264 //",
    "K10klpdrapu:550": " na jātir dṛśyate rājan guṇāḥ kalyāṇakārakāḥ /",
    "K10klpdrapu:551": " guṇavidyānidhir vidvān brāhmaṇo brahmacārāṇāt* // KDA_265 //",
    "K10klpdrapu:552": " jīvitaṃ yasya lokārthe dharmārthe yasya jīvitam* /",
    "K10klpdrapu:553": " ahorātraṃ caren muktas taṃ devā brāhmaṇaṃ viduḥ // KDA_266 //",
    "K10klpdrapu:554": " parityajya gṛhāvāsaṃ ye sthitā mokṣakāṅkṣiṇaḥ /",
    "K10klpdrapu:555": " kāmeṣv asaktāḥ kaunteya brāhmaṇās te yudhiṣṭhira // KDA_267 //",
    "K10klpdrapu:556": " ahiṃsā nirmamatvaṃ vā satkṛtyasya vivarjanam* /",
    "K10klpdrapu:557": " rāgadveṣanivṛttiś ca etad brāhmaṇalakṣaṇam* // KDA_268 //",
    "K10klpdrapu:558": " kṣamā dayā damo dānaṃ satyaṃ śaucaṃ smṛtir ghṛṇā /",
    "K10klpdrapu:559": " vidyā vidyānamādhītyam etad brāhmaṇalakṣaṇam* // KDA_269 //",
    "K10klpdrapu:560": " gāyatrīmātrasāro 'pi varaṃ vipraḥ suyantritaḥ /",
    "K10klpdrapu:561": " nādhitya caturo vedān sarvāśī sarvavikrayī // KDA_270 //",
    "K10klpdrapu:562": " ekarātroṣitasyāpi yā gatir brahmacāriṇaḥ /",
    "K10klpdrapu:563": " na tāṃ kratusahasreṇa prāpnuvanti yudhiṣṭhira // KDA_271 //",
    "K10klpdrapu:564": " pāragaḥ sarvavedānāṃ sarvatīrthābhiṣiñcanaiḥ /",
    "K10klpdrapu:565": " yuktaś carati dharmaṃ yo taṃ devā brāhmaṇaṃ viduḥ // KDA_272 //",
    "K10klpdrapu:566": " yadā na kurute pāpaṃ sarvabhūteṣu dāruṇam* /",
    "K10klpdrapu:567": " kāyena manasā vācā brahma saṃpadyate tadā // KDA_273 //",
    "K10klpdrapu:568": " yasya lokahite cittaṃ maitrīyuktam ivātmaje /",
    "K10klpdrapu:569": " tena saṃpadyate brahma tasmān maitrīṃ vibhāvaya // KDA_274 //",
    "K10klpdrapu:570": " yasya lokeṣu kāruṇyaṃ svātmaje iva duḥkhite /",
    "K10klpdrapu:571": " tena saṃpadyate brahma tasmāt kāruṇiko bhava // KDA_275 //",
    "K10klpdrapu:572": " yac cittaṃ muditaṃ loke sukhībhūte ivātmaje /",
    "K10klpdrapu:573": " tasya saṃjāyate brahma tal loke modavāṃś cara // KDA_276 //",
    "K10klpdrapu:574": " yasyopekṣāyutaṃ cittaṃ sarvalokeṣv ivātmaje /",
    "K10klpdrapu:575": " tasya saṃjāyate brahma tad upekṣāyutaś cara // KDA_277 //",
    "K10klpdrapu:576": " etad dhi paramaṃ brahma- vihāraṃ brahmasādhanam* /",
    "K10klpdrapu:577": " jñātvā lokahitārthena cara brahmavihāriṇam* (Speyer:",
    "K10klpdrapu:578": " brahmavihāraṇam*) // KDA_278 //",
    "K10klpdrapu:579": " tataḥ kleśān vinirjitvā svātmacittasamāhitaḥ /",
    "K10klpdrapu:580": " brahmapraṇidhim ālambya sthirībhava samādhiṣu // KDA_279 //",
    "K10klpdrapu:581": " -------------------- Vaidya, p. 283 --------------------",
    "K10klpdrapu:582": " tathā brahmaguṇādhānād brahmarṣis tvaṃ bhaveḥ kila /",
    "K10klpdrapu:583": " pañcābhijñapadaprāpto brahmalokam avāpnuyāḥ // KDA_280 //",
    "K10klpdrapu:584": " iti śrutvā guror vākya sa subhūtir guṇotsukaḥ /",
    "K10klpdrapu:585": " tatheti pratisaṃśrutya dhyānacaryām upāśrayat* // KDA_281 //",
    "K10klpdrapu:586": " tato 'nyad vanam āśritya guror ājñāsamādhṛtaḥ /",
    "K10klpdrapu:587": " sarvendriyavinirgatyā vyaharaddhyānatatparaḥ // KDA_282 //",
    "K10klpdrapu:588": " tatrādhivasato 'syāpi krodhāgniḥ samudīritaḥ /",
    "K10klpdrapu:589": " karmādhānabalābhyāsān naiva śāntim upāyayau // KDA_283 //",
    "K10klpdrapu:590": " tatra ca vanaṣaṇḍe yā vasantī vanadevatā /",
    "K10klpdrapu:591": " sā subhūtiṃ mahākrodhaṃ dṛṣṭvaivaṃ samacintayat* // KDA_284 //",
    "K10klpdrapu:592": " subhūtir brāhmaṇo hy eṣa sarvavedārthapāragaḥ /",
    "K10klpdrapu:593": " sarvamantravidhānajñaḥ sutīkṣṇakrodhabāhulaḥ // KDA_285 //",
    "K10klpdrapu:594": " kadācit kupitaś cāyaṃ krodhataḥ śāpavahninā /",
    "K10klpdrapu:595": " dhakṣyati parvatāṃś cāpi sapakṣijantumānavān* // KDA_286 //",
    "K10klpdrapu:596": " samādhidhyānayukto 'pi naiva cittasamāhitaḥ /",
    "K10klpdrapu:597": " jñānavijñānadharmeṣu viśeṣaṃ nādhigacchati // KDA_287 //",
    "K10klpdrapu:598": " yadi bauddheṣu dharmeṣu niyukto 'yaṃ dvijottamaḥ /",
    "K10klpdrapu:599": " kṣipraṃ kleśān vinirjitya bodhicittaṃ ca lapsyati // KDA_288 //",
    "K10klpdrapu:600": " bodhicitte pralabdhe tu tadā lokahite caret* /",
    "K10klpdrapu:601": " bodhisatvo mahāvijño bhaviṣyati na saṃśayaḥ // KDA_289 //",
    "K10klpdrapu:602": " iti niścitya sā devī kāruṇyahitamānasā /",
    "K10klpdrapu:603": " taṃ subhūtiṃ samāgamya jagādaivaṃ puraḥ sthitā // KDA_290 //",
    "K10klpdrapu:604": " śṛṇu vatsa mahābhāga yan mayā hitam ucyate /",
    "K10klpdrapu:605": " dhanyo 'si tvaṃ mahādhīra maharṣir dvijasattama // KDA_291 //",
    "K10klpdrapu:606": " kimarthaṃ vasase caivam ekākī nirjane vane /",
    "K10klpdrapu:607": " niścittaḥ pratisaṃlīnaḥ kāṣṭhapāṣāṇavadvṛthā // KDA_292 //",
    "K10klpdrapu:608": " dharmārthakāmamokṣeṣu yadi vāñchāsti te yate /",
    "K10klpdrapu:609": " buddhasya vacanaṃ śrutvā cara saṃbodhisatpathe // KDA_293 //",
    "K10klpdrapu:610": " buddho hi bhagavān nāthaḥ sarvajño lokanāyakaḥ /",
    "K10klpdrapu:611": " munīndraḥ śrīdhanaḥ śāstā sarvadharmānupālakaḥ // KDA_294 //",
    "K10klpdrapu:612": " tasyaiva dharmatā śuddhā daśakuśalasaṃmatā /",
    "K10klpdrapu:613": " ṣaṭ ca pāramitāḥ khyātāḥ paratreha śivaṃkarāḥ // KDA_295 //",
    "K10klpdrapu:614": " -------------------- Vaidya, p. 284 --------------------",
    "K10klpdrapu:615": " dhanyās te bhikṣavaś caiva buddhasyopāsakāś ca ye /",
    "K10klpdrapu:616": " sarvasatvahitārthena saṃbodhiguṇasādhakāḥ // KDA_296 //",
    "K10klpdrapu:617": " tvaṃ cāpi hi tathā matvā svaparātmahitārthataḥ /",
    "K10klpdrapu:618": " triratnaśaraṇaṃ gatvā cara brahman vratottamam* // KDA_297 //",
    "K10klpdrapu:619": " tataḥ kleśagaṇān hitvā brahmacāriñ jinendravat* /",
    "K10klpdrapu:620": " sākṣād arhatpadaṃ prāpya nirvṛtisukham āpnuyāḥ // KDA_298 //",
    "K10klpdrapu:621": " iti śrutvā subhūtiḥ sa triratnaguṇavarṇanām* /",
    "K10klpdrapu:622": " tathānumoditaḥ prāha tāṃ devatāṃ puraḥ sthitām* // KDA_299 //",
    "K10klpdrapu:623": " tathāhaṃ devate yāmi saṃbuddhadarśanaṃ prati /",
    "K10klpdrapu:624": " triratnasamayaṃ prāptum iccāmi tvatprasādataḥ // KDA_300 //",
    "K10klpdrapu:625": " yadi te 'sti kṛpā devi mayi mokṣārthasādhini /",
    "K10klpdrapu:626": " saṃbuddhaṃ darśaya kṣipraṃ taddharmeṣu niveśaya // KDA_301 //",
    "K10klpdrapu:627": " triratnaśaraṇaṃ gatvā cariṣye tad vratottamam* /",
    "K10klpdrapu:628": " tathāśu kṛpayā nītvā māṃ vihāre praveśaya // KDA_302 //",
    "K10klpdrapu:629": " iti śrutvā vacas tasya subhūter vanadevatā /",
    "K10klpdrapu:630": " vijñāya bodhimārgeṣu cittaṃ tathānumoditam* // KDA_303 //",
    "K10klpdrapu:631": " tata eva samāgṛhya subhūtiṃ brahmacāriṇam* /",
    "K10klpdrapu:632": " ṛddhyā sākāśamārgeṇa nināya jinamandiram* // KDA_304 //",
    "K10klpdrapu:633": " subhūtis tatra saṃprāpto dadarśa jinabhāskaram* /",
    "K10klpdrapu:634": " bhagavantaṃ mahāsaumyaṃ lakṣaṇaiḥ samalaṃkṛtam* // KDA_305 //",
    "K10klpdrapu:635": " vyañjanaiś ca virājantaṃ vyāmaprabhāmahojjvalam* /",
    "K10klpdrapu:636": " sahasrakiraṇādhikyaṃ ratnāṅgam iva jaṅgamam* // KDA_306 //",
    "K10klpdrapu:637": " samantato mahābhadraṃ jagannāthaṃ munīśvaram* /",
    "K10klpdrapu:638": " sarvadevādhipaṃ samyak- saṃbodhiguṇasāgaram* // KDA_307 //",
    "K10klpdrapu:639": " dṛṣṭvaiva sahasā cātha subhūtes tasya sarvathā /",
    "K10klpdrapu:640": " ādhāto yaś ca satveṣu sa prativigato 'py abhūt* // KDA_308 //",
    "K10klpdrapu:641": " tataḥ prasādajāto 'sau subhūtir dvijasattamaḥ /",
    "K10klpdrapu:642": " natvā pādau muner dharmaṃ śrotuṃ tasthau mudāḥ puraḥ // KDA_309 //",
    "K10klpdrapu:643": " tato 'sau bhagavāṃs tasya subhūteś cittaśuddhatām* /",
    "K10klpdrapu:644": " jñātvāryasatyadharmāṇi dideśaivaṃ savistaram // KDA_310 //",
    "K10klpdrapu:645": " śṛṇu vipra mahābhāga sarvasatvahitārthataḥ /",
    "K10klpdrapu:646": " yadi te dharmavāñchāsti saṃbodhipadasādhane // KDA_311 //",
    "K10klpdrapu:647": " -------------------- Vaidya, p. 285 --------------------",
    "K10klpdrapu:648": " bhāvanīyā sadā maitrī satveṣ evaṃ yathātmaje /",
    "K10klpdrapu:649": " dharmamātā yato maitrī tan na tyājyā kadācana // KDA_312 //",
    "K10klpdrapu:650": " karuṇā ca tathā kāryā satveṣ api yathātmaje /",
    "K10klpdrapu:651": " kāruṇyād vardhate dharmas ta kāruṇyaṃ sadā kuru // KDA_313 //",
    "K10klpdrapu:652": " muditāpi sadā sādhyā satveṣu ca yathātmaje /",
    "K10klpdrapu:653": " muditāṃ hi samālambya bodhipadam avāpnuyāḥ // KDA_314 //",
    "K10klpdrapu:654": " upekṣāpi sadā dhāryā satveṣv api yathātmaje /",
    "K10klpdrapu:655": " upekṣāto labhet saukhyaṃ tadupekṣāṃ sadā bhaja // KDA_315 //",
    "K10klpdrapu:656": " ime dharmā hi catvāraś caturvargaphalāptaye /",
    "K10klpdrapu:657": " tatprāptyai sādhyatāṃ yatnāc caturbrahmavihāratā // KDA_316 //",
    "K10klpdrapu:658": " iti śrutvāryadharmāṇi sa subhūtiḥ pramoditaḥ /",
    "K10klpdrapu:659": " kleśasaṃghān vinirjitya buddhadharmaṃ samaikṣata // KDA_317 //",
    "K10klpdrapu:660": " satkāyadṛṣṭiśailaṃ ca viṃśatiśikharodgatam* /",
    "K10klpdrapu:661": " vidārya jñānavajreṇa saṃsāraratiniḥspṛhaḥ // KDA_318 //",
    "K10klpdrapu:662": " srotāpattiphalaṃ sākṣāt kṛtvā śiṣyo 'bhavan muneḥ (Speyer: śikṣo) /",
    "K10klpdrapu:663": " dṛṣṭasatyo 'tha saṃbuddhaṃ natvā caiva kṛtāñjaliḥ // KDA_319 //",
    "K10klpdrapu:664": " pravrajyāprārthanāṃ cakre svākhyātadharmasādhane /",
    "K10klpdrapu:665": " namas te bhagavan nātha sarvasatvānupālaka // KDA_320 //",
    "K10klpdrapu:666": " adyāgreṇa jagadbandho yāmi te śaraṇaṃ sadā /",
    "K10klpdrapu:667": " tathā dharme ca saṃgheṣu saṃbodhiguṇaprāptaye // KDA_321 //",
    "K10klpdrapu:668": " pravrajyāṃ dehi me nātha saddharmeṣu niveśaya /",
    "K10klpdrapu:669": " brahmacaryaṃ cariṣye 'haṃ tvadājñāṃ śirasā vahan* // KDA_322 //",
    "K10klpdrapu:670": " ity ukte bhagavān dṛṣṭvā hastena tacchiraḥ spṛśan* /",
    "K10klpdrapu:671": " ehi bhikṣo carasveti pravadaṃs taṃ samagrahīt* // KDA_323 //",
    "K10klpdrapu:672": " ehīti proktaḥ sa jinena muṇḍo pātrī susaṃghāṭiparītadehaḥ /",
    "K10klpdrapu:673": " sadyaḥ praśāntendriya eva tasthau bhikṣuḥ subhūtiḥ sugataprabhāvāt* // KDA_324 //",
    "K10klpdrapu:674": " saccittalabdhaḥ sa muneḥ prasādāt prayujyamāno vyaharat samādhau /",
    "K10klpdrapu:675": " vyāyacchamānaḥ khalu bodhimārge saṃbuddhadharme ghaṭamāna eva // KDA_325 //",
    "K10klpdrapu:676": " sarvaṃ ca saṃsāram anityatāhataṃ matvā ca saṃsāragatiṃ vibhaṅginīm* /",
    "K10klpdrapu:677": " kleśāṃś ca sarvān pravihāya saṃyataḥ sākṣāc ca so 'rhann abhavan maharddhikaḥ // KDA_326 //",
    "K10klpdrapu:678": " suvītarāgaḥ samaloṣṭahemā ākāśacitto dhanasāravāsī /",
    "K10klpdrapu:679": " bhindann avidyādrim ivāṇḍakośaṃ prāpadabhijñāḥ pratisaṃvidaś ca // KDA_327 //",
    "K10klpdrapu:680": " -------------------- Vaidya, p. 286 --------------------",
    "K10klpdrapu:681": " satkāralābheṣu parāṅmukatvāt saśakradevāsuramānuṣāṇām* /",
    "K10klpdrapu:682": " pūjyaś ca mānyo abhivādanīyo babhūva sa brahmavihāracārī // KDA_328 //",
    "K10klpdrapu:683": " atha subhūtir āyuṣmān samanvāharad ātmavān* /",
    "K10klpdrapu:684": " kutaś cyuto 'ham āyātaḥ kutra kena ca karmaṇā // KDA_329 //",
    "K10klpdrapu:685": " apaśyat sa tataś ceti pañcajanmaśatāni ca /",
    "K10klpdrapu:686": " nāgayonisamutpannas tataś cyutvāham āgataḥ // KDA_330 //",
    "K10klpdrapu:687": " yad dveṣābhyāsataś cāsaṃ krūro lokopaghātakaḥ /",
    "K10klpdrapu:688": " tenaiva hetunā cāhaṃ mahadvyasanam āptavān+ // KDA_331 //",
    "K10klpdrapu:689": " idānīṃ tu tathā caitaṃ krodhaṃ prahātum ācare /",
    "K10klpdrapu:690": " yasyaiva hetunā lokā bhramanti narakeṣu te // KDA_332 //",
    "K10klpdrapu:691": " tasmād ahaṃ cariṣyāmi niḥsaṅgo nirahaṃkṛtiḥ /",
    "K10klpdrapu:692": " saṅgād dhi jāyate māyā māyāyāṃ jāyate ratiḥ // KDA_333 //",
    "K10klpdrapu:693": " ratau rāgo 'bhijāyeta rāge mohaḥ pravardhate /",
    "K10klpdrapu:694": " mūḍhasya drūyate cittaṃ sveṣṭakāryopaghātataḥ // KDA_334 //",
    "K10klpdrapu:695": " upaghātāhate citte krodhāgniḥ paridīpyate /",
    "K10klpdrapu:696": " krodhānalasamuddīpto dahate sa parān api (Speyer:",
    "K10klpdrapu:697": " svaparān api) // KDA_335 //",
    "K10klpdrapu:698": " yāvat krodhānaloddīptaṃ svacittaṃ kleśavāyubhiḥ /",
    "K10klpdrapu:699": " tāvat kiṃ tapasāpy etan nirarthaṃ duḥkhahetave // KDA_336 //",
    "K10klpdrapu:700": " dharmaṃ sucaritaṃ puṇyaṃ dānaśīlādisādhanam* (Speyer:",
    "K10klpdrapu:701": " dharmasucaritaṃ) /",
    "K10klpdrapu:702": " kṛtaṃ kalpasahasrair yad dahet krodhānalaḥ kṣaṇāt* // KDA_337 //",
    "K10klpdrapu:703": " tasmāt krodhāgniśāntyarthaṃ kṛtvendriyavinigraham* /",
    "K10klpdrapu:704": " ekānte hi vaseyaṃ ca viviktāraṇyagocare // KDA_338 //",
    "K10klpdrapu:705": " yadā ca garuḍenāhaṃ balād ākṛṣya bhakṣitaḥ /",
    "K10klpdrapu:706": " yatīn dṛṣṭvānumodaṃ ca kurvan mṛtyum avāptavān* // KDA_339 //",
    "K10klpdrapu:707": " tenaiva hetunā cādya dvijātikulasaṃbhavaḥ /",
    "K10klpdrapu:708": " sarvakleśān vinirjitya brahmacārī bhavāmy aham* // KDA_340 //",
    "K10klpdrapu:709": " adyāpi cet tathā cātra vaseyaṃ janapadāśrame(?) /",
    "K10klpdrapu:710": " kenacit kleśitaś cāhaṃ bhraṣṭim evam avāpnuyām* // KDA_341 //",
    "K10klpdrapu:711": " iti niścitya cittena subhūtir nirahaṃkṛtiḥ /",
    "K10klpdrapu:712": " vivikte 'raṇyavāse sa niḥsaṅgo nyavasat sudhīḥ // KDA_342 //",
    "K10klpdrapu:713": " tathaikākī vasaṃs tatra caturthadhyānasaṃyutaḥ /",
    "K10klpdrapu:714": " phalamūlāmbusaṃtuṣṭo brahmacārī mumoda saḥ // KDA_343 //",
    "K10klpdrapu:715": " -------------------- Vaidya, p. 287 --------------------",
    "K10klpdrapu:716": " atha saṅge 'pi grāmeṣu deśe janapadeṣu ca /",
    "K10klpdrapu:717": " bhikṣāhetor vihartuṃ vā sa sakāmo 'bhavad yadā // KDA_344 //",
    "K10klpdrapu:718": " tadā pūrvam asau dṛṣṭvā gocaram abhyalakṣayat* /",
    "K10klpdrapu:719": " aho deśeṣu sarvatra bhavanti nirguṇā janāḥ // KDA_345 //",
    "K10klpdrapu:720": " mānino madamohāndhā duṣṭā matsariṇaḥ śaṭhāḥ /",
    "K10klpdrapu:721": " tat kathaṃ saṃcariṣye 'tra bhikṣāhetoḥ kule kule // KDA_346 //",
    "K10klpdrapu:722": " dūṣayiṣyanti cittāni kecid dṛṣṭvaiva māṃ yatim* /",
    "K10klpdrapu:723": " yad dhetor janāś caivaṃ(?)",
    "K10klpdrapu:724": " bhramanti durgatiṣv api // KDA_347 //",
    "K10klpdrapu:725": " kalpakoṭisahasrāṇi naiva muktāś ca durgateḥ /",
    "K10klpdrapu:726": " tad ahaṃ sarvasatveṣu kuntapipīlikādiṣu // KDA_348 //",
    "K10klpdrapu:727": " dayācittaṃ samālambya vaseyaṃ dhyānasaṃrataḥ /",
    "K10klpdrapu:728": " yenaivaṃ sarvasatānāṃ bhavec cittaṃ prasāditam* /",
    "K10klpdrapu:729": " tam eva dharmam ādhyāya yatir mokṣam avāpnuyāt* // KDA_349 //",
    "K10klpdrapu:730": " iti saṃnahya cittena sa subhūtiḥ subuddhimān* /",
    "K10klpdrapu:731": " vivikte 'raṇyadeśe 'pi nyavasad dhyānasaṃrataḥ // KDA_350 //",
    "K10klpdrapu:732": " atha so 'rhaṃs trimāsānām atyayād bodhimānasaḥ /",
    "K10klpdrapu:733": " ity evaṃ cintayāmāsa lokānugrahakāraṇāt* // KDA_351 //",
    "K10klpdrapu:734": " kim atra dhyānasaṃlīnaḥ karomi lokabodhanam* /",
    "K10klpdrapu:735": " kiyat kālaṃ ca jīveyaṃ kāṣṭhapāṣāṇavat sthitaḥ // KDA_352 //",
    "K10klpdrapu:736": " kevalaṃ svamanas tuṣṭyai dhyānaṃ saukhyārthasādhanam* /",
    "K10klpdrapu:737": " sukhaṃ labdhvāpi kiṃ sāraṃ satvānugrahaṇaṃ vinā // KDA_353 //",
    "K10klpdrapu:738": " tasmād dhyānāt samutthāya satvānugrahakāraṇāt* /",
    "K10klpdrapu:739": " ṛddhiṃ pradarśya saṃbodhau sthāpayiṣye mahajjanān* // KDA_354 //",
    "K10klpdrapu:740": " iti niścitya cittena sa subhūtiḥ samṛddhimān* /",
    "K10klpdrapu:741": " satvānāṃ vinayārthena prātihāryam adarśayat* // KDA_355 //",
    "K10klpdrapu:742": " tadṛddhinirmitāny eva garuḍānāṃ mahaujasām* /",
    "K10klpdrapu:743": " pañca kulaśatāny atra prasasrire samantataḥ // KDA_356 //",
    "K10klpdrapu:744": " etāṃś ca garudān dṛṣṭvā nāgāḥ saṃtrasitās tataḥ /",
    "K10klpdrapu:745": " itas tataḥ samudbhrāntāḥ subhūteḥ śaraṇaṃ yayuḥ // KDA_357 //",
    "K10klpdrapu:746": " atha svarddhibalenaiva samāśvāsya subhūtinā /",
    "K10klpdrapu:747": " sarve nāgāḥ suparṇebhyaḥ paritrātāś ca sarvataḥ // KDA_358 //",
    "K10klpdrapu:748": " -------------------- Vaidya, p. 288 --------------------",
    "K10klpdrapu:749": " punas tena suparṇānāṃ vinayārthaṃ subhūtinā /",
    "K10klpdrapu:750": " svarddhivalaprabhāveṇa mahān nāgo vinirmitaḥ // KDA_359 //",
    "K10klpdrapu:751": " tenāpy evaṃ suparṇānāṃ pañca kulaśatāni ca /",
    "K10klpdrapu:752": " abhidrutāni nāgena samantata itas tataḥ // KDA_360 //",
    "K10klpdrapu:753": " tenaivābhidrutāḥ sarve garuḍās trāsam āgatāḥ /",
    "K10klpdrapu:754": " itas tataḥ samudbhrāntāḥ subhūteḥ śaraṇaṃ yayuḥ // KDA_361 //",
    "K10klpdrapu:755": " subhūtinā tathā caivaṃ sarve te garuḍā api /",
    "K10klpdrapu:756": " svarddhibalaprabhāveṇa samāśvāsya surakṣitāḥ // KDA_362 //",
    "K10klpdrapu:757": " evam ṛddhiprabhāvāṇi subhūtes tasya sadyateḥ /",
    "K10klpdrapu:758": " dṛṣṭvā sarve janaughās te saharṣādbhutam āyayuḥ // KDA_363 //",
    "K10klpdrapu:759": " dhanyo 'yam ṛddhimān bhikṣur arhan saṃbuddhasevakaḥ /",
    "K10klpdrapu:760": " yenaite rakṣitāḥ sarve nāgāś ca garuḍā api // KDA_364 //",
    "K10klpdrapu:761": " iti so 'rhan subhūtis tān sarvān dṛṣṭvā prasannitān* /",
    "K10klpdrapu:762": " saddharme vinayārthena maitrīdharmam upādiśat* // KDA_365 //",
    "K10klpdrapu:763": " śṛṇudhvaṃ madvacaḥ sarve nāgāś ca garuḍās tathā /",
    "K10klpdrapu:764": " yadi me śaraṇaṃ yātha ramadhvaṃ maitramānasāḥ // KDA_366 //",
    "K10klpdrapu:765": " ye ete sukhino loke sarve te maitracāriṇaḥ /",
    "K10klpdrapu:766": " ye ete duḥkhino loke sarve te krodhino narāḥ // KDA_367 //",
    "K10klpdrapu:767": " tasmāt krodhaprahāṇāya kriyatāṃ yatnam ādarāt* /",
    "K10klpdrapu:768": " yāvac citte sthitaṃ krodhaṃ tāvan maitrī na bhāvyate // KDA_368 //",
    "K10klpdrapu:769": " na ca dveṣasamaṃ pāpaṃ na ca maitrīsamaṃ tapaḥ /",
    "K10klpdrapu:770": " tasmān maitrī prayatnena bhāvanīyā sadādarāt* // KDA_369 //",
    "K10klpdrapu:771": " manaḥ śamaṃ na gṛhṇāti na prītisukham aśnute /",
    "K10klpdrapu:772": " na nidrāṃ na dhṛtiṃ yāti dveṣaśalye hṛdi sthite // KDA_370 //",
    "K10klpdrapu:773": " na dviṣantaḥ kṣayaṃ yānti yāvajjīvam api ghnataḥ /",
    "K10klpdrapu:774": " krodham ekaṃ tu yo hanyāt tena sarve dviṣo hatāḥ // KDA_371 //",
    "K10klpdrapu:775": " vikalpen dhanadīptena jantuḥ krodhahavir bhujā /",
    "K10klpdrapu:776": " dahaty ātmānam evādau parān dhakṣyati vā na vā // KDA_372 //",
    "K10klpdrapu:777": " jarā rūpavatāṃ krodhas tamaś cakṣuṣmatām api /",
    "K10klpdrapu:778": " bandho dharmārthakāmānāṃ tasmāt krodho nivāryatām* // KDA_373 //",
    "K10klpdrapu:779": " divyabhogānubhoktā ca prāsāde maṇimaṇḍite /",
    "K10klpdrapu:780": " supto 'pi na labhen nidrāṃ krodhaparyākulo naraḥ // KDA_374 //",
    "K10klpdrapu:781": " -------------------- Vaidya, p. 289 --------------------",
    "K10klpdrapu:782": " ṛṣibhir yogibhiś cāmbu- phalamūlāditoṣitaiḥ /",
    "K10klpdrapu:783": " dagdhā janapadāś cāpi krodhāc chāpahutāśanaiḥ // KDA_375 //",
    "K10klpdrapu:784": " yac chāṃkaro mahāraudro nirghṛṇo dṛkprabhānalaiḥ /",
    "K10klpdrapu:785": " dadāha brahmajaṃ kāmaṃ tac ca krodhaprabhāvataḥ // KDA_376 //",
    "K10klpdrapu:786": " yad rājāno viruddhāś ca yuddhaṃ kṛtvā parasparam* /",
    "K10klpdrapu:787": " mṛtyuṃ yānti janaiḥ sārdhaṃ tac cāpi krodhabhāvataḥ // KDA_377 //",
    "K10klpdrapu:788": " suhṛdo yat sahāyāṃś ca snehaviśrambhacāriṇaḥ /",
    "K10klpdrapu:789": " satyadharmāv anādṛtya ghnanti krodhād anāryakāḥ // KDA_378 //",
    "K10klpdrapu:790": " sādhavo ye mahātmānaḥ saṃvṛttidharmacāriṇaḥ /",
    "K10klpdrapu:791": " tān api saṃmukhaṃ ghnanti durvāgbāṇai ruṣā khalāḥ // KDA_379 //",
    "K10klpdrapu:792": " mātaraṃ janmadātrīṃ ca dhātrīr vā snehapālinīḥ /",
    "K10klpdrapu:793": " svātmajān nirdayā ghnanti tac ca krodhaprabhāvataḥ // KDA_380 //",
    "K10klpdrapu:794": " svātmajāḥ pitaraṃ yac ca snehasatkārapālakam* /",
    "K10klpdrapu:795": " avigaṇayya pāpāni ghnanti krodhaprabhāvataḥ // KDA_381 //",
    "K10klpdrapu:796": " gurūn saddharmaśāstṝṃś ca kalyāṇādhvāvatārakān* /",
    "K10klpdrapu:797": " anādṛtya bhayaṃ pāpā ghnanti krodhoddhatā narāḥ // KDA_382 //",
    "K10klpdrapu:798": " yat pitā svātmajaṃ putraṃ putrīṃ vā bālakām api /",
    "K10klpdrapu:799": " nirdayas tāḍayan hanti tasmāt krodho mahāripuḥ // KDA_383 //",
    "K10klpdrapu:800": " bhrātaraḥ sahajāś cāpi roṣitā bheditāśayāḥ /",
    "K10klpdrapu:801": " vigṛhṇanti mahākruddhās tasmāt krodho mahāripuḥ // KDA_384 //",
    "K10klpdrapu:802": " yat svayaṃ pariṇītāpi bhāryā dharmānucāriṇī /",
    "K10klpdrapu:803": " tāḍitā tyajyate bhartrā krodhāt tato mahad bhayaṃ* // KDA_385 //",
    "K10klpdrapu:804": " pramadāpi ca bhartāraṃ svāminaṃ snehakāriṇam* /",
    "K10klpdrapu:805": " kuladharmam anādṛtya jahāti krodhatas tathā // KDA_386 //",
    "K10klpdrapu:806": " ye śāntā yatayo dhīrāś caturbrahmavihāriṇaḥ /",
    "K10klpdrapu:807": " tān api saṃmukhaṃ duṣṭās tāḍayanti ruṣānvitāḥ // KDA_387 //",
    "K10klpdrapu:808": " śāntātmā hitakṛdyogī kṣāntivādī vane vasan* /",
    "K10klpdrapu:809": " so 'pi śakalito rājñā svayam evāsinā ruṣā // KDA_388 //",
    "K10klpdrapu:810": " dānavā ghnanti devāṃś ca devāś ca ghnanti dānavān* /",
    "K10klpdrapu:811": " anyonyaṃ vigrahaṃ kṛtvā pramathnanti ruṣākulāḥ // KDA_389 //",
    "K10klpdrapu:812": " -------------------- Vaidya, p. 290 --------------------",
    "K10klpdrapu:813": " ātmānam ātmanā hatvā viṣaśastrānalādibhiḥ /",
    "K10klpdrapu:814": " vasanti narake ghore te 'pi sarve ruṣānvitāḥ // KDA_390 //",
    "K10klpdrapu:815": " ye ye duṣṭāśayāḥ krūrāḥ svaparārthābhighātakāḥ /",
    "K10klpdrapu:816": " patanti narake ghore te 'pi sarve ruṣāśrayāt* // KDA_391 //",
    "K10klpdrapu:817": " krodhena bhidyate lokaḥ krodhena paribhāṣyate /",
    "K10klpdrapu:818": " krodhena hiṃsyate jantus tasmāt krodho mahāripuḥ // KDA_392 //",
    "K10klpdrapu:819": " krodhenaiva mahārudraś cic cheda brahmaṇaḥ śiraḥ /",
    "K10klpdrapu:820": " tenaiva pātakenaiva bhrāntacitto 'bhavac chivaḥ // KDA_393 //",
    "K10klpdrapu:821": " krodhenaiva tathā rudraḥ surajyeṣṭhātmajasya ca /",
    "K10klpdrapu:822": " śvaśurasyāpi dakṣasya cchedayāmāsa mastakam* /",
    "K10klpdrapu:823": " tatpāpakarmaṇā hy eva śivo 'py abhūd digambaraḥ // KDA_394 //",
    "K10klpdrapu:824": " krodhena dhvaṃsyate dharmaḥ krodhena vilayaṃ gataḥ /",
    "K10klpdrapu:825": " krodhena tyajyate satyaṃ tasmāt krodho mahāripuḥ // KDA_395 //",
    "K10klpdrapu:826": " yāni mahānti pāpāni mahāduḥkhabhayāni ca /",
    "K10klpdrapu:827": " tāni sarvāṇi duṣṭāni krodhacittodbhavāni ca // KDA_396 //",
    "K10klpdrapu:828": " tatkrodhād aparo vairaḥ pātako 'nyo na vidyate /",
    "K10klpdrapu:829": " tasmāt krodhavināśāya prayatadhvaṃ samāhitāḥ // KDA_397 //",
    "K10klpdrapu:830": " yena krodho jito vairo jñānavajreṇa sādhunā /",
    "K10klpdrapu:831": " tena sarve jitā duṣṭā śatravo duḥkhadāyakāḥ // KDA_398 //",
    "K10klpdrapu:832": " yasya citte dayā nāsti krodhānalavidāhini /",
    "K10klpdrapu:833": " sa sādhupuruṣaś cāpi naiva viśvasyate janaiḥ // KDA_399 //",
    "K10klpdrapu:834": " krodhakalaṅkito yo hi sadguṇālaṃkṛto yadi /",
    "K10klpdrapu:835": " sa vidvān api nāsevyo yathā vṛkṣo 'hiveṣṭitaḥ // KDA_400 //",
    "K10klpdrapu:836": " dānaśīlādisaddharma- vṛttaiś ca yadi bhūṣitaḥ /",
    "K10klpdrapu:837": " krodhavān na vibhāty eva ahipūrṇo yathā hradaḥ // KDA_401 //",
    "K10klpdrapu:838": " sarvavidyākalājño 'pi samṛddhaḥ śilpavān api /",
    "K10klpdrapu:839": " astramantrādyabhijño 'pi krodhavān naiva sevyatām* // KDA_402 //",
    "K10klpdrapu:840": " krodhavān hasyate lokaiḥ krodhavān vadhyate janaiḥ /",
    "K10klpdrapu:841": " krodhavān hīyate mitraiḥ krodhavān paribhūyate // KDA_403 //",
    "K10klpdrapu:842": " krodho dharmaviruddhatvāc caturvargavināśakṛt* /",
    "K10klpdrapu:843": " tasmāt krodhavināśāya prayatadhvaṃ samāhitāḥ // KDA_404 //",
    "K10klpdrapu:844": " -------------------- Vaidya, p. 291 --------------------",
    "K10klpdrapu:845": " krodhena bhidyate cittaṃ bhinnacitto vikīryate /",
    "K10klpdrapu:846": " vikīrṇaḥ kliśyate māraiḥ kleśito 'dhairyatāṃ vrajet // KDA_405 //",
    "K10klpdrapu:847": " adhairyatvād bhaven mūḍho mūḍho duṣṭavaśaṃ vrajet* /",
    "K10klpdrapu:848": " duṣṭamitropadeśena kupathe carate kudhīḥ // KDA_406 //",
    "K10klpdrapu:849": " asan mārgo samārūḍho viparītaṃ samācaret* /",
    "K10klpdrapu:850": " viparītānubodhena bhaved āryāpavādakaḥ // KDA_407 //",
    "K10klpdrapu:851": " saddharmādīn pratikṣipya pratimādīn vighātayet* /",
    "K10klpdrapu:852": " ityādipātakaṃ kṛtvā pañcānantaryam āpnuyāt* // KDA_408 //",
    "K10klpdrapu:853": " tataś ca narakān yāyād rauravādīn samantataḥ /",
    "K10klpdrapu:854": " narakān narakaṃ gatvā mahāduḥkham avāpnuyāt* // KDA_409 //",
    "K10klpdrapu:855": " itthaṃ duḥkhānuvedī sa narakeṣu sadā vaset* /",
    "K10klpdrapu:856": " narakebhyas tam uddhartuṃ jino 'pi naiva śaknuyāt* // KDA_410 //",
    "K10klpdrapu:857": " yāvanti pāpaduḥkhāni durvṛttiprabhavāni hi /",
    "K10klpdrapu:858": " tāni sarvāṇi jānīdhvaṃ krodhacittodbhavāni hi // KDA_411 //",
    "K10klpdrapu:859": " sarveṣāṃ pātakānāṃ tat krodhaṃ mūlaṃ jagur jināḥ /",
    "K10klpdrapu:860": " dharmāṇāṃ tu kṣamā mūlaṃ yataḥ saukhyaṃ pravartate // KDA_412 //",
    "K10klpdrapu:861": " iti krodhaṃ vinirjitya kṣamaiva sādhyatāṃ sadā /",
    "K10klpdrapu:862": " maitrīcittaṃ samālambya viharadhvaṃ yathāsukhaṃ // KDA_413 //",
    "K10klpdrapu:863": " ātmanīva dayā syāc cet svajane vā yathā jane /",
    "K10klpdrapu:864": " kasya nāma bhavec cittam adharmapraṇayāśivam* // KDA_414 //",
    "K10klpdrapu:865": " dayāviyogato lokaḥ paramāmeti vikriyām* /",
    "K10klpdrapu:866": " manovākkāyavispandaiḥ svajane 'pi yathā jane // KDA_415 //",
    "K10klpdrapu:867": " dharmārthī na tyajed asmād dayām iṣṭaphalodayām* /",
    "K10klpdrapu:868": " suvṛṣṭir iva śasyāni guṇān sā hi prasūyate // KDA_416 //",
    "K10klpdrapu:869": " dayākrāntaṃ cittaṃ na bhavati paradroharabhasaṃ śucau tasmin vāṇī vrajati vikṛtaṃ naiva ca tanuḥ /",
    "K10klpdrapu:870": " vivṛddhā tasyaivaṃ parahitarucir maitryanugatā pradānakṣāntyādīñ janayati guṇān kīrtyanusṛtān* // KDA_417 //",
    "K10klpdrapu:871": " dayālur nodvegaṃ janayati pareṣām upaśamād dayālur viśvāsyo bhavati jagatāṃ bāndhava iva /",
    "K10klpdrapu:872": " na saṃrambhakṣobhaḥ prabhavati dayādhīr ahṛdaye na kopāgniś citte jvalayati hi dayātoyaśiśire // KDA_418 //",
    "K10klpdrapu:873": " -------------------- Vaidya, p. 292 --------------------",
    "K10klpdrapu:874": " saṃkṣepeṇa dayāmataḥ sthiratayā paśyanti dharmaṃ budhāḥ ko nāmāsti guṇaḥ sa sādhudayito yo nānuyāto dayām* /",
    "K10klpdrapu:875": " tasmāt putra ivātmanīva ca dayāṃ nītvā prakarṣaṃ jane sanmaitryā viharanta eva muditāṃ prodbhāvayadhvaṃ sadā // KDA_419 //",
    "K10klpdrapu:876": " dayālor hṛdaye jātā maitrī saddharmasādhanī /",
    "K10klpdrapu:877": " tasmād dayāṃ hṛdi sthāpya maitrī loke prasāryatām* // KDA_420 //",
    "K10klpdrapu:878": " maitrīmān puruṣaḥ sādhur devair api praśasyate /",
    "K10klpdrapu:879": " viśvasyate sadā sadbhir bāndhavaiḥ svajanair janaiḥ // KDA_421 //",
    "K10klpdrapu:880": " maitrīmān sajjano loke nirguṇo 'pi praśobhate /",
    "K10klpdrapu:881": " maitrīmān sanmatir bandhur lokānāṃ jagatām api // KDA_422 //",
    "K10klpdrapu:882": " maitrīmāñ jagatām iṣṭo maitrīmāñ jagatāṃ suhṛt* /",
    "K10klpdrapu:883": " maitrīmāñ jagatāṃ mitro maitrīmāñ jagatāṃ sakhā // KDA_423 //",
    "K10klpdrapu:884": " maitrīmān puruṣaḥ śrīmān yatra yatra pragacchati /",
    "K10klpdrapu:885": " tatra tatraiva sarvatra pūjyate svajanair yathā // KDA_424 //",
    "K10klpdrapu:886": " buddho hi jagatāṃ bandhus trailokyādhipanāyakaḥ /",
    "K10klpdrapu:887": " so 'pi śāstā vibhāty evaṃ maitryā saṃskārayañ jagat* // KDA_425 //",
    "K10klpdrapu:888": " ye ye satvā mahābhijñāḥ sarvalokānukampakāḥ /",
    "K10klpdrapu:889": " pūjyante satvalokaiś ca te 'pi maitryāḥ prabhāvataḥ // KDA_426 //",
    "K10klpdrapu:890": " bodhisatvā mahāsatvā bodhisaṃbhārasādhakāḥ /",
    "K10klpdrapu:891": " sarvasatvahitārthasthās te 'pi maitrīpracāriṇaḥ // KDA_427 //",
    "K10klpdrapu:892": " yan mātā duḥkhitāpy evam ā garbhād bālakaṃ sutam* /",
    "K10klpdrapu:893": " pāti snehopacāreṇa tac ca maitrīprabhāvataḥ // KDA_428 //",
    "K10klpdrapu:894": " yat pitā bālakaṃ putram abhuñjānaḥ svayaṃ sukham* /",
    "K10klpdrapu:895": " pāti snehopacāreṇa tac ca maitrīprabhāvataḥ // KDA_429 //",
    "K10klpdrapu:896": " yac ca rājā prajāḥ pāti svayaṃ vīravrataṃ dadhat* /",
    "K10klpdrapu:897": " durjanān mardayan sarvān tac ca maitrīprabhāvataḥ // KDA_430 //",
    "K10klpdrapu:898": " yac ca vidvān guruḥ śiṣyān saddharmārthopadarśayan* /",
    "K10klpdrapu:899": " prabodhya bālakāñ chāsti tac ca maitrīprabhāvataḥ // KDA_431 //",
    "K10klpdrapu:900": " yac ca vīrā raṇe sthitvā sahantyarīn prahāriṇaḥ /",
    "K10klpdrapu:901": " prarakṣanti svapakṣāṃś ca tac ca maitrīprabhāvataḥ // KDA_432 //",
    "K10klpdrapu:902": " -------------------- Vaidya, p. 293 --------------------",
    "K10klpdrapu:903": " sārthavāho 'mbudhiṃ gatvā yatnai ratnāni sādhayan* /",
    "K10klpdrapu:904": " satvān pāti dadad dānaṃ tac ca maitrīprabhāvataḥ // KDA_433 //",
    "K10klpdrapu:905": " yac ca bhāryānuyāty eva mṛtena svāminā saha /",
    "K10klpdrapu:906": " anapekṣya svajīve 'pi tac ca maitrīprabhāvataḥ // KDA_434 //",
    "K10klpdrapu:907": " pitṛbhyo mṛtakebhyo 'pi dadāti piṇḍam ādarāt* /",
    "K10klpdrapu:908": " anuśocan muhuś cāpi tac ca maitrīprabhāvataḥ // KDA_435 //",
    "K10klpdrapu:909": " tiryagyonyudbhavāś cāpi paśavaḥ krūramānasāḥ /",
    "K10klpdrapu:910": " svasutān snehataḥ pānti tac ca maitrīprabhāvataḥ // KDA_436 //",
    "K10klpdrapu:911": " kṛmyādhikīṭayaś cāpi krūrā gṛdhrādipakṣiṇaḥ /",
    "K10klpdrapu:912": " svabandhūn snehataḥ pānti tad dhi maitrīprabhāvataḥ // KDA_437 //",
    "K10klpdrapu:913": " caṇḍālā nirghṛṇā raudrāḥ satvahiṃsāratāḥ khalāḥ /",
    "K10klpdrapu:914": " bāndhavāṃs te 'pi rakṣanti tad dhi maitrīprabhāvataḥ // KDA_438 //",
    "K10klpdrapu:915": " yad dadanti mahāsatvāḥ svadehe 'py anapekṣitāḥ /",
    "K10klpdrapu:916": " arthibhyaḥ prārthitaṃ vastu tad dhi maitrīprabhāvataḥ // KDA_439 //",
    "K10klpdrapu:917": " evam anye 'pi ye lokā bhojayantaḥ parasparam* /",
    "K10klpdrapu:918": " pālayanti mahāsnehāt tac ca maitrīprabhāvataḥ // KDA_440 //",
    "K10klpdrapu:919": " maitrī hi jagatāṃ mātā pitā śāstā guruḥ prabhuḥ /",
    "K10klpdrapu:920": " patir mitraḥ suhṛd bandhus tasmān maitrī prasādhyatām+ // KDA_441 //",
    "K10klpdrapu:921": " maitrīṃ vinā na jāyeta karuṇā svātmaje 'pi ca /",
    "K10klpdrapu:922": " na muditā na copekṣā tasmān maitrī pradhīyatām* // KDA_442 //",
    "K10klpdrapu:923": " etā brahmavihārākhyāḥ saṃbodhipadasādhakāḥ /",
    "K10klpdrapu:924": " trailokyabhartṛkā nāthāḥ sarvasatvānupālakāḥ // KDA_443 //",
    "K10klpdrapu:925": " etā vinā na śobhanti mahābhijñās tapasvinaḥ /",
    "K10klpdrapu:926": " kalpakoṭisahasrāṇi taptvāpi duṣkaraṃ tapaḥ // KDA_444 //",
    "K10klpdrapu:927": " etā hi paramācāryāḥ saddharmaguṇadāyakāḥ /",
    "K10klpdrapu:928": " etā vinā na sidhyanti sarvapāramitāratāḥ // KDA_445 //",
    "K10klpdrapu:929": " yāvanti sukhabhogyāni puṇyasiddhāni sarvathā /",
    "K10klpdrapu:930": " tāni sarvāṇi jānīta maitrīmūlodbhavāni hi // KDA_446 //",
    "K10klpdrapu:931": " tasmāt sarvaprayatnena krodhaṃ jitvāṃvarair api /",
    "K10klpdrapu:932": " maitrīṃ citte samādhāya kurudhvaṃ prāṇiṣu kṣamām* // KDA_447 //",
    "K10klpdrapu:933": " -------------------- Vaidya, p. 294 --------------------",
    "K10klpdrapu:934": " tato dharmaprabhāveṇa yūyaṃ sarve 'numoditāḥ /",
    "K10klpdrapu:935": " yāvajjīvaṃ sukhaṃ bhuktvā saukhāvatīṃ gamiṣyatha // KDA_448 //",
    "K10klpdrapu:936": " iti śrutvā vacas tasya nāgāś ca garuḍā yateḥ /",
    "K10klpdrapu:937": " vairānuśayatāṃ tyaktvā babhūvur maitricāriṇaḥ // KDA_449 //",
    "K10klpdrapu:938": " iti dṛṣṭvā ca te satvā vismayaharṣasaṃyutāḥ /",
    "K10klpdrapu:939": " dharmānumodanaṃ kṛtvā babhūvur maitricāriṇaḥ // KDA_450 //",
    "K10klpdrapu:940": " evaṃ subhūtinā tena nāgāś ca garuḍāś ca te /",
    "K10klpdrapu:941": " maitrīdharmopadeśena vinītā dharmasatpathe // KDA_451 //",
    "K10klpdrapu:942": " atha śrībhagavān buddhaḥ sarvadarśī vināyakaḥ /",
    "K10klpdrapu:943": " bhikṣūn āmantrayāmāsa saṃvṛticārakān api // KDA_452 //",
    "K10klpdrapu:944": " paśyadhvaṃ bhikṣavo yūyaṃ subhūtiṃ brahmacāriṇam* /",
    "K10klpdrapu:945": " yenaite garuḍā nāgā vinītā dharmasatpathe // KDA_453 //",
    "K10klpdrapu:946": " eṣa me śrāvakāṇāṃ ca bhikṣūṇāṃ brahmacāriṇām* /",
    "K10klpdrapu:947": " subhūtiḥ kulaputro 'yam agro 'raṇāvihāriṇām* // KDA_454 //",
    "K10klpdrapu:948": " iti tena munīndreṇa subhūtir eva sadyatiḥ /",
    "K10klpdrapu:949": " nirdiṣṭaḥ sarvabhikṣūṇām agro 'raṇāvihāriṇām* // KDA_455 //",
    "K10klpdrapu:950": " atha te bhikṣavaḥ sarve saṃśayoddhatamānasāḥ /",
    "K10klpdrapu:951": " cchetāraṃ saṃśayānāṃ taṃ papracchur evam īśvaram* // KDA_456 //",
    "K10klpdrapu:952": " kāni bhadanta karmāṇi kṛtāny api subhūtinā /",
    "K10klpdrapu:953": " nirdiṣṭo bhavatā yena jyeṣṭho 'raṇāvihāriṇām* // KDA_457 //",
    "K10klpdrapu:954": " iti tair bhikṣubhiḥ pṛṣṭo bhagavān ity udāharat* /",
    "K10klpdrapu:955": " śṛṇudhvaṃ bhikṣavaḥ sarve tat kṛtaṃ yat subhūtinā // KDA_458 //",
    "K10klpdrapu:956": " subhūtinā kṛtaṃ karma tat ko 'nyaḥ paribhokṣyate /",
    "K10klpdrapu:957": " yenaiva yat kṛtaṃ karma tenaiva tat prabhujyate // KDA_459 //",
    "K10klpdrapu:958": " bhūtapūrvam atīte 'dhvany asmin* kalpe ca bhadrake /",
    "K10klpdrapu:959": " varṣasahasram āyuṣ ca viṃśatiguṇitaṃ yadā // KDA_460 //",
    "K10klpdrapu:960": " tasmiṃś ca samaye buddhaḥ kāśyapo nāma nāyakaḥ /",
    "K10klpdrapu:961": " vidyācaraṇasaṃpannaḥ sugato lokavij jinaḥ // KDA_461 //",
    "K10klpdrapu:962": " śāstā devamanuṣyāṇāṃ puruṣadamyasārathiḥ /",
    "K10klpdrapu:963": " sarvajño bhagavān nāthaḥ ṣaḍabhijño munīśvaraḥ // KDA_462 //",
    "K10klpdrapu:964": " -------------------- Vaidya, p. 295 --------------------",
    "K10klpdrapu:965": " vārāṇasīm upāśritya mṛgadāve jināśrame /",
    "K10klpdrapu:966": " vyaharat sarvasatvānām saddharmaṃ samupādiśan* // KDA_463 //",
    "K10klpdrapu:967": " tasyaiva śāsane śuddhe svākhyāte dharmavainaye /",
    "K10klpdrapu:968": " ayaṃ pravrajito bhūtvā mahādātāpy abhūt tadā // KDA_464 //",
    "K10klpdrapu:969": " daśa varṣasahasrāṇi brahmacaryam apālayat* /",
    "K10klpdrapu:970": " praṇidhānaṃ tathā cāyam akarod brahmavittamaḥ // KDA_465 //",
    "K10klpdrapu:971": " anena kuśalenāhaṃ bhaveyaṃ bauddhasadyatiḥ /",
    "K10klpdrapu:972": " yo 'sau bhagavatānena kāśyapena sutāyinā // KDA_466 //",
    "K10klpdrapu:973": " māṇava uttaro nāma vyākṛta iti bodhaye /",
    "K10klpdrapu:974": " māṇava tvaṃ prajānāṃ tu yadā varṣaśatāyuṣi // KDA_467 //",
    "K10klpdrapu:975": " śākyamunir mahābuddhaḥ sarvajño lokanāyakaḥ /",
    "K10klpdrapu:976": " saṃbuddho bhagāvan nāthas tathāgato bhaviṣyasi // KDA_468 //",
    "K10klpdrapu:977": " asyaiva śasane cāhaṃ bhaveyaṃ śrāvakottamaḥ /",
    "K10klpdrapu:978": " arhatām agrasaṃprāpto bhūtvāraṇāvihāriṇām* // KDA_469 //",
    "K10klpdrapu:979": " tenaiva karmaṇā cādya praviṣṭo mama śāsane /",
    "K10klpdrapu:980": " arhatāṃ jyeṣṭhatāṃ prāptas tathāraṇāvihāriṇām* // KDA_470 //",
    "K10klpdrapu:981": " kāni punar anenaiva karmāṇi prakṛtāny api /",
    "K10klpdrapu:982": " yenaiva nāgayonau ca samutpanno babhūva saḥ // KDA_471 //",
    "K10klpdrapu:983": " yat taḥ kleśāprahīṇatvād udbhrāntendriyacetasā (Speyer:",
    "K10klpdrapu:984": " yataḥ kleśāŚ) /",
    "K10klpdrapu:985": " śaikṣāśaikṣagāṇānāṃ ca bhikṣūṇāṃ brahmacāriṇām* // KDA_472 //",
    "K10klpdrapu:986": " anena ruṣṭacittena paruṣābaddhacetasā /",
    "K10klpdrapu:987": " cittāni saṃpradūṣyaiva vikalāni kṛtāny api // KDA_473 //",
    "K10klpdrapu:988": " sadāśīviṣavādena vikruśyābhāṇi sāṃghike /",
    "K10klpdrapu:989": " tenaiva pātakenaivaṃ pañca janmaśatāny api // KDA_474 //",
    "K10klpdrapu:990": " nāgayonisamutpanno babhūvāyaṃ mahāviṣaḥ /",
    "K10klpdrapu:991": " yac cānena punas tatra pravrajya buddhaśāsane // KDA_475 //",
    "K10klpdrapu:992": " sadā dānāni saṃdatvā brahmacaryaṃ ca pālitam* /",
    "K10klpdrapu:993": " tenedānīṃ tathārhatvaṃ prāpya sākṣātkṛtaṃ mudā // KDA_476 //",
    "K10klpdrapu:994": " araṇāvihāriṇāṃ cāgro nirdiṣṭo 'yaṃ mayā khalu /",
    "K10klpdrapu:995": " iti hi bhikṣavo yūyaṃ jānīdhvaṃ karmatāphalam* // KDA_477 //",
    "K10klpdrapu:996": " -------------------- Vaidya, p. 296 --------------------",
    "K10klpdrapu:997": " yenaiva yat kṛtaṃ karma tasyaiva tat phalaṃ dhruvam* /",
    "K10klpdrapu:998": " na naśyanti hi karmāṇi kalpakoṭiśatair api /",
    "K10klpdrapu:999": " sāmagrīṃ prāpya kālaṃ ca phalanti khalu dehināṃ // KDA_478 //",
    "K10klpdrapu:1000": " abhuktaṃ kṣīyate naiva karma kvāpi kathaṃcana /",
    "K10klpdrapu:1001": " nāgnibhir dahyate karma vāyubhir nāpi śuṣyati /",
    "K10klpdrapu:1002": " udakaiḥ klidyate naiva bhūmiṣv api na naśyati // KDA_479 //",
    "K10klpdrapu:1003": " anyathāpi ca no bhūtā sarvathā karmaṇāṃ gatiḥ /",
    "K10klpdrapu:1004": " śuklānāṃ śuklatā nityaṃ kṛṣṇānāṃ kṛṣṇatā khalu /",
    "K10klpdrapu:1005": " miśrataiva tu miśrāṇāṃ ṣaḍgatau bhujyate dhruvam* // KDA_480 //",
    "K10klpdrapu:1006": " tasmād apāsya kṛṣṇāni karmāṇi miśritāni ca /",
    "K10klpdrapu:1007": " yatitavyaṃ śubheṣv eva karmasu sukhavāñchibhiḥ // KDA_481 //",
    "K10klpdrapu:1008": " tatheti bhikṣavaḥ śrutvā te ca lokāḥ prabhāṣitāḥ /",
    "K10klpdrapu:1009": " buddhavacomṛtaṃ pītvā nanandur anumoditāḥ // KDA_482 //",
    "K10klpdrapu:1010": " evam etan mahārāja śrutaṃ me gurubhāṣitam* /",
    "K10klpdrapu:1011": " iti matvā tvayā rājan parātmaśubhavāñchinā // KDA_483 //",
    "K10klpdrapu:1012": " krodhāriṃ yatnato jitvā kṣamādharmapuraskṛtaḥ /",
    "K10klpdrapu:1013": " maitrīṃ bhāvaya satveṣu svātmajeṣu yathā sadā // KDA_484 //",
    "K10klpdrapu:1014": " iti subhāṣitaṃ śrutvā upaguptasya sadguroḥ /",
    "K10klpdrapu:1015": " tatheti nṛparājaḥ sa nananda sasabhājanaḥ // KDA_485 //",
    "K10klpdrapu:1016": " ye maitrībhāvadharmaṃ kalimatiharaṇaṃ tat subhūteś caritraṃ śṛṇvanti śrāvayanti tribhuvanasukhadaṃ saṃnipātya janaughān* /",
    "K10klpdrapu:1017": " te lokā maitracittās tribhuvanasukhadāḥ kṣāntisaurabhyayuktāḥ yātāḥ saukhāvatīṃ te 'py amitarucimuner dharmam ārādhayanti // KDA_486 //"
}