{
    "GR14satvtanu:0": " Sātvatatantra,",
    "GR14satvtanu:1": " prathamaḥ paṭalaḥ",
    "GR14satvtanu:2": " śrīsūta uvāca /",
    "GR14satvtanu:3": " ya eko bahudhā kṛṣṇaḥ sṛṣṭyādau bahudheyate /",
    "GR14satvtanu:4": " tam ahaṃ śaraṇaṃ yāmi paramānandavigraham // SatvT_1.1",
    "GR14satvtanu:5": " kailāsaśikharāsīnaṃ śivaṃ śivakaraṃ param /",
    "GR14satvtanu:6": " nāradaḥ paripapraccha sarvabhūtahite rataḥ // SatvT_1.2",
    "GR14satvtanu:7": " bhagavan śrotum icchāmi harer adbhutakarmaṇaḥ /",
    "GR14satvtanu:8": " śrīkṛṣṇasyāprameyasya nānā līlātanūr vibhoḥ // SatvT_1.3",
    "GR14satvtanu:9": " yadarthaṃ yatsvarūpaṃ ca yadyat kāle yathā rataḥ /",
    "GR14satvtanu:10": " gṛhṇāti bhagavān svasthas tan mamākhyātum arhasi // SatvT_1.4",
    "GR14satvtanu:11": " avatāranimittaṃ yac cirād vigrahasambhavam /",
    "GR14satvtanu:12": " prathamaṃ tattvato brūhi tvaṃ parāparavittamaḥ // SatvT_1.5",
    "GR14satvtanu:13": " śrīśiva uvāca /",
    "GR14satvtanu:14": " pṛṣṭaṃ mahābhāga tvayā bhāgavatottama /",
    "GR14satvtanu:15": " yad ahaṃ noditaḥ samyagbhagavadvīryavarṇane // SatvT_1.6",
    "GR14satvtanu:16": " śrīviṣṇor avatārāṇāṃ virājaś ca mahāmate /",
    "GR14satvtanu:17": " kathane naiva paśyāmi pāraṃ varṣaśatair api /",
    "GR14satvtanu:18": " tathāpi sāram uddhṛtya tantrarūpeṇa nārada // SatvT_1.7",
    "GR14satvtanu:19": " varṇayāmi yathaivoktam īśvareṇa dayālunā /",
    "GR14satvtanu:20": " jayapūrvaṃ namaskṛtya goparūpiṇam īśvaram // SatvT_1.8",
    "GR14satvtanu:21": " vakṣye sātvatatantrākhyaṃ bhagavadbhaktivardhanam /",
    "GR14satvtanu:22": " yadāsīd ekam avyaktaṃ nityaṃ cidrūpam avyayam // SatvT_1.9",
    "GR14satvtanu:23": " brahmeti yad vidur vijñā bhagavān iti sātvatāḥ /",
    "GR14satvtanu:24": " tadāsantam ivātmānaṃ matvā dṛśya vinā vibhuḥ // SatvT_1.10",
    "GR14satvtanu:25": " dviprakāram abhūt satyaṃ sattābhūtvā svayaṃ svayam /",
    "GR14satvtanu:26": " tac cicchaktisvarūpeṇa prakṛtiḥ puruṣo mahān // SatvT_1.11",
    "GR14satvtanu:27": " sarvalokaikanilayo bhagavān iti śabdyate /",
    "GR14satvtanu:28": " tasyaiva śaktiḥ prakṛtiḥ kāryakāraṇarūpiṇī // SatvT_1.12",
    "GR14satvtanu:29": " guṇatrayasvarūpeṇa yā svayaṃ bhidyate punaḥ /",
    "GR14satvtanu:30": " yaḥ kālas taṃ vadanty eke hareś ceṣṭāṃ duranvayām // SatvT_1.13",
    "GR14satvtanu:31": " yasmād guṇatrayakṣobhāt pṛthagbhūto 'bhavat purā /",
    "GR14satvtanu:32": " jīvasya yasmād bhavati śubhāśubhaphalagrahaḥ // SatvT_1.14",
    "GR14satvtanu:33": " tat karma mahato janmahetur avyaktamūrtimat /",
    "GR14satvtanu:34": " bhāvānāṃ pariṇāmo hi yato bhavati sarvadā // SatvT_1.15",
    "GR14satvtanu:35": " tam evāhur vedavidaḥ sūkṣmarūpaṃ svabhāvakam /",
    "GR14satvtanu:36": " ukto 'yaṃ puruṣaḥ sākṣād īśvaro bhagavattanuḥ // SatvT_1.16",
    "GR14satvtanu:37": " kālakarmasvabhāvasthaḥ prakṛtiṃ prati noditaḥ /",
    "GR14satvtanu:38": " puruṣādhiṣṭhitā devī prakṛtir guṇasaṃgrahā // SatvT_1.17",
    "GR14satvtanu:39": " mahattattvam abhūt tattatparijñānakriyātmakam /",
    "GR14satvtanu:40": " tasmāj jāto hy ahaṃkāras trividho daivanoditāt // SatvT_1.18",
    "GR14satvtanu:41": " vaikārikas taijasaś ca tāmasaś ceti yaṃ viduḥ /",
    "GR14satvtanu:42": " vaikārikān manodevā jātā jñānakriyādhipāḥ // SatvT_1.19",
    "GR14satvtanu:43": " marutkeśau diśaḥ sūryo nāsatyo jñānanodakāḥ /",
    "GR14satvtanu:44": " vahnīndramitrakopetā ete karmāpanodakāḥ // SatvT_1.20",
    "GR14satvtanu:45": " rājasād viṣayagrāhajñānakarmasvarūpiṇaḥ /",
    "GR14satvtanu:46": " tvagrasajñā śrutiś cakṣur ghrāṇaṃ buddhiś ca tanmayāḥ // SatvT_1.21",
    "GR14satvtanu:47": " vākpāṇipāyūpasthāś ca gatiś ceti kriyātmakāḥ /",
    "GR14satvtanu:48": " tāmasāt pañcabhūtāni tanmātrāṇi ca bhāgaśaḥ // SatvT_1.22",
    "GR14satvtanu:49": " prathamaṃ tāmasāj jajñe śabdas tasmād abhūn nabhaḥ /",
    "GR14satvtanu:50": " śabdarūpāt tu nabhasaḥ sparśas tasmād abhūn marut // SatvT_1.23",
    "GR14satvtanu:51": " maruto 'bhūt tatas tejas tejaso rūpam uttamam /",
    "GR14satvtanu:52": " rūpamātrād raso jajñe tasmād āpo 'bhavan śucīḥ // SatvT_1.24",
    "GR14satvtanu:53": " adbhyo jāto gandhaguṇo gandhād bhūmir ajāyata /",
    "GR14satvtanu:54": " mahattattvam ahaṃkāraḥ saśabdasparśatejasaḥ // SatvT_1.25",
    "GR14satvtanu:55": " rasagandhāv ime sarve smṛtā prakṛtivikriyāḥ /",
    "GR14satvtanu:56": " śabdasya prakṛter eva saṃdṛśyante yato budhaiḥ // SatvT_1.26",
    "GR14satvtanu:57": " ato 'bhavan prakṛtayo vikārān vikṛtīr viduḥ /",
    "GR14satvtanu:58": " ākāśe śabdamātraṃ syād vāyau sparśaḥ saśabdakaḥ // SatvT_1.27",
    "GR14satvtanu:59": " rūpaṃ tejasi śabdaś ca sparśaś caiva jale tathā /",
    "GR14satvtanu:60": " rasaśabdasparśarūpaṃ pṛthivyāṃ sarvam eva hi // SatvT_1.28",
    "GR14satvtanu:61": " kāraṇānāṃ yataḥ kārye samanvayavidhis tataḥ /",
    "GR14satvtanu:62": " dṛśyate tv adhikas tatra guṇo yāvati kaś ca ha // SatvT_1.29",
    "GR14satvtanu:63": " mahadādīni tattvāni puruṣasya mahātmanaḥ /",
    "GR14satvtanu:64": " kāryāvatārarūpāṇi jānīhi dvijasattama // SatvT_1.30",
    "GR14satvtanu:65": " sarvāṇy etāni saṃgṛhya puruṣasyecchayā yā /",
    "GR14satvtanu:66": " aṃśair utpādayāmāsur virājaṃ bhuvanātmakam // SatvT_1.31",
    "GR14satvtanu:67": " tasya cāntargataṃ chidraṃ pañcāśatkoṭivistṛtam /",
    "GR14satvtanu:68": " daśottarādhikair etaiḥ saptabhir bahir āvṛtam // SatvT_1.32",
    "GR14satvtanu:69": " tam āhuḥ puruṣasyaiva gehaṃ yatrāviśat svayam /",
    "GR14satvtanu:70": " yato 'cetanam evāsīt kevalaṃ sarvavistaram // SatvT_1.33",
    "GR14satvtanu:71": " narād utpannatattvānāṃ saṃgrahe nārasaṃjñake /",
    "GR14satvtanu:72": " ayanaṃ tasya yad abhūt tasmān nārāyaṇaḥ smṛtaḥ // SatvT_1.34",
    "GR14satvtanu:73": " virāḍdehe yad avasad bhagavān purasaṃjñake /",
    "GR14satvtanu:74": " ataḥ puruṣanāmānam avāpa puruṣaḥ paraḥ // SatvT_1.35",
    "GR14satvtanu:75": " yadā sa bhagavān devo mūlaprakṛtivistaraḥ /",
    "GR14satvtanu:76": " nārāyaṇena rūpeṇa virajam aviśat svayam // SatvT_1.36",
    "GR14satvtanu:77": " tadā cetanam āpādya cirād vigraha utthitaḥ /",
    "GR14satvtanu:78": " samaṣṭiśabdatāvācyo dvisaptabhuvanāśrayaḥ // SatvT_1.37",
    "GR14satvtanu:79": " yasmin carācaraṃ bhūtaṃ sraṣṭā brahmāhares tanūḥ /",
    "GR14satvtanu:80": " tatra lokamayaṃ yāvat taṃ virājaṃ vido viduḥ // SatvT_1.38",
    "GR14satvtanu:81": " tasyābhimāninaṃ jīvaṃ vairājaṃ puruṣābhidham /",
    "GR14satvtanu:82": " tadantaryāmiṇaṃ devaṃ nārāyaṇam anāmayam // SatvT_1.39",
    "GR14satvtanu:83": " sarvajīvaikanilayaṃ bhagavantaṃ pracakṣate /",
    "GR14satvtanu:84": " avatārasahasrāṇāṃ nidhānaṃ bījam avyayam // SatvT_1.40",
    "GR14satvtanu:85": " yasyāṃśena rajoyuktaḥ sṛṣṭau brahmā vyajāyata /",
    "GR14satvtanu:86": " viṣṇuḥ sattvaguṇādhīśaḥ sthitau sthāpayituṃ jagat // SatvT_1.41",
    "GR14satvtanu:87": " tamasā rudrarūpo 'bhūt pratisaṃcaraṇo vibhuḥ /",
    "GR14satvtanu:88": " ete viṣṇor guṇamayā avatārāḥ kriyākṛtāḥ // SatvT_1.42",
    "GR14satvtanu:89": " eṣām aṃśāvatārān me nibodha gadato mama /",
    "GR14satvtanu:90": " brahmaṇo 'ṃśena samabhūn marīcir atrir aṅgirāḥ // SatvT_1.43",
    "GR14satvtanu:91": " pulastyaḥ pulahaś caiva kratur dakṣo dvijottama /",
    "GR14satvtanu:92": " bhṛgur vasiṣṭho 'tharvā ca kardamādyāḥ prajeśvarāḥ // SatvT_1.44",
    "GR14satvtanu:93": " eṣāṃ putrāś ca pautrāś ca prapautrāś ca mahaujasaḥ /",
    "GR14satvtanu:94": " sṛṣṭyartham udgatāḥ sarve bhagavadvīryasaṃyutāḥ // SatvT_1.45",
    "GR14satvtanu:95": " viṣṇor aṃśena samabhūd dharmo yajño bṛhattrivṛt /",
    "GR14satvtanu:96": " svāyambhuvādyā manavo dvisaptā lokaviśrutāḥ // SatvT_1.46",
    "GR14satvtanu:97": " eṣāṃ putrāś ca pautrāś ca tathendrādyāś ca devatāḥ /",
    "GR14satvtanu:98": " viṣṇvaṃśayuktā lokānāṃ pālakāḥ kathitā mayā // SatvT_1.47",
    "GR14satvtanu:99": " rudrasyāṃśena śataśo jātā rudragaṇāḥ pṛthak /",
    "GR14satvtanu:100": " sarpāś ca śataśo jātā ye ca hiṃsrāḥ svabhāvataḥ // SatvT_1.48",
    "GR14satvtanu:101": " ete saṃkṣepataḥ proktā rudrasyāṃśās tamojuṣaḥ /",
    "GR14satvtanu:102": " saṃhāriṇo 'sya jagato ghorarūpā vilakṣaṇāḥ // SatvT_1.49",
    "GR14satvtanu:103": " atha te sampravakṣyāmi līlādehān hareḥ pṛthak /",
    "GR14satvtanu:104": " śuddhasattvamayān śāntān lokapremāspadān śṛṇu // SatvT_1.50",
    "GR14satvtanu:105": " ya īśa eko bhagavān ananto brahmasvarūpī puruṣo 'dhiyajñaḥ /",
    "GR14satvtanu:106": " pātuṃ punar viśvam asau svakāryaṃ bheje tanūs taṃ praṇamāmi kṛṣṇam // SatvT_1.51",
    "GR14satvtanu:107": " iti śrīsātvatatantre śivanāradasaṃvāde prathamaḥ paṭalaḥ // SatvT_1.52",
    "GR14satvtanu:108": " Sātvatatantra,",
    "GR14satvtanu:109": " dvitīyaḥ paṭalaḥ",
    "GR14satvtanu:110": " śrīsiva uvāca /",
    "GR14satvtanu:111": " sākṣād babhūva bhagavān paripātum īśo vedān yugādisamaye hayaśīrṣanāmā /",
    "GR14satvtanu:112": " hatvā suretaravarau madhukaiṭabhākhyau nastaś cakāra viśrutīḥ śrutibhir vimṛgyaḥ // SatvT_2.1",
    "GR14satvtanu:113": " lokān nivṛttiparatāṃ pracikīrṣur ādau bhūtvā catuḥsanatayā bhagavān vimuktyai /",
    "GR14satvtanu:114": " provāca yogam amalaṃ viśadāśayebhyo bhogān viraktiparatāṃ svayam ācacāra // SatvT_2.2",
    "GR14satvtanu:115": " deveṣu nāradatanur bhagavān viśuddhaṃ naiṣkarmyayogam avahat khalu pāñcarātram /",
    "GR14satvtanu:116": " dharmaṃ tathā bhagavatā kathitaṃ viśeṣaśiṣyeṣv asau paramanirvṛtim ādadhānam // SatvT_2.3",
    "GR14satvtanu:117": " ādau dadhāra dharaṇīdharaṇāya dhātuḥ svāyambhuvoktiparipālakakāla eva /",
    "GR14satvtanu:118": " nārāyaṇo 'khilagurur gurukoladehaṃ tenāhanad ditisutaṃ daśanāgraghātaiḥ // SatvT_2.4",
    "GR14satvtanu:119": " bhūmer adho dharaṇimaṇḍalam aprameyaḥ śeṣākhya āsa jagataḥ sthitaye nitāntam /",
    "GR14satvtanu:120": " yasmin kalārpitam idaṃ likhivac cakāsti nāgādhipair munigaṇaiḥ parisevitāṅghriḥ // SatvT_2.5",
    "GR14satvtanu:121": " tasmād adhaḥ kamaṭha āsa viśālarūpī brahmāṇḍabhāṇḍaparivistṛtādivyakāyaḥ /",
    "GR14satvtanu:122": " śeṣo 'pi yatra paribhāti sutantutulyo yaṃ cāryamā pitṛpatiḥ samupāsate vai // SatvT_2.6",
    "GR14satvtanu:123": " dṛṣṭvā dṛśārdhavayasāpi vihāya mātur dehaṃ dhruvaṃ madhuvane tapasābhitaptam /",
    "GR14satvtanu:124": " bhūtvā kṛpāmayavapur bhagavān svalokaṃ prādāt stuvanti yatayo munayo 'pi yaṃ vai // SatvT_2.7",
    "GR14satvtanu:125": " ālokya kardamatapo bhagavān vibhūtyai saṃśuddhadivyavapuṣāvirabhūt saśuklaḥ /",
    "GR14satvtanu:126": " tasmā adād varamajātmajaputrarūpam ānandabindupayasā ca cakāra tīrtham // SatvT_2.8",
    "GR14satvtanu:127": " yajñe sa eva rucinā manuputriputra āhūtisūtir asurāraṇivahnikalpaḥ /",
    "GR14satvtanu:128": " trailokyagopanavidhau suranātha īśa nāmnā suyajña iti viśrutakīrtir āśiḥ // SatvT_2.9",
    "GR14satvtanu:129": " siddheśvaraś ca samabhūt kapilākhya īśaḥ śrīdevahūtitanayo vitatāna tasyai /",
    "GR14satvtanu:130": " yogaṃ svaśaktisahitaṃ cidacidvibhāgaṃ sāṃkhyaṃ tathā svabhimukheṣu jagāda śuddham // SatvT_2.10",
    "GR14satvtanu:131": " yogeśvaro 'tritanayo bhagavān ananto dattākhya āsa samatāvavadat svacaryām /",
    "GR14satvtanu:132": " prahlādahaihayayaduṣv aparāyaṇeṣu śiṣyeṣu śikṣitakathāṃ kathayan gurubhyaḥ // SatvT_2.11",
    "GR14satvtanu:133": " nārāyaṇo nara ṛṣipravarāvabhūtāṃ dharmasya dakṣaduhitary adhimūrtipatnyām /",
    "GR14satvtanu:134": " dhīropakārakaruṇāśayakāyaśuddhaṃ tīvraṃ tapaḥ pracaratāṃ surarājatāpam // SatvT_2.12",
    "GR14satvtanu:135": " nābher abhūd ṛṣabhasaṃjñasadāptakāmo yogeśvaraḥ sutaśatair avadat prajābhyaḥ /",
    "GR14satvtanu:136": " dharmaṃ tataḥ paramayogijanāvacaryāṃ naiṣkarmyalakṣaṇaparāṃ svayam ācacāra // SatvT_2.13",
    "GR14satvtanu:137": " dhātrantike susanakādibhir īryamāṇe cetoguṇān vigalituṃ bhagavān sa haṃsaḥ /",
    "GR14satvtanu:138": " provāca tattvam amalaṃ sadayārdracittā yasmād guṇāguṇavibhāgam abhūn munīnām // SatvT_2.14",
    "GR14satvtanu:139": " vene mṛte dvijajanair anu bāhuyugmaṃ saṃmathyamānasamaye pṛthurūpa āsīt /",
    "GR14satvtanu:140": " lokakṣudhāṃ praśamayan pṛthivīṃ dudoha sarvāṇi bhūtikaraṇāni ca sarvabhūtyai // SatvT_2.15",
    "GR14satvtanu:141": " dakṣasya yajñavihite śivaśaktihetoḥ prāptājyabhāmam adhikaṃ bhṛguṇābhidattam /",
    "GR14satvtanu:142": " tatrāṣṭabāhur abhavad bhagavān bhavāya prāptā nutiḥ suranarādikṛtāpi tena // SatvT_2.16",
    "GR14satvtanu:143": " jātaḥ priyavratakule gaya ity udārakīrtiṃ tatāna bhagavān tanuvāṅmanobhiḥ /",
    "GR14satvtanu:144": " tenāpi yajñatanur īśvara indrarūpī spardhāṃ cakāra mahatāṃ madam ādadhānaḥ // SatvT_2.17",
    "GR14satvtanu:145": " saṃvatsarasya tanayaḥ sa ha yāminīnām ālokanādivividhaṃ mudam ācikīrṣuḥ /",
    "GR14satvtanu:146": " śrīkāmadevavapuṣā hy avatīrya devo devyomayā madanakelibhir ārarāma // SatvT_2.18",
    "GR14satvtanu:147": " prācīnabarhitanayāṃs tapasā sutaptān dṛṣṭvā svaśāntavapuṣāvirabhūd anantaḥ /",
    "GR14satvtanu:148": " dattvā svapādabhajanaṃ vasatāṃ gṛheṣu kanyāṃ ca vṛkṣajanitām adiśad dayāluḥ // SatvT_2.19",
    "GR14satvtanu:149": " svārociṣe tuṣitayā dvijavedaśīrṣāj jāto vibhuḥ sakaladharmabhṛtāṃ variṣṭhaḥ /",
    "GR14satvtanu:150": " yad brahmacaryāniyamān ṛṣayo 'py aśikṣan sākṣāj jagadgurutayāvacacāra śuddhān // SatvT_2.20",
    "GR14satvtanu:151": " dharmād abhūt sutatayā bhagavāṃs tṛtīye manvantare trijagataḥ sthitaye kṛpāluḥ /",
    "GR14satvtanu:152": " śrīsatyasena iti durjanayakṣarakṣān yas tān apāharad asau suranāthamitraḥ // SatvT_2.21",
    "GR14satvtanu:153": " turye 'ntare sarasi vāraṇarājarājaṃ grāheṇa tīvrabalinā parikarṣayantam /",
    "GR14satvtanu:154": " nārāyaṇety abhihite harir uddadhāra tasmād bhavārṇavajalād api devarājaḥ // SatvT_2.22",
    "GR14satvtanu:155": " vaikuṇṭha āsa bhagavān dvijavarya mudrā devyā mayā tadanurūpajayābhidhānaḥ /",
    "GR14satvtanu:156": " vaikuṇṭhadarśanam akārayad aprameyas tasyāu pañcamamanoḥ samaye prasiddham // SatvT_2.23",
    "GR14satvtanu:157": " ṣaṣṭhe 'ntare tu bhagavān dvijaśāpakhinnadehān surān avanatān avalokya sannaḥ /",
    "GR14satvtanu:158": " vairājavipratanayo 'jitasaṃjña īśo devāsurair amathayat sahasā payodhim // SatvT_2.24",
    "GR14satvtanu:159": " devāsure jalanidher mathanād viṣaṣṇe hastāc cyute girivare sahasārdracittaḥ /",
    "GR14satvtanu:160": " bhūtvā tu kūrmavapur adbhutam uddadhāra mene ca parvatavivartanagātrakaṇḍūm // SatvT_2.25",
    "GR14satvtanu:161": " dugdhāmbudhāv ururujāṃ pracikīrṣur īśa ādāya pūrṇakalaśaṃ sudhayā nitāntam /",
    "GR14satvtanu:162": " āyurvidhānanigamaṃ khalu yajñabhoktā dhanvantariḥ samabhavad bhagavān narāṇām // SatvT_2.26",
    "GR14satvtanu:163": " dhanvantarer amṛtapūrṇaghaṭe svavārā cūrṇīyamāna amare śaraṇaṃ praviṣṭe /",
    "GR14satvtanu:164": " mohiny abhūt sa bhagavān asurāsurāṇāṃ mohāya tāpaviramāya sadāptakāmaḥ // SatvT_2.27",
    "GR14satvtanu:165": " satyavratāya janatarpaṇataḥ svarūpaṃ mātsyaṃ mahākaruṇayā pravitatya sadyaḥ /",
    "GR14satvtanu:166": " kalpārṇave 'py avadad acyuta ātmatattvaṃ bhūrūpanāvivasate viharan dvijebhyaḥ // SatvT_2.28",
    "GR14satvtanu:167": " trailokyaduḥkhadalanāya nṛsiṃharūpaṃ kṛtvā svabhaktam avituṃ kila lāṅgalāgraiḥ /",
    "GR14satvtanu:168": " dhṛtvāsurendram asurendraviśālatīvravakṣaḥsthalaṃ sthalam ivāgranakhair dadāra // SatvT_2.29",
    "GR14satvtanu:169": " yasmin prapaśyati baliḥ sagaṇaṃ trilokaṃ tenāpi vāmanatanuṃ bhagavān gṛhītvā /",
    "GR14satvtanu:170": " saṃyācya sammitapadatritayaṃ baleḥ svaṃ kṛtvā triviṣṭapam adād aditeḥ sutebhyaḥ // SatvT_2.30",
    "GR14satvtanu:171": " bhaktān ahaṃ samanuvarta iti svavācaṃ sākṣāt prakartum iva bhūvivare praviṣṭaḥ /",
    "GR14satvtanu:172": " vairocaner gṛham arakṣayad aprameyo nāmnā gadādhara iti kṣapayan dayāvān // SatvT_2.31",
    "GR14satvtanu:173": " bhūtvā tu bhārgavakule nijatātanāśād rāmo mahāparaśukaṃ parigṛhya tīkṣṇam /",
    "GR14satvtanu:174": " kṣatraṃ nivārya kṣititalaṃ parihṛtya bhūyo dattvā dvijāya hy avasat sa mahendrapṛṣṭhe // SatvT_2.32",
    "GR14satvtanu:175": " vṛndārakaiḥ pariniṣevitapādapadmaḥ śrīrāmacandra iti sūryakulābdhijātaḥ /",
    "GR14satvtanu:176": " devārināśanavidhau kuśikānvayena nīto maheśadhanur ājagavaṃ babhañja // SatvT_2.33",
    "GR14satvtanu:177": " jñātvā tato bhṛgukulodbhavadhīravīraṃ rāmaṃ sugaurarucirāṃ pariṇīya sītām /",
    "GR14satvtanu:178": " gatvā gṛhān gṛhapateḥ pitur āptajāyāvācaṃ niśamya vanavāsam agāt sabhāryaḥ // SatvT_2.34",
    "GR14satvtanu:179": " tīrtvā gāṅgapayo 'nujānugamanāc chrīcitrakūṭaṃ giriṃ tyaktvā duṣṭavirādharādhadamano dhāvan dhanur dhārayan /",
    "GR14satvtanu:180": " hatvā krūrasurendravairihariṇaṃ mārīcasaṃjñaṃ tato laṅkeśāhṛtasītayā khalu punaḥ prāpto dṛśām īdṛśām // SatvT_2.35",
    "GR14satvtanu:181": " candraṃ caṇḍakaraṃ pracaṇḍapavanaṃ mene sumandānilaṃ mālāṃ mālatimallikāṃ śucikalāṃ gītaṃ sphuliṅgāyitam /",
    "GR14satvtanu:182": " ity evaṃ vanitāparāyaṇanaraṃ hāsyann ivālokayan ṛkṣaṃ manmathasāyakāhṛtamano reme priyāśaṅkayā // SatvT_2.36",
    "GR14satvtanu:183": " gatvā vānararājavālinamahāmitreṇa setuṃ tato baddhvā vāridhim ātarat taratamaṃ sākaṃ plavaṃgair mudā /",
    "GR14satvtanu:184": " chittvā rākṣasayakṣalakṣam amalā sītā saputrānujaṃ laṅkeśaṃ jvaladagninā bhagavatā cāptā punaḥ sā purī // SatvT_2.37",
    "GR14satvtanu:185": " sūryādiśaktim avihṛtya śaśāsa bhūmiṃ govipraprājñaparisevanasarvadharmaḥ /",
    "GR14satvtanu:186": " udriktabhaktinamitān anayat svanāthān sarvān vanādhivasataḥ svapadaṃ suśāntam // SatvT_2.38",
    "GR14satvtanu:187": " tasyānujo bharatasaṃjña udārabuddhī rāmājñayā nijagṛhe nivasann api śrīm /",
    "GR14satvtanu:188": " tyaktvā vanasthavratavān abhavat tato vai gandharvakoṭimathanaṃ viharaṃś cakāra // SatvT_2.39",
    "GR14satvtanu:189": " śrīlakṣmaṇas tadavaro vanam etya rāmaṃ sītāṃ niṣecya bahukaṣṭa āsīt /",
    "GR14satvtanu:190": " bāhye 'pi cāsya vacasā vanam etya dehaṃ saṃtyajya tatpadam agād arisainyavahniḥ // SatvT_2.40",
    "GR14satvtanu:191": " śatrughnasaṃjña uruvikramaśuddhabuddhiḥ śauryeṇa darpadalano dviṣatāṃ dayāluḥ /",
    "GR14satvtanu:192": " dīneṣu daityalavaṇāntaka āryasevī svānyeṣu sāmyamatirājanatābhirāmaḥ // SatvT_2.41",
    "GR14satvtanu:193": " mārkaṇḍanāmamunaye bhuvanāni deṣṭuṃ māyālaye tanutare jaṭhare mukundaḥ /",
    "GR14satvtanu:194": " nyagrodhapattrapuṭakośaśayāna āsīd aṅguṣṭhapānaparamaḥ śiśur aprameyaḥ // SatvT_2.42",
    "GR14satvtanu:195": " vṛtrasya ghoravapuṣā paritāpitānāṃ saṃrakṣaṇāya bhagavān yudhi nirjarāṇām /",
    "GR14satvtanu:196": " ādyo hy abhūd garuḍakiṃnaragītakīrtis teṣāṃ suduḥkhabhayaśokavināśaśīlaḥ // SatvT_2.43",
    "GR14satvtanu:197": " aṅguṣṭhaparvasumitān śramaṇān dvijāgryān dṛṣṭvā tu goṣpadapayogatasarvadehān /",
    "GR14satvtanu:198": " brahmaṇya indrahasitān samidaṃśuhastān gurvarcanāya kṛpayāvad amūn prapannān // SatvT_2.44",
    "GR14satvtanu:199": " duṣyantabījam adhigamya śakuntalāyāṃ jāto hy ajo 'pi bhagavān adhiyajñakart /",
    "GR14satvtanu:200": " vismāpayan bahunṛpān bahuvājimedhān sākṣād iyāja bahu dānam adād ameyaḥ // SatvT_2.45",
    "GR14satvtanu:201": " sarvān janān kaliyuge balabuddhihīnān dṛṣṭvā kṛpāparavaśo vasuvīryajāyām /",
    "GR14satvtanu:202": " jātaḥ parāśarasakāśata ādidevo vedān samāhitatayā vibhajiṣyati sma // SatvT_2.46",
    "GR14satvtanu:203": " vṛṣṇeḥ kule tu bhagavān baladevanāmā yasmād balān atibalān adalat surārīn /",
    "GR14satvtanu:204": " yal lāṅgalāgrakalanāt kururājadhānī dhāneva dhāmasahitā calitātibhītā // SatvT_2.47",
    "GR14satvtanu:205": " bhūmer janasya nijapādaparāyaṇasya vṛṣṇer ajo 'pi bhagavān sukham ādadhānaḥ /",
    "GR14satvtanu:206": " jāto bhaviṣyati yaśo vipulaṃ prakartuṃ śrīkṛṣṇa ity abhihito 'khilaśaktipūrṇaḥ // SatvT_2.48",
    "GR14satvtanu:207": " jāto nijena vapuṣā vasudevagehe gatvā tu gokulam atho viharan vinodaiḥ /",
    "GR14satvtanu:208": " bālākṛtir viśadabālakabhāṣāhāsair gogopagopavanitāmudam āśu kartā // SatvT_2.49",
    "GR14satvtanu:209": " kaṃsānuśiṣṭasuraśatrugaṇān ulūkīmukhyān haniṣyati vrajasthitaye mahādrim /",
    "GR14satvtanu:210": " dhṛtvocchilīndhram iva sapta dināni vāmahaste pragṛhya suranāthamadaṃ pramārṣṭā // SatvT_2.50",
    "GR14satvtanu:211": " dhātrā yadā sapaśugopaśiśau praṇīte buddher bhramo halabhṛto 'bhavad aprameyaḥ /",
    "GR14satvtanu:212": " tat saṃharan sapaśupālakulasvarūpaṃ kṛtvā vidhiṃ vividhamohamalāt sa dhartā // SatvT_2.51",
    "GR14satvtanu:213": " vṛndāvane surabhivādyavilāsagītair godhugvadhūjanamanojajavaṃ dadhānaḥ /",
    "GR14satvtanu:214": " kartā mahāmadanakelivihāragoṣṭhīvismāpanaṃ niśi niśācarakhecarāṇām // SatvT_2.52",
    "GR14satvtanu:215": " kaṃsasya raṅgasadanaṃ sabale praṇīte svāphalkinā bhavadhanus tarasā vibhajya /",
    "GR14satvtanu:216": " cāṇūraśūraśamanaṃ sahakaṃsamājau kartā dvipaṃ kuvalayaṃ sahasā nihatya // SatvT_2.53",
    "GR14satvtanu:217": " sāṃdīpanaṃ mṛtasutaṃ gurudakṣiṇārthī dattvā jarāsutabalaṃ yavanaṃ ca hatvā /",
    "GR14satvtanu:218": " śrīrukmiṇīprabhṛtidāraśataṃ vivāhya tābhyaḥ sutān daśadaśānu janiṣyati sma // SatvT_2.54",
    "GR14satvtanu:219": " bhaumaṃ nihatya sagaṇaṃ divi devamātur dātuṃ tadīyamaṇikuṇḍalam ādidevaḥ /",
    "GR14satvtanu:220": " gatvā surendratarurājavaraṃ priyāyāḥ prītau samuddharaṇato ditijān sa jetā // SatvT_2.55",
    "GR14satvtanu:221": " bāṇāsurasya samare mama vīryanāśāl labdhāmaratvam adhikaṃ yudhi bhūpabandhūn /",
    "GR14satvtanu:222": " jitvā yudhiṣṭhiranṛpakratunā vivāhabījaṃ nipātya gurubhārataraṃ prahartā // SatvT_2.56",
    "GR14satvtanu:223": " loke pradarśya sutarāṃ dvijadevapūjāṃ svasyāpy apārakaruṇāṃ nijasevakebhyaḥ /",
    "GR14satvtanu:224": " trātvā parīkṣitanṛpaṃ paramāstradagdhaṃ pārthāya bhūtim avalokayitā dvijārthe // SatvT_2.57",
    "GR14satvtanu:225": " kāmena snehabhayarāgakuṭubasaṃdhe yasmin mano nivasataḥ śamalaṃ nirasya /",
    "GR14satvtanu:226": " dātā svarūpam amalaṃ pariśuddhabhāvaḥ sākṣāt svarūpaniratasya ca kiṃ nu vakṣye // SatvT_2.58",
    "GR14satvtanu:227": " yat pādapaṅkajaparāgaparāyaṇānām agre cakāsti na ca muktisukhaṃ nitāntam /",
    "GR14satvtanu:228": " kiṃ vānyadarpitabhayaṃ khalu kālavegaiḥ sākṣān mahāsukhasamudragatāntarāṇām // SatvT_2.59",
    "GR14satvtanu:229": " gaṅgāditīrthatapahomavratādikebhyaḥ kīrtiṃ svakīyam adhikāṃ samudīrya loke /",
    "GR14satvtanu:230": " atyunnataṃ dvijakulaṃ dvijaśāpavyājād dhatvā svalokam amalaṃ tanunābhigantā // SatvT_2.60",
    "GR14satvtanu:231": " tasmād bhaviṣyati sutaḥ sukhado janānāṃ pradyumnasaṃjña urugāyaguṇānurūpaḥ // SatvT_2.61",
    "GR14satvtanu:232": " kartā mudaṃ muditavaktrasucārugātraiḥ pātrair ivāmṛtapayo manujān pracchan /",
    "GR14satvtanu:233": " tatrāpy ajo 'nujanitāpyaniruddhanāmānāmnāṃ pravartakatayā manasīśvaro 'pi // SatvT_2.62",
    "GR14satvtanu:234": " yasmād uṣāharaṇato bhujavīryanāśād bāṇo bhaviṣyati śivānugaśāntadehaḥ /",
    "GR14satvtanu:235": " vyāsād bhaviṣyati [... au2 ṇeichenjh] bhagavān araṇyāṃ yogī janān prati gadiṣyati vedasāram // SatvT_2.63",
    "GR14satvtanu:236": " śrīmatsuśāntam amalaṃ bhagavatpraṇītaṃ yac chraddhayā kalijanā api yānti śāntim /",
    "GR14satvtanu:237": " buddhāvatāram adhigamya kalāvalakṣair veṣair mater ativimohakaraṃ pralobham // SatvT_2.64",
    "GR14satvtanu:238": " pākhaṇḍaśāstram adhikalpya suradviṣāṇāṃ kartā jinasya tanayo bhagavān gayāyām /",
    "GR14satvtanu:239": " pākhaṇḍaśāstrabahule nijavedamārge naṣṭe dvijātibhir asatpathi vartamāne // SatvT_2.65",
    "GR14satvtanu:240": " kalkyāvatārataraṇis taruṇāndhakāratulyaṃ tudan nṛpagaṇaṃ kṛtadharmagoptā /",
    "GR14satvtanu:241": " sākṣād bhaviṣyati sarasvatisaṃjñitāyāṃ śrīsārvabhauma iti vedagupo dvijāgryāt // SatvT_2.66",
    "GR14satvtanu:242": " kṛtvā puraṃdaraśriyaṃ balaye 'tidāsyan goptāṣṭame manuyuge viditānubhāvaḥ /",
    "GR14satvtanu:243": " āyuḥ karo navamanoḥ samaye janānāṃ nītiṃ vidhātum amarārivināśanāya // SatvT_2.67",
    "GR14satvtanu:244": " goptā bhaviṣyati jagajjanadhārayāsau bhūtvā śrutendrasahito bhagavān apāraḥ /",
    "GR14satvtanu:245": " bhūtvā viśūcisadane dvijarājaśambhoḥ sāhityakarmaparavān daśame 'ntare saḥ // SatvT_2.68",
    "GR14satvtanu:246": " pātāmarān [... au3 ṇeichenjh] viśvak [... au1 ṇeichenjh] senasaṃjño yat sainyapūgasamarād amarārināśaḥ /",
    "GR14satvtanu:247": " manvantaraikadaśame 'rthakariprapautraḥ śrīdharmasetur iti viśruta ādidevaḥ // SatvT_2.69",
    "GR14satvtanu:248": " hatvāsurān surapatau vidhṛter apatye dātā tṛtīyabhavanaṃ bhagavān svayambhūḥ /",
    "GR14satvtanu:249": " jāto dviṣaṇmanuyuge yugapālanāya viprāt svaśaktimahasaḥ sunṛtākhyato vai // SatvT_2.70",
    "GR14satvtanu:250": " khyāto bhaviṣyati tato bhagavān svadhāmā yasmāj janā jagati saukhyam apāram āpuḥ /",
    "GR14satvtanu:251": " bhāvye trayodaśayuge bhavitādidevaḥ śrīdevahotratanayo bhagavān bṛhatyām // SatvT_2.71",
    "GR14satvtanu:252": " yogeśvaro divi divaspatiśakramitro yogād ameyavapuṣā sa vitānatulyaḥ /",
    "GR14satvtanu:253": " satrāyaṇasya sadane bhagavān anādidevo 'pi devavanitātanayo 'bhijātaḥ // SatvT_2.72",
    "GR14satvtanu:254": " ante 'ntare karaṇakarmavitānatantūn vistārayiṣyati jagaddhitakāmaśīlaḥ /",
    "GR14satvtanu:255": " ete mayā bhagavataḥ kathitā dvijāte śuddhāvatāranicayā jagato hitārthāḥ /",
    "GR14satvtanu:256": " sampūrṇatāṃśakalayā paribhāvanīyā jñānakriyābalasamādibhir ābhivyaktāḥ // SatvT_2.73",
    "GR14satvtanu:257": " yal līlātanubhir nityaṃ pālyate sacarācaram /",
    "GR14satvtanu:258": " tam ahaṃ śaraṇaṃ yāmi kṛṣṇaṃ brahmāṇḍanāyakam // SatvT_2.74",
    "GR14satvtanu:259": " Sātvatatantra,",
    "GR14satvtanu:260": " tṛtīyaḥ paṭalaḥ",
    "GR14satvtanu:261": " śrīnārada uvāca /",
    "GR14satvtanu:262": " kathitā bhagavān viṣṇor avatārā mahātmanaḥ /",
    "GR14satvtanu:263": " sampūrṇāṃśakalābhedair bhāvanīyās tvayā prabho // SatvT_3.1",
    "GR14satvtanu:264": " nirvikalpasya kṛṣṇasya brahmaṇaḥ paramātmanaḥ /",
    "GR14satvtanu:265": " katham aṃśakalābhāga etad varṇaya no vibho // SatvT_3.2",
    "GR14satvtanu:266": " śrīśiva uvāca /",
    "GR14satvtanu:267": " satyam uktaṃ tvayā brahman kṛṣṇasya jagadātmanaḥ /",
    "GR14satvtanu:268": " avatāreṣu sarveṣu bhedād aṃśakalāḥ svataḥ // SatvT_3.3",
    "GR14satvtanu:269": " na varṇayanti nipuṇā jñānino bhagavatparāḥ /",
    "GR14satvtanu:270": " avikārād acyutāc ca nirbhedād brahmarūpiṇaḥ // SatvT_3.4",
    "GR14satvtanu:271": " kiṃ tu jñānaprabhāvādeḥ pūrṇāṃśāṃśānudarśanāt /",
    "GR14satvtanu:272": " pūrṇam aṃśakalābhāgaṃ vadanti jagadīśituḥ // SatvT_3.5",
    "GR14satvtanu:273": " santi yady api sarvatra jñānavīryaguṇādayaḥ /",
    "GR14satvtanu:274": " tathāpi kāryataḥ kecid dṛśyante na hi sarvataḥ // SatvT_3.6",
    "GR14satvtanu:275": " aiśvaryajñānadharmāś ca vairāgyaṃ śrīr yaśas tathā /",
    "GR14satvtanu:276": " eṣāṃ saṃdarśanāt sākṣāt pūrṇo vidvadbhir ucyate // SatvT_3.7",
    "GR14satvtanu:277": " eteṣām api bhāgānām alpālpadarśanād asau /",
    "GR14satvtanu:278": " vibhāty aṃśakalābhedo bhagavān bhagabhedadhṛk // SatvT_3.8",
    "GR14satvtanu:279": " aṃśas turīyo bhāgaḥ syāt kalā tu ṣoḍaśī matā /",
    "GR14satvtanu:280": " śatabhāgo vibhūtiś ca varṇyate kavibhiḥ pṛthak // SatvT_3.9",
    "GR14satvtanu:281": " ato jñānasya dharmasya vairāgyaiśvaryayoḥ śriyaḥ /",
    "GR14satvtanu:282": " yaśasaḥ pṛthagbhedaṃ mattaḥ śṛṇu dvijottama // SatvT_3.10",
    "GR14satvtanu:283": " utpattipralayau caiva vidyāvidye gatāgatī /",
    "GR14satvtanu:284": " eṣāṃ jñānaṃ vadanty aṅga jñānaṃ ṣaḍvidham uttamam // SatvT_3.11",
    "GR14satvtanu:285": " satyaṃ śaucaṃ dayā maunaṃ dharmaś cāturvidhaḥ smṛtaḥ /",
    "GR14satvtanu:286": " amāno vyatirekaś ca aindriyas tu vaśīkṛtaḥ // SatvT_3.12",
    "GR14satvtanu:287": " evaṃ caturvidho bhadra vairāgyaḥ samudāhṛtaḥ /",
    "GR14satvtanu:288": " aṇimā laghimā caiva mahimā tadanantaram // SatvT_3.13",
    "GR14satvtanu:289": " prākāmyaṃ caiva prāptiś ca īśitā vaśitā tathā /",
    "GR14satvtanu:290": " kāmasyāvasitā hy ete aṣṭaiśvaryāḥ prakīrtitāḥ // SatvT_3.14",
    "GR14satvtanu:291": " bhṛtyāmātyasuhṛdbandhuputrapautrakalatrakāḥ /",
    "GR14satvtanu:292": " vāsobhūṣaṇakośāś ca senikā caturaṅgiṇī // SatvT_3.15",
    "GR14satvtanu:293": " gṛhā bhūr astraśastre ca durgādyāḥ śriya īritāḥ /",
    "GR14satvtanu:294": " yaśas tu puṃso bhavati karmato guṇatas tathā // SatvT_3.16",
    "GR14satvtanu:295": " karma caturvidhaṃ proktaṃ sṛṣṭisthitilayātmakam /",
    "GR14satvtanu:296": " tayā līlāvatārāṇāṃ caritaṃ paramādbhutam // SatvT_3.17",
    "GR14satvtanu:297": " guṇāny aparimeyāṇi kīrtitāni manīṣibhiḥ /",
    "GR14satvtanu:298": " tathāpy ahaṃ dviṣaṣṭhīṃ te varṇayāmy anupūrvaśaḥ // SatvT_3.18",
    "GR14satvtanu:299": " brahmaṇyaś ca śaraṇyaś ca bhaktavātsalyam eva ca /",
    "GR14satvtanu:300": " dātṛtvaṃ satyasaṃdhatvaṃ vikrāntatvaṃ niyamyatā // SatvT_3.19",
    "GR14satvtanu:301": " durjayatvaṃ duḥsaratvaṃ niṣevyatvaṃ sahiṣṇutā /",
    "GR14satvtanu:302": " akṣobhyatvaṃ svatantratvaṃ nairapekṣyaṃ svasauṣṭhavam // SatvT_3.20",
    "GR14satvtanu:303": " śauryam audāryam āstikyaṃ sthairyaṃ dhairyaṃ prasannatā /",
    "GR14satvtanu:304": " gāmbhīryaṃ praśrayaḥ śīlaṃ prāgalbhyam ṛtamaṅgalam // SatvT_3.21",
    "GR14satvtanu:305": " śamo damo balaṃ dākṣyaṃ kṣemaṃ harṣo 'nahaṃkṛtiḥ /",
    "GR14satvtanu:306": " saṃtoṣa ārjavaṃ sāmyaṃ manobhāgyaṃ śrutaṃ sukham // SatvT_3.22",
    "GR14satvtanu:307": " tyāgo bhayaṃ pāvanaṃ ca tejaḥ kauśalam āśrayaḥ /",
    "GR14satvtanu:308": " dhṛtiḥ kṣamā smṛtir lajjā śraddhā maitrī dayonnatiḥ // SatvT_3.23",
    "GR14satvtanu:309": " śāntiḥ puṣṭiḥ svavākśuddhir buddhir vidyā svarakṣatā /",
    "GR14satvtanu:310": " ete te bhagabhedās tu kathitā hy anupūrvaśaḥ // SatvT_3.24",
    "GR14satvtanu:311": " eṣāṃ prakāśo yatrāsīt sa pūrṇaḥ parikīrtitaḥ /",
    "GR14satvtanu:312": " aṃśaprakāśād aṃśaḥ syāt kalāyās tu kalā smṛtā // SatvT_3.25",
    "GR14satvtanu:313": " vibhūtes tu vibhūtiḥ syād eṣa bhedo na hi svataḥ /",
    "GR14satvtanu:314": " nirvikalpasya satyasya parabrahmasvarūpiṇaḥ // SatvT_3.26",
    "GR14satvtanu:315": " nārāyaṇasya śuddhasya śrīkṛṣṇasya mahātmanaḥ /",
    "GR14satvtanu:316": " yataḥ kṛṣṇāvatāreṇa bhagabhedāḥ pṛthak pṛthak // SatvT_3.27",
    "GR14satvtanu:317": " saṃdarśitāḥ pṛthakkārye tasmāt sampūrṇa ucyate /",
    "GR14satvtanu:318": " hayagrīvādyavatāre tasmād alpatarā yataḥ // SatvT_3.28",
    "GR14satvtanu:319": " darśitā bhagabhedā vai tasmād aṃśāḥ prakīrtitāḥ /",
    "GR14satvtanu:320": " yato rāmo matsyakūrmavarāhā narakesarī // SatvT_3.29",
    "GR14satvtanu:321": " manvantarāvatārāś ca yajñādyā hayaśīrṣavān /",
    "GR14satvtanu:322": " tathā śuklādayo hy āvirbhāvā ṛṣabha ātmavān // SatvT_3.30",
    "GR14satvtanu:323": " naranārāyaṇo dattaḥ kalau ca buddhakalkinau /",
    "GR14satvtanu:324": " jñānakarmaprabhāvādyair aṃśā viṣṇoḥ prakīrtitāḥ // SatvT_3.31",
    "GR14satvtanu:325": " kumāranāradavyāsā brahmarātādayaḥ kalāḥ /",
    "GR14satvtanu:326": " jñānāṃśayuktāḥ śrīviṣṇor avatārā mahātmanaḥ // SatvT_3.32",
    "GR14satvtanu:327": " gayaḥ pṛthuś ca bharataḥ śaktiyuktāḥ kalā matāḥ /",
    "GR14satvtanu:328": " guṇāvatārā brahmādyās tadaṃśā ye vibhūtayaḥ // SatvT_3.33",
    "GR14satvtanu:329": " eṣā mayā te kathitā sampūrṇāṃśakalābhidā /",
    "GR14satvtanu:330": " kāryānurūpā viprendra bhagabhedapradarśanāt // SatvT_3.34",
    "GR14satvtanu:331": " na brahmaṇo bhidā vipra śrīkṛṣṇasya ca sattama /",
    "GR14satvtanu:332": " nārāyaṇasya vā saumya hy avatārisvarūpiṇaḥ // SatvT_3.35",
    "GR14satvtanu:333": " śrīnārada uvāca /",
    "GR14satvtanu:334": " avatārisvarūpaṃ me varṇayasva sadāśiva /",
    "GR14satvtanu:335": " kiṃ brahma paramaṃ sākṣāt kiṃ vā nārāyaṇo vibhuḥ // SatvT_3.36",
    "GR14satvtanu:336": " kiṃ vā vaikuṇṭhalokeśaḥ śrīkṛṣṇaḥ puruṣottamaḥ /",
    "GR14satvtanu:337": " kim ekatattvam eteṣām athavā kiṃ pṛthak pṛthak // SatvT_3.37",
    "GR14satvtanu:338": " śrīśiva uvāca // SatvT_3.38",
    "GR14satvtanu:339": " śṛṇu tat paramaṃ guhyaṃ brahmadāyāda sattama /",
    "GR14satvtanu:340": " avatārisvarūpaṃ me yathā varṇayato dvija // SatvT_3.39",
    "GR14satvtanu:341": " ekam eva paraṃ tattvam avatāri sanātanam /",
    "GR14satvtanu:342": " śrīkṛṣṇabrahmapuruṣaiḥ saṃjñābhir dīyate pṛthak // SatvT_3.40",
    "GR14satvtanu:343": " yathā bhānoḥ prakāśasya maṇḍalasyāpṛthaksthitiḥ /",
    "GR14satvtanu:344": " tathā śrīkṛṣṇadevasya brahmaṇaḥ puruṣasya ca // SatvT_3.41",
    "GR14satvtanu:345": " ataḥ sātvatatantrajñā bhaktiniṣṭhā vilakṣaṇāḥ /",
    "GR14satvtanu:346": " śrīkṛṣṇākhyaṃ paraṃ dhāma paramānandam uttamam // SatvT_3.42",
    "GR14satvtanu:347": " vaikuṇṭhalokanilayaṃ śuddhasattvātmavigraham /",
    "GR14satvtanu:348": " vadanti śāśvataṃ satyaṃ svabhaktagaṇasevitam // SatvT_3.43",
    "GR14satvtanu:349": " vedāntino jñānaniṣṭhā jñānaśāstrānusārataḥ /",
    "GR14satvtanu:350": " vadanti brahma paramaṃ prakāśātmakam avyayam // SatvT_3.44",
    "GR14satvtanu:351": " apāṇipādanayanaśrotratvagghrāṇavigraham /",
    "GR14satvtanu:352": " sarvaśaktiyutaṃ tejomayaṃ vāṅmanasāpadam // SatvT_3.45",
    "GR14satvtanu:353": " ānandamātraṃ saṃśuddhaṃ cidvyaktaṃ sarvakāraṇam /",
    "GR14satvtanu:354": " hairaṇyagarbhās traividyā nārāyaṇam anāmayam // SatvT_3.46",
    "GR14satvtanu:355": " sahasraśirasaṃ devaṃ paramānandam avyayam /",
    "GR14satvtanu:356": " anantaśaktiṃ sarveṣāṃ puruṣaṃ prakṛteḥ param // SatvT_3.47",
    "GR14satvtanu:357": " vadanti karmaparamāḥ sthityutpattyantabhāvanam /",
    "GR14satvtanu:358": " sarvānandakaraṃ śāntaṃ saṃsārārṇavatārakam // SatvT_3.48",
    "GR14satvtanu:359": " ataḥ kṛṣṇasya devasya brahmaṇaḥ puruṣasya ca /",
    "GR14satvtanu:360": " vastuto naiva bhedo hi varṇyate tair api dvija // SatvT_3.49",
    "GR14satvtanu:361": " yathārtho bahudhā bhāti nānākaraṇavṛttibhiḥ /",
    "GR14satvtanu:362": " tathā sa bhagavān kṛṣṇo nāneva paricakṣate // SatvT_3.50",
    "GR14satvtanu:363": " ataḥ sarvam etenāpi śrīkṛṣṇaḥ puruṣottamaḥ /",
    "GR14satvtanu:364": " līlāmānuṣarūpeṇa devakījaṭharaṃ gataḥ // SatvT_3.51",
    "GR14satvtanu:365": " ataḥ sarvāvatārāṇāṃ kāraṇaṃ kṛṣṇa ucyate /",
    "GR14satvtanu:366": " sṛṣṭyādyanekakāryāṇi darśitāni yataḥ svataḥ // SatvT_3.52",
    "GR14satvtanu:367": " sa eva sarvalokānām ārādhyaḥ puruṣottamaḥ /",
    "GR14satvtanu:368": " muktyādyarthaṃ nṛlokasya mānuṣatvaṃ yato gataḥ // SatvT_3.53",
    "GR14satvtanu:369": " atas taṃ puruṣā nityaṃ bhaktibhedena nityadā /",
    "GR14satvtanu:370": " bhajanti hy apavargeśaṃ pareśaṃ tadakāmyayā // SatvT_3.54",
    "GR14satvtanu:371": " mayā te kathitā vipra avatārā mahātmanaḥ /",
    "GR14satvtanu:372": " kim anyat kathayāmy adya tvaṃ hi bhāgavatottamaḥ // SatvT_3.55",
    "GR14satvtanu:373": " Sātvatatantra,",
    "GR14satvtanu:374": " caturthaḥ paṭalaḥ",
    "GR14satvtanu:375": " śrīnārada uvāca /",
    "GR14satvtanu:376": " nāsti tṛptiḥ śṛṇvato me tava vāgamṛtaṃ hareḥ /",
    "GR14satvtanu:377": " yaśaḥ paramakalyāṇam avatārakathāśrayam // SatvT_4.1",
    "GR14satvtanu:378": " tathāpi sāmprataṃ hy etac chrutvā kautūhalaṃ mama /",
    "GR14satvtanu:379": " bhaktibhedaṃ bhagavato bhāvanīyaṃ sadā nṛbhiḥ // SatvT_4.2",
    "GR14satvtanu:380": " brūhi me bhagavan viṣṇor bhaktibhedaṃ sadāśiva /",
    "GR14satvtanu:381": " yaj jñātvā hy añjasā viṣṇoḥ sāmyaṃ yāti janaḥ prabho // SatvT_4.3",
    "GR14satvtanu:382": " śrīśiva uvāca /",
    "GR14satvtanu:383": " sādhu pṛṣṭaṃ tvayā sādho paraṃ guhyatamaṃ yataḥ /",
    "GR14satvtanu:384": " anyasmai na mayā proktaṃ vinā bhāgavatān narāt // SatvT_4.4",
    "GR14satvtanu:385": " yadaivāvocaṃ māṃ kṛṣṇo dhyānāt tuṣṭamanā vibhuḥ /",
    "GR14satvtanu:386": " tadaivāhaṃ niṣiddho 'smi abhaktoktau kṛpālunā // SatvT_4.5",
    "GR14satvtanu:387": " tadā cāhaṃ tasya pādapaṅkaje śirasā nataḥ /",
    "GR14satvtanu:388": " babhāṣa etad bhagavān bhaktān nirdeṣṭum arhasi // SatvT_4.6",
    "GR14satvtanu:389": " tadā prītamanā devo mām uvāca satāṃ gatiḥ /",
    "GR14satvtanu:390": " śṛṇuṣva śiva bhadraṃ te bhaktān vakṣyāmi sātvatān // SatvT_4.7",
    "GR14satvtanu:391": " maddhyānaniṣṭhān matprāṇān madyaśaḥśravaṇotsukān /",
    "GR14satvtanu:392": " bhaktān jānīhi me deva sarvalokapraṇāmakān // SatvT_4.8",
    "GR14satvtanu:393": " tebhyaḥ paramasaṃtuṣṭo bhaktibhedaṃ sasādhanam /",
    "GR14satvtanu:394": " bravīmi śiva te bhaktis tenaiva samprasidhyati // SatvT_4.9",
    "GR14satvtanu:395": " yadi tvadvākyaniṣṭhaḥ syād yo 'pi ko 'pi sadāśiva /",
    "GR14satvtanu:396": " tasmai prītamanā vācyo bhaktibhedaḥ sasādhanaḥ // SatvT_4.10",
    "GR14satvtanu:397": " tad idaṃ te pravakṣyāmi bhaktibhedaṃ sasādhanam /",
    "GR14satvtanu:398": " yato bhāgavataśreṣṭho bhagavatkīrtanapriyaḥ // SatvT_4.11",
    "GR14satvtanu:399": " ekaiva bhaktiḥ śrīviṣṇoḥ prītir ity ucyate budhaiḥ /",
    "GR14satvtanu:400": " nirguṇatvād akhaṇḍatvād ānandatvād dvijottama // SatvT_4.12",
    "GR14satvtanu:401": " kiṃ tu jñānakriyālīlābhedaiḥ sā trividhā matā /",
    "GR14satvtanu:402": " tān śṛṇuṣvānupūrvyeṇa mattaḥ svavahito dvija // SatvT_4.13",
    "GR14satvtanu:403": " sarvāntaryāmiṇi harau manogatir avicyutā /",
    "GR14satvtanu:404": " sā nirguṇajñānamayī sākṣād api garīyasī // SatvT_4.14",
    "GR14satvtanu:405": " sarvendriyāṇāṃ sarveśe viṣṇau gatir anuttamā /",
    "GR14satvtanu:406": " svābhāvikī bhāgavatī karmajā muktihelinī // SatvT_4.15",
    "GR14satvtanu:407": " harilīlāśrutoccāre jātā premamayī tu yā /",
    "GR14satvtanu:408": " satsaṅgajānyāsād grāhyā sarvadā sā hy anuttamā // SatvT_4.16",
    "GR14satvtanu:409": " tāsāṃ sādhanasāmagrī kramataḥ śṛṇu sattama /",
    "GR14satvtanu:410": " yām āśritya samāpnoti jano bhaktiṃ janārdane // SatvT_4.17",
    "GR14satvtanu:411": " svānurūpasvadharmeṇa vāsudevārpaṇena ca /",
    "GR14satvtanu:412": " hiṃsārahitayogena bhagavatpratimādiṣu // SatvT_4.18",
    "GR14satvtanu:413": " śrutidṛṣṭisparśapūjāstutipratyabhinandanaiḥ /",
    "GR14satvtanu:414": " viṣayāṇāṃ virāgeṇa svaguroḥ paricaryayā // SatvT_4.19",
    "GR14satvtanu:415": " nivṛttiśāstraśravaṇair uttameṣu kṣamādibhiḥ /",
    "GR14satvtanu:416": " sameṣu mitrabhāvena dīneṣu dayayā tathā // SatvT_4.20",
    "GR14satvtanu:417": " bhagavanmūrtyabhidhyānair yaśasāṃ śrutikīrtanāt /",
    "GR14satvtanu:418": " bhūteṣu bhagavaddṛṣṭyā nirguṇā bhaktir ucyate // SatvT_4.21",
    "GR14satvtanu:419": " labdhvā tāṃ nirguṇāṃ bhaktiṃ muktiṃ cāpi na manyate /",
    "GR14satvtanu:420": " muktiḥ saivety abhihitā bhagavadbhāvakāriṇī // SatvT_4.22",
    "GR14satvtanu:421": " atha bhāgavatībhakteḥ sādhanaṃ śṛṇu sattama /",
    "GR14satvtanu:422": " yat sarvayatnataḥ kāryaṃ puruṣeṇa manīṣiṇā // SatvT_4.23",
    "GR14satvtanu:423": " śrīguror upadeśena bhagavadbhaktitatparaiḥ /",
    "GR14satvtanu:424": " yathākāryaṃ svakaraṇair bhagavatpādasevanam // SatvT_4.24",
    "GR14satvtanu:425": " vācoccāro harer nāmnāṃ karṇābhyāṃ karmaṇāṃ śrutiḥ /",
    "GR14satvtanu:426": " hastābhyāṃ bhagavaddehapratimādiṣu sevanam // SatvT_4.25",
    "GR14satvtanu:427": " jihvayā bhagavaddattanaivedyaharaṇaṃ mudā /",
    "GR14satvtanu:428": " nāsayā kṛṣṇapādābjalagnagandhānujighraṇam // SatvT_4.26",
    "GR14satvtanu:429": " bhagavadgātranirmālyaharaṇaṃ śirasā tathā /",
    "GR14satvtanu:430": " dṛṣṭvā viṣṇujanādīnām īkṣaṇaṃ sādareṇa ca // SatvT_4.27",
    "GR14satvtanu:431": " manasā bhagavadrūpacintanaṃ śirasorasā /",
    "GR14satvtanu:432": " bāhupādādibhir viṣṇor vandanaṃ parayā mudā // SatvT_4.28",
    "GR14satvtanu:433": " arthādīnām ānayanam īśvarārthena sarvaśaḥ /",
    "GR14satvtanu:434": " etaiḥ svasādhanair nityaṃ bhagavatpādasevanam // SatvT_4.29",
    "GR14satvtanu:435": " āśu sampadyate bhaktiḥ kṛṣṇe bhāgavatī satī /",
    "GR14satvtanu:436": " yadendriyāṇāṃ sarveṣāṃ kṛṣṇe paramapūruṣe // SatvT_4.30",
    "GR14satvtanu:437": " svābhāvikī ratir abhūt sā vai bhāgavatī matā /",
    "GR14satvtanu:438": " etadbhaktiparo vipra cāturvargyaṃ na manyate // SatvT_4.31",
    "GR14satvtanu:439": " tasyām antaḥ sarvasukham adhikaṃ vāpi labhyate /",
    "GR14satvtanu:440": " atha premamayībhakteḥ kāraṇaṃ dvijasattama // SatvT_4.32",
    "GR14satvtanu:441": " śṛṇu viśvāsam āpanno niścayātmikayā dhiyā /",
    "GR14satvtanu:442": " sadguror upadeśena labdhvā satsaṅgam ādṛtaḥ // SatvT_4.33",
    "GR14satvtanu:443": " caturvidhānāṃ śrīviṣṇoḥ karmaṇāṃ śravaṇaṃ satām /",
    "GR14satvtanu:444": " teṣv evaṃ kīrtanaṃ teṣāṃ manasā cāpi cintanam // SatvT_4.34",
    "GR14satvtanu:445": " vacasā grahaṇaṃ teṣāṃ tatparāṇāṃ praśaṃsanam /",
    "GR14satvtanu:446": " yady aśakto bhavet kīrtau smaraṇe cāpi sarvaśaḥ // SatvT_4.35",
    "GR14satvtanu:447": " tadā tu bhagavannāmnām āvṛttau vṛttayet sadā /",
    "GR14satvtanu:448": " sadā śaśvat prītiyukto yaḥ kuryād etad anvaham // SatvT_4.36",
    "GR14satvtanu:449": " tasyāśu bhaktiḥ śrīkṛṣṇe jāyate sadbhir ādṛtā /",
    "GR14satvtanu:450": " evaṃ premamayīṃ labdhvā bhittvā saṃsāram ātmanaḥ // SatvT_4.37",
    "GR14satvtanu:451": " āśu sampadyate śāntiṃ paramānandadāyinīm /",
    "GR14satvtanu:452": " labdhvāpi bhaktā bhagavadrūpaśīlaguṇakriyāḥ // SatvT_4.38",
    "GR14satvtanu:453": " nānusaṃdhatta etā vai vinā bhaktiṃ janārdane /",
    "GR14satvtanu:454": " yady anyasādhanāny anyabhaktau kuryād atantritaḥ // SatvT_4.39",
    "GR14satvtanu:455": " na tatra kaścid doṣaḥ syād dharisevā yataḥ kṛtā /",
    "GR14satvtanu:456": " kiṃ tu yad bhaktiniṣṭhā syāt tām evāpnoti mānavaḥ // SatvT_4.40",
    "GR14satvtanu:457": " phalabhedena bhedaḥ syāt sādhanena na bhidyate /",
    "GR14satvtanu:458": " pṛthag eṣa mayākhyāto bhaktibhedaḥ sasādhanaḥ // SatvT_4.41",
    "GR14satvtanu:459": " niṣkāmaḥ phalarūpaś ca nityo mokṣasukhādhikaḥ /",
    "GR14satvtanu:460": " sakāmaḥ saguṇo vipra bahudhokto maharṣibhiḥ // SatvT_4.42",
    "GR14satvtanu:461": " kiṃ bhūyaḥ kathayāmy adya vada māṃ dvijasattama /",
    "GR14satvtanu:462": " śrīnārada uvāca /",
    "GR14satvtanu:463": " vidheyaṃ kathitaṃ sarvaṃ tvayā me surasattama /",
    "GR14satvtanu:464": " niṣedhanīyaṃ kiṃ cātra bhaktistambhakaraṃ ca yat // SatvT_4.43",
    "GR14satvtanu:465": " hānivṛddhikaraṃ cāpi mukhyasādhanam eva ca /",
    "GR14satvtanu:466": " kathayasva mahādeva śraddhāsevāparāya me // SatvT_4.44",
    "GR14satvtanu:467": " śrīśiva uvāca /",
    "GR14satvtanu:468": " bhaktīnāṃ sādhanānāṃ yad bahirbhūtaṃ mahāmune /",
    "GR14satvtanu:469": " niṣedhanīyaṃ tat tāsāṃ bhaktānāṃ puruṣottame // SatvT_4.45",
    "GR14satvtanu:470": " dehapravāhād ādhikyaṃ viṣayādaraṇaṃ ca yat /",
    "GR14satvtanu:471": " bhaktistambhakaraṃ proktaṃ bhaktiniṣṭhe dvijottama // SatvT_4.46",
    "GR14satvtanu:472": " samāsena mayā proktaṃ niṣedhastambhanaṃ tava /",
    "GR14satvtanu:473": " bhaktighnadoṣaṃ śṛṇu taṃ sarvathā varjanaṃ nṛṇām // SatvT_4.47",
    "GR14satvtanu:474": " nirguṇāyāṃ prāṇihiṃsā bhāgavatyām ahaṃkṛtiḥ /",
    "GR14satvtanu:475": " premamayyāṃ satāṃ dveṣo bhaktināśakarā ime // SatvT_4.48",
    "GR14satvtanu:476": " sarvabhaktivyatikaraḥ svaguror vāganādaraḥ /",
    "GR14satvtanu:477": " dveṣeṇa narakaṃ yāti kurvan bhaktim api dvijaḥ // SatvT_4.49",
    "GR14satvtanu:478": " doṣadṛṣṭyā doṣavān syāt tatra doṣaphalaṃ bhavet /",
    "GR14satvtanu:479": " martyadṛṣṭyā kṛtaṃ sarvaṃ bhavet kuñjaraśaucavat // SatvT_4.50",
    "GR14satvtanu:480": " sarvasādhanamukhyā hi gurusevā sadādṛtā /",
    "GR14satvtanu:481": " yayā bhaktir bhagavati hy añjasā syāt sukhāvahā // SatvT_4.51",
    "GR14satvtanu:482": " tasmāt sarvaprayatnena guror vāgādareṇa vai /",
    "GR14satvtanu:483": " kāryā saiva tu tat sarvā bhagavadbhaktivardhinī // SatvT_4.52",
    "GR14satvtanu:484": " nirguṇā bhaktiniṣṭhena kāryā bhūtadayā sadā /",
    "GR14satvtanu:485": " bhāgavatyāṃ kāyamanovacasāṃ pariniṣṭhitā // SatvT_4.53",
    "GR14satvtanu:486": " premamayyāṃ satāṃ prītyā śravaṇaṃ yaśasāṃ hareḥ /",
    "GR14satvtanu:487": " mukhyāḥ sādhanasampattyaḥ kathitās te dvijottama // SatvT_4.54",
    "GR14satvtanu:488": " sarvamūlaṃ kṛṣṇapādaśaraṇaṃ parikīrtitam /",
    "GR14satvtanu:489": " yad vinā sravate bhaktir āmabhāṇḍāt payo yathā // SatvT_4.55",
    "GR14satvtanu:490": " śrīnārada uvāca /",
    "GR14satvtanu:491": " kṛṣṇapādābjaśaraṇaṃ vada me bahuvittama /",
    "GR14satvtanu:492": " vinā yena pumān yāti kurvan bhaktim api śramam // SatvT_4.56",
    "GR14satvtanu:493": " śrīśiva uvāca /",
    "GR14satvtanu:494": " kāyavāṅmanasāṃ sākṣāt kṛṣṇe paramapūruṣe /",
    "GR14satvtanu:495": " pariniṣṭhāśrayaṃ yad vai śaraṇaṃ parikīrtitam // SatvT_4.57",
    "GR14satvtanu:496": " etad vai trividhaṃ proktaṃ vedavidbhir dvijottama /",
    "GR14satvtanu:497": " prathamaṃ madhyamaṃ śreṣṭhaṃ kramaśaḥ śṛṇu tan mune // SatvT_4.58",
    "GR14satvtanu:498": " dharme tīrthe ca devādau rakṣakatvamaghāditaḥ /",
    "GR14satvtanu:499": " yad buddhiniṣṭhitaṃ kṛṣṇe kṛtaṃ tat prathamaṃ smṛtam // SatvT_4.59",
    "GR14satvtanu:500": " kalatraputramitreṣu dhane gehagavādiṣu /",
    "GR14satvtanu:501": " yan mamatvāśrayaṃ kṛṣṇe kṛtaṃ tan madhyamaṃ smṛtam // SatvT_4.60",
    "GR14satvtanu:502": " dehādāv ātmano yāvad ātmatvāśrayaṇādi yat /",
    "GR14satvtanu:503": " tat sarvaṃ kṛṣṇapādābje kṛtaṃ śreṣṭhaṃ prakīrtitam // SatvT_4.61",
    "GR14satvtanu:504": " īśvaraṃ tadadhīnaṃ ca taddharmaṃ ca sanātanam /",
    "GR14satvtanu:505": " hitvānyad āśrayaṃ tasya vastuto naiva dṛśyate // SatvT_4.62",
    "GR14satvtanu:506": " etaccharaṇasampanno bhaktimān puruṣottame /",
    "GR14satvtanu:507": " punāti sarvabhuvanaṃ hṛdisthenācyutena saḥ // SatvT_4.63",
    "GR14satvtanu:508": " tasmād bhaktādṛter viṣṇor deho 'pi naiva satpriyaḥ /",
    "GR14satvtanu:509": " kim utānye vibhūtādyāḥ paramānandarūpiṇaḥ // SatvT_4.64",
    "GR14satvtanu:510": " śrīnārada uvāca /",
    "GR14satvtanu:511": " bhaktānāṃ lakṣaṇaṃ sākṣād brūhi me surattama /",
    "GR14satvtanu:512": " tathaiva teṣv ahaṃ prītiṃ kariṣyāmi samāhitaḥ // SatvT_4.65",
    "GR14satvtanu:513": " śrīśiva uvāca /",
    "GR14satvtanu:514": " bhaktānāṃ lakṣaṇaṃ sākṣād durvijñeyaṃ nṛbhir mune /",
    "GR14satvtanu:515": " vaiṣṇavair eva tad vedyaṃ padāny ahir aher iva // SatvT_4.66",
    "GR14satvtanu:516": " tathāpi sāratas teṣāṃ lakṣaṇaṃ yad alaukikam /",
    "GR14satvtanu:517": " vakṣye tat te muniśreṣṭha viṣṇubhakto yato bhavān // SatvT_4.67",
    "GR14satvtanu:518": " maccittā nirahaṃkārā mamakāravivarjitāḥ /",
    "GR14satvtanu:519": " śāstrānuvartinaḥ śāntāḥ suhṛdaḥ sarvadehinām // SatvT_4.68",
    "GR14satvtanu:520": " yadā sarveṣu bhūteṣu hiṃsantam api kaṃcana /",
    "GR14satvtanu:521": " na hiṃsanti tadā muktā nirguṇā bhagavatparāḥ // SatvT_4.69",
    "GR14satvtanu:522": " harisevāṃ vinā kiṃcin manyante nātmanaḥ priyam /",
    "GR14satvtanu:523": " vāsudevaparā dehageha indriyavṛttayaḥ // SatvT_4.70",
    "GR14satvtanu:524": " rāgadveṣādirahitā mānāmānavivarjitāḥ /",
    "GR14satvtanu:525": " sadā saṃtuṣṭamanaso bhaktā bhāgavatā matāḥ // SatvT_4.71",
    "GR14satvtanu:526": " satprītiparamāḥ śuddhāḥ śrutikīrtyuktiniṣṭhitāḥ /",
    "GR14satvtanu:527": " traivargikaparālāpasnehasaṅgavivarjitāḥ // SatvT_4.72",
    "GR14satvtanu:528": " sadvākyakāriṇaḥ kṛṣṇayaśasy utsukamānasāḥ /",
    "GR14satvtanu:529": " hariprītiparā ete bhaktā lokapraṇāmakāḥ // SatvT_4.73",
    "GR14satvtanu:530": " bhaktānāṃ lakṣaṇaṃ hy etat sāmānyena nirūpitam /",
    "GR14satvtanu:531": " idānīm ātmajijñāsyaṃ lakṣaṇaṃ trividhaṃ śṛṇu // SatvT_4.74",
    "GR14satvtanu:532": " sarvātmānaṃ hariṃ jñātvā sarveṣu prītimān naraḥ /",
    "GR14satvtanu:533": " sevāparo dveṣahīno janeṣu sa ca sattamaḥ // SatvT_4.75",
    "GR14satvtanu:534": " jñātvāpi sarvagaṃ viṣṇuṃ tāratamyena prītimān /",
    "GR14satvtanu:535": " śreṣṭhamadhyamanīceṣu hy ātmanaḥ sa tu madhyamaḥ // SatvT_4.76",
    "GR14satvtanu:536": " pratimādiṣv eva harau prītimān na tu sarvage /",
    "GR14satvtanu:537": " prāṇiprāṇavadhatyāgī prākṛtaḥ sa tu vaiṣṇavaḥ // SatvT_4.77",
    "GR14satvtanu:538": " yasyendriyāṇāṃ sarveṣāṃ harau svābhāvikī ratiḥ /",
    "GR14satvtanu:539": " sa vai mahābhāgavato hy uttamaḥ parikīrtitaḥ // SatvT_4.78",
    "GR14satvtanu:540": " yasya yatnenendriyāṇāṃ viṣṇau prītir hi jāyate /",
    "GR14satvtanu:541": " sa vai bhāgavato vipraḥ madhyamaḥ samudāhṛtaḥ // SatvT_4.79",
    "GR14satvtanu:542": " yasyendriyaiḥ kṛṣṇasevā kṛtā prītivivarjitā /",
    "GR14satvtanu:543": " sa prākṛto bhāgavato bhaktaḥ kāmavivarjitaḥ // SatvT_4.80",
    "GR14satvtanu:544": " harilīlāśrutoccāraṃ yaḥ prītyā kurute sadā /",
    "GR14satvtanu:545": " sa vai mahābhāgavato hy uttamo lokapāvanaḥ // SatvT_4.81",
    "GR14satvtanu:546": " śravaṇaṃ kīrtanaṃ viṣṇau prītyāyāsau tu yo naraḥ /",
    "GR14satvtanu:547": " kuryād aharahaḥ śaśvat prītimān sa ca madhyamaḥ // SatvT_4.82",
    "GR14satvtanu:548": " yāmaikamātraṃ yaḥ kuryāc chravaṇaṃ kīrtanaṃ hareḥ /",
    "GR14satvtanu:549": " prītyā viṣṇujanadveṣahīnaḥ prākṛta ucyate // SatvT_4.83",
    "GR14satvtanu:550": " yady anyalakṣaṇaṃ cānyabhakte lakṣyeta sajjanaiḥ /",
    "GR14satvtanu:551": " tathāpi niṣṭhām ālakṣya taṃ taṃ jānīhi sattama // SatvT_4.84",
    "GR14satvtanu:552": " yaddharmaniṣṭhā ye bhaktā bhavanti dvijasattama /",
    "GR14satvtanu:553": " tatprasaṅgādyanuṣṭhānaṃ tatprīteḥ kāraṇaṃ param // SatvT_4.85",
    "GR14satvtanu:554": " tathāpi nirguṇā ye ca ye ca bhāgavatā matāḥ /",
    "GR14satvtanu:555": " teṣu prītir mahābhāga duṣkareti mayocyate // SatvT_4.86",
    "GR14satvtanu:556": " harilīlāśrutopacārapareṣu satataṃ tvayā /",
    "GR14satvtanu:557": " kāryā prītis tava harer yathā bhaktir na naśyati // SatvT_4.87",
    "GR14satvtanu:558": " ity etat kathitaṃ vipra sādhūnāṃ lakṣaṇaṃ pṛthak /",
    "GR14satvtanu:559": " bhakteṣu prītikaraṇaṃ janānāṃ muktikāraṇam // SatvT_4.88",
    "GR14satvtanu:560": " sādhanena mayā bāla bhaktibhedo nirūpitaḥ /",
    "GR14satvtanu:561": " sa sārvavarṇikaḥ śuddhaḥ sarvāśramiśramāpahaḥ // SatvT_4.89",
    "GR14satvtanu:562": " sarvakālabhavo nityaḥ sarvadaiśikasiddhidaḥ /",
    "GR14satvtanu:563": " caturyugeṣv abhimato bhagavatpriyasādhakaḥ // SatvT_4.90",
    "GR14satvtanu:564": " Sātvatatantra,",
    "GR14satvtanu:565": " pañcamaḥ paṭalaḥ",
    "GR14satvtanu:566": " śrīnārada uvāca /",
    "GR14satvtanu:567": " kathitaṃ me suraguro bhagavadbhaktilakṣaṇam /",
    "GR14satvtanu:568": " caturyuge 'py abhimataṃ sarvalokasukhāvaham // SatvT_5.1",
    "GR14satvtanu:569": " adhunā vada deveśa janānāṃ hitakāmyayā /",
    "GR14satvtanu:570": " yugānurūpaṃ śrīviṣṇoḥ sevayā mokṣasādhanam // SatvT_5.2",
    "GR14satvtanu:571": " prajānāṃ lakṣaṇaṃ viṣṇor bhūtir liṅgaṃ pṛthagvidham /",
    "GR14satvtanu:572": " dharmaṃ ca nāmasaṃkhyā ca samāsena sureśvara // SatvT_5.3",
    "GR14satvtanu:573": " śrīśiva uvāca /",
    "GR14satvtanu:574": " kṛte yuge prajāḥ sarvāḥ śuddhā rāgādivarjitāḥ /",
    "GR14satvtanu:575": " autpattikena yogena śāntāḥ śamadṛśo matāḥ // SatvT_5.4",
    "GR14satvtanu:576": " teṣāṃ tu bhagavaddhyānaṃ saṃsārārṇavatārakam /",
    "GR14satvtanu:577": " tad eva paramo dharmas tadyugasya mahāmate // SatvT_5.5",
    "GR14satvtanu:578": " taddhyānaṃ trividhaṃ proktaṃ daśabhir nāmabhir yutam /",
    "GR14satvtanu:579": " nirālambaṃ sāvalambaṃ sarvāntaryāmidhāraṇam // SatvT_5.6",
    "GR14satvtanu:580": " tatṣaḍaṅgayutaṃ kuryāt samādhyavadhim uttamam /",
    "GR14satvtanu:581": " duḥkhagrahaṃ nirālambaṃ prathamaṃ śṛṇu sattama // SatvT_5.7",
    "GR14satvtanu:582": " ahiṃsā brahmacaryaṃ ca satyaṃ lajjā hy akāryataḥ /",
    "GR14satvtanu:583": " asteyo 'saṃcayo maunam asaṅgam abhayaṃ dayā // SatvT_5.8",
    "GR14satvtanu:584": " dharme sthairyaṃ ca viśvāso yamā dvādaśa sattama /",
    "GR14satvtanu:585": " yamādyam aṅgaṃ prathamaṃ kuryād dhyātā hy atandritaḥ // SatvT_5.9",
    "GR14satvtanu:586": " dehaśaucaṃ manaḥśaucaṃ jāpyaṃ homaṃ tapo vratam /",
    "GR14satvtanu:587": " śrāddham atithiśuśrūṣāṃ tīrthasevāṃ sutuṣṭidām // SatvT_5.10",
    "GR14satvtanu:588": " parārthehāṃ guroḥ sevāṃ dviṣaṅniyamasaṃjñitam /",
    "GR14satvtanu:589": " kuryād dhyānaṃ dvitīyāṅgaṃ tṛtīyāṅgaṃ ca me śṛṇu // SatvT_5.11",
    "GR14satvtanu:590": " svajānulagne pādāgre kuryāj jaṅghe 'ntarāntare /",
    "GR14satvtanu:591": " utsaṅgamadhye hastau dvau tat sthānam āsanaṃ smṛtam // SatvT_5.12",
    "GR14satvtanu:592": " praṇavenaiva mantreṇa pūrakumbhakarecakaiḥ /",
    "GR14satvtanu:593": " viparyayeṇa vā kuryāt turyāṅgaṃ prāṇasaṃyamam // SatvT_5.13",
    "GR14satvtanu:594": " viṣayebhyas tv indriyāṇāṃ saṃyamaṃ manasā hṛdi /",
    "GR14satvtanu:595": " kuryād atandrito yogī pratyāhāraṃ tu pañcamam // SatvT_5.14",
    "GR14satvtanu:596": " prāṇena manasaḥ sākṣāt sthairyaṃ dhyānāṅgam uttamam /",
    "GR14satvtanu:597": " kuryāt samāhito yogī svanāsāgrāvalokanaḥ // SatvT_5.15",
    "GR14satvtanu:598": " tejomayaṃ svaprakāśam avāṅmanasagocaram /",
    "GR14satvtanu:599": " lakṣīkṛtya dhiyā tiṣṭhed yāvan naiva prakāśate // SatvT_5.16",
    "GR14satvtanu:600": " evaṃ cāharahaḥ kurvan yogī saṃśuddhakilbiṣaḥ /",
    "GR14satvtanu:601": " cirāt prāpnoti paramāṃ samādhiṃ brahmaṇaḥ padam // SatvT_5.17",
    "GR14satvtanu:602": " sāvaśeṣaṃ harer dhyānaṃ śṛṇu vipra samāsataḥ /",
    "GR14satvtanu:603": " tenaiva vidhinā yukto manasā cintayed yathā // SatvT_5.18",
    "GR14satvtanu:604": " hṛtpadmakarṇikāmadhye śuddhasattvatanuṃ harim /",
    "GR14satvtanu:605": " puruṣaṃ caturbhujaṃ dhyāyec chuddhasphaṭikasaṃnibham // SatvT_5.19",
    "GR14satvtanu:606": " jaṭādharaṃ valkalinaṃ kṛṣṇasārājinottaram /",
    "GR14satvtanu:607": " akṣamālāṃ yajñasūtraṃ tathā daṇḍakamaṇḍalum // SatvT_5.20",
    "GR14satvtanu:608": " bibhrāṇaṃ hṛdyugārādhyaṃ brahmacāriṇam avyayam /",
    "GR14satvtanu:609": " mukhāravindaṃ sunasaṃ subhruvaṃ sukapālinam // SatvT_5.21",
    "GR14satvtanu:610": " suvarṇaśakalābhātaṃ sudvijaṃ kambukaṃdharam /",
    "GR14satvtanu:611": " dīrghāyatacaturbāhuṃ karapallavaśobhitam // SatvT_5.22",
    "GR14satvtanu:612": " sucakṣuṣaṃ suhṛdayaṃ sūdaraṃ valibhir yutam /",
    "GR14satvtanu:613": " nimnanābhiṃ sucārūrujānujaṅghāpadaṃ śubham // SatvT_5.23",
    "GR14satvtanu:614": " cārvaṅgulidalākāraṃ nakhacandradyutiprabham /",
    "GR14satvtanu:615": " evaṃ cintayato rūpaṃ viṣṇor lokamanoharam // SatvT_5.24",
    "GR14satvtanu:616": " tasyāśu paramānandaḥ sampad āśu bhaviṣyati /",
    "GR14satvtanu:617": " āśusiddhikaraṃ cātaḥ sarvāntaryāmidhāraṇam // SatvT_5.25",
    "GR14satvtanu:618": " śṛṇu svavahito vipra mānastambhavivarjitam /",
    "GR14satvtanu:619": " sarvaṃ carācaram idaṃ bhagavadrūpādhiṣṭhitam // SatvT_5.26",
    "GR14satvtanu:620": " bhāvayed dveṣahīnena kāyavāṅmanasā dvija /",
    "GR14satvtanu:621": " uttamān mānayed bhaktyā samān mitratayā dvija // SatvT_5.27",
    "GR14satvtanu:622": " adhamān dayayā śatrūn upekṣeta dayānvitaḥ /",
    "GR14satvtanu:623": " evaṃ bhāvayatas tasya yāvat sarvātmadarśanam // SatvT_5.28",
    "GR14satvtanu:624": " acirāt paramānandasaṃdohaṃ manasāpnuyāt /",
    "GR14satvtanu:625": " tretāyāṃ prāṇinaḥ sarve japahomaparāyaṇāḥ // SatvT_5.29",
    "GR14satvtanu:626": " suvinītāḥ sukhāvṛttā mahāśālā mahātmanaḥ /",
    "GR14satvtanu:627": " teṣāṃ tu bhagavadyāgo hy añjasā muktisādhakaḥ // SatvT_5.30",
    "GR14satvtanu:628": " sa eva paramo dharmas tretāyāṃ dvijasattama /",
    "GR14satvtanu:629": " tasmin yajanti raktābhaṃ yajñamūrtiṃ jagadgurum // SatvT_5.31",
    "GR14satvtanu:630": " nityanaimittikaiḥ sattrair yāgair nāmāṣṭakāyutaiḥ /",
    "GR14satvtanu:631": " traividyena vidhānena yānti muktiṃ tadā janāḥ // SatvT_5.32",
    "GR14satvtanu:632": " dvāpare tu janā hṛṣṭāḥ puṣṭāḥ karmakṛtikṣamāḥ /",
    "GR14satvtanu:633": " bhogānuṣaktamanasaḥ sukhaduḥkhatvam āvṛtāḥ // SatvT_5.33",
    "GR14satvtanu:634": " bhagavatpūjanaṃ teṣāṃ mokṣasādhanam uttamam /",
    "GR14satvtanu:635": " sāṅgopāṅgaṃ kevalaṃ ca dvividhaṃ pūjanaṃ smṛtam // SatvT_5.34",
    "GR14satvtanu:636": " tad eva paramo dharmo dvāparasya yugasya vai /",
    "GR14satvtanu:637": " tasmin yajanti puruṣā mahārājoktalakṣaṇam // SatvT_5.35",
    "GR14satvtanu:638": " pītavarṇaṃ vedamantrair nāmnāṃ dvādaśabhiḥ samam /",
    "GR14satvtanu:639": " kalau prajā mandabhāgyā alasā duḥkhasaṃyutāḥ // SatvT_5.36",
    "GR14satvtanu:640": " śiśnodaraparāḥ kṣudrā dīnā malinacetasaḥ /",
    "GR14satvtanu:641": " teṣām ekavidhaṃ proktam añjasā muktikāraṇam // SatvT_5.37",
    "GR14satvtanu:642": " sarvasaukhyakaraṃ cāpi kṛṣṇanāmānukīrtanam /",
    "GR14satvtanu:643": " yataḥ kaliyugasyādau bhagavān puruṣottamaḥ // SatvT_5.38",
    "GR14satvtanu:644": " avatīrya yaśas tene śuddhaṃ kalimalāpaham /",
    "GR14satvtanu:645": " dhyānayogakriyāḥ sarvāḥ sa saṃhatya dayāparaḥ // SatvT_5.39",
    "GR14satvtanu:646": " svakīye yaśasi sthāpya gato vaikuṇṭham uttamam /",
    "GR14satvtanu:647": " sa tāta paramo devo devakīdevinandanaḥ // SatvT_5.40",
    "GR14satvtanu:648": " indranīlasamaḥ śyāmas tantramantrair ya ijyate /",
    "GR14satvtanu:649": " tasmin kaliyuge vipra śrutvā hariyaśo 'malāḥ // SatvT_5.41",
    "GR14satvtanu:650": " prāyo bhaktā bhaviṣyanti tasmāc chreṣṭhayugaḥ kaliḥ /",
    "GR14satvtanu:651": " ataḥ kṛtādiṣu prajāḥ kalau sambhavam ātmanaḥ // SatvT_5.42",
    "GR14satvtanu:652": " vāñchanti dharmaparamā bhagavadbhaktikāraṇam /",
    "GR14satvtanu:653": " dhyāneneṣṭayā pūjanena yat phalaṃ labhyate janaiḥ // SatvT_5.43",
    "GR14satvtanu:654": " kṛtādiṣu kalau tad vai kīrtanādiṣu labhyate /",
    "GR14satvtanu:655": " na deśakālakartṇāṃ niyamaḥ kīrtane smṛtaḥ // SatvT_5.44",
    "GR14satvtanu:656": " tasmāt kalau paro dharmo harikīrteḥ sukīrtanam /",
    "GR14satvtanu:657": " yataḥ kaliṃ praśasanti śiṣṭāstriyugavartinaḥ // SatvT_5.45",
    "GR14satvtanu:658": " yatra kīrtanamātreṇa prāpnoti paramaṃ padam /",
    "GR14satvtanu:659": " kṛtādāv api ye jīvā na muktā nijadharmataḥ // SatvT_5.46",
    "GR14satvtanu:660": " te 'pi muktiṃ prayāsyanti kalau kīrtanamātrataḥ /",
    "GR14satvtanu:661": " kaler doṣasamudrasya guṇa eko mahān yataḥ // SatvT_5.47",
    "GR14satvtanu:662": " nāmnāṃ saṃkīrtanenaiva cāturvargaṃ jano 'śnute /",
    "GR14satvtanu:663": " kṛtādiṣv api viprendra harināmānukīrtanam // SatvT_5.48",
    "GR14satvtanu:664": " tapādisādhyaṃ tad bhūyaḥ kalāv ubhayatāṃ gatam /",
    "GR14satvtanu:665": " tasmāt kaliyuge viṣṇor nāmakīrtanam uttamam // SatvT_5.49",
    "GR14satvtanu:666": " sādhanaṃ bhaktiniṣṭhānāṃ sādhyaṃ caiva prakīrtitam /",
    "GR14satvtanu:667": " yena kenāpi bhāvena kīrtayan satataṃ harim // SatvT_5.50",
    "GR14satvtanu:668": " hitvā pāpaṃ gatiṃ yānti kim utacchraddhayā gṛṇan /",
    "GR14satvtanu:669": " kalau nāmaparā eva satataṃ dvijasattama // SatvT_5.51",
    "GR14satvtanu:670": " uktā mahābhāgavatā bhagavatpriyakāriṇaḥ /",
    "GR14satvtanu:671": " tasmāt sarvātmanā vipra kuru śrīkṛṣṇakīrtanam // SatvT_5.52",
    "GR14satvtanu:672": " śraddhayā satataṃ yukta etad eva mahāphalam // SatvT_5.53",
    "GR14satvtanu:673": " Sātvatatantra,",
    "GR14satvtanu:674": " ṣaṣṭhaḥ paṭalaḥ",
    "GR14satvtanu:675": " śrīnārada uvāca /",
    "GR14satvtanu:676": " kathitaṃ me tvayā deva harināmānukīrtanam /",
    "GR14satvtanu:677": " pāpāpahaṃ mahāsaukhyaṃ bhagavadbhaktikāraṇam // SatvT_6.1",
    "GR14satvtanu:678": " tatrāhaṃ yāni nāmāni kīrtayāmi surottama /",
    "GR14satvtanu:679": " tāny ahaṃ jñātum icchāmi sākalyena kutūhalāt // SatvT_6.2",
    "GR14satvtanu:680": " śrīśiva uvāca /",
    "GR14satvtanu:681": " bhūmyambutejasāṃ ye vai paramāṇūn api dvija /",
    "GR14satvtanu:682": " śakyante gaṇituṃ bhūyo janmabhir na harer guṇān // SatvT_6.3",
    "GR14satvtanu:683": " tathāpi mukhyaṃ vakṣyāmi śrīviṣṇoḥ paramādbhutam /",
    "GR14satvtanu:684": " nāmnāṃ sahasraṃ pārvatyai yadi hoktaṃ kṛpālunā // SatvT_6.4",
    "GR14satvtanu:685": " samādhiniṣṭhaṃ māṃ dṛṣṭvā pārvatī varavarṇinī /",
    "GR14satvtanu:686": " apṛcchat paramaṃ devaṃ bhagavantaṃ jagadgurum // SatvT_6.5",
    "GR14satvtanu:687": " tadā tasyai mayā prokto matparo jagadīśvaraḥ /",
    "GR14satvtanu:688": " nāmnāṃ sahasraṃ ca tathā guṇakarmānusārataḥ // SatvT_6.6",
    "GR14satvtanu:689": " tad ahaṃ te 'bhivakṣyāmi mahābhāgavato bhavān /",
    "GR14satvtanu:690": " yasyaikasmaraṇenaiva pumān siddhim avāpnuyāt // SatvT_6.7",
    "GR14satvtanu:691": " udyannavīnajaladābham akuṇṭhadhiṣṇyaṃ vidyotitānalamanoharapītavāsam /",
    "GR14satvtanu:692": " bhāsvanmayūkhamukuṭāṅgadahārayuktaṃ kāñcīkalāpavalayāṅgulibhir vibhātam // SatvT_6.8",
    "GR14satvtanu:693": " brahmādidevagaṇavanditapādapadyaṃ śrīsevitaṃ sakalasundarasaṃniveśam /",
    "GR14satvtanu:694": " gogopavanitāmunivṛndajuṣṭaṃ kṛṣṇaṃ purāṇapuruṣaṃ manasā smarāmi // SatvT_6.9",
    "GR14satvtanu:695": " oṃ namo vāsudevāya kṛṣṇāya paramātmane /",
    "GR14satvtanu:696": " praṇatakleśasaṃhartre paramānandadāyine // SatvT_6.10",
    "GR14satvtanu:697": " oṃ śrīkṛṣṇaḥ śrīpatiḥ śrīmān śrīdharaḥ śrīsukhāśrayaḥ /",
    "GR14satvtanu:698": " śrīdātā śrīkaraḥ śrīśaḥ śrīsevyaḥ śrīvibhāvanaḥ // SatvT_6.11",
    "GR14satvtanu:699": " paramātmā paraṃ brahma pareśaḥ parameśvaraḥ /",
    "GR14satvtanu:700": " parānandaḥ paraṃ dhāma paramānandadāyakaḥ // SatvT_6.12",
    "GR14satvtanu:701": " nirālambo nirvikāro nirlepo niravagrahaḥ /",
    "GR14satvtanu:702": " nityānando nityamukto nirīho nispṛhapriyaḥ // SatvT_6.13",
    "GR14satvtanu:703": " priyaṃvadaḥ priyakaraḥ priyadaḥ priyasaṃjanaḥ /",
    "GR14satvtanu:704": " priyānugaḥ priyālambī priyakīrtiḥ priyāt priyaḥ // SatvT_6.14",
    "GR14satvtanu:705": " mahātyāgī mahābhogī mahāyogī mahātapāḥ /",
    "GR14satvtanu:706": " mahātmā mahatāṃ śreṣṭho mahālokapatir mahān // SatvT_6.15",
    "GR14satvtanu:707": " siddhārthaḥ siddhasaṃkalpaḥ siddhidaḥ siddhasādhanaḥ /",
    "GR14satvtanu:708": " siddheśaḥ siddhamārgāgraḥ siddhalokaikapālakaḥ // SatvT_6.16",
    "GR14satvtanu:709": " iṣṭo viśiṣṭaḥ śiṣṭeṣṭo mahiṣṭho jiṣṇur uttamaḥ /",
    "GR14satvtanu:710": " jyeṣṭhaḥ śreṣṭhaś ca sarveṣṭo viṣṇur bhrājiṣṇur avyayaḥ // SatvT_6.17",
    "GR14satvtanu:711": " vibhuḥ śambhuḥ prabhur bhūmā svabhūḥ svānandamūrtimān /",
    "GR14satvtanu:712": " prītimān prītidātā ca prītidaḥ prītivardhanaḥ // SatvT_6.18",
    "GR14satvtanu:713": " yogeśvaro yogagamyo yogīśo yogapāragaḥ /",
    "GR14satvtanu:714": " yogadātā yogapatir yogasiddhividhāyakaḥ // SatvT_6.19",
    "GR14satvtanu:715": " satyavrataḥ satyaparaḥ trisatyaḥ satyakāraṇaḥ /",
    "GR14satvtanu:716": " satyāśrayaḥ satyaharaḥ satpāliḥ satyavardhanaḥ // SatvT_6.20",
    "GR14satvtanu:717": " sarvānandaḥ sarvaharaḥ sarvagaḥ sarvavaśyakṛt /",
    "GR14satvtanu:718": " sarvapātā sarvasukhaḥ sarvaśrutigaṇārṇavaḥ // SatvT_6.21",
    "GR14satvtanu:719": " janārdano jagannātho jagattrātā jagatpitā /",
    "GR14satvtanu:720": " jagatkartā jagaddhartā jagadānandamūrtimān // SatvT_6.22",
    "GR14satvtanu:721": " dharāpatir lokapatiḥ svarpatir jagatāṃpatiḥ /",
    "GR14satvtanu:722": " vidyāpatir vittapatiḥ satpatiḥ kamalāpatiḥ // SatvT_6.23",
    "GR14satvtanu:723": " caturātmā caturbāhuś caturvargaphalapradaḥ /",
    "GR14satvtanu:724": " caturvyūhaś caturdhāmā caturyugavidhāyakaḥ // SatvT_6.24",
    "GR14satvtanu:725": " ādidevo devadevo deveśo devadhāraṇaḥ /",
    "GR14satvtanu:726": " devakṛd devabhṛd devo deveḍitapadāmbujaḥ // SatvT_6.25",
    "GR14satvtanu:727": " viśveśvaro viśvarūpī viśvātmā viśvatomukhaḥ /",
    "GR14satvtanu:728": " viśvasūr viśvaphalado viśvago viśvanāyakaḥ // SatvT_6.26",
    "GR14satvtanu:729": " bhūtakṛd bhūtabhṛd bhāvo bhūtātmā bhūtabhāvanaḥ /",
    "GR14satvtanu:730": " bhūtido bhūtivistāro vibhūtir bhūtipālakaḥ // SatvT_6.27",
    "GR14satvtanu:731": " nārāyaṇo nāraśāyī nārasūr nārajīvanaḥ /",
    "GR14satvtanu:732": " nāraikaphalado nāramuktido nāranāyakaḥ // SatvT_6.28",
    "GR14satvtanu:733": " sahasrarūpaḥ sāhasranāmā sāhasravigrahaḥ /",
    "GR14satvtanu:734": " sahasraśīrṣā sāhasrapādākṣibhujaśīrṣavān // SatvT_6.29",
    "GR14satvtanu:735": " padmanābhaḥ padmagarbhaḥ padmī padmanibhekṣaṇaḥ /",
    "GR14satvtanu:736": " padmaśāyī padmamālī padmāṅkitapadadvayaḥ // SatvT_6.30",
    "GR14satvtanu:737": " vīryavān sthairyavān vāgmī śauryavān dhairyavān kṣamī /",
    "GR14satvtanu:738": " dhīmān dharmaparo bhogī bhagavān bhayanāśanaḥ // SatvT_6.31",
    "GR14satvtanu:739": " jayanto vijayo jetā jayado jayavardhanaḥ /",
    "GR14satvtanu:740": " amāno mānado mānyo mahimāvān mahābalaḥ // SatvT_6.32",
    "GR14satvtanu:741": " saṃtuṣṭas toṣado dātā damano dīnavatsalaḥ /",
    "GR14satvtanu:742": " jñānī yaśasvān dhṛtimān sahaojobalāśrayaḥ // SatvT_6.33",
    "GR14satvtanu:743": " hayagrīvo mahātejā mahārṇavavinodakṛt /",
    "GR14satvtanu:744": " madhukaiṭabhavidhvaṃsī vedakṛd vedapālakaḥ // SatvT_6.34",
    "GR14satvtanu:745": " sanatkumāraḥ sanakaḥ sanandaś ca sanātanaḥ /",
    "GR14satvtanu:746": " akhaṇḍabrahmavratavān ātmā yogavivecakaḥ // SatvT_6.35",
    "GR14satvtanu:747": " śrīnārado devaṛṣiḥ karmākarmapravartakaḥ /",
    "GR14satvtanu:748": " sātvatāgamakṛl lokahitāhitaprasūcakaḥ // SatvT_6.36",
    "GR14satvtanu:749": " ādikālo yajñatattvaṃ dhātṛnāsāpuṭodbhavaḥ /",
    "GR14satvtanu:750": " dantāgranyastabhūgolo hiraṇyākṣabalāntakaḥ // SatvT_6.37",
    "GR14satvtanu:751": " pṛthvīpatiḥ śīghravego romāntargatasāgaraḥ /",
    "GR14satvtanu:752": " śvāsāvadhūtahemādriḥ prajāpatipatistutaḥ // SatvT_6.38",
    "GR14satvtanu:753": " ananto dharaṇībhartā pātālatalavāsakṛt /",
    "GR14satvtanu:754": " kāmāgnijavano nāgarājarājo mahādyutiḥ // SatvT_6.39",
    "GR14satvtanu:755": " mahākūrmo viśvakāyaḥ śeṣabhṛk sarvapālakaḥ /",
    "GR14satvtanu:756": " lokapitṛgaṇādhīśaḥ pitṛstutamahāpadaḥ // SatvT_6.40",
    "GR14satvtanu:757": " kṛpāmayaḥ svayaṃ vyaktir dhruvaprītivivardhanaḥ /",
    "GR14satvtanu:758": " dhruvastutapado viṣṇulokado lokapūjitaḥ // SatvT_6.41",
    "GR14satvtanu:759": " śuklaḥ kardamasaṃtaptas tapastoṣitamānasaḥ /",
    "GR14satvtanu:760": " mano'bhīṣṭaprado harṣabindvañcitasarovaraḥ // SatvT_6.42",
    "GR14satvtanu:761": " yajñaḥ suragaṇādhīśo daityadānavaghātakaḥ /",
    "GR14satvtanu:762": " manutrātā lokapālo lokapālakajanmakṛt // SatvT_6.43",
    "GR14satvtanu:763": " kapilākhyaḥ sāṃkhyapātā kardamāṅgasamudbhavaḥ /",
    "GR14satvtanu:764": " sarvasiddhagaṇādhīśo devahūtigatipradaḥ // SatvT_6.44",
    "GR14satvtanu:765": " datto 'tritanayo yogī yogamārgapradarśakaḥ /",
    "GR14satvtanu:766": " anasūyānandakaraḥ sarvayogijanastutaḥ // SatvT_6.45",
    "GR14satvtanu:767": " nārāyaṇo naraṛṣir dharmaputro mahāmanāḥ /",
    "GR14satvtanu:768": " maheśaśūladamano maheśaikavarapradaḥ // SatvT_6.46",
    "GR14satvtanu:769": " ākalpāntatapodhīro manmathādimadāpahaḥ /",
    "GR14satvtanu:770": " ūrvaśīsṛgjitānaṅgo mārkaṇḍeyapriyapradaḥ // SatvT_6.47",
    "GR14satvtanu:771": " ṛbhavo nābhisukhado merudevīpriyātmajaḥ /",
    "GR14satvtanu:772": " yogirājadvijasraṣṭā yogacaryāpradarśakaḥ // SatvT_6.48",
    "GR14satvtanu:773": " aṣṭabāhur dakṣayajñapāvano 'khilasatkṛtaḥ /",
    "GR14satvtanu:774": " dakṣeśadveṣaśamano dakṣajñānapradāyakaḥ // SatvT_6.49",
    "GR14satvtanu:775": " priyavratakulotpanno gayanāmā mahāyaśāḥ /",
    "GR14satvtanu:776": " udārakarmā bahuvinmahāguṇagaṇārṇavaḥ // SatvT_6.50",
    "GR14satvtanu:777": " haṃsarūpī tattvavaktā guṇāguṇavivecakaḥ /",
    "GR14satvtanu:778": " dhātṛlajjāpraśamano brahmacārijanapriyaḥ // SatvT_6.51",
    "GR14satvtanu:779": " vaiśyaḥ pṛthuḥ pṛthvidogdhā sarvajīvanadohakṛt /",
    "GR14satvtanu:780": " ādirājo janāvāsakārako bhūsamīkaraḥ // SatvT_6.52",
    "GR14satvtanu:781": " praceto'bhiṣṭutapadaḥ śāntamūrtiḥ sudarśanaḥ /",
    "GR14satvtanu:782": " divārātrigaṇādhīśaḥ ketumān ajanāśrayaḥ // SatvT_6.53",
    "GR14satvtanu:783": " śrīkāmadevaḥ kamalākāmakelivinodakṛt /",
    "GR14satvtanu:784": " svapādaratido 'bhīṣṭasukhado duḥkhanāśanaḥ // SatvT_6.54",
    "GR14satvtanu:785": " vibhur dharmabhṛtāṃ śreṣṭho vedaśīrṣo dvijātmajaḥ /",
    "GR14satvtanu:786": " aṣṭāśītisahasrāṇāṃ munīnām upadeśadaḥ // SatvT_6.55",
    "GR14satvtanu:787": " satyaseno yakṣarakṣodahano dīnapālakaḥ /",
    "GR14satvtanu:788": " indramitraḥ surārighnaḥ sūnṛtādharmanandanaḥ // SatvT_6.56",
    "GR14satvtanu:789": " harir gajavaratrātā grāhapāśavināśakaḥ /",
    "GR14satvtanu:790": " trikūṭādrivanaślāghī sarvalokahitaiṣaṇaḥ // SatvT_6.57",
    "GR14satvtanu:791": " vaikuṇṭhaśubhrāsukhado vikuṇṭhāsundarīsutaḥ /",
    "GR14satvtanu:792": " ramāpriyakaraḥ śrīmān nijalokapradarśakaḥ // SatvT_6.58",
    "GR14satvtanu:793": " vipraśāpaparīkhinnanirjarārtinivāraṇaḥ /",
    "GR14satvtanu:794": " dugdhābdhimathano vipro virājatanayo 'jitaḥ // SatvT_6.59",
    "GR14satvtanu:795": " mandārādridharaḥ kūrmo devadānavaśarmakṛt /",
    "GR14satvtanu:796": " jambūdvīpasamaḥ sraṣṭā pīyūṣotpattikāraṇam // SatvT_6.60",
    "GR14satvtanu:797": " dhanvantarī rukśamano 'mṛtadhuk rukpraśāntakaḥ /",
    "GR14satvtanu:798": " āyurvedakaro vaidyarājo vidyāpradāyakaḥ // SatvT_6.61",
    "GR14satvtanu:799": " devābhayakaro daityamohinī kāmarūpiṇī /",
    "GR14satvtanu:800": " gīrvāṇāmṛtapo duṣṭadaityadānavavañcakaḥ // SatvT_6.62",
    "GR14satvtanu:801": " mahāmatsyo mahākāyaḥ śalkāntargatasāgaraḥ /",
    "GR14satvtanu:802": " vedāridaityadamano vrīhibījasurakṣakaḥ // SatvT_6.63",
    "GR14satvtanu:803": " pucchāghātabhramatsindhuḥ satyavratapriyapradaḥ /",
    "GR14satvtanu:804": " bhaktasatyavratatrātā yogatrayapradarśakaḥ // SatvT_6.64",
    "GR14satvtanu:805": " narasiṃho lokajihvaḥ śaṅkukarṇo nakhāyudhaḥ /",
    "GR14satvtanu:806": " saṭāvadhūtajalado dantadyutijitaprabhaḥ // SatvT_6.65",
    "GR14satvtanu:807": " hiraṇyakaśipudhvaṃsī bahudānavadarpahā /",
    "GR14satvtanu:808": " pravadastutapādābjo bhaktasaṃsāratāpahā // SatvT_6.66",
    "GR14satvtanu:809": " brahmendrarudrabhītighno devakāryaprasādhakaḥ /",
    "GR14satvtanu:810": " jvalajjvalanasaṃkāśaḥ sarvabhītivināśakaḥ // SatvT_6.67",
    "GR14satvtanu:811": " mahākaluṣavidhvaṃsī sarvakāmavarapradaḥ /",
    "GR14satvtanu:812": " kālavikramasaṃhartā grahapīḍāvināśakaḥ // SatvT_6.68",
    "GR14satvtanu:813": " sarvavyādhipraśamanaḥ pracaṇḍaripudaṇḍakṛt /",
    "GR14satvtanu:814": " ugrabhairavasaṃtrastaharārtivinivārakaḥ // SatvT_6.69",
    "GR14satvtanu:815": " brahmacarmāvṛtaśirāḥ śivaśīrṣaikanūpuraḥ /",
    "GR14satvtanu:816": " dvādaśādityaśīrṣaikamaṇir dikpālabhūṣaṇaḥ // SatvT_6.70",
    "GR14satvtanu:817": " vāmano 'ditibhītighno dvijātigaṇamaṇḍanaḥ /",
    "GR14satvtanu:818": " tripadavyājayāñcāptavalitrailokyasampadaḥ // SatvT_6.71",
    "GR14satvtanu:819": " pannakhakṣatabrahmāṇḍakaṭāho 'mitavikramaḥ /",
    "GR14satvtanu:820": " svardhunītīrthajanano brahmapūjyo bhayāpahaḥ // SatvT_6.72",
    "GR14satvtanu:821": " svāṅghrivārihatāghaugho viśvarūpaikadarśanaḥ /",
    "GR14satvtanu:822": " balipriyakaro bhaktasvargadogdhā gadādharaḥ // SatvT_6.73",
    "GR14satvtanu:823": " jāmadagnyo mahāvīryaḥ parśubhṛt kārtavīryajit /",
    "GR14satvtanu:824": " sahasrārjunasaṃhartā sarvakṣatrakulāntakaḥ // SatvT_6.74",
    "GR14satvtanu:825": " niḥkṣatrapṛthvīkaraṇo vīrajid viprarājyadaḥ /",
    "GR14satvtanu:826": " droṇāstravedapravado maheśagurukīrtidaḥ // SatvT_6.75",
    "GR14satvtanu:827": " sūryavaṃśābjataraṇiḥ śrīmaddaśarathātmajaḥ /",
    "GR14satvtanu:828": " śrīrāmo rāmacandraś ca rāmabhadro 'mitaprabhaḥ // SatvT_6.76",
    "GR14satvtanu:829": " nīlavarṇapratīkāśaḥ kausalyāprāṇajīvanaḥ /",
    "GR14satvtanu:830": " padmanetraḥ padmavakraḥ padmāṅkitapadāmbujaḥ // SatvT_6.77",
    "GR14satvtanu:831": " pralambabāhuś cārvaṅgo ratnābharaṇabhūṣitaḥ /",
    "GR14satvtanu:832": " divyāmbaro divyadhanur diṣṭadivyāstrapāragaḥ // SatvT_6.78",
    "GR14satvtanu:833": " nistriṃśapāṇivīreśo 'parimeyaparākramaḥ /",
    "GR14satvtanu:834": " viśvāmitragurur dhanvī dhanurvedavid uttamaḥ // SatvT_6.79",
    "GR14satvtanu:835": " ṛjumārganimitteṣu saṃghatāḍitatāḍakaḥ /",
    "GR14satvtanu:836": " subāhur bāhuvīryāḍhyabahurākṣasaghātakaḥ // SatvT_6.80",
    "GR14satvtanu:837": " prāptacaṇḍīśadordaṇḍacaṇḍakodaṇḍakhaṇḍanaḥ /",
    "GR14satvtanu:838": " janakānandajanako jānakīpriyanāyakaḥ // SatvT_6.81",
    "GR14satvtanu:839": " arātikuladarpaghno dhvastabhārgavavikramaḥ /",
    "GR14satvtanu:840": " pitṛvāksaktarājyadhīr vanavāsakṛtotsavaḥ // SatvT_6.82",
    "GR14satvtanu:841": " virādharādhadamanaś citrakūṭādrimandiraḥ /",
    "GR14satvtanu:842": " dvijaśāpasamucchannadaṇḍakāraṇyakarmakṛt // SatvT_6.83",
    "GR14satvtanu:843": " caturdaśasahasrograrākṣasaghnaḥ kharāntakaḥ /",
    "GR14satvtanu:844": " triśiraḥprāṇaśamano duṣṭadūṣaṇadūṣaṇaḥ // SatvT_6.84",
    "GR14satvtanu:845": " chadmamārīcamathano jānakīvirahārtihṛt /",
    "GR14satvtanu:846": " jaṭāyuṣaḥ kriyākārī kabandhavadhakovidaḥ // SatvT_6.85",
    "GR14satvtanu:847": " ṛṣyamūkaguhāvāsī kapipañcamasakhyakṛt /",
    "GR14satvtanu:848": " vāmapādāgranikṣiptadundubhyasthibṛhadgiriḥ // SatvT_6.86",
    "GR14satvtanu:849": " sakaṇṭakāradurbhedasaptatālaprabhedakaḥ /",
    "GR14satvtanu:850": " kiṣkindhādhipavālighno mitrasugrīvarājyadaḥ // SatvT_6.87",
    "GR14satvtanu:851": " āñjaneyasvalāṅgūladagdhalaṅkāmahodayaḥ /",
    "GR14satvtanu:852": " sītāvirahavispaṣṭaroṣakṣobhitasāgaraḥ // SatvT_6.88",
    "GR14satvtanu:853": " girikūṭasamutkṣepasamudrādbhutasetukṛt /",
    "GR14satvtanu:854": " pādaprahārasaṃtrastavibhīṣaṇabhayāpahaḥ // SatvT_6.89",
    "GR14satvtanu:855": " aṅgadoktiparikliṣṭaghorarāvaṇasainyajit /",
    "GR14satvtanu:856": " nikumbhakumbhadhūmrākṣakumbhakarṇādivīrahā // SatvT_6.90",
    "GR14satvtanu:857": " kailāsasahanonmattadaśānanaśiroharaḥ /",
    "GR14satvtanu:858": " agnisaṃsparśasaṃśuddhasītāsaṃvaraṇotsukaḥ // SatvT_6.91",
    "GR14satvtanu:859": " kapirākṣasarājāṅgaprāptarājyanijāśrayaḥ /",
    "GR14satvtanu:860": " ayodhyādhipatiḥ sarvarājanyagaṇaśekharaḥ // SatvT_6.92",
    "GR14satvtanu:861": " acintyakarmā nṛpatiḥ prāptasiṃhāsanodayaḥ /",
    "GR14satvtanu:862": " duṣṭadurbuddhidalano dīnahīnaikapālakaḥ // SatvT_6.93",
    "GR14satvtanu:863": " sarvasampattijananas tiryaṅnyāyavivecakaḥ /",
    "GR14satvtanu:864": " śūdraghoratapaḥpluṣṭadvijaputraikajīvanaḥ // SatvT_6.94",
    "GR14satvtanu:865": " duṣṭavākkliṣṭahṛdayaḥ sītānirvāsakārakaḥ /",
    "GR14satvtanu:866": " turaṃgamedhakratuyāṭ śrīmatkuśalavātmajaḥ // SatvT_6.95",
    "GR14satvtanu:867": " satyārthatyaktasaumitriḥ sūnnītajanasaṃgrahaḥ /",
    "GR14satvtanu:868": " satkarṇapūrasatkīrtiḥ kīrtyālokāghanāśanaḥ // SatvT_6.96",
    "GR14satvtanu:869": " bharato jyeṣṭhapādābjaratityaktanṛpāsanaḥ /",
    "GR14satvtanu:870": " sarvasadguṇasampannaḥ koṭigandharvanāśakaḥ // SatvT_6.97",
    "GR14satvtanu:871": " lakṣmaṇo jyeṣṭhanirato devavairigaṇāntakaḥ /",
    "GR14satvtanu:872": " indrajitprāṇaśamano bhrātṛmān tyaktavigrahaḥ // SatvT_6.98",
    "GR14satvtanu:873": " śatrughno 'mitraśamano lavaṇāntakakārakaḥ /",
    "GR14satvtanu:874": " āryabhrātṛjanaślāghyaḥ satāṃ ślāghyaguṇākaraḥ // SatvT_6.99",
    "GR14satvtanu:875": " vaṭapattrapuṭasthāyī śrīmukundo 'khilāśrayaḥ /",
    "GR14satvtanu:876": " tanūdarārpitajaganmṛkaṇḍatanayaḥ khagaḥ // SatvT_6.100",
    "GR14satvtanu:877": " ādyo devagaṇāgraṇyo mitastutinatipriyaḥ /",
    "GR14satvtanu:878": " vṛtraghoratanutrastadevasanmantrasādhakaḥ // SatvT_6.101",
    "GR14satvtanu:879": " brahmaṇyo brāhmaṇaślāghī brahmaṇyajanavatsalaḥ /",
    "GR14satvtanu:880": " goṣpadāpsugaladgātravālakhilyajanāśrayaḥ // SatvT_6.102",
    "GR14satvtanu:881": " dausvastir yajvanāṃ śreṣṭho nṛpavismayakārakaḥ /",
    "GR14satvtanu:882": " turaṃgamedhabahukṛd vadānyagaṇaśekharaḥ // SatvT_6.103",
    "GR14satvtanu:883": " vāsavītanayo vyāso vedaśākhānirūpakaḥ /",
    "GR14satvtanu:884": " purāṇabhāratācāryaḥ kalilokahitaiṣaṇaḥ // SatvT_6.104",
    "GR14satvtanu:885": " rohiṇīhṛdayānando balabhadro balāśrayaḥ /",
    "GR14satvtanu:886": " saṃkarṣaṇaḥ sīrapāṇiḥ musalāstro 'maladyutiḥ // SatvT_6.105",
    "GR14satvtanu:887": " śaṅkhakundenduśvetāṅgas tālabhid dhenukāntakaḥ /",
    "GR14satvtanu:888": " muṣṭikāriṣṭahanano lāṅgalākṛṣṭayāmunaḥ // SatvT_6.106",
    "GR14satvtanu:889": " pralambaprāṇahā rukmīmathano dvividāntakaḥ /",
    "GR14satvtanu:890": " revatīprītido rāmāramaṇo balvalāntakaḥ // SatvT_6.107",
    "GR14satvtanu:891": " hastināpurasaṃkarṣī kauravārcitasatpadaḥ /",
    "GR14satvtanu:892": " brahmādistutapādābjo devayādavapālakaḥ // SatvT_6.108",
    "GR14satvtanu:893": " māyāpatir mahāmāyo mahāmāyānideśakṛt /",
    "GR14satvtanu:894": " yaduvaṃśābdhipūrṇendur baladevapriyānujaḥ // SatvT_6.109",
    "GR14satvtanu:895": " narākṛtiḥ paraṃ brahma paripūrṇaḥ parodayaḥ /",
    "GR14satvtanu:896": " sarvajñānādisampūrṇaḥ pūrṇānandaḥ purātanaḥ // SatvT_6.110",
    "GR14satvtanu:897": " pītāmbaraḥ pītanidraḥ pītaveśmamahātapāḥ /",
    "GR14satvtanu:898": " mahoraskomahābāhur mahārhamaṇikuṇḍalaḥ // SatvT_6.111",
    "GR14satvtanu:899": " lasadgaṇḍasthalīhaimamaulimālāvibhūṣitaḥ /",
    "GR14satvtanu:900": " sucārukarṇaḥ subhrājanmakarākṛtikuṇḍalaḥ // SatvT_6.112",
    "GR14satvtanu:901": " nīlakuñcitasusnigdhakuntalaḥ kaumudīmukhaḥ /",
    "GR14satvtanu:902": " sunāsaḥ kundadaśano lasatkokanadādharaḥ // SatvT_6.113",
    "GR14satvtanu:903": " sumandahāso rucirabhrūmaṇḍalavilokanaḥ /",
    "GR14satvtanu:904": " kambukaṇṭho bṛhadbrahmā valayāṅgadabhūṣaṇaḥ // SatvT_6.114",
    "GR14satvtanu:905": " kaustubhī vanamālī ca śaṅkhacakragadābjabhṛt /",
    "GR14satvtanu:906": " śrīvatsalakṣmyālakṣyāṅgaḥ sarvalakṣaṇalakṣaṇaḥ // SatvT_6.115",
    "GR14satvtanu:907": " dalodaro nimnanābhir niravadyo nirāśrayaḥ /",
    "GR14satvtanu:908": " nitambabimbavyālabbikiṅkiṇīkāñcimaṇḍitaḥ // SatvT_6.116",
    "GR14satvtanu:909": " samajaṅghājānuyugmaḥ sucārurucirājitaḥ /",
    "GR14satvtanu:910": " dhvajavajrāṅkuśāmbhojaśarāṅkitapadāmbujaḥ // SatvT_6.117",
    "GR14satvtanu:911": " bhaktabhramarasaṃghātapītapādāmbujāsavaḥ /",
    "GR14satvtanu:912": " nakhacandramaṇijyotsnāprakāśitamahāmanāḥ // SatvT_6.118",
    "GR14satvtanu:913": " pādāmbujayuganyastalasanmañjīrarājitaḥ /",
    "GR14satvtanu:914": " svabhaktahṛdayākāśalasatpaṅkajavistaraḥ // SatvT_6.119",
    "GR14satvtanu:915": " sarvaprāṇijanānando vasudevanutipriyaḥ /",
    "GR14satvtanu:916": " devakīnandano lokanandikṛd bhaktabhītibhit // SatvT_6.120",
    "GR14satvtanu:917": " śeṣānugaḥ śeṣaśāyī yaśodānatimānadaḥ /",
    "GR14satvtanu:918": " nandānandakaro gopagopīgokulabāndhavaḥ // SatvT_6.121",
    "GR14satvtanu:919": " sarvavrajajanānandī bhaktavallabhavavallabhaḥ /",
    "GR14satvtanu:920": " valyavyaṅgalasadgātro ballavībāhumadhyagaḥ // SatvT_6.122",
    "GR14satvtanu:921": " pītapūtanikāstanyaḥ pūtanāprāṇaśoṣaṇaḥ /",
    "GR14satvtanu:922": " pūtanorasthalasthāyī pūtanāmokṣadāyakaḥ // SatvT_6.123",
    "GR14satvtanu:923": " samāgatajanānandī śakaṭoccāṭakārakaḥ /",
    "GR14satvtanu:924": " prāptaviprāśiṣodhīśo laghimādiguṇāśrayaḥ // SatvT_6.124",
    "GR14satvtanu:925": " tṛṇāvartagalagrāhī tṛṇāvartaniṣūdanaḥ /",
    "GR14satvtanu:926": " jananyānandajanako jananyāmukhaviśvadṛk // SatvT_6.125",
    "GR14satvtanu:927": " bālakrīḍārato bālabhāṣālīlādinirvṛtaḥ /",
    "GR14satvtanu:928": " gopagopīpriyakaro gītanṛtyānukārakaḥ // SatvT_6.126",
    "GR14satvtanu:929": " navanītaviliptāṅgo navanītalavapriyaḥ /",
    "GR14satvtanu:930": " navanītalavāhārī navanītānutaskaraḥ // SatvT_6.127",
    "GR14satvtanu:931": " dāmodaro 'rjunonmūlo gopaikamatikārakaḥ /",
    "GR14satvtanu:932": " vṛndāvanavanakrīḍo nānākrīḍāviśāradaḥ // SatvT_6.128",
    "GR14satvtanu:933": " vatsapucchasamākarṣī vatsāsuraniṣūdanaḥ /",
    "GR14satvtanu:934": " bakārir aghasaṃhārī bālādyantakanāśanaḥ // SatvT_6.129",
    "GR14satvtanu:935": " yamunānilasaṃjuṣṭasumṛṣṭapulinapriyaḥ /",
    "GR14satvtanu:936": " gopālabālapūgasthaḥ snigdhadadhyannabhojanaḥ // SatvT_6.130",
    "GR14satvtanu:937": " gogopagopīpriyakṛd dhanabhṛn mohakhaṇḍanaḥ /",
    "GR14satvtanu:938": " vidhātur mohajanako 'tyadbhutaiśvaryadarśakaḥ // SatvT_6.131",
    "GR14satvtanu:939": " vidhistutapadāmbhojo gopadārakabuddhibhit /",
    "GR14satvtanu:940": " kālīyadarpadalano nāganārīnutipriyaḥ // SatvT_6.132",
    "GR14satvtanu:941": " dāvāgniśamanaḥ sarvavrajabhṛj janajīvanaḥ /",
    "GR14satvtanu:942": " muñjāraṇyapraveśāptakṛcchradāvāgnidāraṇaḥ // SatvT_6.133",
    "GR14satvtanu:943": " sarvakālasukhakrīḍo barhibarhāvataṃsakaḥ /",
    "GR14satvtanu:944": " godhugvadhūjanaprāṇo veṇuvādyaviśāradaḥ // SatvT_6.134",
    "GR14satvtanu:945": " gopīpidhānārundhāno gopīvratavarapradaḥ /",
    "GR14satvtanu:946": " vipradarpapraśamano viprapatnīprasādadaḥ // SatvT_6.135",
    "GR14satvtanu:947": " śatakratuvaradhvaṃsī śakradarpamadāpahaḥ /",
    "GR14satvtanu:948": " dhṛtagovardhanagirir vrajalokābhayapradaḥ // SatvT_6.136",
    "GR14satvtanu:949": " indrakīrtilasatkīrtir govindo gokulotsavaḥ /",
    "GR14satvtanu:950": " nandatrāṇakaro devajaleśeḍitasatkathaḥ // SatvT_6.137",
    "GR14satvtanu:951": " vrajavāsijanaślāghyo nijalokapradarśakaḥ /",
    "GR14satvtanu:952": " suveṇunādamadanonmattagopīvinodakṛt // SatvT_6.138",
    "GR14satvtanu:953": " godhugvadhūdarpaharaḥ svayaśaḥkīrtanotsavaḥ /",
    "GR14satvtanu:954": " vrajāṅganājanārāmo vrajasundarīvallabhaḥ // SatvT_6.139",
    "GR14satvtanu:955": " rāsakrīḍārato rāsamahāmaṇḍalamaṇḍanaḥ /",
    "GR14satvtanu:956": " vṛndāvanavanāmodī yamunākūlakelikṛt // SatvT_6.140",
    "GR14satvtanu:957": " gopikāgītikāgītaḥ śaṅkhacūḍaśiroharaḥ /",
    "GR14satvtanu:958": " mahāsarpamukhagrastatrastanandavimocakaḥ // SatvT_6.141",
    "GR14satvtanu:959": " sudarśanārcitapado duṣṭāriṣṭavināśakaḥ /",
    "GR14satvtanu:960": " keśidveṣo vyomahantā śrutanāradakīrtanaḥ // SatvT_6.142",
    "GR14satvtanu:961": " akrūrapriyakṛt krūrarajakaghnaḥ suveśakṛt /",
    "GR14satvtanu:962": " sudāmadattamālāḍhyaḥ kubjācandanacarcitaḥ // SatvT_6.143",
    "GR14satvtanu:963": " mathurājanasaṃharṣī caṇḍakodaṇḍakhaṇḍakṛt /",
    "GR14satvtanu:964": " kaṃsasainyasamucchedī vaṇigvipragaṇārcitaḥ // SatvT_6.144",
    "GR14satvtanu:965": " mahākuvalayāpīḍaghātī cāṇuramardanaḥ /",
    "GR14satvtanu:966": " rāgaśālāgatāpāranaranārīkṛtotsavaḥ // SatvT_6.145",
    "GR14satvtanu:967": " kaṃsadhvaṃsakaraḥ kaṃsasvasārūpyagatipradaḥ /",
    "GR14satvtanu:968": " kṛtograsenanṛpatiḥ sarvayādasaukhyakṛt // SatvT_6.146",
    "GR14satvtanu:969": " tātamātṛkṛtānando nandagopaprasādadaḥ /",
    "GR14satvtanu:970": " śritasāṃdīpanigurur vidyāsāgarapāragaḥ // SatvT_6.147",
    "GR14satvtanu:971": " daityapañcajanadhvaṃsī pāñcajanyadarapriyaḥ /",
    "GR14satvtanu:972": " sāṃdīpanimṛtāpatyadātā kālayamārcitaḥ // SatvT_6.148",
    "GR14satvtanu:973": " sairandhrīkāmasaṃtāpaśamano 'krūraprītidaḥ /",
    "GR14satvtanu:974": " śārṅgacāpadharo nānāśarasaṃdhānakovidaḥ // SatvT_6.149",
    "GR14satvtanu:975": " abhedyadivyakavacaḥ śrīmaddārukasārathiḥ /",
    "GR14satvtanu:976": " khagendracihnitadhvajaś cakrapāṇir gadādharaḥ // SatvT_6.150",
    "GR14satvtanu:977": " nandakīyadusenāḍhyo 'kṣayabāṇaniṣaṅgavān /",
    "GR14satvtanu:978": " surāsurājeyaraṇyo jitamāgadhayūthapaḥ // SatvT_6.151",
    "GR14satvtanu:979": " māgadhadhvajinīdhvaṃsī mathurāpurapālakaḥ /",
    "GR14satvtanu:980": " dvārakāpuranirmātā lokasthitiniyāmakaḥ // SatvT_6.152",
    "GR14satvtanu:981": " sarvasampattijananaḥ svajanānandakārakaḥ /",
    "GR14satvtanu:982": " kalpavṛkṣākṣitamahiḥ sudharmānītabhūtalaḥ // SatvT_6.153",
    "GR14satvtanu:983": " yavanāsurasaṃhartā mucukundeṣṭasādhakaḥ /",
    "GR14satvtanu:984": " rukmiṇīdvijasaṃmantrarathaikagatakuṇḍinaḥ // SatvT_6.154",
    "GR14satvtanu:985": " rukmiṇīhārako rukmimuṇḍamuṇḍanakārakaḥ /",
    "GR14satvtanu:986": " rukmiṇīpriyakṛt sākṣād rukmiṇīramaṇīpatiḥ // SatvT_6.155",
    "GR14satvtanu:987": " rukmiṇīvadanāmbhojamadhupānamadhuvrataḥ /",
    "GR14satvtanu:988": " syamantakanimittātmabhaktarkṣādhipajit śuciḥ // SatvT_6.156",
    "GR14satvtanu:989": " jāmbavārcitapādābjaḥ sākṣāj jāmbavatīpatiḥ /",
    "GR14satvtanu:990": " satyabhāmākaragrāhī kālindīsundarīpriyaḥ // SatvT_6.157",
    "GR14satvtanu:991": " sutīkṣṇaśṛṅgavṛṣabhasaptajid rājayūthabhit /",
    "GR14satvtanu:992": " nagnajit tanayāsatyānāyikānāyakottamaḥ // SatvT_6.158",
    "GR14satvtanu:993": " bhadreśo lakṣmaṇākānto mitravindāpriyeśvaraḥ /",
    "GR14satvtanu:994": " murujit pīṭhasenānīnāśano narakāntakaḥ // SatvT_6.159",
    "GR14satvtanu:995": " dharārcitapadāmbhojo bhagadattabhayāpahā /",
    "GR14satvtanu:996": " narakāhṛtadivyastrīratnavāhādināyakaḥ // SatvT_6.160",
    "GR14satvtanu:997": " aṣṭottaraśatadvyaṣṭasahastrastrīvilāsavān /",
    "GR14satvtanu:998": " satyabhāmābalāvākyapārijātāpahārakaḥ // SatvT_6.161",
    "GR14satvtanu:999": " devendrabalabhij jāyājātanānāvilāsavān /",
    "GR14satvtanu:1000": " rukmiṇīmānadalanaḥ strīvilāsāvimohitaḥ // SatvT_6.162",
    "GR14satvtanu:1001": " kāmatātaḥ sāmbasuto 'saṃkhyaputraprapautravān /",
    "GR14satvtanu:1002": " uśāśāgatapautrārthabāṇabāhusasrachit // SatvT_6.163",
    "GR14satvtanu:1003": " nandyādipramathadhvaṃsī līlājitamaheśvaraḥ /",
    "GR14satvtanu:1004": " mahādevastutapado nṛgaduḥkhavimocakaḥ // SatvT_6.164",
    "GR14satvtanu:1005": " brahmasvāpaharakleśakathāsvajanapālakaḥ /",
    "GR14satvtanu:1006": " pauṇḍrakāriḥ kāśirājaśirohartā sadājitaḥ // SatvT_6.165",
    "GR14satvtanu:1007": " sudakṣiṇāvratārādhyaśivakṛtyānalāntakaḥ /",
    "GR14satvtanu:1008": " vārāṇasīpradahano nāradekṣitavaibhavaḥ // SatvT_6.166",
    "GR14satvtanu:1009": " adbhutaiśvaryamahimā sarvadharmapravartakaḥ /",
    "GR14satvtanu:1010": " jarāsaṃdhanirodhārtabhūbhujeritasatkathaḥ // SatvT_6.167",
    "GR14satvtanu:1011": " nāraderitasanmitrakāryagauravasādhakaḥ /",
    "GR14satvtanu:1012": " kalatraputrasanmitrasadvṛttāptagṛhānugaḥ // SatvT_6.168",
    "GR14satvtanu:1013": " jarāsaṃdhavadhodyogakartā bhūpatiśarmakṛt /",
    "GR14satvtanu:1014": " sanmitrakṛtyācarito rājasūyapravartakaḥ // SatvT_6.169",
    "GR14satvtanu:1015": " sarvarṣigaṇasaṃstutyaś caidyaprāṇanikṛntakaḥ /",
    "GR14satvtanu:1016": " indraprasthajanaiḥ pūjyo duryodhanavimohanaḥ // SatvT_6.170",
    "GR14satvtanu:1017": " maheśadattasaubhāgyapurabhit śatrughātakaḥ /",
    "GR14satvtanu:1018": " dantavakraripucchettā dantavakragatipradaḥ // SatvT_6.171",
    "GR14satvtanu:1019": " vidūrathapramathano bhūribhārāvatārakaḥ /",
    "GR14satvtanu:1020": " pārthadūtaḥ pārthahitaḥ pārthārthaḥ pārthasārathiḥ // SatvT_6.172",
    "GR14satvtanu:1021": " pārthamohasamucchedī gītāśāstrapradarśakaḥ /",
    "GR14satvtanu:1022": " pārthabāṇagataprāṇavīrakaivalyarūpadaḥ // SatvT_6.173",
    "GR14satvtanu:1023": " duryodhanādidurvṛttadahano bhīṣmamuktidaḥ /",
    "GR14satvtanu:1024": " pārthāśvamedhāharakaḥ pārtharājyaprasādhakaḥ // SatvT_6.174",
    "GR14satvtanu:1025": " pṛthābhīṣṭaprado bhīmajayado vijayapradaḥ /",
    "GR14satvtanu:1026": " yudhiṣṭhireṣṭasaṃdātā draupadīprītisādhakaḥ // SatvT_6.175",
    "GR14satvtanu:1027": " sahadeveritapado nakulārcitavigrahaḥ /",
    "GR14satvtanu:1028": " brahmāstradagdhagarbhasthapuruvaṃśaprasādhakaḥ // SatvT_6.176",
    "GR14satvtanu:1029": " pauravendrapurastrībhyo dvārakāgamanotsavaḥ /",
    "GR14satvtanu:1030": " ānartadeśanivasatprajeritamahatkathaḥ // SatvT_6.177",
    "GR14satvtanu:1031": " priyaprītikaro mitravipradāridryabhañjanaḥ /",
    "GR14satvtanu:1032": " tīrthāpadeśasanmitrapriyakṛn nandanandanaḥ // SatvT_6.178",
    "GR14satvtanu:1033": " gopījanajñānadātā tātakratukṛtotsavaḥ /",
    "GR14satvtanu:1034": " sadvṛttavaktā sadvṛttakartā sadvṛttapālakaḥ // SatvT_6.179",
    "GR14satvtanu:1035": " tātātmajñānasaṃdātā devakīmṛtaputradaḥ /",
    "GR14satvtanu:1036": " śrutadevapriyakaro maithilānandavardhanaḥ // SatvT_6.180",
    "GR14satvtanu:1037": " pārthadarpapraśamano mṛtaviprasutapradaḥ /",
    "GR14satvtanu:1038": " strīratnavṛndasaṃtoṣī janakelikalotsavaḥ // SatvT_6.181",
    "GR14satvtanu:1039": " candrakoṭijanānandī bhānukoṭisamaprabhaḥ /",
    "GR14satvtanu:1040": " kṛtāntakoṭidurlaṅghyaḥ kāmakoṭimanoharaḥ // SatvT_6.182",
    "GR14satvtanu:1041": " yakṣarāṭkoṭidhanavān marutkoṭisvavīryavān /",
    "GR14satvtanu:1042": " samudrakoṭigambhīro himavatkoṭyakampanaḥ // SatvT_6.183",
    "GR14satvtanu:1043": " koṭyaśvamedhāḍhyaharaḥ tīrthakoṭyadhikāhvayaḥ /",
    "GR14satvtanu:1044": " pīyūṣakoṭimṛtyughnaḥ kāmadhukkoṭyabhīṣṭadaḥ // SatvT_6.184",
    "GR14satvtanu:1045": " śakrakoṭivilāsāḍhyaḥ koṭibrahmāṇḍanāyakaḥ /",
    "GR14satvtanu:1046": " sarvāmoghodyamo 'nantakīrtiniḥsīmapauruṣaḥ // SatvT_6.185",
    "GR14satvtanu:1047": " sarvābhīṣṭapradayaśāḥ puṇyaśravaṇakīrtanaḥ /",
    "GR14satvtanu:1048": " brahmādisurasaṃgītavītamānuṣaceṣṭitaḥ // SatvT_6.186",
    "GR14satvtanu:1049": " anādimadhyanidhano vṛddhikṣayavivarjitaḥ /",
    "GR14satvtanu:1050": " svabhaktoddhavamukhyaikajñānado jñānavigrahaḥ // SatvT_6.187",
    "GR14satvtanu:1051": " vipraśāpacchaladhvastayaduvaṃśogravikramaḥ /",
    "GR14satvtanu:1052": " saśarīrajarāvyādhasvargadaḥ svargisaṃstutaḥ // SatvT_6.188",
    "GR14satvtanu:1053": " mumukṣumuktaviṣayijanānandakaro yaśaḥ /",
    "GR14satvtanu:1054": " kalikālamaladhvaṃsiyaśāḥ śravaṇamaṅgalaḥ // SatvT_6.189",
    "GR14satvtanu:1055": " bhaktapriyo bhaktahito bhaktabhramarapaṅkajaḥ /",
    "GR14satvtanu:1056": " smṛtamātrākhilatrātā yantramantraprabhañjakaḥ // SatvT_6.190",
    "GR14satvtanu:1057": " sarvasampatsrāvināmā tulasīdāmavallabhaḥ /",
    "GR14satvtanu:1058": " aprameyavapur bhāsvadanarghyāṅgavibhūṣaṇaḥ // SatvT_6.191",
    "GR14satvtanu:1059": " viśvaikasukhado viśvasajjanānandapālakaḥ /",
    "GR14satvtanu:1060": " sarvadevaśiroratnam adbhutānantabhogavān // SatvT_6.192",
    "GR14satvtanu:1061": " adhokṣajo janājīvyaḥ sarvasādhujanāśrayaḥ /",
    "GR14satvtanu:1062": " samastabhayabhinnāmā smṛtamātrārtināśakaḥ // SatvT_6.193",
    "GR14satvtanu:1063": " svayaśaḥśravaṇānandajanarāgī guṇārṇavaḥ /",
    "GR14satvtanu:1064": " anirdeśyavapus taptaśaraṇo jīvajīvanaḥ // SatvT_6.194",
    "GR14satvtanu:1065": " paramārthaḥ paraṃvedyaḥ parajyotiḥ parāgatiḥ /",
    "GR14satvtanu:1066": " vedāntavedyo bhagavān anantasukhasāgaraḥ // SatvT_6.195",
    "GR14satvtanu:1067": " jagadbandhadhvaṃsayaśā jagajjīvajanāśrayaḥ /",
    "GR14satvtanu:1068": " vaikuṇṭhalokaikapatir vaikuṇṭhajanavallabhaḥ // SatvT_6.196",
    "GR14satvtanu:1069": " pradyumno rukmiṇīputraḥ śambaraghno ratipriyaḥ /",
    "GR14satvtanu:1070": " puṣpadhanvā viśvajayī dyumatprāṇaniṣūdakaḥ // SatvT_6.197",
    "GR14satvtanu:1071": " aniruddhaḥ kāmasutaḥ śabdayonir mahākramaḥ /",
    "GR14satvtanu:1072": " uṣāpatir vṛṣṇipatir hṛṣīkeśo manaḥpatiḥ // SatvT_6.198",
    "GR14satvtanu:1073": " śrīmadbhāgavatācāryaḥ sarvavedāntasāgaraḥ /",
    "GR14satvtanu:1074": " śukaḥ sakaladharmajñaḥ parīkṣinnṛpasatkṛtaḥ // SatvT_6.199",
    "GR14satvtanu:1075": " śrībuddho duṣṭabuddhighno daityavedabahiṣkaraḥ /",
    "GR14satvtanu:1076": " pākhaṇḍamārgapravado nirāyudhajagajjayaḥ // SatvT_6.200",
    "GR14satvtanu:1077": " kalkī kaliyugācchādī punaḥ satyapravartakaḥ /",
    "GR14satvtanu:1078": " vipraviṣṇuyaśo'patyo naṣṭadharmapravartakaḥ // SatvT_6.201",
    "GR14satvtanu:1079": " sārasvataḥ sārvabhaumo balitrailokyasādhakaḥ /",
    "GR14satvtanu:1080": " aṣṭamyantarasaddharmavaktā vairocanipriyaḥ // SatvT_6.202",
    "GR14satvtanu:1081": " āpaḥ karo ramānātho 'marārikulakṛntanaḥ /",
    "GR14satvtanu:1082": " śrutendrahitakṛd dhīravīramuktibalapradaḥ // SatvT_6.203",
    "GR14satvtanu:1083": " viṣvaksenaḥ śambhusakho daśamāntarapālakaḥ /",
    "GR14satvtanu:1084": " brahmasāvarṇivaṃśābdhihitakṛd viśvavardhanaḥ // SatvT_6.204",
    "GR14satvtanu:1085": " dharmasetur adharmaghno vaidhyatantrapadapradaḥ /",
    "GR14satvtanu:1086": " asurāntakaro devārthakasūnuḥ subhāṣaṇaḥ // SatvT_6.205",
    "GR14satvtanu:1087": " svadhāmā sūnṛtāsūnuḥ satyatejo dvijātmajaḥ /",
    "GR14satvtanu:1088": " dviṣaṇmanuyugatrātā pātālapuradāraṇaḥ // SatvT_6.206",
    "GR14satvtanu:1089": " daivahotrir vārhatoyo divaspatir atipriyaḥ /",
    "GR14satvtanu:1090": " trayodaśāntaratrātā yogayogijaneśvaraḥ // SatvT_6.207",
    "GR14satvtanu:1091": " sattrāyaṇo bṛhadbāhur vainateyo viduttamaḥ /",
    "GR14satvtanu:1092": " karmakāṇḍaikapravado vedatantrapravartakaḥ // SatvT_6.208",
    "GR14satvtanu:1093": " parameṣṭhī surajyeṣṭho brahmā viśvasṛjāṃpatiḥ /",
    "GR14satvtanu:1094": " abjayonir haṃsavāhaḥ sarvalokapitāmahaḥ // SatvT_6.209",
    "GR14satvtanu:1095": " viṣṇuḥ sarvajagatpātā śāntaḥ śuddhaḥ sanātanaḥ /",
    "GR14satvtanu:1096": " dvijapūjyo dayāsindhuḥ śaraṇyo bhaktavatsalaḥ // SatvT_6.210",
    "GR14satvtanu:1097": " rudro mūḍhaḥ śivaḥ śāstā śambhuḥ sarvaharo haraḥ /",
    "GR14satvtanu:1098": " kapardī śaṃkaraḥ śūlī tryakṣo 'bhedyo maheśvaraḥ // SatvT_6.211",
    "GR14satvtanu:1099": " sarvādhyakṣaḥ sarvaśaktiḥ sarvārthaḥ sarvatomukhaḥ /",
    "GR14satvtanu:1100": " sarvāvāsaḥ sarvarūpaḥ sarvakāraṇakāraṇam // SatvT_6.212",
    "GR14satvtanu:1101": " ity etat kathitaṃ vipra viṣṇor nāmasahasrakam /",
    "GR14satvtanu:1102": " sarvapāpapraśamanaṃ sarvābhīṣṭaphalapradam // SatvT_6.213",
    "GR14satvtanu:1103": " manaḥśuddhikaraṃ cāśu bhagavadbhaktivardhanam /",
    "GR14satvtanu:1104": " sarvavighnaharaṃ sarvāścaryaiśvaryapradāyakam // SatvT_6.214",
    "GR14satvtanu:1105": " sarvaduḥkhapraśamanaṃ cāturvargyaphalapradam /",
    "GR14satvtanu:1106": " śraddhayā parayā bhaktyā śravaṇāt paṭhanāj japāt // SatvT_6.215",
    "GR14satvtanu:1107": " pratyahaṃ sarvavarṇānāṃ viṣṇupādāśritātmanām /",
    "GR14satvtanu:1108": " etat paṭhan dvijo vidyāṃ kṣatriyaḥ pṛthivīm imām // SatvT_6.216",
    "GR14satvtanu:1109": " vaiśyo mahānidhiṃ śūdro vāñchitāṃ siddhim āpnuyāt /",
    "GR14satvtanu:1110": " dvātriṃśadaparādhānyo jñānājñānāc cared dhareḥ // SatvT_6.217",
    "GR14satvtanu:1111": " nāmnā daśāparādhāṃś ca pramādād ācared yadi /",
    "GR14satvtanu:1112": " samāhitamanā hy etat paṭhed vā śrāvayej japet // SatvT_6.218",
    "GR14satvtanu:1113": " smared vā śṛṇuyād vāpi tebhyaḥ sadyaḥ pramucyate /",
    "GR14satvtanu:1114": " nātaḥ parataraṃ puṇyaṃ triṣu lokeṣu vidyate // SatvT_6.219",
    "GR14satvtanu:1115": " yasyaikakīrtanenāpi bhavabandhād vimucyate /",
    "GR14satvtanu:1116": " atas tvaṃ satataṃ bhaktyā śraddhayā kīrtanaṃ kuru // SatvT_6.220",
    "GR14satvtanu:1117": " viṣṇor nāmasahasraṃ te bhagavatprītikāraṇam /",
    "GR14satvtanu:1118": " śrīnārada uvāca /",
    "GR14satvtanu:1119": " dhanyo 'smy anugṛhīto 'smi tvayātikaruṇātmanā /",
    "GR14satvtanu:1120": " yataḥ kṛṣṇasya paramaṃ sahasraṃ nāmakīrtitam // SatvT_6.221",
    "GR14satvtanu:1121": " yady ālasyāt pramādād vā sarvaṃ paṭhitum anvaham /",
    "GR14satvtanu:1122": " na śaknomi tadā deva kiṃ karomi vada prabho // SatvT_6.222",
    "GR14satvtanu:1123": " śrīśiva uvāca /",
    "GR14satvtanu:1124": " yadi sarvaṃ na śaknosi pratyahaṃ paṭhituṃ dvija /",
    "GR14satvtanu:1125": " tadā kṛṣṇeti kṛṣṇeti kṛṣṇeti pratyahaṃ vada // SatvT_6.223",
    "GR14satvtanu:1126": " etena tava viprarṣe sarvaṃ sampadyate sakṛt /",
    "GR14satvtanu:1127": " kiṃ punar bhagavannāmnāṃ sahasrasya prakīrtanāt // SatvT_6.224",
    "GR14satvtanu:1128": " yan nāmakīrtanenaiva pumān saṃsārasāgaram /",
    "GR14satvtanu:1129": " taraty addhā prapadye taṃ kṛṣṇaṃ gopālarūpiṇam // SatvT_6.225",
    "GR14satvtanu:1130": " Sātvatatantra,",
    "GR14satvtanu:1131": " saptamaḥ paṭalaḥ",
    "GR14satvtanu:1132": " śrīśiva uvāca /",
    "GR14satvtanu:1133": " śṛṇvanti pratyahaṃ ye vai viṣṇor nāmasahasrakam /",
    "GR14satvtanu:1134": " kīrtayanty athavā vipra saṃsmaranty ādareṇa vā // SatvT_7.1",
    "GR14satvtanu:1135": " vā śataṃ vā viṃśatiṃ vāpi daśa vā pañca vā dvija /",
    "GR14satvtanu:1136": " ekaṃ vā kāmato bhaktyā viṣṇupādāmbujāśrayāḥ // SatvT_7.2",
    "GR14satvtanu:1137": " teṣāṃ phalasya puṇyānāṃ nāntaṃ paśyāmi nārada /",
    "GR14satvtanu:1138": " yatas tair bhagavān eva parānando vaśīkṛtaḥ // SatvT_7.3",
    "GR14satvtanu:1139": " yato nāmaiva paramaṃ tīrthaṃ kṣetraṃ ca puṇyadam /",
    "GR14satvtanu:1140": " nāmaiva paramaṃ daivaṃ nāmaiva paramaṃ tapaḥ // SatvT_7.4",
    "GR14satvtanu:1141": " nāmaiva paramaṃ dānaṃ nāmaiva paramā kriyā /",
    "GR14satvtanu:1142": " nāmaiva paramo dharmo nāmaivārthaḥ prakīrtitaḥ // SatvT_7.5",
    "GR14satvtanu:1143": " nāmaiva kāmo bhaktānāṃ mokṣo 'pi nāma kevalam /",
    "GR14satvtanu:1144": " eṣāṃ ca sādhanaṃ nāma kāmināṃ dvijasattama // SatvT_7.6",
    "GR14satvtanu:1145": " nāmaiva paramā bhaktir nāmaiva paramā gatiḥ /",
    "GR14satvtanu:1146": " nāmaiva paramaṃ jāpyaṃ nāmaiva prārthanaṃ param // SatvT_7.7",
    "GR14satvtanu:1147": " niṣkāmānāṃ dhanaṃ nāma muktibhuktisukhārthavat /",
    "GR14satvtanu:1148": " nāma syāt paramaṃ saukhyaṃ nāmaiva vairāgyakāraṇam // SatvT_7.8",
    "GR14satvtanu:1149": " sattvaśuddhikaraṃ nāma nāma jñānapradaṃ smṛtam /",
    "GR14satvtanu:1150": " mumukṣūṇāṃ muktipadaṃ kāmināṃ sarvakāmadam // SatvT_7.9",
    "GR14satvtanu:1151": " vaiṣṇavānāṃ phalaṃ nāma tasmān nāma sadā smaret /",
    "GR14satvtanu:1152": " saṃketitāt pārihāsyād dhelanājvaratāpataḥ // SatvT_7.10",
    "GR14satvtanu:1153": " kīrtitaṃ bhagavannāma sarvapāpaharaṃ smṛtam /",
    "GR14satvtanu:1154": " yāvatī pāpanirhāre śaktir nāmni hareḥ sthitā // SatvT_7.11",
    "GR14satvtanu:1155": " tāvat pāpijanaḥ pāpaṃ kartuṃ śaknoti naiva hi /",
    "GR14satvtanu:1156": " jñānājñānād dharer nāmakīrtanāt puruṣasya hi // SatvT_7.12",
    "GR14satvtanu:1157": " pāparāśiṃ dahaty āśu yathā tūlaṃ vibhāvasuḥ /",
    "GR14satvtanu:1158": " saṃkīrtitaṃ harer nāma śraddhayā puruṣeṇa vai // SatvT_7.13",
    "GR14satvtanu:1159": " tasya satyaphalaṃ dhatte kramaśo dvijasattamaḥ /",
    "GR14satvtanu:1160": " pāpanāśaṃ mahāpuṇyaṃ vairāgyaṃ ca caturvidham // SatvT_7.14",
    "GR14satvtanu:1161": " gurusevām ātmabodhaṃ bhrāntināśam anantaram /",
    "GR14satvtanu:1162": " sampūrṇānandabodhaṃ ca tatas tasmin labhet sthiram // SatvT_7.15",
    "GR14satvtanu:1163": " śrīnārada uvāca /",
    "GR14satvtanu:1164": " caturvidhaṃ tvayā proktaṃ vairāgyaṃ surasattama /",
    "GR14satvtanu:1165": " etad varṇaya lokasya hitāya jñānakāraṇam // SatvT_7.16",
    "GR14satvtanu:1166": " śrīśiva uvāca /",
    "GR14satvtanu:1167": " asaṅgarahito bhogaḥ kriyate puruṣeṇa yat /",
    "GR14satvtanu:1168": " viṣayāṇāṃ dvijaśreṣṭha tadamānaḥ prakīrtitaḥ // SatvT_7.17",
    "GR14satvtanu:1169": " bhogye svāduvihīne 'pi kriyate vṛttir ātmanaḥ /",
    "GR14satvtanu:1170": " dvitīyo vyatirekākhyas tad vijānīhi sattama // SatvT_7.18",
    "GR14satvtanu:1171": " manasaḥ prītirāhitye indriyair evaṃ bhujyate /",
    "GR14satvtanu:1172": " bhogas tṛtīyaḥ puruṣair indriyākhyaḥ prakīrtitaḥ // SatvT_7.19",
    "GR14satvtanu:1173": " manasaś cendriyāṇāṃ ca rāgarāhityam uttamam /",
    "GR14satvtanu:1174": " viṣayāharaṇaṃ vipra caturthaḥ parikīrtitaḥ // SatvT_7.20",
    "GR14satvtanu:1175": " eṣa nāma paraś cāśu jāyate dvijasattama /",
    "GR14satvtanu:1176": " jñānaṃ ca paramaṃ śuddhaṃ brahmānandapradāyakam // SatvT_7.21",
    "GR14satvtanu:1177": " tīrthair dānais tapobhiś ca homair jātyair vratamaikhaiḥ /",
    "GR14satvtanu:1178": " yogaiś ca vividhair vipra yad viṣṇoḥ paramaṃ padam // SatvT_7.22",
    "GR14satvtanu:1179": " na yānti mānavās tad vai nāmakīrtanamātrataḥ /",
    "GR14satvtanu:1180": " saṃyānty eva na saṃdehaṃ kuru vipra haripriyam // SatvT_7.23",
    "GR14satvtanu:1181": " mahāpātakayukto 'pi kīrtayitvā jagadgurum /",
    "GR14satvtanu:1182": " taraty eva na saṃdehaḥ satyam eva vadāmy aham // SatvT_7.24",
    "GR14satvtanu:1183": " kalikālamalaṃ cāpi sarvapātakam eva ca /",
    "GR14satvtanu:1184": " hitvā nāmaparo vipra viṣṇulokaṃ sa gacchati // SatvT_7.25",
    "GR14satvtanu:1185": " tasmān nāmaikamātreṇa taraty eva bhavārṇavam /",
    "GR14satvtanu:1186": " pumān atra na saṃdeho vinā nāmāparādhataḥ // SatvT_7.26",
    "GR14satvtanu:1187": " tadyatnenaiva puruṣaḥ śreyaskāmo dvijottamaḥ /",
    "GR14satvtanu:1188": " viṣṇor na kuryān nāmnas tu daśapāpān kathaṃcana // SatvT_7.27",
    "GR14satvtanu:1189": " śrīnārada uvāca /",
    "GR14satvtanu:1190": " śruto bhagavato vaktrād dvāviṃśadaparādhakam /",
    "GR14satvtanu:1191": " viṣṇor nāmnā daśa tathā etad varṇaya no prabho // SatvT_7.28",
    "GR14satvtanu:1192": " śrīśiva uvāca /",
    "GR14satvtanu:1193": " śrūyatām aparādhān vai viṣṇor vakṣyāmi nārada /",
    "GR14satvtanu:1194": " yān kṛtvā narakaṃ yānti mānavāḥ satataṃ mune // SatvT_7.29",
    "GR14satvtanu:1195": " asnātvā sparśanaṃ viṣṇor vinā śaṅkhena snāpanam /",
    "GR14satvtanu:1196": " aśauce sparśanaṃ sākṣād bhuktā pādodakagrahaḥ vā // SatvT_7.30",
    "GR14satvtanu:1197": " vinā śabdena pūjā ca vinā naivedyapūjanam /",
    "GR14satvtanu:1198": " uccāsanasthapūjā ca śīte vyajanavātakam // SatvT_7.31",
    "GR14satvtanu:1199": " udakyādarśanaṃ caiva ghaṇṭāyā bhūniveśanam /",
    "GR14satvtanu:1200": " pauṣe ca candanasparśo grīṣme cāsparśanaṃ tathā // SatvT_7.32",
    "GR14satvtanu:1201": " puṣpaṃ toyena saṃsparśaṃ vinā homaṃ mahotsavaḥ /",
    "GR14satvtanu:1202": " pūjāṃ kṛtvā pṛṣṭhadarśam agre ca bhramaṇaṃ tathā // SatvT_7.33",
    "GR14satvtanu:1203": " bhojanaṃ bhagavadvāre abhuktvā ca viṣādatā /",
    "GR14satvtanu:1204": " pādukārohaṇaṃ viṣṇor gehe kambalaveśanam // SatvT_7.34",
    "GR14satvtanu:1205": " vāmapādapraveśaś ca kūrdanaṃ pākabhojanam /",
    "GR14satvtanu:1206": " śleṣmaprakṣepaṇaṃ caiva tattṛṇair dantadhāvanam // SatvT_7.35",
    "GR14satvtanu:1207": " devāgre vāhanāroho naivedye dravyabuddhitā /",
    "GR14satvtanu:1208": " śālagrāme sthirāyāṃ ca śileti pratimeti ca // SatvT_7.36",
    "GR14satvtanu:1209": " harikīrter asaṃślāghā vaiṣṇave narasāmyatā /",
    "GR14satvtanu:1210": " viṣṇau ca devatāsāmyam anyoddeśanivedanam // SatvT_7.37",
    "GR14satvtanu:1211": " ete 'parādhā dvātriṃśad viṣṇor nāmnām atha śṛṇu /",
    "GR14satvtanu:1212": " satāṃ nāmnā śive viṣṇau bhidācāryāvamānatā // SatvT_7.38",
    "GR14satvtanu:1213": " vedanindā nāmni vādaḥ pāpecchā nāmasāhasāt /",
    "GR14satvtanu:1214": " nāmno dharmaiḥ sāmyabuddhir dānaṃ śraddhāvivarjitaiḥ // SatvT_7.39",
    "GR14satvtanu:1215": " śrutvāpi śraddhārāhityaṃ kīrtane cāpy ahaṃmatiḥ /",
    "GR14satvtanu:1216": " ete nāmnāṃ dvijaśreṣṭha hy aparādhā mayeritāḥ // SatvT_7.40",
    "GR14satvtanu:1217": " varjanīyā nṛbhir yatnair yato narakakāraṇāḥ /",
    "GR14satvtanu:1218": " śrīnārada uvāca // SatvT_7.41",
    "GR14satvtanu:1219": " viṣayāsaktacittānāṃ prākṛtānāṃ nṛṇāṃ prabho /",
    "GR14satvtanu:1220": " aparādhā harer āśu varjyā naiva bhavanti hi // SatvT_7.42",
    "GR14satvtanu:1221": " ato yena prakāreṇa taranti prākṛtā api /",
    "GR14satvtanu:1222": " aparādhān kṛtān deva tan mamākhyātum arhasi // SatvT_7.43",
    "GR14satvtanu:1223": " śrīśiva uvāca /",
    "GR14satvtanu:1224": " pradakṣiṇaśataṃ kṛtvā daṇḍavat praṇamed bhuvi /",
    "GR14satvtanu:1225": " aparādhaśataṃ tasya kṣamate svasya keśavaḥ // SatvT_7.44",
    "GR14satvtanu:1226": " pradakṣiṇaṃ sakṛt kṛtvā yo na jānuśiraṃ namet /",
    "GR14satvtanu:1227": " niṣphalaṃ tad bhavet tasya tasmāt pratyekaśo namet // SatvT_7.45",
    "GR14satvtanu:1228": " jagannātheti te nāma vyāhariṣyanti te yadi /",
    "GR14satvtanu:1229": " aparādhaśataṃ teṣāṃ kṣamate nātra saṃśayaḥ // SatvT_7.46",
    "GR14satvtanu:1230": " nāmno 'parādhās tarati nāmna eva sadā japāt /",
    "GR14satvtanu:1231": " vinā bhaktāparādhena tatprasādavivarjitaḥ // SatvT_7.47",
    "GR14satvtanu:1232": " sarvāparādhāṃs tarati viṣṇupādāmbujāśrayaḥ /",
    "GR14satvtanu:1233": " viṣṇor apy aparādhān vai nāmasaṃkīrtanāt taret // SatvT_7.48",
    "GR14satvtanu:1234": " viṣṇubhaktāparādhānāṃ naivāsty anyā pratikriyā /",
    "GR14satvtanu:1235": " śrīnārada uvāca /",
    "GR14satvtanu:1236": " bhaktāparādhān me brūhi yathā teṣāṃ pratikriyā /",
    "GR14satvtanu:1237": " anugrahāya lokānāṃ bhagavan mama cāpi hi // SatvT_7.49",
    "GR14satvtanu:1238": " śrīśiva uvāca /",
    "GR14satvtanu:1239": " viṣṇubhaktasya sarvasvaharaṇaṃ dvijasattama /",
    "GR14satvtanu:1240": " bhartsanaṃ cottame bhakte svapne cāpi prahāraṇam // SatvT_7.50",
    "GR14satvtanu:1241": " ete 'parādhā bhaktānāṃ śṛṇv eṣāṃ pratikriyā /",
    "GR14satvtanu:1242": " taddhanaṃ dviguṇaṃ dattvā kṛtvā pādābhivandanam // SatvT_7.51",
    "GR14satvtanu:1243": " kathayen me kṣamasveti taddoṣaṃ dhanakarṣaṇam /",
    "GR14satvtanu:1244": " yāvat tadbhartsanaṃ kṛtvā tāvan māsān samāhitaḥ // SatvT_7.52",
    "GR14satvtanu:1245": " nirmatsaraḥ paricaret tatprasādena śudhyati /",
    "GR14satvtanu:1246": " yāvaj jīvaṃ prahāre tu paricaryed atandritaḥ // SatvT_7.53",
    "GR14satvtanu:1247": " tatprasādena tatpāpān niṣkṛtir nānyathā bhavet /",
    "GR14satvtanu:1248": " akṛtvā niṣkṛtīn etān narakān nāsti niṣkṛtiḥ // SatvT_7.54",
    "GR14satvtanu:1249": " ajñānataḥ kṛte vipra tatprasādena naśyati /",
    "GR14satvtanu:1250": " jñānāt tu dviguṇaṃ kuryād eṣa dharmaḥ sanātanaḥ // SatvT_7.55",
    "GR14satvtanu:1251": " putre śiṣye ca jāyāyāṃ śāsane nāsti dūṣaṇam /",
    "GR14satvtanu:1252": " anyayā tu kṛte doṣo bhavaty eva na saṃśayaḥ // SatvT_7.56",
    "GR14satvtanu:1253": " keśākarṣe padāghāte mukhe ca carpaṭe kṛte /",
    "GR14satvtanu:1254": " na niṣkṛtiṃ prapaśyāmi tasmāt tān na samācaret // SatvT_7.57",
    "GR14satvtanu:1255": " Sātvatatantra,",
    "GR14satvtanu:1256": " aṣṭamaḥ paṭalaḥ",
    "GR14satvtanu:1257": " śrīśiva uvāca /",
    "GR14satvtanu:1258": " atha te sampravakṣyāmi rahasyaṃ hy etad uttamam /",
    "GR14satvtanu:1259": " yac chraddhayā tu tiṣṭhan vai harau bhaktir dṛḍhā bhavet // SatvT_8.1",
    "GR14satvtanu:1260": " deve tīrthe ca dharme ca viśvāsaṃ tāpatāraṇāt /",
    "GR14satvtanu:1261": " taddhitvā kṛṣṇapādāmbuśaraṇaṃ praviśen mudā // SatvT_8.2",
    "GR14satvtanu:1262": " śaraṇaṃ me jagannāthaḥ śrīkṛṣṇaḥ puruṣottamaḥ /",
    "GR14satvtanu:1263": " tannāmni svagurau caiva brūyād etat samāhitaḥ // SatvT_8.3",
    "GR14satvtanu:1264": " hitvānyadevatāpūjāṃ balidānādinā dvija /",
    "GR14satvtanu:1265": " ekam eva yajet kṛṣṇaṃ sarvadevamayaṃ dhiyā // SatvT_8.4",
    "GR14satvtanu:1266": " nityaṃ naimitakaṃ kāryaṃ tathāvaśyakam eva ca /",
    "GR14satvtanu:1267": " gṛhāśramī viṣṇubhaktaḥ kuryāt kṛṣṇaṃ dhiyā smaran // SatvT_8.5",
    "GR14satvtanu:1268": " eteṣu cānyadevānāṃ yā pūjā vidhinā smṛtā /",
    "GR14satvtanu:1269": " sāpi kṛṣṇārcanāt paścāt kriyeta hṛdi taṃ smaran // SatvT_8.6",
    "GR14satvtanu:1270": " anyadā tv anyadevānāṃ pṛthakpūjāṃ na ca smaret /",
    "GR14satvtanu:1271": " kāmyaṃ niṣiddhaṃ ca tathā naiva kuryāt kadācana // SatvT_8.7",
    "GR14satvtanu:1272": " kalatraputramitrādīn hitvā kṛṣṇaṃ samāśritāḥ /",
    "GR14satvtanu:1273": " harikīrtiratā ye ca teṣāṃ kṛtyaṃ na vidyate // SatvT_8.8",
    "GR14satvtanu:1274": " kṛtvānyadevatāpūjāṃ sakāmāṃ balinā dvija /",
    "GR14satvtanu:1275": " bhaktibhraṣṭo bhaved āśu saṃsārān na nivartate // SatvT_8.9",
    "GR14satvtanu:1276": " kāmātmā niranukrośaḥ paśughātaṃ samācaran /",
    "GR14satvtanu:1277": " paśulomasamaṃ varṣaṃ narake paripacyate // SatvT_8.10",
    "GR14satvtanu:1278": " yajñe paśor ālabhane naiva doṣo 'sti yad vacaḥ /",
    "GR14satvtanu:1279": " api pravṛttī rāgiṇāṃ nivṛttis tu garīyasī // SatvT_8.11",
    "GR14satvtanu:1280": " kṛtvānyadevatāpūjāṃ paśuṃ hitvā narādhamāḥ /",
    "GR14satvtanu:1281": " yadi te svargatiṃ yānti narakaṃ yānti ke tadā // SatvT_8.12",
    "GR14satvtanu:1282": " sa māṃ punar bhakṣayitā yasya māṃsam adāmy aham /",
    "GR14satvtanu:1283": " iti māṃsaniruktaṃ vai varṇayanti manīṣiṇaḥ // SatvT_8.13",
    "GR14satvtanu:1284": " viṣṇubhaktiṃ samāśritya paśughātaṃ samācaran /",
    "GR14satvtanu:1285": " kṛtvānyadevatāpūjāṃ bhraṣṭo bhavati niścitam // SatvT_8.14",
    "GR14satvtanu:1286": " mānuṣyaṃ prāpya ye jīvā na bhajanti hareḥ padam /",
    "GR14satvtanu:1287": " te śocyā sthāvarādīnām apy ekaśaraṇā yadi // SatvT_8.15",
    "GR14satvtanu:1288": " ahaṃ brahmā surendrāś ca ye bhajāmo divāniśam /",
    "GR14satvtanu:1289": " tato 'dhiko 'sti ko devaḥ śrīkṛṣṇāt puruṣottamāt // SatvT_8.16",
    "GR14satvtanu:1290": " yatprasādaṃ pratīkṣante sarve lokāḥ sapālakāḥ /",
    "GR14satvtanu:1291": " sāpi lakṣmīr yac caraṇaṃ sevate tadanādṛtā // SatvT_8.17",
    "GR14satvtanu:1292": " tato 'dhiko 'sti ko devo lakṣmīkāntāj janārdanāt /",
    "GR14satvtanu:1293": " yan nāmni ke na saṃyānti puruṣāḥ paramaṃ padam // SatvT_8.18",
    "GR14satvtanu:1294": " dharmārthakāmamokṣāṇāṃ mūlaṃ yac caraṇārcanam /",
    "GR14satvtanu:1295": " tato 'dhiko 'sti ko devaḥ kṛpāsindhor mahātmanaḥ // SatvT_8.19",
    "GR14satvtanu:1296": " bhajanasyālpamātreṇa bahu manyeta yaḥ sadā /",
    "GR14satvtanu:1297": " tato 'dhiko 'sti ko devaḥ sukhārādhyāj jagadguroḥ // SatvT_8.20",
    "GR14satvtanu:1298": " yena kenāpi bhāvena yo 'pi ko 'pi bhajan janaḥ /",
    "GR14satvtanu:1299": " labhate 'bhīpsitāṃ siddhiṃ mokṣaṃ cāpy akutobhayam // SatvT_8.21",
    "GR14satvtanu:1300": " tato 'dhiko 'sti ko devaḥ devakīdevinandanāt /",
    "GR14satvtanu:1301": " yo jaganmuktaye kīrtim avatīrya tatāna ha // SatvT_8.22",
    "GR14satvtanu:1302": " ato 'nyadevatāpūjāṃ tyaktvā balividhānataḥ /",
    "GR14satvtanu:1303": " sadguror upadeśena bhajet kṛṣṇapadadvayam // SatvT_8.23",
    "GR14satvtanu:1304": " śṛṇuyāt pratyahaṃ viṣṇor yaśaḥ paramamaṅgalam /",
    "GR14satvtanu:1305": " uccārayen mukhenaiva nāma cittena saṃsmaret // SatvT_8.24",
    "GR14satvtanu:1306": " prītiṃ kuryād vaiṣṇaveṣu abhakteṣu vivarjayet /",
    "GR14satvtanu:1307": " daivopalabdhaṃ bhuñjāno nātiyatnaṃ caret sukhe // SatvT_8.25",
    "GR14satvtanu:1308": " gṛheṣv atithivat tiṣṭhed yady etān naiva bādhate /",
    "GR14satvtanu:1309": " eṣāṃ bādhe pṛthak tiṣṭhed vaiṣṇaveṣu ca saṅgavān // SatvT_8.26",
    "GR14satvtanu:1310": " brahmacārī gṛhī vāpi vānaprastho yatiś ca vā /",
    "GR14satvtanu:1311": " vinā vaiṣṇavasaṅgena naiva siddhiṃ labhej janaḥ // SatvT_8.27",
    "GR14satvtanu:1312": " bhaktasaṅgaṃ vinā bhaktir naiva jāyeta kasyacit /",
    "GR14satvtanu:1313": " bhaktiṃ vinā na vairāgyaṃ na jñānaṃ mokṣam aśnute // SatvT_8.28",
    "GR14satvtanu:1314": " ata āśramaliṅgāṃś ca hitvā bhakteḥ samaṃ vaset /",
    "GR14satvtanu:1315": " yatsaṅgāc chrutikīrtibhyāṃ harau bhaktiḥ prajāyate // SatvT_8.29",
    "GR14satvtanu:1316": " viṣṇubhaktaprasaṅgasya nimeṣeṇāpi nārada /",
    "GR14satvtanu:1317": " svargāpavargau na sāmyaṃ kim utānyasukhādibhiḥ // SatvT_8.30",
    "GR14satvtanu:1318": " ato yatnena puruṣaḥ kuryāt saṅgaṃ harer janaiḥ /",
    "GR14satvtanu:1319": " tiryañco 'pi yato muktiṃ labhante kimu mānuṣāḥ // SatvT_8.31",
    "GR14satvtanu:1320": " tatsaṅgenaiva puruṣo viṣṇuṃ prāpnoti niścitam /",
    "GR14satvtanu:1321": " vinā vairāgyajñānābhyāṃ yato viṣṇus tadantike // SatvT_8.32",
    "GR14satvtanu:1322": " yeṣāṃ saṅgāddhareḥ saṅgaṃ sakṛd ākarṇya mānavaḥ /",
    "GR14satvtanu:1323": " parityaktuṃ na śaknoti yadi bhadrasarid bhavet // SatvT_8.33",
    "GR14satvtanu:1324": " arasajño 'pi tatsaṅgaṃ yadi yāti kathaṃcana /",
    "GR14satvtanu:1325": " bhūtvā rasajño 'pi mahān karmabandhād vimucyate // SatvT_8.34",
    "GR14satvtanu:1326": " tatas taddharmanirato bhagavaty amalātmani /",
    "GR14satvtanu:1327": " prāpnoti paramāṃ bhaktiṃ sarvakāmapradāyinīm // SatvT_8.35",
    "GR14satvtanu:1328": " bhaktiṃ viditvā puruṣo muktiṃ necchati kaścana /",
    "GR14satvtanu:1329": " sālokyādipadaṃ cāpi kimu cānyasukhaṃ dvija // SatvT_8.36",
    "GR14satvtanu:1330": " phalaṃ vinā viṣṇubhaktā muktiṃ yānti dvijottama /",
    "GR14satvtanu:1331": " tata eva vidur nānya ānandamayam uttamam // SatvT_8.37",
    "GR14satvtanu:1332": " yato harir likhitavat hṛdaye vartate sadā /",
    "GR14satvtanu:1333": " teṣāṃ premalatābaddhaḥ paramānandavigrahaḥ // SatvT_8.38",
    "GR14satvtanu:1334": " Sātvatatantra,",
    "GR14satvtanu:1335": " navamaḥ paṭalaḥ",
    "GR14satvtanu:1336": " śrīnārada uvāca /",
    "GR14satvtanu:1337": " iyān guṇo 'sti deveśa bhagavatpādasevane /",
    "GR14satvtanu:1338": " kuto bhajanti manujo anyadevaṃ kim icchayā // SatvT_9.1",
    "GR14satvtanu:1339": " śrīśiva uvāca /",
    "GR14satvtanu:1340": " yadādisatye viprendra narā viṣṇuparāyaṇāḥ /",
    "GR14satvtanu:1341": " na yajanti vinā viṣṇum anyadevaṃ kathaṃcana // SatvT_9.2",
    "GR14satvtanu:1342": " tadātmapūjāprāptyarthaṃ sarvadevamayaṃ ca vai /",
    "GR14satvtanu:1343": " pūjayāmo hṛṣīkeśaṃ kāyavāṅmanasā dvija // SatvT_9.3",
    "GR14satvtanu:1344": " tadā tuṣṭo vibhuḥ prāha devadevo rameśvaraḥ /",
    "GR14satvtanu:1345": " avatīrya yajiṣyāmi yuṣmāṃl lokāṃś ca yājayan // SatvT_9.4",
    "GR14satvtanu:1346": " tataḥ sarve janā yuṣmān yajiṣyanti samāhitāḥ /",
    "GR14satvtanu:1347": " anena pūjā yuṣmākaṃ bhaviṣyati sukhāvahā // SatvT_9.5",
    "GR14satvtanu:1348": " ahaṃ coktaḥ pṛthak tena śrīnivāsena brāhmaṇa /",
    "GR14satvtanu:1349": " kalpitair āgamair nityaṃ māṃ gopāya maheśvara // SatvT_9.6",
    "GR14satvtanu:1350": " madavajñāpāpaharaṃ nāmnāṃ sahasram uttamam /",
    "GR14satvtanu:1351": " paṭhiṣyasi sadā bhadraṃ prārthitena mayā punaḥ // SatvT_9.7",
    "GR14satvtanu:1352": " tato me hy āgamaiḥ kṛṣṇam ācchādya na tu devatāḥ /",
    "GR14satvtanu:1353": " yantrair mantraiś ca tantraiś ca darśitāḥ phaladā dvija // SatvT_9.8",
    "GR14satvtanu:1354": " tair āgamair mandadhiyā hitvā kṛṣṇaṃ jagadgurum /",
    "GR14satvtanu:1355": " bhajanti devatā anyā balidānena nityaśaḥ // SatvT_9.9",
    "GR14satvtanu:1356": " nānā devān samārādhya nānākāmasukhecchayā /",
    "GR14satvtanu:1357": " bhogāvasāne te yānti narakaṃ svatamomayam // SatvT_9.10",
    "GR14satvtanu:1358": " dṛṣṭvā tathāvidhāṃ lokān pāpāśaṅkitamānasaḥ /",
    "GR14satvtanu:1359": " gato 'haṃ vāsudevasya caraṇe śaraṇaṃ dvija // SatvT_9.11",
    "GR14satvtanu:1360": " stutiṃ ca cakre praṇataḥ praśrayānatakaṃdharaḥ /",
    "GR14satvtanu:1361": " samāhitamanā vipra prāñjaliḥ puruṣottamam // SatvT_9.12",
    "GR14satvtanu:1362": " oṃ namo 'stu kṛṣṇāya vikuṇṭhavedhase tvatpādalīlāśrayajīvabandhave /",
    "GR14satvtanu:1363": " sadāptakāmāya mahārthahetave vijñānavidyānidhaye svayambhuve // SatvT_9.13",
    "GR14satvtanu:1364": " eko 'si sṛṣṭeḥ purato laye tathā yugādikāle ca vidāṃ samakṣataḥ /",
    "GR14satvtanu:1365": " anyatra nānātanubhir virājate tasmā anantācaritāya te namaḥ // SatvT_9.14",
    "GR14satvtanu:1366": " pradhānakālāśayakarmasākṣiṇe tatsaṃgrahāpāravihārakāriṇe /",
    "GR14satvtanu:1367": " kṛṣṇāya nānātanum īyuṣe same kṛtānurāgāya namo namas te // SatvT_9.15",
    "GR14satvtanu:1368": " śṛṇvanti gāyanti gṛṇanti ye yaśo jagatpavitraṃ jagadīśitus tava /",
    "GR14satvtanu:1369": " te 'nyaṃ na paśyanti sukhāya hy ātmano vinā bhavatpādaniṣevaṇād bahiḥ // SatvT_9.16",
    "GR14satvtanu:1370": " niṣkiṃcanā ye tava pādasaṃśrayāḥ puṣṇanti te tat sukham ātmasambhavam /",
    "GR14satvtanu:1371": " jānanti tattvena vidus tataḥ parāḥ kāmaiḥ samākṛṣṭadhiyo vicakṣaṇāḥ // SatvT_9.17",
    "GR14satvtanu:1372": " ahaṃ tu sākṣāt tava pādapaṅkajaṃ nityaṃ bhajāno 'pi pṛthaṅmatir vibho /",
    "GR14satvtanu:1373": " purātmamānaṃ pracikīrṣur ātmanaḥ sakāśato 'py adya malaṃ nikṛntayan // SatvT_9.18",
    "GR14satvtanu:1374": " athāpi te deva padāmbujadvayaṃ nikāmalābhāya sadāstu me hareḥ /",
    "GR14satvtanu:1375": " yac cintanāt sarvamano'nukūlāt siddhir bhavaty eva kimu prakīrtanāt // SatvT_9.19",
    "GR14satvtanu:1376": " iti me saṃstutiṃ jñātvā bhagavān praṇatārtihā /",
    "GR14satvtanu:1377": " mamākṣigocaraṃ rūpam akarot sa dayāparaḥ // SatvT_9.20",
    "GR14satvtanu:1378": " sāndrānandamahendranīlamaṇivad dehodgataprollasatsvarṇair mauliṣu hārakuṇḍalayugaiḥ keyūrakāñcyaṅgadaiḥ /",
    "GR14satvtanu:1379": " mañjīrair vilasatpiśaṅgavalayaṃ lakṣmyāṅkitaṃ śāśvatam sarveśaṃ karuṇākaraṃ suravarair bhaktaiḥ samāsevitam // SatvT_9.21",
    "GR14satvtanu:1380": " dṛṣṭvā tatpadapaṅkajaṃ hṛdi dadhe govindadāmodaraśrīkṛṣṇeti mukhair vadan trijagato bhartur mudāhaṃ tadā /",
    "GR14satvtanu:1381": " netrair nirjharavāripūram iva me gātre ca harṣas tato vāṇyāṃ gadgadatāṃ vilokya bhagavān mām āha bhaktapriyaḥ // SatvT_9.22",
    "GR14satvtanu:1382": " jñatāṃ me suravarya vāñchitatarāṃ madbhaktasaṅgāvaliṃ tat te 'haṃ pravadāmi te karuṇayā bhaktāya sākaṃ varaiḥ /",
    "GR14satvtanu:1383": " mallīlāṃ gadato bhaviṣyati bhavatsarve janā vaiṣṇavāḥ /",
    "GR14satvtanu:1384": " bhāryā cāpi tayānukūlasukhadā bhaktāgraṇīr me bhavān // SatvT_9.23",
    "GR14satvtanu:1385": " etāvad uktvā bhagavān gato lokam alaukikam /",
    "GR14satvtanu:1386": " ahaṃ ca tān varāṃl labdhvā kṛtārtho 'smi dvijarṣabha // SatvT_9.24",
    "GR14satvtanu:1387": " atas tad dinam ārabhya pārvatī bhuvaneśvarī /",
    "GR14satvtanu:1388": " matsaṅgād vaiṣṇavī bhūtvā mām āpṛcchat sureśvarī // SatvT_9.25",
    "GR14satvtanu:1389": " bhavān mahābhāgavataḥ kumārādyā maheśvarāḥ /",
    "GR14satvtanu:1390": " kuberādyā devatāś ca nandīśādyāś ca me gaṇāḥ // SatvT_9.26",
    "GR14satvtanu:1391": " pṛthak pṛthag apṛcchan mā kṛṣṇapādāmbujāśrayāḥ /",
    "GR14satvtanu:1392": " kathāḥ paramakalyāṇīḥ sarvalokaikapāvanīḥ // SatvT_9.27",
    "GR14satvtanu:1393": " atha māṃ pṛcchatī vākyaṃ madvākyaṃ ca dvijottama /",
    "GR14satvtanu:1394": " saṃlikhaty apramatto 'sau gaṇeśo matsuto 'ntike // SatvT_9.28",
    "GR14satvtanu:1395": " mama teṣāṃ ca saṃvādaṃ kalā lokamanoharāḥ /",
    "GR14satvtanu:1396": " abhavaṃs tatra śāstrāṇi sarvalokahitāni vai // SatvT_9.29",
    "GR14satvtanu:1397": " tāni tantrāṇi śrotāraḥ samānīya mahītale /",
    "GR14satvtanu:1398": " sthāne sthāne muniśreṣṭha kathayiṣyanti bhūriśaḥ // SatvT_9.30",
    "GR14satvtanu:1399": " tvam apy enaṃ sātvatākhyaṃ tantraṃ bhagavataḥ priyam /",
    "GR14satvtanu:1400": " naimiṣe śaunakādīnāṃ samakṣaṃ kathayiṣyasi // SatvT_9.31",
    "GR14satvtanu:1401": " śrīnārada uvāca /",
    "GR14satvtanu:1402": " śrutaṃ bhagavato vaktrāt tantraṃ sātvatam uttamam /",
    "GR14satvtanu:1403": " tasmin hiṃsāniṣedhaṃ ca śrutvā me saṃśayo 'bhavat // SatvT_9.32",
    "GR14satvtanu:1404": " vedena vihitā hiṃsā paśūnāṃ yajñakarmaṇi /",
    "GR14satvtanu:1405": " yajñe vadho 'vadhaś caiva vedavidbhir nirūpitaḥ // SatvT_9.33",
    "GR14satvtanu:1406": " tanniṣedhe kathaṃ śrautaṃ smārtaṃ karma maheśvara /",
    "GR14satvtanu:1407": " varteta sarvalokasya ihāmutraphalapradam // SatvT_9.34",
    "GR14satvtanu:1408": " śrīśiva uvāca /",
    "GR14satvtanu:1409": " pravṛttaṃ ca nivṛttaṃ ca dvividhaṃ karma varṇitam /",
    "GR14satvtanu:1410": " śrutyā smṛtyā ca viprendra kāmyaṃ kāmijanāya vai // SatvT_9.35",
    "GR14satvtanu:1411": " pravṛttam avirodhena kurvan svar yāti mānavaḥ /",
    "GR14satvtanu:1412": " puṇyāvaśeṣe bhūpṛṣṭhe karmasaṃjñiṣu jāyate // SatvT_9.36",
    "GR14satvtanu:1413": " nivṛttam ācaran yogī bhogecchātyaktamānasaḥ /",
    "GR14satvtanu:1414": " prayāti paramāṃ siddhiṃ yato nāvartate gataḥ // SatvT_9.37",
    "GR14satvtanu:1415": " ataḥ pravṛttiniṣṭhasya nānākāmānurāgiṇaḥ /",
    "GR14satvtanu:1416": " ṣaḍvidhair niyamair viprābhyanujñaiva pradarśitā // SatvT_9.38",
    "GR14satvtanu:1417": " vidhir naivāsti hiṃsāyām abhyanujñā yataḥ kṛtā /",
    "GR14satvtanu:1418": " ato nivṛttihiṃsāyāṃ yajñe 'pi kathitā budhaiḥ // SatvT_9.39",
    "GR14satvtanu:1419": " ahiṃsā paramo dharmaḥ sarvavarṇāśramāditaḥ /",
    "GR14satvtanu:1420": " sa ca ācārato nṇām abhīṣṭaphalado bhavet // SatvT_9.40",
    "GR14satvtanu:1421": " viśeṣato viṣṇubhaktā hiṃsākarma tyajanti hi /",
    "GR14satvtanu:1422": " ahiṃsayā hi bhūtānāṃ bhagavān āśu tuṣyati // SatvT_9.41",
    "GR14satvtanu:1423": " ataḥ sarveṣu bhūteṣu bhagavān akhileśvaraḥ /",
    "GR14satvtanu:1424": " praviṣṭa īyate nānārūpaiḥ sthāvarajaṅgamaiḥ // SatvT_9.42",
    "GR14satvtanu:1425": " mayāpi hy āgame hiṃsā vihitā yā vidhānataḥ /",
    "GR14satvtanu:1426": " sāpi kāmukalokānāṃ kāmitāphalasiddhaye /",
    "GR14satvtanu:1427": " viṣṇubhaktā na vāñchanti matto 'pi kiyad eva hi /",
    "GR14satvtanu:1428": " atas teṣāṃ vidhāne 'pi hiṃsā nindyā prakīrtitā // SatvT_9.43",
    "GR14satvtanu:1429": " atas tvaṃ kāmyakarmāṇi parityajya viśeṣataḥ /",
    "GR14satvtanu:1430": " śrūyāḥ kṛṣṇakathāḥ puṇyāḥ sarvalokeṣṭasiddhidāḥ // SatvT_9.44",
    "GR14satvtanu:1431": " pravṛttaśāstraṃ śṛṇuyād yac chrutvā tatparo bhavet /",
    "GR14satvtanu:1432": " nivṛtte 'pi harer bhaktiyutaṃ mukhyaṃ prakīrtitam // SatvT_9.45",
    "GR14satvtanu:1433": " viśeṣataḥ kṛṣṇalīlākathā lokasumaṅgalāḥ /",
    "GR14satvtanu:1434": " kīrtayasva dvijaśreṣṭha śrūyāś caiva nirantaram // SatvT_9.46",
    "GR14satvtanu:1435": " hitvānyadevaśaraṇaṃ bhajanaṃ ca viśeṣataḥ /",
    "GR14satvtanu:1436": " ye bhajanti hareḥ pādaṃ kṛṣṇaikaśaraṇaṃ narāḥ // SatvT_9.47",
    "GR14satvtanu:1437": " ihāmutra te nityaṃ kṛtārthā bhagavatpriyāḥ /",
    "GR14satvtanu:1438": " paramānandasaṃdohaṃ prāpnuvanti nirantaram // SatvT_9.48",
    "GR14satvtanu:1439": " ye tu naivaṃvido 'śāntā mūḍhāḥ paṇḍitamāninaḥ /",
    "GR14satvtanu:1440": " yajanty avirataṃ devān paśūn hatvā sukhecchayā // SatvT_9.49",
    "GR14satvtanu:1441": " kāmabhogāvasāne taṃ te cchetsyanti viniścitam /",
    "GR14satvtanu:1442": " ity etat kathitaṃ vipra tantraṃ sātvatam uttamam // SatvT_9.50",
    "GR14satvtanu:1443": " viṣṇubhaktajanājīvyaṃ sarvasiddhipradāyakam /",
    "GR14satvtanu:1444": " śravaṇāt kīrtanād asya kṛṣṇe bhaktir hi jāyate // SatvT_9.51",
    "GR14satvtanu:1445": " bhaktiṃ labdhavataḥ sādho kim anyad avaśiṣyate /",
    "GR14satvtanu:1446": " yato bhagavatā proktaṃ tasya bhaktivivardhanam // SatvT_9.52",
    "GR14satvtanu:1447": " tantre 'smin kathitaṃ vipra viśvasambhavam uttamam /",
    "GR14satvtanu:1448": " avatārāś ca śrīviṣṇoḥ sampūrṇāṃśakalā bhidā // SatvT_9.53",
    "GR14satvtanu:1449": " bhaktibhedāś ca bhedānāṃ lakṣaṇaṃ ca pṛthagvidham /",
    "GR14satvtanu:1450": " yugānurūpaṃ śrīviṣṇoḥ sevayā mokṣasādhanam // SatvT_9.54",
    "GR14satvtanu:1451": " viṣṇor nāmasahasraṃ ca nāmamāhātmyam uttamam /",
    "GR14satvtanu:1452": " viṣṇor nāmnā vaiṣṇavānām aparādhasya ca niṣkṛtiḥ // SatvT_9.55",
    "GR14satvtanu:1453": " sarvasārarahasyaṃ ca tantrotpatteś ca kāraṇam /",
    "GR14satvtanu:1454": " hiṃsāvidhiniṣedhaṃ ca tava praśnānusārataḥ // SatvT_9.56",
    "GR14satvtanu:1455": " yan nāmaikaṃ karṇamūlaṃ praviṣṭaṃ vācānviṣṭaṃ cetanāsu smṛtaṃ vā /",
    "GR14satvtanu:1456": " dagdhvā pāpaṃ śuddhasattvāt taddehaṃ kṛtvā sākṣāt saṃvidhatte 'navadyam /",
    "GR14satvtanu:1457": " tasmād anantāya janārdanāya vederitānantaguṇākarāya /",
    "GR14satvtanu:1458": " mahānubhāvāya nirañjanāya nityātmalābhāya namo namas te // SatvT_9.57"
}