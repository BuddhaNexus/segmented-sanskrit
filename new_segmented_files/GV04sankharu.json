{
    "GV04sankharu:0": " Śāṅkhāyanāraṇyakam",
    "GV04sankharu:1": " prajāpatir vai saṃvatsaraḥ /",
    "GV04sankharu:2": " tasyaiṣa ātmā yan mahāvratam /",
    "GV04sankharu:3": " tasmād enat parasmai na śaṃsen net sarveṣāṃ bhūtānām ātmānaṃ parasmin dadhānīti //",
    "GV04sankharu:4": " atho indrasyaiṣa ātmā yan mahāvratam /",
    "GV04sankharu:5": " tasmād enat parasmai na śaṃsen ned indrasyātmānaṃ parasmin dadhānīti //",
    "GV04sankharu:6": " atho yam evaitam ṛṅmayaṃ yajurmayaṃ sāmamayaṃ puruṣaṃ saṃskurvanti tasyaiṣa ātmā yan mahāvratam /",
    "GV04sankharu:7": " tasmād enat parasmai na śaṃsen net sarveṣāṃ chandasām ātmanaṃ parasmin dadhānīti //",
    "GV04sankharu:8": " kāmaṃ tu sattriṇāṃ hotā śaṃset /",
    "GV04sankharu:9": " pitre vācāryāya vātmane haivāsya tacchandastaṃ bhavati /",
    "GV04sankharu:10": " ātmanaiva tad yajñaṃ samardhayati /",
    "GV04sankharu:11": " tasya pañcaviśaḥ stomaḥ /",
    "GV04sankharu:12": " caturviṃśatir vai saṃvatsarasyārdhamāsāḥ,",
    "GV04sankharu:13": " saṃvatsarasyaivāptyai /",
    "GV04sankharu:14": " atho prajāpatir vai saṃvatsaraḥ pañcaviṃśaḥ /",
    "GV04sankharu:15": " atho caturviṃśo vai purastāt kṛto bhavati tasyaiṣa gatir yat pañcaviṃśaḥ /",
    "GV04sankharu:16": " aindraśca ṛṣabhaḥ prājāpatyaścāja upālabhyau /",
    "GV04sankharu:17": " aindraṃ vā etad ahaḥ /",
    "GV04sankharu:18": " indra u vai prajāpatiḥ /",
    "GV04sankharu:19": " tat prājāpatyaṃ rūpam /",
    "GV04sankharu:20": " atho etad eva paśuṣvaindraṃ rūpaṃ yad ṛṣabhaḥ //",
    "GV04sankharu:21": " tasya viśoviśo vo atithim iti dvādaśarcam ājyam /",
    "GV04sankharu:22": " dvādaśa vai māsāḥ saṃvatsaraḥ saṃvatsarasyaivāptyai /",
    "GV04sankharu:23": " tasmin vai dve chandasī bhavato gāyatryaścānuṣṭubhaśca /",
    "GV04sankharu:24": " agniṃ naro dīdhitibhiraraṇyor ityetat pañcaviṃśatyṛcam upasaṃśaṃsati /",
    "GV04sankharu:25": " pañcaviṃśo hi stomaḥ /",
    "GV04sankharu:26": " tad vai śastraṃ samṛddhaṃ yat stomena saṃpadyate /",
    "GV04sankharu:27": " tasmin vai dve chandasī bhavato virājaśca triṣṭubhaśca /",
    "GV04sankharu:28": " tāni catvāri saṃpadyante /",
    "GV04sankharu:29": " catuṣṭayaṃ vā idaṃ sarvam asyaiva sarvasyāptyai /",
    "GV04sankharu:30": " traiṣṭubhaḥ praügaḥ /",
    "GV04sankharu:31": " indrasyaivaitacchando yat triṣṭup /",
    "GV04sankharu:32": " yad enaṃ svena chandasā samardhayati /",
    "GV04sankharu:33": " kuvid aṅga namasā ye vṛdhāsa ity vāyavyaṃ mahadvad vṛdhavat /",
    "GV04sankharu:34": " mahadvat - mahadvad dhyetad ahaḥ /",
    "GV04sankharu:35": " ata evottaraṃ tṛcam aindravāyavaṃ yāvattarastanvo yāvadoja iti yāvannaraścakṣasā dīdhyānā ityetena rūpeṇa /",
    "GV04sankharu:36": " ud vāṃ cakṣurvaruṇa supratīkam iti maitrāvaruṇaṃ devayoreti sūryastatanvān ityetena rūpeṇa /",
    "GV04sankharu:37": " ka u śravat katamo yajñiyānām ityāśvinaṃ yaṃ Suryasya duhitāvṛṇītetyetena rūpeṇa /",
    "GV04sankharu:38": " kathā mahām avṛdhat kasya hotur ityaindraṃ mahadvad vṛdhavat",
    "GV04sankharu:39": " / mahadvad - mahadvad dhyetad ahaḥ /",
    "GV04sankharu:40": " ko vastrāta vasavaḥ kau varūteti vaiśvadevaṃ sahīyaso varuṇa mitra martād ityetena rūpeṇa /",
    "GV04sankharu:41": " uta syā naḥ sarasvatī juṣāṇeti sarasvataṃ dvārāvṛtasya subhago vyāvar ityetena rūpeṇa /",
    "GV04sankharu:42": " eṣa vā u kadvāṃstraiṣṭubhas tṛcakl̥pto vāmadevyaḥ praügaḥ /",
    "GV04sankharu:43": " prajāpatir vai vāmadevaḥ prajāpatāveva tat sarvān kāman ṛdhnuvanti /",
    "GV04sankharu:44": " tad āhur na traiṣṭubhaṃ prātaḥsavanaṃ syāt /",
    "GV04sankharu:45": " mohayati kl̥ptachandaso yajñamukham /",
    "GV04sankharu:46": " aikāhikam eva syāt /",
    "GV04sankharu:47": " brahma vā ekāhaḥ /",
    "GV04sankharu:48": " brahmaitad ahaḥ /",
    "GV04sankharu:49": " brahmaṇaiva tad brahma samardhayati //",
    "GV04sankharu:50": " ā tvā rathaṃ yathotaya iti marutvatīyasya pratipat /",
    "GV04sankharu:51": " idaṃ vaso sutam andha ityanucaraḥ /",
    "GV04sankharu:52": " eṣa eva nitya ekāhātānaḥ /",
    "GV04sankharu:53": " tasyoktaṃ brāhmaṇam /",
    "GV04sankharu:54": " asat su me jaritaḥ sābhivega iti vāsukraṃ pūrvaṃ śastvā mahāṁ indro nṛvad ā carṣaṇiprā ityetasmiṃstraiṣṭubhe nividaṃ dadhāti /",
    "GV04sankharu:55": " tad yad vāsukraṃ pūrvaṃ śaṃsati /",
    "GV04sankharu:56": " indra u vai vasukraḥ /",
    "GV04sankharu:57": " atha yad mahāṁ indro nṛvad ā carṣaṇiprā iti mahadvat /",
    "GV04sankharu:58": " mahadvad dhyetad ahaḥ //",
    "GV04sankharu:59": " athaitā ājyāhutīr juhoti /",
    "GV04sankharu:60": " svastyayanam eva tat kurute /",
    "GV04sankharu:61": " yajñasyaiva śāntyai yajamānānāṃ ca bhiṣajyāyai /",
    "GV04sankharu:62": " tā vā aṣṭau bhavanti /",
    "GV04sankharu:63": " etābhir vai devāḥ sarvā aṣṭīr āśnuvata /",
    "GV04sankharu:64": " tatho evaitad yajamānā etābhir eva sarvā aṣṭīr aśnuvate /",
    "GV04sankharu:65": " athaitān parisādāñ japāñ japati /",
    "GV04sankharu:66": " parimādaḥ - āpo vai parimādaḥ /",
    "GV04sankharu:67": " adbhir hīdaṃ sarvaṃ parimattam /",
    "GV04sankharu:68": " atha vai parimādaḥ /",
    "GV04sankharu:69": " annam etad uktham /",
    "GV04sankharu:70": " āpo vā annasyāyataḥ pūrvā āyanti,",
    "GV04sankharu:71": " āpaḥ parimādaḥ /",
    "GV04sankharu:72": " atha vai parimādo yan nakhāni dantās tanūr lomānīti /",
    "GV04sankharu:73": " tasmāt kṛtyāḥ saṃpadvatyo hi bhavanti /",
    "GV04sankharu:74": " pañcaviṃśatir nidhanam /",
    "GV04sankharu:75": " āṅgirasaṃ pratiṣṭhāyaiḥ tadrūpam,",
    "GV04sankharu:76": " bhūtacchandāṃ sāma priyam indrasya dhāmopajagāmeti;",
    "GV04sankharu:77": " krośānukrośe,",
    "GV04sankharu:78": " arātsuḥ; apyeṣāṃ payaḥ,",
    "GV04sankharu:79": " arātsuḥ; arkaṃ cārkapuṣpaṃ ca /",
    "GV04sankharu:80": " ayaṃ vā agnirarkaḥ /",
    "GV04sankharu:81": " asāvādityo 'rkapuṣpam /",
    "GV04sankharu:82": " teṣu yadā paryāyaṃ sāmagāḥ stuvate,",
    "GV04sankharu:83": " atha hotāram āhur anujapeti /",
    "GV04sankharu:84": " te yadi stuvīran athānujapet / yadi",
    "GV04sankharu:85": " caivaṃ stuvīran yadi ca stuvīran anveva japet //",
    "GV04sankharu:86": " tāni vā etani sapta devacchandāṃsi bhavanti /",
    "GV04sankharu:87": " tasmād enān +anujapet /",
    "GV04sankharu:88": " atho aindraṃ vā etad ahaḥ /",
    "GV04sankharu:89": " aindrā japāḥ /",
    "GV04sankharu:90": " tasmād enān anujapet /",
    "GV04sankharu:91": " athātraiva tiṣṭhann agniṃ yathāṅgam upatiṣṭhate namo nama iti /",
    "GV04sankharu:92": " nahi namaskāram ati devāḥ /",
    "GV04sankharu:93": " samiddhasyaivaitān bhāgān upatiṣṭheta yadyuttaravedau bhavati /",
    "GV04sankharu:94": " athātraiva tiṣṭhann ādityam upatiṣṭhate /",
    "GV04sankharu:95": " ākāśaṃ śālāyai kuryur iti haika āhuḥ /",
    "GV04sankharu:96": " deśena tvevopatiṣṭheta tirohito ha vā eṣa etasmin parama ukthe parama āśiṣo vadati - saṃ mahān mahatyādadhād iti /",
    "GV04sankharu:97": " agnir vai mahan iyaṃ pṛthivī mahatī /",
    "GV04sankharu:98": " etau hi samadhattām /",
    "GV04sankharu:99": " saṃ devo devyādadhād iti /",
    "GV04sankharu:100": " vāyur vai devo 'ntarikṣaṃ devī /",
    "GV04sankharu:101": " etau hi samadhattām /",
    "GV04sankharu:102": " saṃ brahma brāhmaṇyādadhād iti /",
    "GV04sankharu:103": " asāv ādityo brahmāsau dyaur brāhmaṇī /",
    "GV04sankharu:104": " etau hi samadhattām /",
    "GV04sankharu:105": " tad imāṁl lokānt saṃdadhāti",
    "GV04sankharu:106": " / etad ukthaṁ śaṃsiṣyate //",
    "GV04sankharu:107": " viśvāmitro ha vā indrasya priyaṃ dhāmopajagāma śastreṇa ca vratacaryayā /",
    "GV04sankharu:108": " taṃ hendra uvāca viśvāmitra varaṃ vṛṇīṣveti /",
    "GV04sankharu:109": " sa hovāca viśvāmitras tvām eva vijānīyām iti /",
    "GV04sankharu:110": " dvitīyam iti /",
    "GV04sankharu:111": " tvām eveti /",
    "GV04sankharu:112": " tṛtīyam iti /",
    "GV04sankharu:113": " tvām eveti /",
    "GV04sankharu:114": " taṃ hendra uvāca mahāṃśca mahatī cāsmi /",
    "GV04sankharu:115": " devaśca devī cāsmi /",
    "GV04sankharu:116": " brahma ca brāhmaṇī cāsmīti /",
    "GV04sankharu:117": " tata u ha viśvāmitro vijijñāsām eva cakre /",
    "GV04sankharu:118": " taṃ hendra uvācaitad vā aham asmi yad etad avocaṃ yad vā ṛṣe 'to bhūyo 'tapās tadeva tat syād yad aham iti /",
    "GV04sankharu:119": " tad vā indro vyāhṛtīr ūce tā upāptā āsann iti /",
    "GV04sankharu:120": " athopanidhāya preṅkhaphalakaṃ trir abhyanya trir abhyavān iti //",
    "GV04sankharu:121": " tad vā audumbaraṃ bhavati /",
    "GV04sankharu:122": " ūrg vā annādyam udumbara ūrjo 'nnādyasyopāptyai /",
    "GV04sankharu:123": " athainad urasā saṃspṛśya dakṣiṇaṃ bhāgam ātmano 'tiharañ japati - arko 'si vasavastvā gāyatreṇa cchandasārohantu te ta āroḷhāra ityeva tad āha",
    "GV04sankharu:124": " tān aham anvārohāmi rājyāyeti /",
    "GV04sankharu:125": " rājyaṃ ha vā idam u haiva cakṣate /",
    "GV04sankharu:126": " athottaraṃ bhāgam ātmano 'tiharañ japati - rudrāstvā traiṣṭubhena chandasārohantu te ta āroḷhāra ityeva tad āha /",
    "GV04sankharu:127": " tān aham anvārohāmi svārājyāyeti /",
    "GV04sankharu:128": " svārājyaṃ ha vai rājyād adhitarām iva /",
    "GV04sankharu:129": " atha dakṣiṇaṃ bhāgam ātmano 'tiharañ japati - ādityāstvā jagatena cchandasārohantu te ta āroḷhāra ityeva tad āha /",
    "GV04sankharu:130": " tān aham anvārohāmi sāmrājyāyeti /",
    "GV04sankharu:131": " sāmrājyaṃ ha vai svārājyād adhitarām iva /",
    "GV04sankharu:132": " athottaraṃ bhāgam ātmano 'tiharañ japati - viśve tvā devā ānuṣṭubhena chandasārohantu te ta āroḷhāra ityeva tad āha /",
    "GV04sankharu:133": " tān aham anvārohāmi kāmaprāyeti /",
    "GV04sankharu:134": " kāmapraṃ ha vai sarveṣāṃ parārdhyam /",
    "GV04sankharu:135": " atha samadhisṛpya prāñcau pādā upāvahṛtya bhūmau pratiṣṭhāpayati /",
    "GV04sankharu:136": " udyatataro ha vā eṣo 'smāl lokād bhavati /",
    "GV04sankharu:137": " tad yat pratiṣṭhāpayati /",
    "GV04sankharu:138": " tad asmiṁl loke pratitiṣṭhati pratiṣṭhāyām",
    "GV04sankharu:139": " apracyutyām /",
    "GV04sankharu:140": " atha trit abhanya trir abhyavān iti /",
    "GV04sankharu:141": " athopari preṅkhaphalake dakṣiṇottariṇam upasthaṃ kṛtvā dakṣiṇena prādeśena paścāt prāṅ preṅkhaphalakam upaspṛśati /",
    "GV04sankharu:142": " prajāpatiṣ ṭvā rohatu vāyuḥ preṅkhayatv iti /",
    "GV04sankharu:143": " prajāpatir vā etad ārohati vāyuḥ preṅkhayati yaj jīvam /",
    "GV04sankharu:144": " atha trir abhanya trir abhavān iti /",
    "GV04sankharu:145": " atha prāñcau pāṇī parigṛhya japati //",
    "GV04sankharu:146": " saṃ vāk prāṇena,",
    "GV04sankharu:147": " sam ahaṃ prāṇena,",
    "GV04sankharu:148": " saṃ cakṣur manasā sam ahaṃ manasā,",
    "GV04sankharu:149": " saṃ prajāpatiḥ paśubhiḥ sam ahaṃ paśubhir ityāśiṣam eva tad vadate /",
    "GV04sankharu:150": " suparṇo 'si garutmān iti /",
    "GV04sankharu:151": " prāṇo vai suparṇaḥ /",
    "GV04sankharu:152": " premāṃ vācaṃ vadiṣyāmīti pravadiṣyan hyeṣa etāṃ vācaṃ vadati bahu kariṣyantīṃ bahu kariṣyann iti /",
    "GV04sankharu:153": " bahu hyeṣā vāk kariṣyantī bhavati /",
    "GV04sankharu:154": " bahvayaṃ ya etasyāhnaḥ śastraṃ prāpnoti /",
    "GV04sankharu:155": " bahor bhūyaḥ kariṣyantīṃ bahor bhūyaḥ kariṣyann iti bahor bhūyo hyeṣā vāk kariṣyantī bhavati bahor bhūyo 'yaṃ ya etasyāhnaḥ śastraṃ prāpnoti",
    "GV04sankharu:156": " svar gamiṣyantīṃ svar gamiṣyann iti svar hyeṣā vāg gamiṣyantī bhavati svar ayaṃ ya etasyāhnaḥ śastraṃ prāpnoti /",
    "GV04sankharu:157": " svar imān yajamānān vakṣyan ity eva brūyāt /",
    "GV04sankharu:158": " yaṃ dviṣyāt taṃ brūyān nā nāmuṃ nāmum iti /",
    "GV04sankharu:159": " sa yāvato ha vā eṣa etasmād devasthāt pratisaṃkhyāya nirdhūnute niṣ ṭad dhūnute /",
    "GV04sankharu:160": " tau ha na bhogyāyaiva bhavataḥ /",
    "GV04sankharu:161": " tam evaitat pradharṣayati /",
    "GV04sankharu:162": " tam evaitat pradharṣyātman dhatte /",
    "GV04sankharu:163": " vāyur vā eṣa prāṇo bhūtvaitad ukthaṃ śaṃsati /",
    "GV04sankharu:164": " tam evaitat pradharṣayati /",
    "GV04sankharu:165": " tam evaitat",
    "GV04sankharu:166": " pradharṣyātman dhatte /",
    "GV04sankharu:167": " gurau vā eṣa yukto bhavati ya etasyāhnaḥ śatraṃ prāpnoti,",
    "GV04sankharu:168": " tasya gurau yuktasyeśvaraḥ prāṇo yadi nāpaparājetoḥ /",
    "GV04sankharu:169": " tam evaitat pradharsayati /",
    "GV04sankharu:170": " tam evaitat pradharṣyātman dhatte /",
    "GV04sankharu:171": " na ha vā etasyai devatāyai digdhena nāsinā na paraśunā na kenacanāvatardo 'sti /",
    "GV04sankharu:172": " tad ya evaṃ vidvāṃsam apavadati sa eva pāpīyān bhavati /",
    "GV04sankharu:173": " na sa ya evaṃ veda /",
    "GV04sankharu:174": " naivaṃ viduṣo 'vatardo naivaṃ viduṣo 'vatardaḥ //8//",
    "GV04sankharu:175": " iti śāṅkhāyanāraṇyake prathamo 'dhyāyaḥ //",
    "GV04sankharu:176": " hiṃkāreṇa pratipadyata etad uktham /",
    "GV04sankharu:177": " prāṇo vai hiṃkāraḥ prāṇenaivaitad ukthaṃ pratipadyate /",
    "GV04sankharu:178": " atho ūrg vai raso hiṃkāra ūrjam eva tad rasam etasmin ukthe dadhāti /",
    "GV04sankharu:179": " atho amṛtatvaṃ vai hiṃkāro 'mṛtatvam eva tad ātman dhatte /",
    "GV04sankharu:180": " rājanaṃ pṛṣṭhaṃ bhavati /",
    "GV04sankharu:181": " etad vai pratyakṣaṃ sāma yad rājanam /",
    "GV04sankharu:182": " tad enat svena sāmnā samardhayati /",
    "GV04sankharu:183": " tad aniruktāsu bhavati /",
    "GV04sankharu:184": " anirukta u vai prajāpatiḥ /",
    "GV04sankharu:185": " tat prājāpatyaṃ rūpam /",
    "GV04sankharu:186": " kavatīṣu syād iti haika āhuḥ /",
    "GV04sankharu:187": " ko vai prajāpatiḥ /",
    "GV04sankharu:188": " tat prājāpatyaṃ rūpam /",
    "GV04sankharu:189": " athaitaṃ tūṣṇīṃśaṃsam upāṃśu śaṃsati /",
    "GV04sankharu:190": " vāg vā etad ahar manas tūṣṇīṃśaṃsaḥ /",
    "GV04sankharu:191": " manasaiva tad vācaṃ samardhayati /",
    "GV04sankharu:192": " tad id āsa bhuvaneṣu jyeṣṭham iti stotriyastṛcaḥ /",
    "GV04sankharu:193": " vāvṛdhānaḥ śavasā bhūryojā iti vṛdhavan mahadvat /",
    "GV04sankharu:194": " mahadvad dhyetad ahaḥ /",
    "GV04sankharu:195": " sa eṣa ātmā pañcaviṃśaḥ /",
    "GV04sankharu:196": " tan nadenupasṛṣṭaṃ śaṃsati /",
    "GV04sankharu:197": " ātmā vai pañcaviṃśaḥ prajā paśava upasargaḥ /",
    "GV04sankharu:198": " prajayaiva tat paśubhiḥ preṣyair annādyenetyātmānam upasṛjate /",
    "GV04sankharu:199": " nadaṃ va odatīnām iti traiṣṭubhāni pūrvāṇi padāni karoti nadasyottarāṇi /",
    "GV04sankharu:200": " prathamena traiṣṭubhena padena prathamaṃ nadasya padam uṣasamādhāyāvasyati /",
    "GV04sankharu:201": " dvitīyena traiṣṭubhena dvitīyaṃ saṃdhāya praṇauti /",
    "GV04sankharu:202": " tṛtīyena traiṣṭubhena tṛtīyaṃ saṃdhāyāvasyati /",
    "GV04sankharu:203": " caturthena traiṣṭubhena caturthaṃ saṃdhāya praṇauti /",
    "GV04sankharu:204": " evaṃ vihṛtāṃ prathamāṃ triḥ śaṃsati,",
    "GV04sankharu:205": " parācīr uttarā evaṃ vihṛtā eva /",
    "GV04sankharu:206": " yā tṛtīyā sūktasya tasyā uttaram ardharcam utsṛjati nadasya cottaram /",
    "GV04sankharu:207": " so 'yaṃ mukhasya vivaras tena vācaṃ vadati mukhena vai vācaṃ vadati /",
    "GV04sankharu:208": " tau purastād dvipadānāṃ śaṃsati tathā hāsya stotriyānantarhitā bhavatyātmānaṃ śastvā /",
    "GV04sankharu:209": " atha sūdadohasaṃ parvāṇi saṃhitāni bhavanti /",
    "GV04sankharu:210": " atho āpo vai sūdadohā adbhir vā imāni parvāṇi saṃhitāni bhavanti /",
    "GV04sankharu:211": " atho amṛtatvaṃ vai sūdadohā amṛtatvaṃ eva tad ātman dhatte /",
    "GV04sankharu:212": " atha vai sūdadohāsyaitad rūpam /",
    "GV04sankharu:213": " tad yathā ha vai dāruṇaḥ śleṣma saṃśleṣaṇaṃ syāt paricarmaṇyaṃ vaivam tṛcāśītir evasūdadohāḥ sarveṣāṃ vedānāṃ śaṃśleṣiṇī //",
    "GV04sankharu:214": " athetāni śīrṣṇyāni śaṃsati /",
    "GV04sankharu:215": " tāni vai trīṇi tṛcāni bhavanti /",
    "GV04sankharu:216": " trīṇi vā asya śīrṣṇaḥ kapālāni bhavanti /",
    "GV04sankharu:217": " tānyevaitaiḥ saṃdadhāti /",
    "GV04sankharu:218": " tāni trīṇi punarevaikaṃ tredhā tredhā tā nava ṛco bhavanti /",
    "GV04sankharu:219": " nava vai śirasi prāṇāḥ /",
    "GV04sankharu:220": " tānyarkavanti bhavanti /",
    "GV04sankharu:221": " tad etasyāhno rūpam //",
    "GV04sankharu:222": " athaitaṃ graivaṃ śaṃsati /",
    "GV04sankharu:223": " tā vai tisra ṛco bhavanti /",
    "GV04sankharu:224": " trīṇi vā āsāṃ grīvāṇāṃ parvāṇi bhavanti /",
    "GV04sankharu:225": " tānyevaitābhiḥ saṃdadhāti /",
    "GV04sankharu:226": " uṣṇig uttamā /",
    "GV04sankharu:227": " so 'yaṃ skandho vidalo 'vyūḷhaḥ (laḥ) //",
    "GV04sankharu:228": " athaitāṃ akṣāṃ śaṃsati /",
    "GV04sankharu:229": " sā vai triṣṭub bhavati /",
    "GV04sankharu:230": " tasmād akṣaḥ sthaviṣṭhaḥ /",
    "GV04sankharu:231": " ṛṣvā ta indra sthavirasya bāhū iti bāhvor abhirūpā /",
    "GV04sankharu:232": " atha rathantarasya stotriyānurūpau śaṃsati /",
    "GV04sankharu:233": " tayor uktaṃ brāhmaṇam /",
    "GV04sankharu:234": " atha dhāyyāṃ śaṃsati /",
    "GV04sankharu:235": " iyaṃ vai dhāyyā /",
    "GV04sankharu:236": " iyaṃ hi sarveṣu bhūteṣu hitā /",
    "GV04sankharu:237": " sā vai dakṣiṇe bhāge dhīyate /",
    "GV04sankharu:238": " tasmād dakṣiṇaṃ bhāgaṃ puṃsaḥ stryadhiśete /",
    "GV04sankharu:239": " atha rāthantaraṃ pragāthaṃ śaṃsati /",
    "GV04sankharu:240": " tasyoktaṃ brāhmaṇam /",
    "GV04sankharu:241": " sa eka id dhavyaś carṣaṇīnām iti sūktaṃ tat pacchaḥ /",
    "GV04sankharu:242": " tasya dvitīyām uddhṛtya viśvo hyanyo arirājagāmeti /",
    "GV04sankharu:243": " yaitasya dvitīyā tām iha dvitīyāṃ karoti /",
    "GV04sankharu:244": " tad imau pakṣau vyatiṣajatyavivarhāya //",
    "GV04sankharu:245": " athaitaṃ prahastakaṃ śaṃsati /",
    "GV04sankharu:246": " tā vai tisra ṛco bhavanti /",
    "GV04sankharu:247": " trīṇi vā asya pāṇeḥ parvāṇi bhavanti /",
    "GV04sankharu:248": " tānyevaitābhiḥ saṃdadhāti /",
    "GV04sankharu:249": " aticchandāḥ prathamā so 'yam aṅguṣṭhaḥ /",
    "GV04sankharu:250": " tasmād ayam aṅguṣṭhaḥ sarvā aṅgulīḥ pratyeti /",
    "GV04sankharu:251": " dakṣiṇaḥ pakṣo rāthantaraḥ /",
    "GV04sankharu:252": " atha vā uttaraḥ pakṣo bārhataḥ /",
    "GV04sankharu:253": " etenaivokto brāhmaṇaḥ /",
    "GV04sankharu:254": " tau vā etau pakṣau bārhatarāthantarau caturviṃśau /",
    "GV04sankharu:255": " caturviṃśatir vai saṃvatsarasyārdhamāsāḥ saṃvatsarasyāptyai //",
    "GV04sankharu:256": " athaitāni caturuttarāṇi śaṃsati tad anūkam /",
    "GV04sankharu:257": " tā ekaviṃśatir ṛco bhavanti /",
    "GV04sankharu:258": " ekaviṃśatir vā asyānūkasya parvāṇi bhavanti /",
    "GV04sankharu:259": " tānyevaitābhiḥ saṃdadhāti /",
    "GV04sankharu:260": " tāni vai sapta tṛcāni bhavanti /",
    "GV04sankharu:261": " sapta vai chandāṃsi sarveṣām eva chandasām āptyai /",
    "GV04sankharu:262": " tānyarkavanti bhavanti /",
    "GV04sankharu:263": " tad etasyāhno rūpam //",
    "GV04sankharu:264": " athaitā aśītīḥ śaṃsati /",
    "GV04sankharu:265": " stotriyān evaitābhir anuśaṃsati gāyatryā gāyatram auṣṇihyā ca bārhatyā ca bṛhadrathantare /",
    "GV04sankharu:266": " iyam eva dakṣiṇaṃ pārśvaṃ gāyatrī savyam auṣṇihī madhyaṃ bārhatī /",
    "GV04sankharu:267": " madhye vā idam ātmano 'nnaṃ dhīyate /",
    "GV04sankharu:268": " triṣṭubhāvantareṇa triṣṭum naividī /",
    "GV04sankharu:269": " vaiśvāmitryāvarkavatyāvabhirūpe /",
    "GV04sankharu:270": " viśvāmitro hyenad apaśyat /",
    "GV04sankharu:271": " mahadvatyo vṛdhavatyaḥ pratipado bhavanti /",
    "GV04sankharu:272": " mahadvad vṛdhavat /",
    "GV04sankharu:273": " mahadvat - mahadvad dhyetad ahaḥ //",
    "GV04sankharu:274": " mahāṁ indro ya ojasetyetayā gāyatrīm aśītiṃ pratipadyate stomair vatsasya vāvṛdha iti mahadvatyā vṛdhavatyā /",
    "GV04sankharu:275": " mahadvad vṛdhavat /",
    "GV04sankharu:276": " mahadvat - mahadvad dhyetad ahaḥ //",
    "GV04sankharu:277": " yā indra bhuja ābhara ityetayā bārhatīm aśītiṃ pratipadyate stotāram in maghavann asya vardhayeti mahadvatyā vṛdhavatyā /",
    "GV04sankharu:278": " mahadvad vṛdhavat /",
    "GV04sankharu:279": " mahadvat - mahadvad dhyetad ahaḥ /",
    "GV04sankharu:280": " ayaṃ te astu haryata ā mandrair indra haribhiḥ sūkte /",
    "GV04sankharu:281": " tad yad ete antataḥ śaṃsati saṃsiddhābhir bṛhatībhir auṣṇihīm aśītiṃ samārohāṇīti //",
    "GV04sankharu:282": " indraḥ suteṣu someṣv ityetayauṣṇihīm aśītiṃ pratipadyate vide vṛdhasya dakṣaso mahān hi ṣa iti vṛdhavatyā mahadvatyā /",
    "GV04sankharu:283": " vṛdhavan mahadvat /",
    "GV04sankharu:284": " mahadvad dhyetad ahaḥ /",
    "GV04sankharu:285": " tā vā etā aśītayaḥ saṃśastāḥ saptaviṃśatiśatānyṛcāṃ saṃpadyante /",
    "GV04sankharu:286": " sapta vai viṃśati śatāni saṃvatsarasyāhorātrāṇāṃ tad aśītibhiḥ saṃvatsarasyāhorātrāṇyāpnoti /",
    "GV04sankharu:287": " sāmanidhanair haike gāyatrīr uṣṇihaḥ saṃpādayanti /",
    "GV04sankharu:288": " caturakṣarāṇyu haike punar ādadate /",
    "GV04sankharu:289": " bārhatyā aśītyā aśītiṃ caturakṣarāṇyuddharati kākubhebhyaḥ pragāthebhyaś caturviṃśatiṃ caturakṣarāṇi tāni catuḥśataṃ caturakṣarāṇi catuḥśate gāyatrīṣūpadadhāti /",
    "GV04sankharu:290": " tathā tā gāyatrīr uṣṇihaḥ saṃpadyante /",
    "GV04sankharu:291": " nādriyeta /",
    "GV04sankharu:292": " atraiva saṃpannam /",
    "GV04sankharu:293": " indrāya sāma gāyateti /",
    "GV04sankharu:294": " tad yad etad antataḥ śaṃsati saṃsiddhābhir uṣṇigbhir vaśaṃ samārohāṇīti //",
    "GV04sankharu:295": " atha vaśaṃ śaṃsati /",
    "GV04sankharu:296": " udaraṃ vai vaśaḥ /",
    "GV04sankharu:297": " tena saṃsiddhenānantaryaṃ jigamiṣet /",
    "GV04sankharu:298": " yad ataḥ kiṃca bahirdhā tata eva tac chrapayati yad antar udare /",
    "GV04sankharu:299": " tasmād bahvyo devatā bahūni cchandāṃsi vaśe śasyante /",
    "GV04sankharu:300": " tasmād idaṃ bahu viśvarūpam udare 'nnam avadhīyate /",
    "GV04sankharu:301": " athaitau vihṛtāvardharcau /",
    "GV04sankharu:302": " atha sūdadohasam /",
    "GV04sankharu:303": " sā tata evotsṛjyate /",
    "GV04sankharu:304": " atra caturviṃśatikṛtvaḥ śastā bhavati //",
    "GV04sankharu:305": " athaitā dvipadāḥ śaṃsati /",
    "GV04sankharu:306": " pratiṣṭhānīyaṃ vai chando dvipadāḥ pratiṣṭhityā eva //",
    "GV04sankharu:307": " athaitad aindrāgnaṃ sūktaṃ gāyatrīśaṃsaṃ śaṃsati /",
    "GV04sankharu:308": " pratiṣṭhe vā indrāgnī pratiṣṭhityā eva //",
    "GV04sankharu:309": " athaitad āvapanaṃ śaṃsati /",
    "GV04sankharu:310": " pratiṣṭhā vā āvapanaṃ pratiṣṭhityā eva /",
    "GV04sankharu:311": " athau etānyeva punararvācīni bhavanti //",
    "GV04sankharu:312": " athaitam ānuṣṭubhaṃ samāmnāyaṃ śaṃsati /",
    "GV04sankharu:313": " vāg vā etad ahar vāg anuṣṭub vācyeva tad vācaṃ pratiṣṭhāpayati /",
    "GV04sankharu:314": " divaṃ yayeti devān evaitena sūktenaiti /",
    "GV04sankharu:315": " sa pratnathā kavivṛdha iti tṛcam arkavat tena samṛddham /",
    "GV04sankharu:316": " gāyatryuttamā tayā samṛddham /",
    "GV04sankharu:317": " śāsa itthā mahāṁ asīti mahadvat /",
    "GV04sankharu:318": " mahadvad dhyetad ahaḥ //",
    "GV04sankharu:319": " athaitaṃ triṣṭupchataṃ śaṃsati /",
    "GV04sankharu:320": " +indrasyaivaitac chando yat triṣṭup tad enaṃ svena chandasā samardhayati /",
    "GV04sankharu:321": " hairaṇyastūpīyaṃ ca yātaūtīyaṃ ca bārhatarāthantare bṛhadrathantare hi purastāt kṛte bhavataḥ /",
    "GV04sankharu:322": " sajanīyaṃ cādhvaryavo bharatendrāya somam iti ca tāḥ saptaviṃśatir ṛco bhavanti /",
    "GV04sankharu:323": " saptaviṃśatir vai nakṣatrāṇi /",
    "GV04sankharu:324": " tan nakṣatriyāṃ virājaṃ āpnoti /",
    "GV04sankharu:325": " viśvāmitrasya śaṃset /",
    "GV04sankharu:326": " viśvāmitro hyenad apaśyat /",
    "GV04sankharu:327": " vāmadevasya śaṃsed vāmaṃ hyetad devānām /",
    "GV04sankharu:328": " vasiṣṭhasya śaṃsed vasiṣṭhaṃ hyetad devānām /",
    "GV04sankharu:329": " tatra purastād udbrahmīyasya padānuṣaṅgāñ chaṃsati /",
    "GV04sankharu:330": " sarve vai kāmā etasmin antarukthe /",
    "GV04sankharu:331": " tad yathā vraje paśūn avasṛjyārgaleṣīke parivyayet /",
    "GV04sankharu:332": " evam evaitaiḥ padānuṣaṅgaiḥ sarvān kāmān ubhayataḥ parigṛhyātman dhatte /",
    "GV04sankharu:333": " atho udbrahmīyasyārkavatyuttamā /",
    "GV04sankharu:334": " tad etasyāhno rūpam /",
    "GV04sankharu:335": " triḥ śastayā paridadhāti /",
    "GV04sankharu:336": " paridhāyokthavīryaṃ japati /",
    "GV04sankharu:337": " aikāhikaṃ pūrvaṃ /",
    "GV04sankharu:338": " pratiṣṭhā vā evāhaḥ pratiṣṭhityā eva /",
    "GV04sankharu:339": " māhāvratikam uttaram /",
    "GV04sankharu:340": " mahad asīti mahadvat /",
    "GV04sankharu:341": " mahadvad dhyetad ahaḥ //",
    "GV04sankharu:342": " tad etat sakṛcchastāyāṃ sūdadohasi,",
    "GV04sankharu:343": " yāvacchastraṃ upasarjanyāṃ saṃkhyāyamānāyām ṛte tūṣṇīṃśaṃsaṃ bṛhatīsahasraṃ saṃpadyate /",
    "GV04sankharu:344": " tasya vā etasya bṛhatīsahasrasya ṣaṭtriṃśad akṣarāṇāṃ sahasrāṇi bhavanti /",
    "GV04sankharu:345": " tāvanti śatasaṃvatsarasyāhāni bhavanti /",
    "GV04sankharu:346": " tac chatasaṃvatsarasyāhānyāpnoti /",
    "GV04sankharu:347": " anuṣṭupsaṃpannam u haike /",
    "GV04sankharu:348": " vāg vā etad ahaḥ /",
    "GV04sankharu:349": " vāg anuṣṭup /",
    "GV04sankharu:350": " vāg +gha sarvāṇi bhūtāni /",
    "GV04sankharu:351": " atho vāg idaṃ sarvam iti /",
    "GV04sankharu:352": " bṛhatīsaṃpannam iti tveva sthitam /",
    "GV04sankharu:353": " bārhato vā eṣa ya eṣa tapati /",
    "GV04sankharu:354": " tad enaṃ svena chandasā samardhayati /",
    "GV04sankharu:355": " trir evāhvayate /",
    "GV04sankharu:356": " trayo vā ime lokāḥ /",
    "GV04sankharu:357": " imān eva tal lokān āpnoti /",
    "GV04sankharu:358": " ekāhikī yājyā pratiṣṭhā vā ekāhaḥ pratiṣṭhityā eva /",
    "GV04sankharu:359": " ananuvaṣaṭ-kṛta eva preṅkhaṃ śrathnanti /",
    "GV04sankharu:360": " sagraham evāyaṃ taṃ prāṅ upāvarohati pratyaṅ preṅkhaphalakam apohati /",
    "GV04sankharu:361": " parāmṛśan grahaṃ japati - yam imaṃ prajayaṃ prājaiṣaṃ tam anvasānīti ned asmāt prajayād ātmānam apādadhānīti /",
    "GV04sankharu:362": " vaiśvakarmaṇo 'tigrāhyaḥ /",
    "GV04sankharu:363": " prājāpatyaṃ vā etad ahaḥ /",
    "GV04sankharu:364": " prajāpatir viśvakarmā tad enaṃ svena rūpeṇa samardhayati /",
    "GV04sankharu:365": " tad dhaitad ahar indro 'girase",
    "GV04sankharu:366": " provācāṅgirā dīrghatamase /",
    "GV04sankharu:367": " tata u ha dīrghatamā daśa puruṣāyuṣāṇi jijīva /",
    "GV04sankharu:368": " tad apyetad ṛṣir āha dīrghatamā māmateyo jujurvān daśame yuga iti /",
    "GV04sankharu:369": " tad etay āyuṣkāmasya śastram iti ha smāha kauṣītakiḥ /",
    "GV04sankharu:370": " tad ya evaṃ vidvān etad ahaḥ śaṃsati sarvam āyur asmiṃl loka eti /",
    "GV04sankharu:371": " āpnotyamṛtatvam akṣitiṃ svarge loke //",
    "GV04sankharu:372": " tat savitur vṛṇīmaha iti vaiśvadevasya +pratipat /",
    "GV04sankharu:373": " vṛṇīmaha iti mahadvatī /",
    "GV04sankharu:374": " mahadvat - mahadvat dhyetad ahaḥ /",
    "GV04sankharu:375": " adyā no deva savitar ityanucaraḥ /",
    "GV04sankharu:376": " viśvā vāmāni dhīmahīti mahadvat /",
    "GV04sankharu:377": " mahadvad dhyetad ahaḥ /",
    "GV04sankharu:378": " tad devasya savitur vāryaṃ mahad iti sāvitraṃ mahadvat/",
    "GV04sankharu:379": " mahadvad dhyetad ahaḥ /",
    "GV04sankharu:380": " te hi dyāvāpṛthivī viśvaśaṃbhuva iti dyāvāpṛthivīyam uruvyacaso mahinī asaścateti mahadvat /",
    "GV04sankharu:381": " mahadvad dhyetad ahaḥ /",
    "GV04sankharu:382": " kim u śreṣṭhaḥ kiṃ yaviṣṭho na ājagann ityārbhavam /",
    "GV04sankharu:383": " na nindima camasaṃ yo mahākula iti mahadvat /",
    "GV04sankharu:384": " mahadvad dhyetad ahaḥ /",
    "GV04sankharu:385": " asya vāmasya palitasya hotur iti salilaṃ vaiśvadevam /",
    "GV04sankharu:386": " salilaṃ hyetad devānām /",
    "GV04sankharu:387": " aikāhike nividaṃ dadhāti /",
    "GV04sankharu:388": " pratiṣṭhā vā ekāhaḥ pratiṣṭhityā eva /",
    "GV04sankharu:389": " aikāhikaṃ vaiśvānarīyam /",
    "GV04sankharu:390": " pratiṣṭhā vā ekāhaḥ pratiṣṭhityā eva /",
    "GV04sankharu:391": " prayajyavo maruto bhrājadṛṣṭaya iti mārutam /",
    "GV04sankharu:392": " bṛhan mahānta urviyā vi rājatheti bṛhadvat /",
    "GV04sankharu:393": " mahadvat - mahadvat dhyetad ahaḥ /",
    "GV04sankharu:394": " baḷa ityā tad vapeṣu dhāyi darśitam iti jātavedasīyaṃ tasya astāvyagniḥ śimīvadbhir arkair ity arkavatyuttamā /",
    "GV04sankharu:395": " tad etasyāhno rūpam ityagnimārutasūktānīti /",
    "GV04sankharu:396": " etasyāhnaḥ sūktāni /",
    "GV04sankharu:397": " tad agniṣṭomaḥ saṃtiṣṭhate /",
    "GV04sankharu:398": " brahma vā agniṣṭomaḥ /",
    "GV04sankharu:399": " brahmaitad ahaḥ /",
    "GV04sankharu:400": " brahmanyeva tad brahma pratiṣṭhāpyanti /",
    "GV04sankharu:401": " te 'mṛtatvam āpnuvanti ya etad ahar upayanti ya etad ahar upayanti //",
    "GV04sankharu:402": " iti śāṅkhāyanāraṇyake dvitīyo 'dhyāyaḥ //",
    "GV04sankharu:403": " ŚĀ 3,1 = KU 1,1",
    "GV04sankharu:404": " citro ha vai gāṅgyāyanir yakṣyamāṇa āruṇiṃ vavre /",
    "GV04sankharu:405": " sa ha putraṃ śvetaketuṃ prajighāya yājayeti /",
    "GV04sankharu:406": " taṃ hābhyāgataṃ papraccha - gotamasya putra,",
    "GV04sankharu:407": " asti saṃvṛtaṃ loke yasmin mā dhāsyasi,",
    "GV04sankharu:408": " anyatamo vādhvā,",
    "GV04sankharu:409": " tasya mā loke dhāsyasīti /",
    "GV04sankharu:410": " sa hovāca - nāham etad veda hantācāryaṃ pṛcchānīti /",
    "GV04sankharu:411": " sa ha pitaram āsādya papraccha - itīti māprākṣīt kathaṃ pratibravāṇīti /",
    "GV04sankharu:412": " sa hovāca - aham apyetan na veda /",
    "GV04sankharu:413": " sadasyeva vayaṃ svādhyāyam adhītya harāmahe yan naḥ pare dadati /",
    "GV04sankharu:414": " ehyubhau gamiṣyāva iti /",
    "GV04sankharu:415": " sa hi samitpāṇiś citraṃ gāṅgyāyaniṃ praticakrama upāyānīti /",
    "GV04sankharu:416": " taṃ hovāca - brahmārho 'si gotama yo na mānam upāgāḥ /",
    "GV04sankharu:417": " ehi vyeva tvā jñapayiṣyāmīti //",
    "GV04sankharu:418": " ŚĀ 3,2 = KU 1,2",
    "GV04sankharu:419": " sa hovāca ye vai ke cāsmāl lokāt prayanti candramasam eva te sarvaṃ gacchanti /",
    "GV04sankharu:420": " teṣāṃ prāṇaiḥ pūrvapakṣa āpyāyate /",
    "GV04sankharu:421": " tān aparapakṣeṇa prajanayati /",
    "GV04sankharu:422": " etad vai svargasya lokasya dvāraṃ yac candramāḥ /",
    "GV04sankharu:423": " taṃ yaḥ pratyāha tam atiṣrjate /",
    "GV04sankharu:424": " atha yo na pratyāha tam iha vṛṣṭir bhūtvā varṣati /",
    "GV04sankharu:425": " sa iha kīṭo vā pataṅgo vā matsyo vā śakunir vā siṃho vā varāho vā paraśvā vā śārdūlo vā puruṣo vānyo vā teṣu teṣu sthaneṣu pratyājāyate yathākarma yathāvidyam /",
    "GV04sankharu:426": " tam āgataṃ pṛcchati, ko 'sīti /",
    "GV04sankharu:427": " taṃ pratibrūyāt - vicakṣaṇād ṛtavo reta ābhṛtaṃ pañcadaśāt prasūtāt pitryāvataḥ /",
    "GV04sankharu:428": " tan mā puṃsi kartaryerayadhvaṃ puṃsā kartrā mātari māsiṣiñca //",
    "GV04sankharu:429": " sa jāyamāna upajāyamāno dvādaśotrayodaśopamāsaḥ /",
    "GV04sankharu:430": " dvādaśatrayodaśena pitrā saṃ tad vide 'haṃ prati tad vide 'haṃ tan ma ṛtavo 'mṛtyava ārambhadhvam //",
    "GV04sankharu:431": " tena satyena tena tapasā ṛtur asmi ārtavo 'smi /",
    "GV04sankharu:432": " ko 'si tvam asmīti tam atisṛjate //",
    "GV04sankharu:433": " ŚĀ 3,3 = KU 1,3",
    "GV04sankharu:434": " sa etaṃ devayānaṃ panthānam āpadyāgnilokam āgacchati /",
    "GV04sankharu:435": " sa vāyulokam /",
    "GV04sankharu:436": " sa varuṇalokam /",
    "GV04sankharu:437": " sa indralokam /",
    "GV04sankharu:438": " sa prajāpatilokam /",
    "GV04sankharu:439": " sa brahmalokam /",
    "GV04sankharu:440": " tasya vā etasya brahmalokasyārohadaḥ,",
    "GV04sankharu:441": " muhūrtā yaṣṭihāḥ,",
    "GV04sankharu:442": " vijarā nadī,",
    "GV04sankharu:443": " ilyo vṛkṣaḥ,",
    "GV04sankharu:444": " sālajyaṃ saṃsthanam,",
    "GV04sankharu:445": " aparājitam āyatanam,",
    "GV04sankharu:446": " indraprajāpatī dvāragopau,",
    "GV04sankharu:447": " vibhu pramitam,",
    "GV04sankharu:448": " vicakṣaṇāsandī,",
    "GV04sankharu:449": " amitaujāḥ paryaṅkaḥ,",
    "GV04sankharu:450": " priyā ca mānasī,",
    "GV04sankharu:451": " pratirūpā ca cākṣuṣī,",
    "GV04sankharu:452": " puṣpāṇyādāyāvayato vai ca jagāni,",
    "GV04sankharu:453": " ambāś cāmbāyavīś cāpsarasaḥ,",
    "GV04sankharu:454": " ambayā nadyaḥ /",
    "GV04sankharu:455": " tam itthaṃvid āgacchati /",
    "GV04sankharu:456": " taṃ brahmāha - abhidhāva ta mama yaśasā /",
    "GV04sankharu:457": " vijarāṃ vā ayaṃ nadīṃ prāpat /",
    "GV04sankharu:458": " na vā ayaṃ jarayiṣyatīti //",
    "GV04sankharu:459": " ŚĀ 3,4 = KU 1,4",
    "GV04sankharu:460": " taṃ pañca śatānyapsarasāṃ pratiyanti - śataṃ phalahastāḥ,",
    "GV04sankharu:461": " śatam āñjanahastāḥ,",
    "GV04sankharu:462": " śataṃ mālyahastāḥ,",
    "GV04sankharu:463": " śataṃ vāsohastāḥ,",
    "GV04sankharu:464": " śataṃ cūṛnahastāḥ /",
    "GV04sankharu:465": " taṃ brahmālaṅkāreṇālaṅkurvanti /",
    "GV04sankharu:466": " sa brahmaālaṅkāreṇālaṅkṛto brahma vidvān brahmābhipraiti /",
    "GV04sankharu:467": " sa āgacchatyāraṃ hradam /",
    "GV04sankharu:468": " taṃ manasātyeti /",
    "GV04sankharu:469": " tam itvā saṃprativido majjanti /",
    "GV04sankharu:470": " sa āgacchati muhūrtān yaṣṭihān /",
    "GV04sankharu:471": " te 'smād apadravanti /",
    "GV04sankharu:472": " sa āgacchati vijarāṃ nadīm /",
    "GV04sankharu:473": " tāṃ manasaivātyeti /",
    "GV04sankharu:474": " tat sukṛtaduṣkṛte dhunuvāte /",
    "GV04sankharu:475": " tasya priyā jñātayaḥ sukṛtam upayanti,",
    "GV04sankharu:476": " apriyā duṣkṛtam /",
    "GV04sankharu:477": " tad yathā rathena dhāvayan rathacakre paryavekṣeta /",
    "GV04sankharu:478": " evam āhorātre paryavekṣeta /",
    "GV04sankharu:479": " evaṃ sukṛtaduṣkṛte sarvāṇi ca dvandvāni /",
    "GV04sankharu:480": " sa eṣa visukṛto duṣkṛto brahma vidvān brahmaivābhipraiti //",
    "GV04sankharu:481": " ŚĀ 3,5 = KU 1,5",
    "GV04sankharu:482": " sa āgacchatīlyaṃ vṛkṣam /",
    "GV04sankharu:483": " taṃ brahmagandhaḥ praviśati /",
    "GV04sankharu:484": " sa āgacchati sālajyaṃ saṃsthānam /",
    "GV04sankharu:485": " taṃ brahmarasaḥ praviśati /",
    "GV04sankharu:486": " sa āgacchatyaparājitam āyatanam /",
    "GV04sankharu:487": " taṃ brahmayaśaḥ praviśati /",
    "GV04sankharu:488": " sa ācacchatīndraprajāpatī dvāragopau /",
    "GV04sankharu:489": " tāv asmād apadravataḥ /",
    "GV04sankharu:490": " sa āgacchati vibhu pramitam /",
    "GV04sankharu:491": " taṃ brahmatejaḥ praviśati /",
    "GV04sankharu:492": " sa āgacchati vicakṣanām āsandīm /",
    "GV04sankharu:493": " bṛhadrathantare sāmanī pūrvau pādau /",
    "GV04sankharu:494": " śyaitanaudhase cāparau /",
    "GV04sankharu:495": " vairūpavairāje anūcye /",
    "GV04sankharu:496": " śākvararaivate tiraścī /",
    "GV04sankharu:497": " sā prajñā prajñayā hi vipaśyati /",
    "GV04sankharu:498": " sa āgacchatyamitaujasaṃ paryaṅkam /",
    "GV04sankharu:499": " sa prāṇaḥ /",
    "GV04sankharu:500": " tasya bhūtaṃ ca bhaviṣyac ca pūrvau pādau /",
    "GV04sankharu:501": " śrīś cerā cāparau /",
    "GV04sankharu:502": " bhadrayajñāyajñīye śīrṣaṇye /",
    "GV04sankharu:503": " bṛhadrathantare anūcye /",
    "GV04sankharu:504": " ṛcaś ca sāmāni ca prācīnātānāni /",
    "GV04sankharu:505": " yajūṃṣi tiraścīnāni /",
    "GV04sankharu:506": " somāṃśavaḥ upastaraṇam /",
    "GV04sankharu:507": " udgītho 'paśrayaḥ /",
    "GV04sankharu:508": " śrīr upabarhaṇam /",
    "GV04sankharu:509": " tasmin brahmāste /",
    "GV04sankharu:510": " tam itthaṃvid pādenaivāgra ārohati /",
    "GV04sankharu:511": " taṃ brahmā pṛcchati /",
    "GV04sankharu:512": " - ko 'sīti /",
    "GV04sankharu:513": " taṃ pratibrūyāt //",
    "GV04sankharu:514": " ŚĀ 3,6 = KU 1,6",
    "GV04sankharu:515": " ṛtur asmi / ārtavo 'smi /",
    "GV04sankharu:516": " ākāśād yoneḥ saṃbhūto bhāryāyai retaḥ,",
    "GV04sankharu:517": " saṃvatsarasya tejobhūtasya bhūtasyātmā /",
    "GV04sankharu:518": " bhūtasya bhūtasya tvam ātmāsi /",
    "GV04sankharu:519": " yas tvam asi so 'ham asmi /",
    "GV04sankharu:520": " tam āha - ko 'ham asmīti /",
    "GV04sankharu:521": " satyam iti brūyāt /",
    "GV04sankharu:522": " kiṃ tad yatsatyam iti /",
    "GV04sankharu:523": " yad anyad devebhyaśca prāṇebhyaś ca tat sat /",
    "GV04sankharu:524": " atha yad devāś ca prāṇāś ca tat satyam /",
    "GV04sankharu:525": " tad ekayā vācābhivyāhriyate sattyam iti /",
    "GV04sankharu:526": " etāvad idaṃ sarvam /",
    "GV04sankharu:527": " idaṃ sarvam asmītyevainaṃ tad āha /",
    "GV04sankharu:528": " tad etac chlokenābhyuktam //",
    "GV04sankharu:529": " ŚĀ 3,7 = KU 1,7",
    "GV04sankharu:530": " yajūdaraḥ sāmaśirā asāv ṛṅmūrttir avyayaḥ /",
    "GV04sankharu:531": " sa brahmeti vijñeya ṛṣir brahmamayo mahān //",
    "GV04sankharu:532": " iti /",
    "GV04sankharu:533": " tad āha - kena me pauṃsnāni nāmānyāpnoṣīti /",
    "GV04sankharu:534": " prāṇeneti brūyāt /",
    "GV04sankharu:535": " kena napuṃsakānīti /",
    "GV04sankharu:536": " manaseti /",
    "GV04sankharu:537": " kena strīnāmānīti /",
    "GV04sankharu:538": " vāceti /",
    "GV04sankharu:539": " kena gandhān iti /",
    "GV04sankharu:540": " ghrāṇeneti /",
    "GV04sankharu:541": " kena rūpāṇīti /",
    "GV04sankharu:542": " cakṣuṣeti /",
    "GV04sankharu:543": " kena śabdān iti /",
    "GV04sankharu:544": " śrotreṇeti /",
    "GV04sankharu:545": " kenānnarasān iti /",
    "GV04sankharu:546": " jihvayeti /",
    "GV04sankharu:547": " kena karmāṇīti /",
    "GV04sankharu:548": " hastābhyām iti /",
    "GV04sankharu:549": " kena sukhaduḥkhe iti /",
    "GV04sankharu:550": " śarīreṇeti /",
    "GV04sankharu:551": " kenānandaṃ ratiṃ prajātim iti /",
    "GV04sankharu:552": " upastheneti /",
    "GV04sankharu:553": " kenetyā iti /",
    "GV04sankharu:554": " pādābhyām iti /",
    "GV04sankharu:555": " kena dhiyo vijnātavyaṃ kāmān iti /",
    "GV04sankharu:556": " prajñayaiveti brūyāt /",
    "GV04sankharu:557": " tam āha - āpo vai khalu me loko 'yaṃ te 'sāv iti /",
    "GV04sankharu:558": " sā yā brahmaṇo jitir yā vyaṣṭiḥ,",
    "GV04sankharu:559": " tāṃ jitiṃ jayati,",
    "GV04sankharu:560": " tāṃ vyaṣṭiṃ vyaśnute ya evaṃ veda ya evaṃ veda //",
    "GV04sankharu:561": " iti śāṅkhāyanāraṇyake tṛtīyo 'dhyāyaḥ //",
    "GV04sankharu:562": " ŚĀ 4,1 = KU 2,1",
    "GV04sankharu:563": " prāṇo brahmeti ha smāha kauṣītakiḥ /",
    "GV04sankharu:564": " tasya vā etasya prāṇasya brahmaṇo mano dūtam,",
    "GV04sankharu:565": " cakṣur goptṛ,",
    "GV04sankharu:566": " śrotraṃ śrāvayitṛ,",
    "GV04sankharu:567": " vāk pariveṣṭrī /",
    "GV04sankharu:568": " sa yo ha vā etasya prāṇasya brahmaṇo mano dūtaṃ veda dūtavān bhavati /",
    "GV04sankharu:569": " yaś cakṣur goptṛ goptṛmān bhavati /",
    "GV04sankharu:570": " yaḥ śrotraṃ śrāvayitṛ saṃśrāvayitṛmān bhavati /",
    "GV04sankharu:571": " yo vācaṃ pariveṣṭrīṃ pariveṣṭrīmān bhavati /",
    "GV04sankharu:572": " tasmai vā etasmai brahmaṇa etā devatā ayācamānāya baliṃ haranti /",
    "GV04sankharu:573": " evaṃ haivāsmai sarvāṇi bhūtānyayācamānāyaiva baliṃ haranti ya evaṃ veda /",
    "GV04sankharu:574": " tasyopaniṣan na yāced iti /",
    "GV04sankharu:575": " tad yathā grāmaṃ bhikṣitvālabdhvupaviśen nāham ato dattam aśnīyām iti /",
    "GV04sankharu:576": " ta evainam upamantrayante ye purastāt pratyācakṣīran /",
    "GV04sankharu:577": " eṣa dharmo 'yācato bhavati /",
    "GV04sankharu:578": " annadās tvevainam upamantrayante - dadāma ta iti //",
    "GV04sankharu:579": " ŚĀ 4,2 = KU 2,2",
    "GV04sankharu:580": " prāṇo brahmeti ha smāha paiṅgyaḥ /",
    "GV04sankharu:581": " tasya vā etasya prāṇasya brahmaṇo vāk parastāc cakṣur ārundhate /",
    "GV04sankharu:582": " cakṣuḥ parastātc chrotraṃ ārundhate /",
    "GV04sankharu:583": " śrotraṃ parastān mana ārundhathe /",
    "GV04sankharu:584": " manaḥ parastāt prāṇa ārundhate /",
    "GV04sankharu:585": " tasmai vā etasmai prāṇāya brahmaṇa etā devatā ayācamānāya baliṃ haranti /",
    "GV04sankharu:586": " evaṃ haivāsmai sarvāṇi bhūtānyayācamānāyaiva baliṃ haranti /",
    "GV04sankharu:587": " ya evaṃ veda tasyopaniṣan na yāced iti /",
    "GV04sankharu:588": " tad yathā grāmaṃ bhikṣitvālabdhvupaviśen nāham ato dattam aśnīyām iti /",
    "GV04sankharu:589": " ta evainam upamantrayante ye purastāt pratyācakṣīran /",
    "GV04sankharu:590": " eṣa dharmo 'yācato bhavati /",
    "GV04sankharu:591": " annadās tvevainam upamantrayante - dadāma ta iti //",
    "GV04sankharu:592": " ŚĀ 4,3 = KU 2,3",
    "GV04sankharu:593": " athāta ekadhanāvarodhanam /",
    "GV04sankharu:594": " ya ekadhanam abhidhyāyāt paurṇamāsyāṃ vāmāvāsyāyāṃ vā śuddhapakṣe vā puṇye nakṣatra",
    "GV04sankharu:595": " eteṣām ekasmin parvaṇyagnim upasamādhāya parisamuhya paristīrya paryukṣya dakṣiṇaṃ",
    "GV04sankharu:596": " ānvācya sruveṇāyahutīr juhoti /",
    "GV04sankharu:597": " vāṅ nāma devatāvarodhinī sā me 'muṣmād idam avarundhyāt tasyai svāhā /",
    "GV04sankharu:598": " prāṇo nāma devatāvarodhinī sā me 'muṣmād idam avarundhyāt tasyai svāhā /",
    "GV04sankharu:599": " śrotraṃ nāma devatāvarodhinī sā me 'muṣmād idam avarundhyāt tasyai svāhā /",
    "GV04sankharu:600": " mano nāma devatāvarodhinī sā me 'muṣmād idam avarundhyāt tasyai svāhā /",
    "GV04sankharu:601": " prajñā nāma devatāvarodhinī sā me 'muṣmād idam avarundhyāt tasyai svāhā /",
    "GV04sankharu:602": " atha dhūmagandhaṃ prajighrāyājyalepanenāṅgānyanuvimṛjya vācaṃyamo 'bhipravrajyārthaṃ +brūyād dūtaṃ vā prahiṇuyāt /",
    "GV04sankharu:603": " labhate haiva //",
    "GV04sankharu:604": " ŚĀ 4,4 = KU 2,4",
    "GV04sankharu:605": " athāto daivaḥ smaraḥ /",
    "GV04sankharu:606": " yasya priyo bubhūṣed yasyai yeṣāṃ vā yāsāṃ vaiteṣām evaikasmin parvaṇyetayaivāvṛtaitā ājyāhutīr juhoti /",
    "GV04sankharu:607": " vācaṃ te mayi juhomyasau svāhā /",
    "GV04sankharu:608": " prāṇaṃ te mayi juhomyasau svāhā /",
    "GV04sankharu:609": " mayi cakṣus te juhomyasau svāhā /",
    "GV04sankharu:610": " śrotraṃ te mayi juhomyasau svāhā /",
    "GV04sankharu:611": " manas te mayi juhomyasau svāhā /",
    "GV04sankharu:612": " prajñāṃ te mayi juhomyasau svāheti /",
    "GV04sankharu:613": " atha dhūmagandhaṃ prajighrāyājyalepanenāṅgānyanuvimṛjya vācaṃyamo 'bhipravrajy saṃsparśaṃ jigamiṣet /",
    "GV04sankharu:614": " abhivātād vā tiṣṭhet saṃbhāṣamāṇaḥ /",
    "GV04sankharu:615": " priyo haiva bhavati /",
    "GV04sankharu:616": " smarate haivāsya //",
    "GV04sankharu:617": " ŚĀ 4,5 = KU 2,5",
    "GV04sankharu:618": " athātaḥ sāṃyamanaṃ prātardanam /",
    "GV04sankharu:619": " āntaram agnihotram ityācakṣate /",
    "GV04sankharu:620": " yāvad vai puruṣo bhāṣate na tāvat prāṇituṃ śaknoti /",
    "GV04sankharu:621": " prāṇaṃ tadā vāci juhoti /",
    "GV04sankharu:622": " yāvad vai puruṣaḥ prāṇiti na tāvad bhāṣituṃ śaknoti /",
    "GV04sankharu:623": " vācaṃ tadā prāṇe juhoti /",
    "GV04sankharu:624": " ete anante amṛte āhutī jāgracca svapaṃśca saṃtataṃ juhoti /",
    "GV04sankharu:625": " atha yā anyā āhutayo 'ntavatyas tāḥ karmamayyo hi bhavanti /",
    "GV04sankharu:626": " tad dha smaitat pūrve vidvāṃso 'gnihotraṃ na juhavāñcakruḥ //",
    "GV04sankharu:627": " ŚĀ 4,6 = KU 2,6",
    "GV04sankharu:628": " ukthaṃ brahmeti ha smāha śuṣkabhṛṅgāraḥ /",
    "GV04sankharu:629": " tad ṛg ityupāsīta /",
    "GV04sankharu:630": " sarvāṇi hāsmai bhūtani śraiṣṭhyāyābhyacyante /",
    "GV04sankharu:631": " tad yajur ityupāsīta /",
    "GV04sankharu:632": " sarvāṇi hāsmai bhūtāni śraiṣṭhyāya yujyante /",
    "GV04sankharu:633": " tat sāma ityupāsīta /",
    "GV04sankharu:634": " sarvāṇi hāsmai bhūtāni śraiṣṭhyāya saṃnamante /",
    "GV04sankharu:635": " tac chrīr ityupāsīt /",
    "GV04sankharu:636": " tad yaśa ityupāsīta /",
    "GV04sankharu:637": " tat teja ityupāsīta /",
    "GV04sankharu:638": " tad yathaitac chrīmattamaṃ yaśasvitamaṃ tejasvitamam iti śastreṣu bhavati /",
    "GV04sankharu:639": " evaṃ haiva sa sarveṣu bhūteṣu śrīmattamo yaśasvitamas tejasitamo bhavati ya evaṃ veda /",
    "GV04sankharu:640": " tad etad aiṣṭikaṃ karma yam ātmānam adhvaryuḥ saṃskaroti /",
    "GV04sankharu:641": " tasmin yajurmayaṃ pravayati /",
    "GV04sankharu:642": " yajurmaya ṛṅmayaṃ hotā /",
    "GV04sankharu:643": " ṛṅmaye sāmamayam udgātā /",
    "GV04sankharu:644": " sa eṣa trayyai vidyāyā ātmā /",
    "GV04sankharu:645": " eṣa u evaitad indrasyātmā bhavati ya evaṃ veda //",
    "GV04sankharu:646": " ŚĀ 4,7 = KU 2,7",
    "GV04sankharu:647": " athātaḥ sarvajitaḥ kauṣītakes trīṇyupāsanāni bhavanti /",
    "GV04sankharu:648": " sarvajid dha sma kauṣītakir udyantam ādityam upatiṣṭhate yajñopavītaṃ kṛtvodakam ānīya triḥ prasicyodakapātram /",
    "GV04sankharu:649": " vargo 'si pāpmānaṃ me vṛṅdhīti /",
    "GV04sankharu:650": " etayaivāvṛtā madhye santam /",
    "GV04sankharu:651": " udvargo 'si pāpmānaṃ ma udvṛṅdhīti /",
    "GV04sankharu:652": " etayaivāvṛtāstaṃ yantam /",
    "GV04sankharu:653": " saṃvargo 'si pāpmānaṃ me saṃvṛṅdhīti /",
    "GV04sankharu:654": " tad yad ahorātrābhyāṃ pāpaṃ karoti saṃ tad vṛṅkte /",
    "GV04sankharu:655": " tatho evaivaṃ vidvān etayaivāvṛtādityam upatiṣṭhate /",
    "GV04sankharu:656": " yad ahorātrābhyāṃ pāpaṃ karoti saṃ tad vṛṅkte //",
    "GV04sankharu:657": " ŚĀ 4,8 = KU 2,8",
    "GV04sankharu:658": " atha māsimāsyāvāsyāyāṃ vṛttāyāṃ paścāc candramasaṃ dṛśyamānam upatiṣṭhetaitayaivāvṛtā /",
    "GV04sankharu:659": " haritatṛṇe vā pratyasya - yan me susīmaṃ hṛdayaṃ divi candramasi śritam /",
    "GV04sankharu:660": " manye 'haṃ māṃ tad vidvāṃsaṃ māhaṃ putryam aghaṃ rudam //",
    "GV04sankharu:661": " iti /",
    "GV04sankharu:662": " na hyasmāt pūrvā prajā praitīti nu jātaputrasya /",
    "GV04sankharu:663": " athājātaputrasya - āpyāyasva sametu +te,",
    "GV04sankharu:664": " saṃ te payāṃsi sam u yantu vājāḥ,",
    "GV04sankharu:665": " yam ādityā aṃśum āpyāyayantītyetās tisra ṛco japitvā - māsmākaṃ prāṇena prajayā paśubhir āpyāyayiṣṭhāḥ /",
    "GV04sankharu:666": " yo' smān dveṣṭi yaṃ ca vayaṃ dviṣmas tasya prāṇena prajayā paśubhir āpyāyayasvetyaindrīm āvṛtam āvarta ādityasyāvṛtam anvāvarta iti dakṣiṇaṃ bāhum anvāvartate //",
    "GV04sankharu:667": " ŚĀ 4,9 = KU 2,9",
    "GV04sankharu:668": " atha paurṇamāsyāṃ purastāc candramasaṃ dṛśyamānam upatiṣṭhaitayaivāvṛtā /",
    "GV04sankharu:669": " somo rājāsi vicakṣaṇaḥ pañcamukho 'si prajāpatiḥ /",
    "GV04sankharu:670": " brāhmaṇas ta ekaṃ mukhaṃ tena mukhena rājño 'tsi /",
    "GV04sankharu:671": " tena mukhena māṃ annādaṃ kuru /",
    "GV04sankharu:672": " rājā ta ekaṃ mukhaṃ tena mukhena viśo 'tsi /",
    "GV04sankharu:673": " tena mukhena māṃ annādaṃ kuru /",
    "GV04sankharu:674": " śyenas ta ekaṃ mukhaṃ tena mukhena pakṣiṇo 'tsi /",
    "GV04sankharu:675": " tena mukhena māṃ annādaṃ kuru /",
    "GV04sankharu:676": " agniṣ ṭa ekaṃ mukhaṃ tena mukhenemaṃ lokam atsi /",
    "GV04sankharu:677": " tena mukhena māṃ annādaṃ kuru /",
    "GV04sankharu:678": " māsmākaṃ prāṇena prajayā paśubhir apakṣeṣṭhāḥ /",
    "GV04sankharu:679": " yo' smān dveṣṭi yaṃ ca vayaṃ dviṣmas tasya prāṇena prajayā paśubhir apakṣīyasveti daivīm āvṛtam āvarta ādityasyāvṛtam anvāvarta iti dakṣiṇaṃ bāhum anvāvartate //",
    "GV04sankharu:680": " ŚĀ 4,10 = KU 2,10",
    "GV04sankharu:681": " atha saṃvekṣyan jāyāyai hṛdayam abhi mṛśet - yat te susīme hṛdayaṃ śritam antaḥ prajāpatau /",
    "GV04sankharu:682": " tenāmṛtatvasyeśāne mā tvaṃ putryam aghaṃ ni gā iti //",
    "GV04sankharu:683": " na hyasyāḥ pūrvā prajā praitīti //",
    "GV04sankharu:684": " ŚĀ 4,11 = KU 2,11",
    "GV04sankharu:685": " atha proṣyāyan putrasya mūrdhanam abhijighret - aṅgād aṅgāt saṃbhavasi hṛdayād adhi jāyase /",
    "GV04sankharu:686": " ātmā vai putranāmāsi sa jīva śaradaḥ śatam iti nāmāsya dadhāti /",
    "GV04sankharu:687": " aśmā bhava paraśur bhava,",
    "GV04sankharu:688": " hiraṇyam astṛtaṃ bhava /",
    "GV04sankharu:689": " tejo vai putrānāmāsi sa jīva śaradaḥ śatam iti nāmāsya gṛhṇāti /",
    "GV04sankharu:690": " athainaṃ parigṛhṇāti /",
    "GV04sankharu:691": " yena prajāpatiḥ prajāḥ paryagṛhṇāt tad ariṣṭyaitena tvā parigṛhṇāmi, asāv iti /",
    "GV04sankharu:692": " athāsya dakṣiṇe karṇe japati - asme prayandhi maghavann ṛjīṣin iti /",
    "GV04sankharu:693": " indraṃ śreṣṭhāni draviṇāni dhehīti savye /",
    "GV04sankharu:694": " mā bhetthā mā vyathiṣṭhāḥ śataṃ śarada āyuṣaḥ /",
    "GV04sankharu:695": " jīvasva putra te nāmnā mūrdhānam abhijighrāmīti trir asya mūrdānam abhijighret /",
    "GV04sankharu:696": " gavāṃ tvāṃ hiṃkāreṇābhihiṃkaromīti trir asya mūrdhānam abhihiṃkaroti //",
    "GV04sankharu:697": " ŚĀ 4,12 = KU 2,12",
    "GV04sankharu:698": " athato daivaḥ parimaraḥ /",
    "GV04sankharu:699": " etad vai brahma dīpyate yad agnir jvalati /",
    "GV04sankharu:700": " athaitan mriyate yan na jvalati /",
    "GV04sankharu:701": " tasyādityam eva tejo gacchati vāyuṃ prāṇaḥ /",
    "GV04sankharu:702": " etad vai brahma dīpyate yad ādityo dṛśyate /",
    "GV04sankharu:703": " athaitan mriyate yan na dṛśyate /",
    "GV04sankharu:704": " tasya candramasam eva tejo gacchati vāyuṃ prāṇaḥ /",
    "GV04sankharu:705": " etad vai brahma dīpyate yac candramā dṛśyate /",
    "GV04sankharu:706": " athaitan mriyate yan na dṛśyate /",
    "GV04sankharu:707": " tasya vidyutam eva tejo gacchati vāyuṃ prāṇaḥ /",
    "GV04sankharu:708": " etad vai brahma dīpyate yad vidyud vidyotate /",
    "GV04sankharu:709": " athaitan mriyate yan na vidyotate /",
    "GV04sankharu:710": " tasyādiśa eva tejo gacchati vāyuṃ prāṇaḥ /",
    "GV04sankharu:711": " tā vā etā sarvā devatā vāyum eva praviśya vāyau mṛtvā na mṛcchante /",
    "GV04sankharu:712": " tasmād eva punarudīrate /",
    "GV04sankharu:713": " ityadhidaivam /",
    "GV04sankharu:714": " athādhyātmam //",
    "GV04sankharu:715": " ŚĀ 4,13 = KU 2,13",
    "GV04sankharu:716": " etad vai brahma dīpyate yad vācā vadati /",
    "GV04sankharu:717": " athaitan mriyate yan na vadati /",
    "GV04sankharu:718": " tasya cakṣur eva tejo gacchati /",
    "GV04sankharu:719": " prāṇaṃ prāṇaḥ /",
    "GV04sankharu:720": " etad vai brahma dīpyate yac cakṣuṣā paśyati /",
    "GV04sankharu:721": " athaitan mriyate yan na paśyati /",
    "GV04sankharu:722": " tasya śrotram eva tejo gacchati /",
    "GV04sankharu:723": " prāṇaṃ prāṇaḥ /",
    "GV04sankharu:724": " etad vai brahma dīpyate yac chrotreṇa śṛṇoti /",
    "GV04sankharu:725": " athaitan mriyate yan na śṛṇoti /",
    "GV04sankharu:726": " tasya mana eva tejo gacchati /",
    "GV04sankharu:727": " prāṇaṃ prāṇaḥ /",
    "GV04sankharu:728": " etad vai brahma dīpyate yan manasā dhyāyati /",
    "GV04sankharu:729": " athaitan mriyate yan na dhyāyati /",
    "GV04sankharu:730": " tasya prāṇam eva tejo gacchati /",
    "GV04sankharu:731": " prāṇaṃ prāṇaḥ /",
    "GV04sankharu:732": " tā vā etā sarvā devatā prāṇam eva praviśya prāṇe mṛtvā na mṛcchante /",
    "GV04sankharu:733": " tasmād eva punar udīrate /",
    "GV04sankharu:734": " tad yad iha vā evaṃ vidvāṃsam ubhau parvatāv abhipravarteyātāṃ dakṣiṇaścottaraś ca tustūrṣamāṇau na hainaṃ stṛṇvīyātām /",
    "GV04sankharu:735": " atha ya enaṃ dviṣanti yāṃś ca svayaṃ dveṣṭi ta evainaṃ parimriyante //",
    "GV04sankharu:736": " ŚĀ 4,14 = KU 2,14",
    "GV04sankharu:737": " athāto niḥśreyasādānam /",
    "GV04sankharu:738": " etā ha vai devatā ahaṃśreyase vividamānā asmāc charīrād uccakramuḥ /",
    "GV04sankharu:739": " tad dha papāta,",
    "GV04sankharu:740": " śuṣkaṃ dārubhūtaṃ śiśye /",
    "GV04sankharu:741": " athainad vāk praviveśa /",
    "GV04sankharu:742": " tad vācā vadac chiśya eva /",
    "GV04sankharu:743": " athainac cakṣuḥ praviveśa /",
    "GV04sankharu:744": " tad vācā vadac cakṣuṣā paśyac chiśya eva /",
    "GV04sankharu:745": " athainac chrotraṃ praviveśa /",
    "GV04sankharu:746": " tad vācā vadac cakṣuṣā paśyac chrotreṇa śṛṇvac chiśya eva /",
    "GV04sankharu:747": " athainan manaḥ praviveśa /",
    "GV04sankharu:748": " tad vācā vadac cakṣuṣā paśyac chrotreṇa śṛṇvan manasā dhyāyac chiśya eva /",
    "GV04sankharu:749": " athainat prāṇaḥ praviveśa /",
    "GV04sankharu:750": " tat tata eva samuttasthau /",
    "GV04sankharu:751": " tā vā etā sarvā devatā prāṇe niḥśreyasaṃ viditvā prāṇam eva prajñātmānam abhisaṃbhūya +sahaivaitaiḥ sarvair asmāc charīrād uccakramuḥ /",
    "GV04sankharu:752": " te vāyupratiṣṭhā ākāśātmānaḥ svar īyuḥ /",
    "GV04sankharu:753": " tatho evaivaṃ vidvān prāṇe niḥśreyasaṃ viditvā prāṇam eva prajñātmānam abhisaṃbhūya +sahaivaitaiḥ sarvair asmāc charīrād utkrāmati /",
    "GV04sankharu:754": " sa vāyupratiṣṭha ākāśātmā svar eti /",
    "GV04sankharu:755": " sa tad gacchati yatraite devāḥ /",
    "GV04sankharu:756": " tat prāpya yad amṛtā devāḥ /",
    "GV04sankharu:757": " tad amṛto bhavati ya evaṃ veda //",
    "GV04sankharu:758": " ŚĀ 4,15 = KU 2,15",
    "GV04sankharu:759": " athātaḥ pitāputrīyaṃ saṃpradānam iti cācakṣate /",
    "GV04sankharu:760": " pitā putraṃ preṣyann āhvayati /",
    "GV04sankharu:761": " navais tṛṇair agāraṃ saṃstīryāgnim upasamādhāyodakumbhaṃ sapātram upanidhāyāhatena vāsasā saṃpracchannaḥ pitā śete /",
    "GV04sankharu:762": " etya putra upariṣṭād abhinipadyata indriyair indriyāṇi saṃspṛśya /",
    "GV04sankharu:763": " api vāsmā āsīnāyābhimukhāyaiva saṃpradadyāt /",
    "GV04sankharu:764": " athāsmai saṃprayacchati /",
    "GV04sankharu:765": " vācaṃ me tvayi dadhānīti pitā /",
    "GV04sankharu:766": " vācaṃ te mayi dadha iti putraḥ /",
    "GV04sankharu:767": " prāṇaṃ me tvayi dadhānīti pitā /",
    "GV04sankharu:768": " prāṇaṃ te mayi dadha iti putraḥ /",
    "GV04sankharu:769": " cakṣur me tvayi dadhānīti pitā /",
    "GV04sankharu:770": " cakṣus te mayi dadha iti putraḥ /",
    "GV04sankharu:771": " śrotraṃ me tvayi dadhānīti pitā /",
    "GV04sankharu:772": " śrotraṃ te mayi dadha iti putraḥ /",
    "GV04sankharu:773": " annarasān me tvayi dadhānīti pitā /",
    "GV04sankharu:774": " annarasāṃs te mayi dadha iti putraḥ /",
    "GV04sankharu:775": " karmāṇi me tvayi dadhānīti",
    "GV04sankharu:776": " pitā / karmāṇi te mayi dadha iti putraḥ /",
    "GV04sankharu:777": " sukhaduḥkhe me tvayi dadhānīti pitā /",
    "GV04sankharu:778": " sukhaduḥkhe te mayi dadha iti putraḥ /",
    "GV04sankharu:779": " ānandaṃ ratiṃ prajātiṃ me tvayi dadhānīti pitā /",
    "GV04sankharu:780": " ānandaṃ ratiṃ prajātiṃ te mayi dadha iti putraḥ /",
    "GV04sankharu:781": " ityāṃ me tvayi dadhānīti pitā /",
    "GV04sankharu:782": " ityāṃ te mayi dadha iti putraḥ /",
    "GV04sankharu:783": " dhiyo vijñātavyaṃ kāmān me tvayi dadhānīti pitā /",
    "GV04sankharu:784": " dhiyo vijñātavyaṃ kāmāṃs te mayi dadha iti putraḥ /",
    "GV04sankharu:785": " mano me tvayi dadhānīti pitā /",
    "GV04sankharu:786": " manas te mayi dadha iti putraḥ /",
    "GV04sankharu:787": " prajñāṃ me tvayi dadhānīti pitā /",
    "GV04sankharu:788": " prajñāṃ te mayi dadha iti putraḥ /",
    "GV04sankharu:789": " yad u vā upābhigadaḥ syāt samāsenaiva brūyāt /",
    "GV04sankharu:790": " prāṇān me tvayi dadhānīti pitā /",
    "GV04sankharu:791": " prāṇāṃs te mayi dadha iti",
    "GV04sankharu:792": " putraḥ / atha dakṣiṇāvṛd upaniṣkrāmati /",
    "GV04sankharu:793": " taṃ pitrānumantrayate /",
    "GV04sankharu:794": " yaśo brahmavarcasaṃ kīrtis tvā juṣatām iti /",
    "GV04sankharu:795": " athetaraḥ savyam anvaṃsam abhyavekṣate /",
    "GV04sankharu:796": " pāṇināntardhāya vasanāntena vā pracchādya svargāṁl lokān kāmān āpnuhīti /",
    "GV04sankharu:797": " sa yadyugadaḥ syāt putrasyaiśvarye pitā vaset /",
    "GV04sankharu:798": " pari vā vrajet /",
    "GV04sankharu:799": " yadyu vai preyāt tathaivainaṃ samāpayeyuḥ /",
    "GV04sankharu:800": " yathā samāpayitavyo bhavati yathā samāpayitavyo bhavati //",
    "GV04sankharu:801": " iti śāṅkhāyanāraṇyake caturtho 'dhyāyaḥ //",
    "GV04sankharu:802": " ŚĀ 5,1 = KU 3,1",
    "GV04sankharu:803": " pratardano ha vai daivodāsir indrasya priyaṃ dhāmopajagāma yuddhena ca pauruṣeṇa ca /",
    "GV04sankharu:804": " taṃ indra uvāca pratardanaṃ varaṃ vṛṇīṣveti /",
    "GV04sankharu:805": " sa hovāca pratardanaḥ - tvam eva me vṛṇīṣva yaṃ tvaṃ manuṣyāya hitatamaṃ manyasa iti /",
    "GV04sankharu:806": " taṃ indra uvāca - na vai varo 'varasmai vṛṇīte /",
    "GV04sankharu:807": " tvam eva vṛṇīṣveti /",
    "GV04sankharu:808": " avaro vai kila meti hovāca pratardanaḥ /",
    "GV04sankharu:809": " atho khalvindraḥ satyād eva neyāya /",
    "GV04sankharu:810": " satyaṃ hīndraḥ /",
    "GV04sankharu:811": " taṃ hendra uvāca - mām eva vijānīhi /",
    "GV04sankharu:812": " etad evāhaṃ manuṣyāya hitatamaṃ manye yo māṃ vijānīyāt /",
    "GV04sankharu:813": " triśīrṣāṇaṃ tvāṣṭram ahanam /",
    "GV04sankharu:814": " arurmukhān yatīn sālāvṛkebhyaḥ prāyacchham /",
    "GV04sankharu:815": " bahvīḥ saṃdhā atrikramya divi prahlādīyān atṛṇaham antarikṣe,",
    "GV04sankharu:816": " paulomān pṛthivyāṃ kālakhañjā /",
    "GV04sankharu:817": " tasya me tatra na lomacanāmīyata /",
    "GV04sankharu:818": " sa yo māṃ veda na ha vai tasya kena ca karmaṇā loko mīyate /",
    "GV04sankharu:819": " na steyena na bhrūṇahatyayā na mātṛvadhena na pitṛvadhena /",
    "GV04sankharu:820": " nādya pāpaṃ cakruṣo mukhān nīlaṃ vyetīti //",
    "GV04sankharu:821": " ŚĀ 5,2 = KU 3,2",
    "GV04sankharu:822": " sa hovāca prāṇo 'smi prajñātmā /",
    "GV04sankharu:823": " taṃ mām āyur amṛtam ityupāsva /",
    "GV04sankharu:824": " āyuḥ prāṇaḥ /",
    "GV04sankharu:825": " prāṇo vā āyuḥ /",
    "GV04sankharu:826": " yāvad +dhyasmin śarīre prāṇo bhavati yāvad āyuḥ /",
    "GV04sankharu:827": " prāṇena hyevāsmiṁl loke 'mṛtatvam āpnoti /",
    "GV04sankharu:828": " prajñayā satyaṃ saṃkalpaṃ /",
    "GV04sankharu:829": " sa yo mām āyur amṛtam ityupāste /",
    "GV04sankharu:830": " sarvam āyur asmil loka eti /",
    "GV04sankharu:831": " āpnotyamṛtatvam akṣitiṃ svarge loke /",
    "GV04sankharu:832": " tad dhaika āhur ekabhūyaṃ vai prāṇā gacchantīti /",
    "GV04sankharu:833": " na hi kaścana śaknuyāt sakṛd vācā nāma prajñāpayituṃ cakṣuṣā rūpaṃ śrotreṇa śabdaṃ manasā dhyātum /",
    "GV04sankharu:834": " ekabhūyaṃ vai prāṇā bhūtvaivaikaikam etāni sarvāṇi prajñāpayantīti /",
    "GV04sankharu:835": " vācaṃ vadantīṃ sarve prāṇā anuvadanti /",
    "GV04sankharu:836": " cakṣuḥ paśyat sarve prāṇā anupaśyanti /",
    "GV04sankharu:837": " śrotraṃ śṛṇvat sarve prāṇā anuśṛṇvanti /",
    "GV04sankharu:838": " mano dhyāyat sarve prāṇā anudhyāyanti /",
    "GV04sankharu:839": " prāṇaṃ prāṇantaṃ sarve prāṇā anuprāṇanti /",
    "GV04sankharu:840": " evam u haitad iti hendra uvāca /",
    "GV04sankharu:841": " asti tveva prāṇānāṃ niḥśreyasam iti //",
    "GV04sankharu:842": " ŚĀ 5,3 = KU 3,3",
    "GV04sankharu:843": " jīvati vāgapetaḥ /",
    "GV04sankharu:844": " mūkān hi paśyāmaḥ /",
    "GV04sankharu:845": " jīvati cakṣurapetaḥ /",
    "GV04sankharu:846": " anvān hi paśyāmaḥ /",
    "GV04sankharu:847": " jīvati śrotrāpetaḥ /",
    "GV04sankharu:848": " badhirān hi paśyāmaḥ /",
    "GV04sankharu:849": " jīvati mano'petaḥ /",
    "GV04sankharu:850": " bālān hi paśyāmaḥ /",
    "GV04sankharu:851": " jīvati bāhucchinnaḥ /",
    "GV04sankharu:852": " jīvatyūrucchinnaḥ /",
    "GV04sankharu:853": " ityevaṃ hi paśyāma iti /",
    "GV04sankharu:854": " atha khalu prāṇa eva prajñātmedaṃ śarīraṃ parigṛhyotthāpayati /",
    "GV04sankharu:855": " tasmād etad evoktham upāsīteti /",
    "GV04sankharu:856": " saiṣā prāṇe sarvāptiḥ /",
    "GV04sankharu:857": " yo vai prāṇaḥ sā prajñā /",
    "GV04sankharu:858": " yā vā prajñā sa prāṇaḥ /",
    "GV04sankharu:859": " tasyaiṣaiva dṛṣṭiḥ /",
    "GV04sankharu:860": " etad vijñānam /",
    "GV04sankharu:861": " yatraitat puruṣaḥ suptaḥ svapnaṃ na kaṃcana paśyati /",
    "GV04sankharu:862": " athāsmin prāṇa evaikadhā bhavati /",
    "GV04sankharu:863": " tad enaṃ vāk sarvair nāmabhiḥ sahāpyeti /",
    "GV04sankharu:864": " cakṣuḥ sarvai rūpaiḥ sahāpyeti /",
    "GV04sankharu:865": " śrotraṃ sarvaiḥ śabdaiḥ sahāpyeti /",
    "GV04sankharu:866": " manaḥ sarvair dhyānaiḥ sahāpyeti /",
    "GV04sankharu:867": " sa yadā pratibudhyate /",
    "GV04sankharu:868": " yathāgner jvalataḥ sarvā diśo",
    "GV04sankharu:869": " visphuliṅgā vipratiṣṭheran evam evaitasmād ātmanaḥ prāṇā yathāyatanaṃ vipratiṣṭhante /",
    "GV04sankharu:870": " prāṇebhyo devāḥ /",
    "GV04sankharu:871": " devebhyo lokāḥ /",
    "GV04sankharu:872": " sa eṣa prāṇa eva prajñātmedaṃ śarīraṃ parigṛhyotthāpayati /",
    "GV04sankharu:873": " tasmād etad evoktham upāsīteti /",
    "GV04sankharu:874": " saiṣā prāṇe sarvāptiḥ /",
    "GV04sankharu:875": " yo vai prāṇaḥ sā prajñā /",
    "GV04sankharu:876": " yā vā prajñā sa prāṇaḥ /",
    "GV04sankharu:877": " tasyaiṣaiva siddhiḥ /",
    "GV04sankharu:878": " etad vijñānam /",
    "GV04sankharu:879": " yatraitat puruṣa ārto mariṣyann ābalyam etya saṃmoham eti /",
    "GV04sankharu:880": " tam āhuḥ - udakramīc cittam /",
    "GV04sankharu:881": " na śṛṇoti /",
    "GV04sankharu:882": " na paśyati /",
    "GV04sankharu:883": " na vācā vadati /",
    "GV04sankharu:884": " na dhyāyati /",
    "GV04sankharu:885": " athāsmin prāṇa ekaikadhā bhavati /",
    "GV04sankharu:886": " tad enaṃ vāk sarvair nāmabhiḥ sahāpyeti /",
    "GV04sankharu:887": " cakṣuḥ sarvai rūpaiḥ sahāpyeti /",
    "GV04sankharu:888": " śrotraṃ sarvaiḥ śabdaiḥ sahāpyeti /",
    "GV04sankharu:889": " manaḥ sarvair dhyātaiḥ sahāpyeti /",
    "GV04sankharu:890": " sa yadāsmāc charīrād utkrāmati sahaivaitaiḥ sarvair utkrāmati //",
    "GV04sankharu:891": " ŚĀ 5,4 = KU 3,4",
    "GV04sankharu:892": " vāg evāsmin sarvāṇi nāmānyabhivisṛjyante /",
    "GV04sankharu:893": " vācā sarvāṇi nāmānyāpnoti /",
    "GV04sankharu:894": " prāṇa evāsmin sarve gandhā abhivisṛjyante /",
    "GV04sankharu:895": " prāṇena sarvā gandhān āpnoti /",
    "GV04sankharu:896": " cakṣur evāsmin sarvāṇi rūpāṇyabhivisṛjyante /",
    "GV04sankharu:897": " cakṣuṣā sarvāṇi rūpāṇyāpnoti /",
    "GV04sankharu:898": " śrotram evāsmin sarve śabdā abhivisṛjyante /",
    "GV04sankharu:899": " śrotreṇa sarvāñ chabdān āpnoti /",
    "GV04sankharu:900": " mana evāsmin sarvāṇi dhyātānyabhivisṛjyante /",
    "GV04sankharu:901": " manasā sarvāṇi dhyātānyāpnoti /",
    "GV04sankharu:902": " saha hyetāvasmiñ charīre vasataḥ sahotkrāmataḥ /",
    "GV04sankharu:903": " atha yathāsmai prajñāyai sarvāṇi bhūtānyekaṃ bhavanti /",
    "GV04sankharu:904": " tad vyākhyāsyāmaḥ //",
    "GV04sankharu:905": " ŚĀ 5,5 = KU 3,5",
    "GV04sankharu:906": " vāg evāsyā ekam aṅgam udūḷham /",
    "GV04sankharu:907": " tasyai nāma parastāt prativihitā bhūtamātrā /",
    "GV04sankharu:908": " prāṇa evāsyā ekam aṅgam udūḷham /",
    "GV04sankharu:909": " tasya gandhaḥ parastāt prativihitā bhūtamātrā /",
    "GV04sankharu:910": " cakṣur evāsyā ekam aṅgam udūḷham /",
    "GV04sankharu:911": " tasya rūpaṃ parastāt prativihitā bhūtamātrā /",
    "GV04sankharu:912": " śrotram evāsyā ekam aṅgam udūḷham /",
    "GV04sankharu:913": " tasya śabdaḥ parastāt prativihitā bhūtamātrā /",
    "GV04sankharu:914": " jihvaivāsyā ekam aṅgam udūḷham /",
    "GV04sankharu:915": " tasyā annarasaḥ parastāt prativihitā bhūtamātrā /",
    "GV04sankharu:916": " hastāvevāsyā ekam aṅgam udūḷham /",
    "GV04sankharu:917": " tayoḥ karma parastāt prativihitā bhūtamātrā /",
    "GV04sankharu:918": " śarīramevāsyā ekam aṅgam udūḷham /",
    "GV04sankharu:919": " tasya sukhaduḥkhe parastāt prativihitā bhūtamātrā /",
    "GV04sankharu:920": " upastha evāsyā ekam aṅgam udūḷham /",
    "GV04sankharu:921": " tasyānando ratiḥ prajātiḥ parastāt prativihitā bhūtamātrā /",
    "GV04sankharu:922": " pādāvevāsyā ekam aṅgam udūḷham /",
    "GV04sankharu:923": " tayor ityāḥ parastāt prativihitā bhūtamātrā /",
    "GV04sankharu:924": " mana evāsyā ekam aṅgam udūḷham /",
    "GV04sankharu:925": " tasya dhīḥ kāmāḥ parastāt prativihitā bhūtamātrā //",
    "GV04sankharu:926": " ŚĀ 5,6 = KU 3,6",
    "GV04sankharu:927": " prajñayā vācaṃ samāruhya vācā sarvāṇi nāmānyāpnoti /",
    "GV04sankharu:928": " prajñayā prāṇaṃ samāruhya prāṇena sarvān gandhān āpnoti /",
    "GV04sankharu:929": " prajñayā cakṣuḥ samāruhya cakṣuṣā sarvāṇi rūpāṇyāpnoti /",
    "GV04sankharu:930": " prajñayā śrotraṃ samāruhya śrotreṇa sarvāñ chabdān āpnoti /",
    "GV04sankharu:931": " prajñayā jihvāṃ samāruhya jihvayā sarvān rasān āpnoti /",
    "GV04sankharu:932": " prajñayā hastau samāruhya hastābhyāṃ sarvāṇi karmāṇyāpnoti /",
    "GV04sankharu:933": " prajñayā śarīraṃ samāruhya śarīreṇa sukhaduḥkhe āpnoti /",
    "GV04sankharu:934": " prajñayopasthaṃ samāruhyupasthenānandaṃ ratiṃ prajātim āpnoti /",
    "GV04sankharu:935": " prajñayā pādau samāruhya pādābhyāṃ sarvā ityā āpnoti /",
    "GV04sankharu:936": " prajñayā manaḥ samāruhya manasā sarvāṇi dhyātānyāpnoti /",
    "GV04sankharu:937": " ŚĀ 5,7 = KU 3,7",
    "GV04sankharu:938": " na hi prajñāpetā vāṅ nāma kiṃcana prajñāpayet /",
    "GV04sankharu:939": " anyatra me mano 'bhūd ityāha /",
    "GV04sankharu:940": " nāham etan nāma prājñāsiṣam iti /",
    "GV04sankharu:941": " na hi prajñāpetaḥ prāṇo gandhaṃ kaṃcana prajñāpayet /",
    "GV04sankharu:942": " anyatra me mano 'bhūd ityāha /",
    "GV04sankharu:943": " nāham etaṃ gandhaṃ prājñāsiṣam iti /",
    "GV04sankharu:944": " na hi prajñāpetaṃ cakṣū rūpaṃ kiṃcana prajñāpayet /",
    "GV04sankharu:945": " anyatra me mano 'bhūd ityāha /",
    "GV04sankharu:946": " nāham etad rūpaṃ prājñāsiṣam iti /",
    "GV04sankharu:947": " na hi prajñāpetaṃ śrotraṃ śabdaṃ kaṃcana prajñāpayet /",
    "GV04sankharu:948": " anyatra me mano 'bhūd ityāha /",
    "GV04sankharu:949": " nāham etaṃ śabdaṃ prājñāsiṣam iti /",
    "GV04sankharu:950": " na hi prajñāpetā jihvānnarasaṃ kaṃcana prajñāpayet /",
    "GV04sankharu:951": " anyatra me mano 'bhūd ityāha /",
    "GV04sankharu:952": " nāham etam annarasaṃ prājñāsiṣam iti /",
    "GV04sankharu:953": " na hi prajñāpetau hastau karma kiṃcana prajñāpayetām /",
    "GV04sankharu:954": " anyatra nau mano 'bhūd ityāhatuḥ /",
    "GV04sankharu:955": " nāvām etat karma prājñāsiṣveti /",
    "GV04sankharu:956": " na hi prajñāpetaṃ śarīraṃ na sukhaṃ na duḥkhaṃ kiṃcana prajñāpayet /",
    "GV04sankharu:957": " anyatra me mano 'bhūd ityāha /",
    "GV04sankharu:958": " nāham etaṃ na sukhaṃ na duḥkhaṃ prājñāsiṣam iti /",
    "GV04sankharu:959": " na hi prajñāpeta upastha ānandaṃ na ratiṃ na prajātiṃ kāṃcana prajñāpayet /",
    "GV04sankharu:960": " anyatra me mano 'bhūd ityāha /",
    "GV04sankharu:961": " nāham etam ānandaṃ na ratiṃ prajātiṃ prājñāsiṣam iti",
    "GV04sankharu:962": " / na hi prajñāpetau pādāv ityāṃ kāṃcana prajñāpayet /",
    "GV04sankharu:963": " anyatra nau mano 'bhūd ityāha /",
    "GV04sankharu:964": " nāvām etām ityāṃ prājñāsiṣveti /",
    "GV04sankharu:965": " na hi prajñāpetā dhīḥ kāṃcana sidhyet,",
    "GV04sankharu:966": " na prajñātavyaṃ prajñāyet //",
    "GV04sankharu:967": " ŚĀ 5,8 = KU 3,8",
    "GV04sankharu:968": " na vācaṃ vijijñāsīti /",
    "GV04sankharu:969": " vaktāraṃ vidyāt /",
    "GV04sankharu:970": " na gandhaṃ vijijñāsīti /",
    "GV04sankharu:971": " ghrātāraṃ vidyāt /",
    "GV04sankharu:972": " na rūpaṃ vijijñāsīti /",
    "GV04sankharu:973": " draṣṭāraṃ vidyāt /",
    "GV04sankharu:974": " na śabdaṃ vijijñāsīti /",
    "GV04sankharu:975": " śrotāraṃ vidyāt /",
    "GV04sankharu:976": " nānnarasaṃ vijijñāsīti /",
    "GV04sankharu:977": " annarasasya vijñātāraṃ vidyāt /",
    "GV04sankharu:978": " na karma vijijñāsīti /",
    "GV04sankharu:979": " kartāraṃ vidyāt /",
    "GV04sankharu:980": " na sukhaduḥkhe vijijñāsīti /",
    "GV04sankharu:981": " sukhaduḥkhayor vistāraṃ vidyāt /",
    "GV04sankharu:982": " nānandaṃ na ratiṃ na prajātiṃ vijijñāsīti /",
    "GV04sankharu:983": " ānandasya rateḥ prajāter vijñātāraṃ vidyāt /",
    "GV04sankharu:984": " netyāṃ vijijñāsīti /",
    "GV04sankharu:985": " etāraṃ vidyāt /",
    "GV04sankharu:986": " na mano vijijñāsīti /",
    "GV04sankharu:987": " mantāraṃ vidyāt /",
    "GV04sankharu:988": " tā vā etā daśaiva bhūtamātrā adhiprajñam /",
    "GV04sankharu:989": " daśa prajñāmātrā adhibhutam /",
    "GV04sankharu:990": " yad dhi bhūtamātrā na syur na prajñāmātrāḥ syuḥ /",
    "GV04sankharu:991": " yad vā prajñāmātrā na syur na bhūtamātrāḥ syuḥ /",
    "GV04sankharu:992": " na hyanyatarato rūpaṃ kiṃcana sidhyet /",
    "GV04sankharu:993": " no eta nānā /",
    "GV04sankharu:994": " tad yathā rathasyāreṣu nemir arpitaḥ /",
    "GV04sankharu:995": " nābhāvarā arpitāḥ /",
    "GV04sankharu:996": " evam evaitā bhūtāmātrāḥ prajñāmātrāsvarpitāḥ /",
    "GV04sankharu:997": " prajñāmātrāḥ prāṇe 'rpitāḥ /",
    "GV04sankharu:998": " sa eṣa prāṇa eva prajñātmānanto 'jaro 'mṛto na sādhunā karmaṇā bhūyān bhavati np evāsādhunā kanīyān /",
    "GV04sankharu:999": " eṣa hyeva sādhu karma kārayati taṃ yam ebhyo lokebhya unninīṣate /",
    "GV04sankharu:1000": " eṣa u evāsādhu karma kārayati taṃ yam adho ninīṣate /",
    "GV04sankharu:1001": " eṣa lokapālaḥ /",
    "GV04sankharu:1002": " eṣa lokādhipatiḥ /",
    "GV04sankharu:1003": " eṣa lokeśaḥ /",
    "GV04sankharu:1004": " sa ma ātmeti vidyāt sa ma ātmeti vidyāt //",
    "GV04sankharu:1005": " iti śāṅkhāyanāraṇyake pañcamo 'dhyāyaḥ //",
    "GV04sankharu:1006": " ŚĀ 6,1 = KU 4,1",
    "GV04sankharu:1007": " atha gārgyo bālākir anūcānaḥ saṃspaṣṭa āsa /",
    "GV04sankharu:1008": " so 'vasad uśīnareṣu so 'vasan matsyeṣu kurupañcāleṣu kāśivideheṣviti /",
    "GV04sankharu:1009": " sa hājātaśatruṃ kāśyam āvrajyovāca - brahma te bravāṇīti /",
    "GV04sankharu:1010": " taṃ hovācājataśatruḥ - sahasraṃ dadmi ta ityetasyāṃ vāci /",
    "GV04sankharu:1011": " janako janaka iti vā u janā dhāvantīti //",
    "GV04sankharu:1012": " ŚĀ 6,2 = KU 4,2",
    "GV04sankharu:1013": " āditye bṛhat,",
    "GV04sankharu:1014": " candramasyannam,",
    "GV04sankharu:1015": " vidyuti satyam,",
    "GV04sankharu:1016": " stanayitnau śabdaḥ,",
    "GV04sankharu:1017": " vāyāvindro vaikuṇṭhaḥ,",
    "GV04sankharu:1018": " ākāśe pūrṇam,",
    "GV04sankharu:1019": " agnau viṣāsahiḥ, apsu tejaḥ /",
    "GV04sankharu:1020": " ityadhidaivatam /",
    "GV04sankharu:1021": " atādhyātmam - ādarśe pratirūpaḥ,",
    "GV04sankharu:1022": " chāyāyāṃ dvitīyaḥ,",
    "GV04sankharu:1023": " pratiśrutkāyām asuriti,",
    "GV04sankharu:1024": " śabde mṛtyuḥ,",
    "GV04sankharu:1025": " svapne yamaḥ,",
    "GV04sankharu:1026": " śarīre prajāpatiḥ,",
    "GV04sankharu:1027": " dakṣiṇe' kṣiṇi vācaḥ,",
    "GV04sankharu:1028": " savye 'kṣiṇi satyasya //",
    "GV04sankharu:1029": " ŚĀ 6,3 = KU 4,3",
    "GV04sankharu:1030": " sa hovāca bālākiḥ - ya evaiṣa āditye puruṣas tam evāham upāsa iti /",
    "GV04sankharu:1031": " taṃ hovācājātaśatruḥ - mā maitasmin saṃvādayiṣṭhāḥ /",
    "GV04sankharu:1032": " bṛhan pāṇḍaravāsā atiṣṭhāḥ sarveṣāṃ bhūtānāṃ Mūrdheti vā aham etam upāsa iti /",
    "GV04sankharu:1033": " sa yo haitam evam upāste 'tiṣṭhāḥ sarveṣāṃ bhūtānāṃ mūrdhā bhavati //",
    "GV04sankharu:1034": " ŚĀ 6,4 = KU 4,4",
    "GV04sankharu:1035": " sa hovāca bālākiḥ - ya evaiṣa candramasi puruṣas tam evāham upāsa iti /",
    "GV04sankharu:1036": " taṃ hovācājātaśatruḥ - mā maitasmin saṃvādayiṣṭhāḥ /",
    "GV04sankharu:1037": " annasyātmeti vā aham etam upāsa iti /",
    "GV04sankharu:1038": " sa yo haitam evam upāste 'nnasyātmā bhavati //",
    "GV04sankharu:1039": " ŚĀ 6,5 = KU 4,5",
    "GV04sankharu:1040": " sa hovāca bālākiḥ - ya evaiṣa vidyuti puruṣas tam evāham upāsa iti /",
    "GV04sankharu:1041": " taṃ hovācājātaśatruḥ - mā maitasmin saṃvādayiṣṭhāḥ /",
    "GV04sankharu:1042": " satyasyātmeti vā aham etam upāsa iti /",
    "GV04sankharu:1043": " sa yo haitam evam upāste satyasyātmā bhavati //",
    "GV04sankharu:1044": " ŚĀ 6,6 = KU 4,6",
    "GV04sankharu:1045": " sa hovāca bālākiḥ - ya evaiṣa stanayitnau puruṣas tam evāham upāsa iti /",
    "GV04sankharu:1046": " taṃ hovācājātaśatruḥ - mā maitasmin saṃvādayiṣṭhāḥ /",
    "GV04sankharu:1047": " śabdasyātmeti vā aham etam upāsa iti /",
    "GV04sankharu:1048": " sa yo haitam evam upāste śabdasyātmā bhavati //",
    "GV04sankharu:1049": " ŚĀ 6,7 = KU 4,7",
    "GV04sankharu:1050": " sa hovāca bālākiḥ - ya evaiṣa vāyau puruṣas tam evāham upāsa iti /",
    "GV04sankharu:1051": " taṃ hovācājātaśatruḥ - mā maitasmin saṃvādayiṣṭhāḥ /",
    "GV04sankharu:1052": " indro vaikuṇṭho 'parājitā seneti vā aham etam upāsa iti /",
    "GV04sankharu:1053": " sa yo haitam evam upāste jiṣṇur ha vā aparājiṣṇur anyatastyajāyī bhavati //",
    "GV04sankharu:1054": " ŚĀ 6,8 = KU 4,8",
    "GV04sankharu:1055": " sa hovāca bālākiḥ - ya evaiṣa ākāśe puruṣas tam evāham upāsa iti /",
    "GV04sankharu:1056": " taṃ hovācājātaśatruḥ - mā maitasmin saṃvādayiṣṭhāḥ /",
    "GV04sankharu:1057": " pūṛnam apravarti brahmeti vā aham etam upāsa iti /",
    "GV04sankharu:1058": " sa yo haitam evam upāste pūryate prajayā paśubhir yaśasā brahmavarcasena svargeṇa lokena sarvam āyur eti //",
    "GV04sankharu:1059": " ŚĀ 6,9 = KU 4,9",
    "GV04sankharu:1060": " sa hovāca bālākiḥ - ya evaiṣo 'gnau puruṣas tam evāham upāsa iti /",
    "GV04sankharu:1061": " taṃ hovācājātaśatruḥ - mā maitasmin saṃvādayiṣṭhāḥ /",
    "GV04sankharu:1062": " viṣāsahir iti vā aham etam upāsa iti /",
    "GV04sankharu:1063": " sa yo haitam evam upāste viṣāsahir haivānyeṣu bhavati //",
    "GV04sankharu:1064": " ŚĀ 6,10 = KU 4,10",
    "GV04sankharu:1065": " sa hovāca bālākiḥ - ya evaiṣo 'psu puruṣas tam evāham upāsa iti /",
    "GV04sankharu:1066": " taṃ hovācājātaśatruḥ - mā maitasmin saṃvādayiṣṭhāḥ /",
    "GV04sankharu:1067": " tejasa ātmeti vā aham etam upāsa iti /",
    "GV04sankharu:1068": " sa yo haitam evam upāste tejasa ātmā bhavati /",
    "GV04sankharu:1069": " ityadhidaivatam /",
    "GV04sankharu:1070": " athādhyātmam //",
    "GV04sankharu:1071": " ŚĀ 6,11 = KU 4,11",
    "GV04sankharu:1072": " sa hovāca bālākiḥ - ya evaiṣa ādarśe puruṣas tam evāham upāsa iti /",
    "GV04sankharu:1073": " taṃ hovācājātaśatruḥ - mā maitasmin saṃvādayiṣṭhāḥ /",
    "GV04sankharu:1074": " pratirūpa iti vā aham etam upāsa iti /",
    "GV04sankharu:1075": " sa yo haitam evam upāste pratirūpo haivāsya prajāyām ājāyate nāpratirūpaḥ //",
    "GV04sankharu:1076": " ŚĀ 6,12 = KU 4,12",
    "GV04sankharu:1077": " sa hovāca bālākiḥ - ya evaiṣa cchāyāyāṃ puruṣas tam evāham upāsa iti /",
    "GV04sankharu:1078": " taṃ hovācājātaśatruḥ - mā maitasmin saṃvādayiṣṭhāḥ /",
    "GV04sankharu:1079": " dvitīyo 'napaga iti vā aham etam upāsa iti /",
    "GV04sankharu:1080": " sa yo haitam evam upāste vindate dvitīyāt /",
    "GV04sankharu:1081": " dvitīyavān bhavati //",
    "GV04sankharu:1082": " ŚĀ 6,13 = KU 4,13",
    "GV04sankharu:1083": " sa hovāca bālākiḥ - ya evaiṣa pratiśrutkāyāṃ puruṣas tam evāham upāsa iti /",
    "GV04sankharu:1084": " taṃ hovācājātaśatruḥ - mā maitasmin saṃvādayiṣṭhāḥ /",
    "GV04sankharu:1085": " asur iti vā aham etam upāsa iti /",
    "GV04sankharu:1086": " sa yo haitam evam upāste na purā kālāt saṃmoham eti //",
    "GV04sankharu:1087": " ŚĀ 6,14 = KU 4,14",
    "GV04sankharu:1088": " sa hovāca bālākiḥ - ya evaiṣa śabde puruṣas tam evāham upāsa iti /",
    "GV04sankharu:1089": " taṃ hovācājātaśatruḥ - mā maitasmin saṃvādayiṣṭhāḥ /",
    "GV04sankharu:1090": " mṛtyur iti vā aham etam upāsa iti /",
    "GV04sankharu:1091": " sa yo haitam evam upāste na purā kālāt praiti //",
    "GV04sankharu:1092": " ŚĀ 6,15 = KU 4,15",
    "GV04sankharu:1093": " sa hovāca bālākiḥ - yenaitat puruṣaḥ suptaḥ svapnayā carati tamu evāham upāsa iti /",
    "GV04sankharu:1094": " taṃ hovācājātaśatruḥ - mā maitasmin saṃvādayiṣṭhāḥ /",
    "GV04sankharu:1095": " yamo rājeti vā aham etam upāsa iti /",
    "GV04sankharu:1096": " sa yo haitam evam upāste sarvaṃ hāsmā idaṃ śraiṣṭhyāya yamyate //",
    "GV04sankharu:1097": " ŚĀ 6,16 = KU 4,16",
    "GV04sankharu:1098": " sa hovāca bālākiḥ - ya evaiṣa śarīre puruṣas tam evāham upāsa iti /",
    "GV04sankharu:1099": " taṃ hovācājātaśatruḥ - mā maitasmin saṃvādayiṣṭhāḥ /",
    "GV04sankharu:1100": " prajāpatir iti vā aham etam upāsa iti /",
    "GV04sankharu:1101": " sa yo haitam evam upāste prajāyate prajayā paśbhir yaśasā brahmavaracasema svargeṇa lokena sarvam āyur eti //",
    "GV04sankharu:1102": " ŚĀ 6,17 = KU 4,17",
    "GV04sankharu:1103": " sa hovāca bālākiḥ - ya evaiṣa dakṣiṇe 'kṣiṇi puruṣas tam evāham upāsa iti /",
    "GV04sankharu:1104": " taṃ hovācājātaśatruḥ - mā maitasmin saṃvādayiṣṭhāḥ /",
    "GV04sankharu:1105": " vāca ātmāgner ātmā jyotiṣa ātmeti vā aham etam upāsa iti /",
    "GV04sankharu:1106": " sa yo haitam evam upāste eteṣāṃ sarveṣām ātmā bhavati //",
    "GV04sankharu:1107": " ŚĀ 6,18 = KU 4,18",
    "GV04sankharu:1108": " sa hovāca bālākiḥ - ya evaiṣa savye 'kṣiṇi puruṣas tam evāham upāsa iti /",
    "GV04sankharu:1109": " taṃ hovācājātaśatruḥ - mā maitasmin saṃvādayiṣṭhāḥ /",
    "GV04sankharu:1110": " satyasyātm vidyuta ātmā tejasa ātmeti vā aham etam upāsa iti /",
    "GV04sankharu:1111": " sa yo haitam evam upāste eteṣāṃ sarveṣām ātmā bhavati //",
    "GV04sankharu:1112": " ŚĀ 6,19 = KU 4,19",
    "GV04sankharu:1113": " tata u ha bālākis tūṣṇīm āsa /",
    "GV04sankharu:1114": " taṃ hovācājātaśatruḥ - etāvān nu bālākā3 iti /",
    "GV04sankharu:1115": " etāvad iti hovāca bālākiḥ /",
    "GV04sankharu:1116": " taṃ hovācājātaśatruḥ - mṛṣā vai khalu mā saṃvādayiṣṭhā brahma te bravāṇīti /",
    "GV04sankharu:1117": " sa hovāca - yo vai bālāka eteṣāṃ puruṣāṇāṃ kartā yasya vaitat karma sa vai veditavya iti /",
    "GV04sankharu:1118": " tata u ha bālākiḥ samitpāṇiḥ praticakrama upāyānīti /",
    "GV04sankharu:1119": " taṃ hovācājātaśatruḥ - pratilomarūpam eva tan manye yat kṣatriyo brāhmaṇam upanayeta /",
    "GV04sankharu:1120": " ehi vyeva tvā jñapayiṣyāmīti /",
    "GV04sankharu:1121": " taṃ ha pāṇāvabhipadya pravavrāja /",
    "GV04sankharu:1122": " tau ha suptaṃ puruṣam ājagmatuḥ /",
    "GV04sankharu:1123": " taṃ hājātaśatrur āmantrayāñcakre - bṛhan pāṇḍaravāsaḥ soma rājann iti /",
    "GV04sankharu:1124": " sa u ha śiśya eva /",
    "GV04sankharu:1125": " tat u hainaṃ yaṣṭyā vicikṣepa /",
    "GV04sankharu:1126": " sa tata eva samuttasthau /",
    "GV04sankharu:1127": " taṃ hovācājātaśatruḥ - kvaiṣa etad bālāke puruṣo 'śayiṣṭa,",
    "GV04sankharu:1128": " yatraitad abhūt,",
    "GV04sankharu:1129": " yata etad āgād iti /",
    "GV04sankharu:1130": " hitā nama puruṣasya nāḍyo hṛdayāt purītatam abhipratanvanti tad yathā sahasradhā keśo vipāṭitastvāvad aṇvyaḥ /",
    "GV04sankharu:1131": " piṅgalasyāṇimnyas tiṣṭhanti śuklasya kṛṣṇasya pītasya lohitasya ca /",
    "GV04sankharu:1132": " tāsu tadā bhavati yadā suptaḥ svapnaṃ na kaṃcana paśyati //",
    "GV04sankharu:1133": " ŚĀ 6,20 = KU 4,20",
    "GV04sankharu:1134": " athāsmin prāṇa ekaikadhā bhavati /",
    "GV04sankharu:1135": " tad enaṃ vāk sarvair nāmabhiḥ sahāpyeti /",
    "GV04sankharu:1136": " cakṣuḥ sarvai rūpaiḥ sahāpyeti /",
    "GV04sankharu:1137": " śrotraṃ sarvaiḥ śabdaiḥ sahāpyeti /",
    "GV04sankharu:1138": " manaḥ sarvair dhyātaiḥ sahāpyeti /",
    "GV04sankharu:1139": " sa yadA pratibudhyate,",
    "GV04sankharu:1140": " yathāgner jvalataḥ sarvā diśo visphuliṅgā vipratiṣṭheran evam evaitasmād ātmanaḥ prāṇā yathāyatanaṃ vipratiṣṭhante prāṇebhyo devāḥ devebhyo lokāḥ /",
    "GV04sankharu:1141": " sa eṣa prāṇa eva prajñātmedaṃ śarīram AtmAnam anupraviṣṭa ā lomabhya ā nakhebhyaḥ /",
    "GV04sankharu:1142": " tad yathā kṣuraḥ kṣuradhāne vopahito viśvaṃbharo vā viśvaṃbarakulāya evam evaiṣa prajñātmedaṃ śarīram ātmānam anupraviṣṭa ā lomabhya ā nakhebhyaḥ",
    "GV04sankharu:1143": " tam etam ātmānam eta ātmāno 'nvavasyante yathā śreṣṭhinaṃ svāḥ /",
    "GV04sankharu:1144": " tad yatha śreṣṭhī svair bhuṅkte yathā vā svāḥ śreṣṭhinaṃ bhuñjanti /",
    "GV04sankharu:1145": " evam evaiṣa prajñātmaitair ātmabhir bhuṅkte /",
    "GV04sankharu:1146": " evam evaita ātmāna etam ātmānaṃ bhuñjanti /",
    "GV04sankharu:1147": " sa yāvad dha vā indra etam ātmānaṃ na vijajñe tāvad enam asurā abhibabhūvuḥ /",
    "GV04sankharu:1148": " sa yadā vijajñe 'tha hatvāsurān vijitya sarveṣāṃ ca devānāṃ śraiṣṭhyaṃ svārājyam ādhipatyaṃ paryait /",
    "GV04sankharu:1149": " tathau evaivaṃ vidvān sarvān pāpmano 'pahaty sarveṣāṃ ca bhūtānām śraiṣṭhyaṃ svārājya ādhipatyaṃ paryeti /",
    "GV04sankharu:1150": " ya evaṃ veda ya evaṃ veda //",
    "GV04sankharu:1151": " iti śāṅkhāyanāraṇyake ṣaṣṭho 'dhyāyaḥ //",
    "GV04sankharu:1152": " om ṛtaṃ vadiṣyāmi /",
    "GV04sankharu:1153": " satyaṃ vadiṣyāmi /",
    "GV04sankharu:1154": " tan mām avatu tad vaktāram avatvavatu mām avatu vaktāram /",
    "GV04sankharu:1155": " mayi bhargo mayi mahaḥ /",
    "GV04sankharu:1156": " vāṅ me manasi pratiṣṭhitā /",
    "GV04sankharu:1157": " mano me vāci pratiṣṭhitam /",
    "GV04sankharu:1158": " āvir āvir mayyābhūḥ /",
    "GV04sankharu:1159": " vedasya ma āṇīḥ /",
    "GV04sankharu:1160": " ṛta mā mā hiṃsīḥ /",
    "GV04sankharu:1161": " anenādhītenāhorātrān tsaṃvasāmi /",
    "GV04sankharu:1162": " agne iḷā nama iḷā namaḥ /",
    "GV04sankharu:1163": " ṛṣibhyo mantrakṛdbhyo mantrapatibhyo namo 'stu devebhyaḥ /",
    "GV04sankharu:1164": " śivā naḥ śaṭamā bhava sumṛḍīkā sarasvati mā te vyoma saṃdṛśi /",
    "GV04sankharu:1165": " adabdhaṃ mana iṣiraṃ cakṣuḥ sūryo jyotiṣāṃ śreṣṭhaḥ /",
    "GV04sankharu:1166": " dīkṣe mā mā hiṃsīḥ //",
    "GV04sankharu:1167": " athātaḥ saṃhitāyā upaniṣat /",
    "GV04sankharu:1168": " pṛthivī pūrvarūpaṃ dyaur uttararūpaṃ vāyuḥ saṃhiteti śauravīro māṇḍūkeyaḥ /",
    "GV04sankharu:1169": " ākāśaḥ saṃhitetyasya māṇḍavyo vedayāñ cakre - sa hāviparihṛto mene na me 'sya putreṇa samagād iti /",
    "GV04sankharu:1170": " parihṛto mena ity āgastyaḥ /",
    "GV04sankharu:1171": " samānaṃ hyatra pituśca putrasya ca vāyuś cākāśaś ca /",
    "GV04sankharu:1172": " ityadhidaivatam /",
    "GV04sankharu:1173": " athādhyātmam /",
    "GV04sankharu:1174": " vāk pūrvarūpaṃ mana uttararūpaṃ prāṇaḥ saṃhiteti śauravīro māṇḍūkeyaḥ /",
    "GV04sankharu:1175": " atha ha smāsya putra āha dīrghaḥ - manasā vā agre kīrtayati tad vācā vadati /",
    "GV04sankharu:1176": " tasmān mana eva pūrvarūpaṃ vāg uttararūpaṃ mano vāk prāṇas tveva saṃhiteti /",
    "GV04sankharu:1177": " sa eṣo 'śvarathaḥ praṣṭivāhano manovākprāṇasaṃhitaḥ svargaṃ lokaṃ gamayati /",
    "GV04sankharu:1178": " sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur etīti nu māṇḍūkeyānām //",
    "GV04sankharu:1179": " śākalyasya pṛthivyagniḥ pṛthivī vāg anuvyāhārāḥ /",
    "GV04sankharu:1180": " sa yadi nirbhujaḥ khalu vai vayaṃ madhyamo vāk prāṇena mātā jāyā prajñā vāg bṛhadgatirvālisarvamuttamam //",
    "GV04sankharu:1181": " atha śākalyasya /",
    "GV04sankharu:1182": " pṛthivī pūrvarūpaṃ dyaur uttararūpaṃ vāyuḥ saṃhitā vṛṣṭiḥ saṃdhiḥ saṃdhātā /",
    "GV04sankharu:1183": " tad utāpi yatraitad balavad anugṛhṇan mahāmegho vṛṣṭiṃ varṣati /",
    "GV04sankharu:1184": " dyāvāpṛthivyau samadhātām ityadhidaivatam /",
    "GV04sankharu:1185": " athādhyātmam /",
    "GV04sankharu:1186": " puruṣo 'yaṃ sarvam āṇḍam /",
    "GV04sankharu:1187": " dve vidale bhavataḥ /",
    "GV04sankharu:1188": " tatredam eva pūrvarūpam idam uttararūpam /",
    "GV04sankharu:1189": " tatrāyam antareṇākāśaḥ /",
    "GV04sankharu:1190": " yathāsau dyāvāpṛthivyor antareṇākāśa etasminn ākāśe prāṇa āyatto bhavati yathāmuṣminn ākāśe vāyur āyatto bhavati /",
    "GV04sankharu:1191": " yathāmūni trīṇi jyotīṃṣyevam imāni puruṣe trīṇi jyotīṃṣi /",
    "GV04sankharu:1192": " yathāsau divyāditya evam idaṃ śirasi cakṣuḥ /",
    "GV04sankharu:1193": " yathāsāvantarikṣe vidyud evam idam ātmani hṛdayam /",
    "GV04sankharu:1194": " yathāyam agniḥ pṛthivyam evam idam upasthe retaḥ /",
    "GV04sankharu:1195": " evamiva ha sma sarvata ātmānam anuvidhāyāha - idam eva pūrvarūpam idam uttararūpaṃ mano vāk prāṇas tveva saṃhiteti /",
    "GV04sankharu:1196": " sa eṣo ' śvarathaḥ praṣṭivahano manovākprāṇasaṃhitaḥ svargaṃ lokaṃ gamayati /",
    "GV04sankharu:1197": " sa ya evam etāṃ saṃhitāṃ +veda saṃdhīyate prajayā paśubhir yaśasā brahmavarcasena svargeṇa lokena",
    "GV04sankharu:1198": " sarvam āyur eti //",
    "GV04sankharu:1199": " pṛthivī pūrvarūpaṃ dyaur uttararūpaṃ vāyuḥ saṃhitā diśaḥ saṃdhir ādityaḥ saṃdhāteti vaiśvāmitraḥ /",
    "GV04sankharu:1200": " ityadhidaivatam /",
    "GV04sankharu:1201": " athādhyātmam /",
    "GV04sankharu:1202": " vāk pūrvarūpaṃ mana uttararūpaṃ prāṇaḥ saṃhitā śrotraṃ saṃdhiś cakṣuḥ saṃdhātā /",
    "GV04sankharu:1203": " sa ya evam etāṃ etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti //",
    "GV04sankharu:1204": " agniḥ pūrvarūpaṃ candramā uttararūpaṃ vidyut saṃhiteti sūryadattaḥ /",
    "GV04sankharu:1205": " ityadhidaivatam /",
    "GV04sankharu:1206": " athādhyātmam - vāk pūrvarūpaṃ mana uttararūpaṃ satyaṃ saṃhitā /",
    "GV04sankharu:1207": " sa ya evam etāṃ etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti //",
    "GV04sankharu:1208": " pṛthivī pūrvarūpaṃ dyaur uttararūpaṃ kālaḥ saṃhiteti rādheyaḥ /",
    "GV04sankharu:1209": " ityadhidaivatam /",
    "GV04sankharu:1210": " athādhyātmam - vāk pūrvarūpaṃ mana uttararūpaṃ ātmā saṃhitā /",
    "GV04sankharu:1211": " sa ya evam etāṃ etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti //",
    "GV04sankharu:1212": " vāk pūrvarūpaṃ mana uttararūpaṃ vidyā saṃhiteti pauṣkarasādiḥ /",
    "GV04sankharu:1213": " sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti //",
    "GV04sankharu:1214": " athāto 'nuvyāhārāḥ /",
    "GV04sankharu:1215": " prāṇo vaṃśa iti vidyāt /",
    "GV04sankharu:1216": " sa ya enaṃ prāṇaṃ vaṃśaṃ bruvan param upavadet śaknuvan kaścic cen manyeta - prāṇaṃ vaṃśaṃ +samadhām /",
    "GV04sankharu:1217": " prāṇaṃ vaṃśaṃ saṃdhitsituṃ na śaknoṣītyāttha /",
    "GV04sankharu:1218": " prāṇas tvā vaṃśo hāsyatītyevainaṃ brūyāt /",
    "GV04sankharu:1219": " atha ced aśaknuvan manyeta prāṇaṃ vaṃśaṃ samadhitsīḥ taṃ nāśakaḥ saṃdhātuṃ prāṇas tvā vaṃśo hāsyatītyevainaṃ brūyāt /",
    "GV04sankharu:1220": " yathā nu kathā ca bruvan vābruvan vā brūyād abhyāśam eva yat tat tathā syāt /",
    "GV04sankharu:1221": " na tvevānyat kuśalād brāhmaṇaṃ brūyād atidyumna eva brāhmaṇaṃ brūyān nātidyumne ca na brāhmaṇaṃ brūyān namo 'stu brāhmaṇebhya iti śauravīro māṇḍūkeyaḥ //",
    "GV04sankharu:1222": " sa yadi prāṇaṃ vaṃśaṃ bruvantaṃ param upavadet śaknuvantaṃ cen manyeta - prāṇaṃ vaṃśaṃ samadhitsiṣam prāṇaṃ vaṃśaṃ saṃdhitsituṃ na śaknoṣītyāttha",
    "GV04sankharu:1223": " prāṇas tvā vaṃśo hāsyatītyevainaṃ brūyāt /",
    "GV04sankharu:1224": " atha ced aśaknuvantaṃ manyeta - prāṇaṃ vaṃśaṃ samadhitsīs tan nāśakaḥ saṃdhātum /",
    "GV04sankharu:1225": " prāṇas tvā vaṃśo hāsyatītyevainaṃ brūyāt /",
    "GV04sankharu:1226": " yathā nu kathā ca bruvantaṃ vābruvantaṃ vā brūyād abhyāśam eva yat tat tathā syāt /",
    "GV04sankharu:1227": " na tvevānyat kuśalād brāhmaṇaṃ brūyād atidyumna eva brāhmaṇaṃ brūyān nātidyumne ca na brāhmaṇaṃ brūyān namo 'stu brāhmaṇebhya iti śauravīro māṇḍūkeyaḥ //",
    "GV04sankharu:1228": " athāto nirbhujapravādāḥ /",
    "GV04sankharu:1229": " pṛthivyāyatanaṃ nirbhujaṃ divāyatanaṃ pratṛṇṇam antartikṣāyatanam ubhayam antareṇa /",
    "GV04sankharu:1230": " sa ya enaṃ nirbhujaṃ bruvan param upavadet /",
    "GV04sankharu:1231": " pṛthivīṃ devatām āraḥ pṛthivī tvā devatāriṣyatītyenaṃ brūyāt /",
    "GV04sankharu:1232": " atha yadi pratṛṇṇam bruvan param upavaded divaṃ devatām āro dyaus tvā devatāriṣyatītyenaṃ brūyāt /",
    "GV04sankharu:1233": " atha yadyubhayam antareṇa bruvan param upavaded antarikṣaṃ devatām āra antarikṣaṃ tvā devatāriṣyatītiyenaṃ brūyāt /",
    "GV04sankharu:1234": " yad dhi saṃdhiṃ vivartayati tan nirbhujasya rūpam /",
    "GV04sankharu:1235": " atha yac chuddhe akṣare abhivyāharati tat pratṛṇṇasyāgra u eva /",
    "GV04sankharu:1236": " ubhayam antareṇobhayaṃ vyāptaṃ bhavati /",
    "GV04sankharu:1237": " annādyakāmo nirbhujaṃ brūyāt svargakāṃaḥ pratṛṇṇam ubhayakāma ubhayamantareṇa /",
    "GV04sankharu:1238": " sa ya enaṃ nirbhujaṃ bruvan param upavaded acyoṣṭhā avarābhyāṃ sthānābhyām ityenaṃ brūyāt /",
    "GV04sankharu:1239": " atha yadi pratṛṇṇam bruvan param upavaded acyoṣṭhā uttarābhyāṃ sthānābhyām ityevainaṃ brūyāt /",
    "GV04sankharu:1240": " yastvevobhayam antareṇāha tasya tasya nāstyupavādaḥ /",
    "GV04sankharu:1241": " yathā nu kathā ca bruvan vābruvan vā brūyād abhyāśam kuśalād brāhmaṇaṃ brūyād atidyumna evaṃ brāhmaṇaṃ brūyān nātidyumne ca na brāhmaṇaṃ brūyāt",
    "GV04sankharu:1242": " namo 'stu brāhmaṇebhya iti śauravīro māṇḍūkeyaḥ //",
    "GV04sankharu:1243": " atha khalvāhur nirbhujavaktrāḥ /",
    "GV04sankharu:1244": " pūrvam evākṣaraṃ pūrvarūpam uttaram uttararūpam /",
    "GV04sankharu:1245": " yakāravakārāvantareṇa sā saṃhiteti /",
    "GV04sankharu:1246": " sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti //",
    "GV04sankharu:1247": " atha vai vayaṃ brūmo nirbhujavaktrāḥ sma iti ha smāha hvastro māṇḍūkeyaḥ /",
    "GV04sankharu:1248": " pūrvam evākṣaraṃ pūrvarūpam uttaram uttararūpam /",
    "GV04sankharu:1249": " tad yāsau mātrā pūrvarūpottarūpe antareṇa yena saṃdhiṃ vivartayati yena mātrāmātraṃ vibhajati yena svarāt svaraṃ vijñāpayati sā saṃhiteti /",
    "GV04sankharu:1250": " sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti //",
    "GV04sankharu:1251": " atha ha smāsya putra āha madhyamaḥ prātiyodhīputro magadhavāsī pūrvam evākṣaraṃ pūrvarūpam uttaram uttararūpam /",
    "GV04sankharu:1252": " tad yāsau mātrā saṃdhivijñāpanī sāma tad bhavati sāmaihāvaṃ saṃhitāṃ manya iti /",
    "GV04sankharu:1253": " tad etad ṛcābhyuditam - mā naḥ stenebhyo ye abhi druhas pade nirāmiṇo ripavo 'nneṣu jāgṛdhuḥ /",
    "GV04sankharu:1254": " ā devānām ohate vi vrayo hṛdi bṛhaspate na paraḥ sāmno viduḥ //",
    "GV04sankharu:1255": " iti /",
    "GV04sankharu:1256": " sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti //",
    "GV04sankharu:1257": " vāk prāṇena saṃdhīyata iti kauṇṭharavyaḥ /",
    "GV04sankharu:1258": " prāṇaḥ pavamānena pavamāno viśvair devair viśve devāḥ svargeṇa lokena svargo loko brahmaṇā saiṣāvaraparā saṃhitā /",
    "GV04sankharu:1259": " sa ya evam etām avaraparāṃ saṃhitāṃ veda evaṃ haiva sa prajayā paśubhir yaśasā brahmavarcasena svargeṇa lokena saṃdhīyate yathaiṣāvaraparā saṃhitā",
    "GV04sankharu:1260": " sa yadi pareṇa vopasṛṣṭaḥ svena vārthenābhivyāhared abhivyāharann eva vidyāt - divaṃ saṃhitāgamad viduṣo devān abhivyāhārārtham evaṃ bhaviṣyatīti",
    "GV04sankharu:1261": " etenāvarapareṇa tathā haiva tad bhavati //",
    "GV04sankharu:1262": " mātā pūrvarūpaṃ pitottararūpaṃ prajā saṃhiteti bhārgavaḥ /",
    "GV04sankharu:1263": " tad etad ekam eva sarvaṃ abhyanūktam /",
    "GV04sankharu:1264": " mātā ca hyevedaṃ pitā ca prajā ca sarvam /",
    "GV04sankharu:1265": " saiṣāditisaṃhitā /",
    "GV04sankharu:1266": " aditir hevedaṃ sarvaṃ yad idaṃ kiṃcid viśvabhūtam /",
    "GV04sankharu:1267": " tad etad ṛcābhyuditam - aditir dyaur aditir antarikṣaṃ aditir mātā sā pitā sa putraḥ /",
    "GV04sankharu:1268": " viśve devā aditiḥ pañca janā aditir jātam aditir janitvam //",
    "GV04sankharu:1269": " sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti //",
    "GV04sankharu:1270": " jāyā pūrvarūpaṃ patir uttararūpaṃ putraḥ saṃhitā retaḥ saṃdhiḥ prajananaṃ saṃdhānam iti sthaviraḥ śākalyaḥ /",
    "GV04sankharu:1271": " saiṣā prajāpatisaṃhitā /",
    "GV04sankharu:1272": " sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti //",
    "GV04sankharu:1273": " prajñā pūrvarūpaṃ śraddhottararūpaṃ karma saṃhitā satyaṃ saṃdhānam iti kāśyapaḥ /",
    "GV04sankharu:1274": " saiṣā satyasaṃhitā /",
    "GV04sankharu:1275": " tad āhur yat satyasaṃdhā devā iti /",
    "GV04sankharu:1276": " sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti //",
    "GV04sankharu:1277": " vāk saṃhiteti pañcālacaṇḍaḥ /",
    "GV04sankharu:1278": " vācā vai vedāḥ saṃdhīyante vācā chandāṃsi vācā mitrāṇi saṃdadhati /",
    "GV04sankharu:1279": " tad yatraitad adhīte vā bhāṣate vā vāci tadā prāṇo bhavati /",
    "GV04sankharu:1280": " vāk tadā prāṇaṃ reḷhi /",
    "GV04sankharu:1281": " atha yat svapiti vā tūṣṇīṃ vā bhavati prāṇe tadā vāg bhavati prāṇastadā vācaṃ reḷhi. tāv anyonyaṃ rīḷhaḥ /",
    "GV04sankharu:1282": " tad etad ṛcābhyuditam - ekaḥ suparṇaḥ sa samudram āviveśa,",
    "GV04sankharu:1283": " sa idaṃ viśvaṃ bhuvanaṃ vicaṣṭe /",
    "GV04sankharu:1284": " taṃ pākena manasāpaśyam antitas,",
    "GV04sankharu:1285": " taṃ mātā reḷhi sa u reḷhi mātaram //",
    "GV04sankharu:1286": " iti /",
    "GV04sankharu:1287": " vāg vai mātā prāṇo vatsaḥ /",
    "GV04sankharu:1288": " sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti //",
    "GV04sankharu:1289": " bṛhadrathaṃtareṇa rūpeṇa saṃhitā saṃdhīyata iti tārkṣyaḥ /",
    "GV04sankharu:1290": " vāg vai rathaṃtarasya rūpaṃ prāṇo bṛhataḥ /",
    "GV04sankharu:1291": " ubhābhyām u khalu saṃhitā saṃdhīyate vācā ca prāṇena ca /",
    "GV04sankharu:1292": " etasyāṃ ha smopaniṣadi saṃvatsaraṃ gā rakṣayata iti tārkṣyaḥ /",
    "GV04sankharu:1293": " sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti //",
    "GV04sankharu:1294": " gatiḥ pūrvvarūpaṃ nivṛttir uttararūpaṃ sthitiḥ saṃhiteti jāratkārava ārtabhāgaḥ /",
    "GV04sankharu:1295": " tasyām etasyāṃ saṃhitāyāṃ dhvaṃsayo nimeṣāḥ kāṣṭhāḥ kalāḥ kṣaṇā muhūrtā ahorātrā ardhamāsā māsā ṛtavaḥ saṃvatsarāś ca saṃdhīyante /",
    "GV04sankharu:1296": " saiṣā saṃhitainān kālān saṃdadhāti /",
    "GV04sankharu:1297": " kālo gatinivṛttisthitīḥ saṃdadhāti /",
    "GV04sankharu:1298": " gatinivṛttisthitibhir idaṃ sarvaṃ saṃdhīyate /",
    "GV04sankharu:1299": " ityadhidaivatam /",
    "GV04sankharu:1300": " athādhyātmam - bhūtaṃ pūrvarūpaṃ bhaviṣyad uttararūpaṃ bhavat saṃhiteti kālasaṃdhiḥ /",
    "GV04sankharu:1301": " tad etad ṛcābhyuditam - mahat tan nāma guhyaṃ puruspṛg yena bhutaṃ janayo yena bhavyam /",
    "GV04sankharu:1302": " pratnaṃ jātaṃ jyotir yad asya priyaṃ priyāḥ samaviśanta pañca //",
    "GV04sankharu:1303": " iti /",
    "GV04sankharu:1304": " sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti //",
    "GV04sankharu:1305": " athāto vāliśikhāyaner vacaḥ /",
    "GV04sankharu:1306": " pañcemāni mahābhūtāni bhavantīti ha smāha vāliśikhayaniḥ /",
    "GV04sankharu:1307": " pṛthivī vāyur ākāśam āpo jyautīṃṣi tāni mithaḥ saṃhitani bhavanti /",
    "GV04sankharu:1308": " aatha yānyanyāni kṣudrāṇi mahābhūtaiḥ saṃdhīyante saiṣā sarvavibhūtasaṃhitā /",
    "GV04sankharu:1309": " sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti //",
    "GV04sankharu:1310": " sarvā vāg brahmeti ha smāha lauhikyaḥ /",
    "GV04sankharu:1311": " ye tu kecana śabdā vācam eva tāṃ vidyāt /",
    "GV04sankharu:1312": " tad apyetad ṛṣir āha - ahaṃ rudrebhir vasubhiś carāmīti /",
    "GV04sankharu:1313": " saiṣā vāk sarvaśabdā bhavati /",
    "GV04sankharu:1314": " sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti /",
    "GV04sankharu:1315": " yatā caitad brahma kāmarūpi kāmacāri bhavatyevaṃ haiva sa sarveṣu bhūteṣu kāmarūpī kāmacārī bhavati /",
    "GV04sankharu:1316": " ya evaṃ veda ya evaṃ veda //",
    "GV04sankharu:1317": " iti śāṅkhāyanāraṇyake saptamo 'dhyāyaḥ //",
    "GV04sankharu:1318": " prāṇo vaṃśa iti ha smāha sthaviraḥ śākalyaḥ /",
    "GV04sankharu:1319": " tadu yathā śālāvaṃśe sarve 'nye vaṃśāḥ samāhitāḥ syur evam evaitasmin prāṇe sarva ātmā samāhitaḥ /",
    "GV04sankharu:1320": " tasyaitadyātmanaḥ prāṇa ūṣmarūpam asthīni sparśarūpaṃ majjānaḥ svararūpaṃ māṃsaṃ lohitam ityetac caturtham antasthārūpam iti /",
    "GV04sankharu:1321": " treyaṃ tveva na etat proktam iti ha smāha hvastro māṇḍūkeyaḥ /",
    "GV04sankharu:1322": " tasyaitasya trayasya trīṇītaḥ ṣaṣṭiśatāni bhavanti saṃdhīnāṃ trīṇītas tāni saptaviṃśatiśatāni bhavanti /",
    "GV04sankharu:1323": " sapta vai viṃśatiśatāni saṃvatsarasyāhorātrāṇām /",
    "GV04sankharu:1324": " tat saṃvatsarasyāhorātrāṇyāpnoti /",
    "GV04sankharu:1325": " sa eṣa saṃvatsarasaṃmānaś cakṣurmayaś śrotramayaś chandomayo manomayo vāṅmaya ātmā /",
    "GV04sankharu:1326": " sa ya evam etaṃ saṃvatsarasaṃmānaṃ cakṣurmayaṃ śrotramayaṃ chandomayaṃ manomayaṃ vāmayam ātmānaṃ veda saṃvatsarasya sāyaujyaṃ salokatāṃ sarūpatāṃ sabhakṣatām aśnute /",
    "GV04sankharu:1327": " putrī paśumān bhavati sarvam āyur etyasyāruṇikeyo devayāñcakre //",
    "GV04sankharu:1328": " atha kauṣṭharavyaḥ /",
    "GV04sankharu:1329": " trīṇi ṣaṣṭiśatānyakṣarāṇām /",
    "GV04sankharu:1330": " trīṇi ṣaṣṭiśatānyūṣmaṇām /",
    "GV04sankharu:1331": " trīṇi ṣaṣṭiśatāni saṃdhīnām /",
    "GV04sankharu:1332": " yānyakṣarāṇyavocāmāhāni tāni /",
    "GV04sankharu:1333": " yān ūṣmaṇo rātrayastāḥ /",
    "GV04sankharu:1334": " yān saṃdhīn avocāmāhorātrāṇāṃ te saṃdhayaḥ /",
    "GV04sankharu:1335": " ityadhidaivatam /",
    "GV04sankharu:1336": " athādhyātmam - yānyakṣarāṇyadhidaivatam avocāmāsthīni tānyadhyātmam /",
    "GV04sankharu:1337": " yān ūṣmaṇo 'dhidaivatam avocāma +majjānas te 'dhyātmam /",
    "GV04sankharu:1338": " eṣa u ha vai saṃpratiprāṇo yan majjā etad retaḥ na vā ṛte prāṇād retasaḥ siddhir asti /",
    "GV04sankharu:1339": " yad vā ṛte prāṇād retaḥ sicyeta tat pūyen na saṃbhavet /",
    "GV04sankharu:1340": " yān saṃdhīn adhidaivatam avocāma parvāṇi tānyadhyātmam /",
    "GV04sankharu:1341": " tasyaitasyāsthnāṃ +majjā parvaṇām iti pañcetaścatvāriṃśacchatāni bhavanti /",
    "GV04sankharu:1342": " saṃdhīnāṃ pañcetastadaśītisahasraṃ bhavati /",
    "GV04sankharu:1343": " aśītisahasraṃ vārkalino bṛhatīr aharahani saṃpādayanti /",
    "GV04sankharu:1344": " sa eṣo 'haḥsaṃmānaś cakṣurmayaś śrotramayaś chandomayo manomayo vāṅmaya ātmā /",
    "GV04sankharu:1345": " sa ya evam etad ahaḥsaṃmānaṃ cakṣurmayaṃ śrotramayaṃ chandomayaṃ manomayaṃ vāmayam ātmānaṃ veda ahnāṃ sāyaujyaṃ salokatāṃ sarūpatāṃ sabhakṣatām aśnute /",
    "GV04sankharu:1346": " putrī paśumān bhavati sarvam āyur eti //",
    "GV04sankharu:1347": " catvāraḥ puruṣā iti vāstyaḥ - śarīrapuruṣaś chandaḥpuruṣo vedepuruṣo mahāpuruṣa iti /",
    "GV04sankharu:1348": " śarīrapuruṣa iti yam avocam ya evāyaṃ daivika ātmā tasyaitasya yo 'yam aśarīraḥ prajñātmā sa rasaḥ /",
    "GV04sankharu:1349": " chandaḥpuruṣa iti yam avocāmākṣarasamāmnāya eva /",
    "GV04sankharu:1350": " tasyaitasyākāro rasaḥ /",
    "GV04sankharu:1351": " vedapuruṣa iti yam avocāma yena devān vedargvedaṃ yajurvedaṃ sāmavedam iti tasyaitasya brahmarasaḥ /",
    "GV04sankharu:1352": " tasmād brahmiṣṭhaṃ brahmāṇam ṛtvijaṃ kurvīta yo yajñasyolvaṇaṃ vidyāt /",
    "GV04sankharu:1353": " mahāpuruṣa iti yam avocāma saṃvatsara eva tasyaitasyāsāv ādityo rasaḥ /",
    "GV04sankharu:1354": " sa yaś cāyam aśarīraḥ prajñātmā yaś cāsāv āditya ekam etad iti vidyāt /",
    "GV04sankharu:1355": " tad etad ṛcābhyuditam //",
    "GV04sankharu:1356": " citraṃ devānām udagād anīkaṃ cakṣur mitrasya varuṇasyāgneḥ /",
    "GV04sankharu:1357": " āprā dyāvāpṛthivī antarikṣaṃ sūrya ātmā jagatas tasthuṣaś ca //",
    "GV04sankharu:1358": " iti /",
    "GV04sankharu:1359": " etām evānuvidyāṃ saṃhitāṃ saṃdhīyamānāṃ manya iti ha smāha vātsyaḥ -- etam u haiva",
    "GV04sankharu:1360": " bahvṛcā mahadukthe mīmāṃsanta etam agnāv adhvaryava etaṃ mahāvrate chandogā etam",
    "GV04sankharu:1361": " asyām etam antarikṣa etaṃ divi etam agnāv etaṃ vāyāv etaṃ candramasy etaṃ nakṣatreṣv",
    "GV04sankharu:1362": " etam apsv etam oṣadhīṣv etaṃ sarveṣu bhūteṣv etam akṣareṣv etam eva brahmetyupāsate /",
    "GV04sankharu:1363": " tad etad ṛcābhyuditam //",
    "GV04sankharu:1364": " ud vayaṃ tamasas pari jyotiṣ paśyanta uttaram /",
    "GV04sankharu:1365": " devaṃ devatrā sūryam aganma jyotir uttamam //",
    "GV04sankharu:1366": " iti /",
    "GV04sankharu:1367": " sa eṣo 'kṣarasaṃmānaś cakṣurmayaḥ śrotramayaś chandamayo manomayo vāṅmaya ātmā /",
    "GV04sankharu:1368": " sa ya evam etam akṣarasaṃānaṃ cakṣurmayaṃ śrotramayaṃ chandamayaṃ manomayaṃ vāṅmayam ātmānaṃ parasmai śaṃsati dugdhadohā asya vedā bhavanti",
    "GV04sankharu:1369": " abhāgo vāci bhavati abhāgo 'nūkte /",
    "GV04sankharu:1370": " tad etad ṛcābhyuditam //",
    "GV04sankharu:1371": " yas tityāja sacividaṃ sakhāyaṃ na tasya vācy api bhāgo asti /",
    "GV04sankharu:1372": " yad īṃ śṛnoty alakaṃ śṛṇoti na hi praveda sukṛtasya panthām //",
    "GV04sankharu:1373": " iti /",
    "GV04sankharu:1374": " nāsyānūkte vāco bhāgo astīty eva tad āha tan na parasmā etad ahaḥ śaṃset /",
    "GV04sankharu:1375": " nāgniṃ cinuyān na mahāvratena stuyān ned ātmano 'pihīyā iti /",
    "GV04sankharu:1376": " sa yaś cāyam aśarīraḥ prajñātmā yaś cāsāv āditya ekam etad ity avocāma tau yatra vipradṛśyete //",
    "GV04sankharu:1377": " candramā ivādityo dṛśyate na raśmayaḥ prādur bhavanti /",
    "GV04sankharu:1378": " lohinī dyaur bhavati yathā mañjiṣṭhāḥ /",
    "GV04sankharu:1379": " vyastaḥ pāyur bhavati /",
    "GV04sankharu:1380": " saṃpareto 'syātmā na ciram iva jīviṣyatīti vidyāt /",
    "GV04sankharu:1381": " sa yat karaṇīyaṃ manyeta tat kuryāt /",
    "GV04sankharu:1382": " athāpyādarśe vodake vā jihmaśirasaṃ vāśirasaṃ vātmānaṃ paśyen na vā paśyet /",
    "GV04sankharu:1383": " tad apy evam eva vidyāt /",
    "GV04sankharu:1384": " athāpi cchidrā chāyā bhavati na vā bhavati tad apy evam eva vidyāt /",
    "GV04sankharu:1385": " athāpi cchidra ivādityo rathanābhir ivākhyāyet tad apy evam eva vidyāt /",
    "GV04sankharu:1386": " athāpi nīla ivāgnir dṛśyeta yathā mayūragrīvā mahāmeghe vā marīcīr iva paśyet /",
    "GV04sankharu:1387": " anabhre vā vidyutaṃ paśyet /",
    "GV04sankharu:1388": " abhra enāṃ mna paśyet tad apy evam eva vidyāt /",
    "GV04sankharu:1389": " athāpy apidhāyākṣiṇī upekṣeta tatraitad varāṭakānīva na paśyet tad apy evam eva vidyāt /",
    "GV04sankharu:1390": " athāpy apidhāya karṇā upāsīta /",
    "GV04sankharu:1391": " ya eṣo 'gner iva jvalataḥ śabdo rathasyevopabdis taṃ na yadā śṛṇuyāt tad apy evam eva vidyāt /",
    "GV04sankharu:1392": " athāpi viparyaste kanyake dṛśyete dvijihmevā na vā dṛśyetetad apy evam eva vidyāt /",
    "GV04sankharu:1393": " sa yo 'to 'śruto 'mato 'vijñāto 'dṛṣṭo 'nādiṣṭo 'ghuṣṭaḥ śrotā mantā vijñātā draṣṭādeṣṭā ghoṣṭā sarveṣāṃ bhūtānām āntaraḥ puruṣaḥ sa ma ātmeti",
    "GV04sankharu:1394": " vidyāt / sa utkrāmann evaitam aśarīraṃ prajñātmānam abhisaṃpadyate vijahātītaraṃ dauhikam /",
    "GV04sankharu:1395": " saiṣā sarvasyai vāca upaniṣat /",
    "GV04sankharu:1396": " sarvā haivemāḥ sarvasyai vācaupaniṣadaḥ /",
    "GV04sankharu:1397": " imāṃ tv evam ācakṣate //",
    "GV04sankharu:1398": " pṛthivyā rūpaṃ sparśā antarikṣasyoṣmāṇo divaḥ svarāḥ /",
    "GV04sankharu:1399": " agne rūpaṃ sparśā vāyor ūṣmāṇa ādityasya svarāḥ /",
    "GV04sankharu:1400": " ṛgvedasya rūpaṃ sparśā yajurvedasyoṣmāṇaḥ sāmavedasya svarāḥ /",
    "GV04sankharu:1401": " rathantarasya rūpaṃ sparśā vāmadevyasyoṣmāṇo bṛhataḥ svarāḥ /",
    "GV04sankharu:1402": " prāṇasya rūpaṃ sparśā apānasyoṣmāṇo manasaḥ svarāḥ /",
    "GV04sankharu:1403": " prāṇasya rūpaṃ sparśā apānasyoṣmāṇa udānasya svarāḥ svarā iti punardattaḥ /",
    "GV04sankharu:1404": " eṣa u haiva sarvāṃ vācaṃ veda ya evaṃ veda //",
    "GV04sankharu:1405": " atha khalv iyaṃ daivī vīṇā bhavati tadanukṛtir asau mānuṣī bhavati /",
    "GV04sankharu:1406": " tad yatheyaṃ śastravatī tardmavatī bhavaty evam evāsau śastravatī tardmavatī bhavati /",
    "GV04sankharu:1407": " tad yathāsyāḥ śira evam amuṣyāḥ śiraḥ /",
    "GV04sankharu:1408": " tad yathāsyai vaṃśa evam amuṣyā daṇḍaḥ /",
    "GV04sankharu:1409": " tad yathāsyā udaram evam amuṣyā ambhaṇaṃ /",
    "GV04sankharu:1410": " tad yathāsyai mukhanāsike akṣiṇī ity evam amuṣyāś chidrāṇi /",
    "GV04sankharu:1411": " tad yathāsyā aṅgulinigrahā upastaraṇānīty evam amuṣyāḥ parvāṇi /",
    "GV04sankharu:1412": " tad yathāsyā aṅgulaya evam amuṣyās tantryaḥ /",
    "GV04sankharu:1413": " tad yathāsyai jihvaivam amuṣyā vādanam /",
    "GV04sankharu:1414": " tad yathāsyāḥ svarā evam amuṣyāḥ svarāḥ /",
    "GV04sankharu:1415": " tad yathā haiveyaṃ romaśena carmaṇāpihitā bhavaty evam evāsau romaśena carmaṇāpihitā bhavati /",
    "GV04sankharu:1416": " romaśena ha sma carmaṇā purā vīṇā apidadhati /",
    "GV04sankharu:1417": " saiṣā daivī vīṇā bhavati /",
    "GV04sankharu:1418": " sa ya evam etāṃ daivīṃ vīṇāṃ veda śrutavadanatamo bhavati bhūmiprāsya kīrtir bhavati",
    "GV04sankharu:1419": " +śuśrūṣante hāsya parṣatsu bhāṣyamāṇasyedam astu yad ayam īhate yatrāryā vāg vadati vidur enaṃ tatra //",
    "GV04sankharu:1420": " athātas tāṇḍavindasya vacaḥ /",
    "GV04sankharu:1421": " tad yatheyaṃ akuśalena vādayitrāvīṇārabdhā na kṛtsnaṃ vīṇārthaṃ sādhayaty evam evākuśalena vaktrā vāg ārabdhā na kṛtsnaṃ vāg arthaṃ sādhayati",
    "GV04sankharu:1422": " tad yathā haiveyaṃ kuśalena vādayitrā vīṇārabdhā kṛtsnaṃ vīṇārthaṃ sādhayaty evam eva kuśalena vaktrā vāg ārabdhā kṛtsnaṃ vāg arthaṃ sādhayati",
    "GV04sankharu:1423": " tasyai vā etasyai vīṇāyai yā tviṣiḥ sā saṃhiteti kātyāyanīputro jātūkarṇyaḥ /",
    "GV04sankharu:1424": " atha ha smaitat kṛtsnahārito brāhmaṇam evodāharati //",
    "GV04sankharu:1425": " prajāpatiḥ prajāḥ sṛṣṭvā vyasraṃsata sa chandobhir ātmānaṃ samadadhat /",
    "GV04sankharu:1426": " tad yac chandobhir ātmānaṃ samadadhat tasmāt saṃhitā /",
    "GV04sankharu:1427": " tasyai vā etasyai saṃhitāyai ṇakaro balaṃ ṣakāraḥ prāṇa ātmā saṃhitā /",
    "GV04sankharu:1428": " athaiṣā kṣudramiśrā vikṛtis tāni nakhāni romāṇi vyañjanānīti /",
    "GV04sankharu:1429": " sa yo 'tra vicikitset saṇakāraṃ eva brūyād ṛte ṇakāram iti saṇakāram eva brūyāt /",
    "GV04sankharu:1430": " evam eva yo 'tra vicikitset saṣakāraṃ eva brūyād ṛte ṣakāram iti saṣakāram eva brūyāt /",
    "GV04sankharu:1431": " tau vā etau ṇakāraṣakārau vidvān anusaṃhitam ṛco 'dhīyītāyuṣyam iti vidyād evam eva vidyāt /",
    "GV04sankharu:1432": " atha vāg itihāsapurāṇaṃ yac cānyat kiṃcid brāhmīkṛtyevādhīyīta tad apy evam eva vidyāt /",
    "GV04sankharu:1433": " te yad vayam anusaṃhitam ṛco 'dhīmahe yac ca māṇḍūkeyīyam adhyāyaṃ prabrūmas tena no ṇakāraṣakārā upāptāv iti ha smāha hrasvo māṇḍūkeyaḥ /",
    "GV04sankharu:1434": " atha yad vayam anusaṃhitam ṛco 'dhīmahe yac ca svādhyāyam adhīmahe tena no ṇakāraṣakārā upāptāv iti ha smāha sthaviraḥ śākalyaḥ /",
    "GV04sankharu:1435": " etad dha sma vai tad vidvāṃsa āhuḥ kāvaṣeyāḥ kimarthā vayaṃ yakṣyāmahe kimarthā vayam adheṣyāmahe vāci hi prāṇaṃ juhumaḥ prāṇe vācaṃ yo hy eva prabhavaḥ sa evāpyaya iti /",
    "GV04sankharu:1436": " tā etāḥ saṃhitā",
    "GV04sankharu:1437": " nānantevāsine brūyān nāsaṃvatsaravāsine nābrahmacāriṇe nāvedavide nāpavaktra ity ācāryā ity ācāryāḥ //",
    "GV04sankharu:1438": " iti śāṅkhāyanāraṇyake aṣṭamo 'dhyāyaḥ //",
    "GV04sankharu:1439": " om / tat savitur vṛṇīmahe /",
    "GV04sankharu:1440": " vayaṃ devasya bhojanam /",
    "GV04sankharu:1441": " śreṣṭhaṃ sarvadhātamam /",
    "GV04sankharu:1442": " turaṃ bhagasya dhīmahi /",
    "GV04sankharu:1443": " tat savitur vareṇyaṃ /",
    "GV04sankharu:1444": " bhargo devasya dhīmahi /",
    "GV04sankharu:1445": " dhiyo yo naḥ pracodayāt //",
    "GV04sankharu:1446": " adabdhaṃ mana iṣiraṃ cakṣuḥ /",
    "GV04sankharu:1447": " sūryo jyotiṣāṃ śreṣṭho dīkṣe mā mā hiṃsīḥ //",
    "GV04sankharu:1448": " yo ha vai jyeṣṭhaṃ ca śreṣṭhaṃ ca veda jyeṣṭhaś ca ha vai śreṣṭhaś ca svānāṃ bhavati /",
    "GV04sankharu:1449": " prāṇo vai jyeṣṭhaś ca śreṣṭhaś ca /",
    "GV04sankharu:1450": " yo ha vai vasiṣṭhāṃ veda vasiṣṭho ha svānāṃ bhavati vāg vai vasiṣṭhā /",
    "GV04sankharu:1451": " yo ha vai pratiṣṭhāṃ veda prati ha tiṣṭhaty asmiṃś ca loke 'muṣmiṃś ca cakṣur ha pratiṣṭhā /",
    "GV04sankharu:1452": " yo ha vai saṃpadaṃ veda saṃ hāsmai kāmāḥ saṃpadyante śrotraṃ ha vā u saṃpat /",
    "GV04sankharu:1453": " yo ha vā āyatanaṃ vedāyatano ha svānāṃ bhavati mano vā āyatanam /",
    "GV04sankharu:1454": " atha hemā devatāḥ prajāpatiṃ pitaram etyābruvan ko vai naḥ śreṣṭha iti /",
    "GV04sankharu:1455": " sa hovāca prajāpatir yasmin va utkrānte śarīraṃ pāpiṣṭham iva manyate sa vai śreṣṭha iti //",
    "GV04sankharu:1456": " sā ha vāg uccakrāma /",
    "GV04sankharu:1457": " yathā mūkā avadantaḥ prāṇantaḥ prāṇena paśyantaś cakṣuṣā śṛṇvantaḥ śrotreṇa dhyāyanto manasaivam iti //",
    "GV04sankharu:1458": " cakṣur hoccakrāma /",
    "GV04sankharu:1459": " yathāndhā apaśyantaḥ prāṇantaḥ prāṇena vadanto vācā śṛṇvantaḥ śrotreṇa dhyāyanto manasaivam iti //",
    "GV04sankharu:1460": " śrotraṃ hoccakrāma /",
    "GV04sankharu:1461": " yathā badhirā aśṛṇvantaḥ prāṇantaḥ prāṇena vadanto vācā paśyantaḥ cakṣuṣā dhyāyanto manasaivam iti //",
    "GV04sankharu:1462": " mano hoccakrāma /",
    "GV04sankharu:1463": " yathā bālā amanasaḥ prāṇantaḥ prāṇena vadanto vācā paśyantaḥ cakṣuṣā śṛṇvantaḥ śrotreṇaivam iti //",
    "GV04sankharu:1464": " prāṇo hoccakrāma /",
    "GV04sankharu:1465": " tatas tad yatheha saindhavaḥ suhayaḥ paḍbīśaśaṅkūn saṃkhided evam asau prāṇān samakhidat /",
    "GV04sankharu:1466": " te ha sametyocur bhagavan motkramīr iti /",
    "GV04sankharu:1467": " sa hovāca prāṇaḥ kiṃ me 'nnaṃ bhaviṣyatīti /",
    "GV04sankharu:1468": " yat kiṃcāśvabhya ivāśakunibhya iti /",
    "GV04sankharu:1469": " kiṃ me vāso bhaviṣyatīty āpa iti hocuḥ /",
    "GV04sankharu:1470": " tasmād vā ayam aśiṣyan purastāc copariṣṭāc cādbhiḥ paridadhāti /",
    "GV04sankharu:1471": " lambhuko hāsya vāso bhavaty anagno hi bhavati /",
    "GV04sankharu:1472": " had dha smaitat satyakāmo jābālo gośrute vaiyāghrapadyāyoktvovāca /",
    "GV04sankharu:1473": " apy evaṃ śuṣkasya sthāṇoḥ prabrūyāj jayerann asya śākhāḥ praroheyuḥ palāśanīti /",
    "GV04sankharu:1474": " vanaspate śatavalśo viroheti dyāṃ mā lekhīr antarikṣaṃ mā mā hiṃsīr iti ha yājñavalkyaḥ //",
    "GV04sankharu:1475": " atha yadi mahaj jigamiṣet trirātraṃ dīkṣitvāmāvāsyāyāṃ sarvauṣadasya manthaṃ dadhimadhubhyām",
    "GV04sankharu:1476": " upamanthyāgnim upassamādhāya parisamuhya paristīrya paryukṣya dakṣiṇaṃ jānv ācyottarato",
    "GV04sankharu:1477": " 'gneḥ kaṃse manthaṃ kṛtvā hutvā homān manthe saṃpātaṃ ānayet /",
    "GV04sankharu:1478": " jyeṣṭhāya śreṣṭhāya svāhety agnau hutvā manthe saṃpātam ānayet /",
    "GV04sankharu:1479": " pratiṣṭhāyai svāhety agnau hutvā manthe saṃpātam ānayet /",
    "GV04sankharu:1480": " saṃpade svāhety agnau hutvā manthe saṃpātam ānayet /",
    "GV04sankharu:1481": " tat savitur vareṇyam iti pacchaḥ prāśya tat savitur vṛṇīmaha iti paccha ācāmati mahāvyāhṛtibhiś caturthaṃ nirṇijya kāṃsyaṃ carmaṇi vā sthaṇḍile vā saṃviśati /",
    "GV04sankharu:1482": " sa yadi striyaṃ paśyet samṛddhaṃ karmeti vidyāt samṛddhaṃ karmeti vidyāt //",
    "GV04sankharu:1483": " iti śāṅkhāyanāraṇyake navamo 'dhyāyaḥ //",
    "GV04sankharu:1484": " athāto 'dhyātmikam /",
    "GV04sankharu:1485": " āntaram agnihotram ity ācakṣate /",
    "GV04sankharu:1486": " etā ha vai devatāḥ puruṣa eva pratiṣṭhitā agnir vāci vāyuḥ prāṇa ādityaś cakṣuṣi candramā manasi diśaḥ śrotra āpo retasi /",
    "GV04sankharu:1487": " etāsu ha vai sarvāsu hutaṃ bhavati ya evaṃ vidvān aśnāti ca pibati cāśayati ca pāyayati ca /",
    "GV04sankharu:1488": " so 'śnāti sa pibati sa tṛpyati sa tarpayati //",
    "GV04sankharu:1489": " sa tṛpto vācaṃ tarpayati /",
    "GV04sankharu:1490": " vāk tṛptāgniṃ tarpayati /",
    "GV04sankharu:1491": " agnis tṛptaḥ pṛthivīṃ tarpayati /",
    "GV04sankharu:1492": " pṛthivī tṛptā yat kiṃcit pṛthhivyāpihitaṃ bhavad bhaviṣyad bhūtaṃ tat sarvaṃ tarpayati /",
    "GV04sankharu:1493": " ya evaṃ vidvān aśnāti ca pibati cāśayati ca pāyayati ca so 'śnāti sa pibati sa tṛpyati sa tarpayati //",
    "GV04sankharu:1494": " sa tṛptaḥ prāṇaṃ tarpayati /",
    "GV04sankharu:1495": " prāṇas tṛpto vāyuṃ tarpayati /",
    "GV04sankharu:1496": " vāyus tṛpta ākāśaṃ tarpayati /",
    "GV04sankharu:1497": " ākāśas tṛpto yat kiṃcākāśenāpihitam bhavad bhaviṣyad bhūtaṃ tat sarvaṃ tarpayati /",
    "GV04sankharu:1498": " ya evaṃ vidvān aśnāti ca pibati cāśayati ca pāyayati ca so 'śnāti sa pibati sa tṛpyati sa tarpayati //",
    "GV04sankharu:1499": " sa tṛptaś cakṣus tarpayati /",
    "GV04sankharu:1500": " cakṣus tṛptam ādityaṃ tarpayati /",
    "GV04sankharu:1501": " ādityas tṛpto divaṃ tarpayati /",
    "GV04sankharu:1502": " dyaus tṛptā yat kiṃcid divāpihitam bhavad bhaviṣyad bhūtaṃ tat sarvaṃ tarpayati /",
    "GV04sankharu:1503": " ya evaṃ vidvān aśnāti ca pibati cāśayati ca pāyayati ca so 'śnāti sa pibati sa tṛpyati sa tarpayati //",
    "GV04sankharu:1504": " sa tṛpto manas tarpayati /",
    "GV04sankharu:1505": " manas tṛptaṃ candramasaṃ tarpayati /",
    "GV04sankharu:1506": " candramās tṛpto nakṣatrāṇi tarpayati /",
    "GV04sankharu:1507": " nakṣatrāṇi tṛptāni māsāṃs tarpayanti /",
    "GV04sankharu:1508": " māsās tṛptā ardhamāsāṃs tarpayanti /",
    "GV04sankharu:1509": " ardhamāsās tṛptā ahorātre tarpayanti /",
    "GV04sankharu:1510": " ahorātre tṛpte ṛtūṃs tarpayataḥ /",
    "GV04sankharu:1511": " ṛtavas tṛptāḥ saṃvatsaraṃ tarpayanti /",
    "GV04sankharu:1512": " saṃvatsaras tṛpto yat kiṃcit saṃvatsareṇāpihitam bhavad bhaviṣyad bhūtaṃ tat sarvaṃ tarpayati /",
    "GV04sankharu:1513": " ya evaṃ vidvān aśnāti ca pibati cāśayati ca pāyayati ca so 'śnāti sa pibati sa tṛpyati sa tarpayati //",
    "GV04sankharu:1514": " sa tṛptaḥ śrotraṃ tarpayati /",
    "GV04sankharu:1515": " śrotraṃ tṛptaṃ diśas tarpayati /",
    "GV04sankharu:1516": " diśas tṛptā avāntaradiśas tarpayanti /",
    "GV04sankharu:1517": " avāntaradiśas tṛptā yat kiṃcāvāntaradigbhir apihitam bhavad bhaviṣyad bhūtaṃ tat sarvaṃ tarpayati /",
    "GV04sankharu:1518": " ya evaṃ vidvān aśnāti ca pibati cāśayati ca pāyayati ca so 'śnāti sa pibati sa tṛpyati sa tarpayati //",
    "GV04sankharu:1519": " sa tṛpto retas tarpayati /",
    "GV04sankharu:1520": " retas tṛptam apas tarpayati /",
    "GV04sankharu:1521": " āpas tṛptā nadīṃs tarpayanti /",
    "GV04sankharu:1522": " nadyas tṛptāḥ samudraṃ tarpayanti /",
    "GV04sankharu:1523": " samudro tṛpto yat kiṃcit samudreṇāpihitam bhavad bhaviṣyad bhūtaṃ tat sarvaṃ tarpayati /",
    "GV04sankharu:1524": " ya evaṃ vidvān aśnāti ca pibati cāśayati ca pāyayati ca so 'śnāti sa pibati sa tṛpyati sa tarpayati //",
    "GV04sankharu:1525": " sa tṛptas tad etad vairājaṃ daśavidhaṃ agnihotraṃ bhavati /",
    "GV04sankharu:1526": " tasya prāṇa evāhavanīyaḥ /",
    "GV04sankharu:1527": " apāno gārhapatyo vyāno 'nvāhāryapacano mano dhūmo manyur arcir dantā aṅgārāḥ śraddhā payo vāk samit satyam āhutiḥ prajñātmā sa rasaḥ /",
    "GV04sankharu:1528": " tad etad vairājaṃ daśavidhaṃ agnihotraṃ hutaṃ bhavati /",
    "GV04sankharu:1529": " rohobhyāṃ rohobhyām abhyārūḷham abhi svargaṃ lokaṃ gamayati ya evaṃ vidvān aśnāti ca pibati cāśayati ca pāyayati ca /",
    "GV04sankharu:1530": " atha ya idam avidvān agnihotraṃ juhoti yathāṅgārān apohya bhasmani hutaṃ tādṛk tatyās tādṛk tat syāt //",
    "GV04sankharu:1531": " iti śāṅkhāyanāraṇyake daśamo 'dhyāyaḥ //",
    "GV04sankharu:1532": " prajāpatir vā imaṃ puruṣam udañcata /",
    "GV04sankharu:1533": " tasminn etā devatā āveśayad vācy agniṃ prāṇe vāyuṃ apāne vidyuta udāne parjanyaṃ",
    "GV04sankharu:1534": " cakṣuṣy ādityaṃ manasi candramasaṃ śrotre diśaḥ śarīre pṛthivīṃ retasy apo bala indraṃ",
    "GV04sankharu:1535": " manyāv īśānaṃ mūrdhany ākāśaṃ ātmani brahma /",
    "GV04sankharu:1536": " sa yathā mahān amṛtakumbhaḥ pinvamānas tiṣṭhed evaṃ haiva sa tasthau /",
    "GV04sankharu:1537": " atha hemā devatā īkṣāṃ cakrire kim ayam asmābhiḥ puruṣaḥ kariṣyati kiṃ vā vayam anena /",
    "GV04sankharu:1538": " hantāsmāc carīrād utkramāmeti /",
    "GV04sankharu:1539": " tā hoccakramuḥ /",
    "GV04sankharu:1540": " atha hedaṃ śarīraṃ riktam iva parisuṣiraṃ sa hekṣāñcakre prajāpatī randhrāya na kṣamam /",
    "GV04sankharu:1541": " hantāham imā aśanāyāpipāsābhyām upasṛjā iti /",
    "GV04sankharu:1542": " tā hopasasṛje /",
    "GV04sankharu:1543": " tā hopāṣrṣṭāḥ sukhaṃ alabhamānā imam eva puruṣaṃ punaḥ pratyāviviśuḥ //",
    "GV04sankharu:1544": " vāṅ mamety agnir āviveśa /",
    "GV04sankharu:1545": " prāṇo mameti vāyur āviveśa /",
    "GV04sankharu:1546": " apāno mameti vidyuta āviviśuḥ /",
    "GV04sankharu:1547": " udāno mameti parjanya āviveśa /",
    "GV04sankharu:1548": " cakṣur mamety āditya āviveśa /",
    "GV04sankharu:1549": " mano mameti candramā āviveśa /",
    "GV04sankharu:1550": " śrotram asmākam iti diśa āviviśuḥ /",
    "GV04sankharu:1551": " śarīraṃ mameti pṛthivy āviveśa /",
    "GV04sankharu:1552": " reto 'smākam ity āpa āviviśuḥ /",
    "GV04sankharu:1553": " balaṃ mametīndra āviveśa /",
    "GV04sankharu:1554": " manyur mametīśāna āviveśa /",
    "GV04sankharu:1555": " mūrdhā mamety ākāśa āviveśa /",
    "GV04sankharu:1556": " ātmā mameti brahmāviveśa /",
    "GV04sankharu:1557": " sa yathā mahān vṛkṣa ārdra upasiktamūlas tiṣṭhed evaṃ haiva sa tasthau //",
    "GV04sankharu:1558": " athāyaṃ puruṣaḥ preṣyan purā saṃvatsarāt saṃvatsarasya dṛṣṭīḥ paśyati /",
    "GV04sankharu:1559": " chidrā chāyā bhavati na vā bhavati /",
    "GV04sankharu:1560": " mahāmeghe vā marīcīr iva paśyed anabhre vā vidyutaṃ paśyed abhra enāṃ na paśyet /",
    "GV04sankharu:1561": " akṣiṇī vā apidhāya varāṭakānīvā na paśyati /",
    "GV04sankharu:1562": " karṇau vāpidhāyopabdim iva na śṛṇoti /",
    "GV04sankharu:1563": " nāsmiṁl loke ramate nainaṃ manaś chandayati /",
    "GV04sankharu:1564": " iti pratyakṣadarśanāni //",
    "GV04sankharu:1565": " atha svapnāḥ /",
    "GV04sankharu:1566": " puruṣaṃ kṛṣṇaṃ kṛṣṇadantaṃ paśyati sa enaṃ hanti varāha enaṃ hanti markaṭa enaṃ hanti",
    "GV04sankharu:1567": " enaṃ hanti bisāni khādayati suvarṇaṃ bhakṣayitvāvagiraty ekapauṇḍarīkaṃ dhārayati",
    "GV04sankharu:1568": " gāṃ savatsāṃ dakṣiṇāmukho naladamālī vrājayati /",
    "GV04sankharu:1569": " sa yady eteṣāṃ kiṃcit paśyet pāṇḍuradarśanāṃ kālīṃ strīṃ muktakeśāṃ muṇḍāṃ tailābhyaṅgaṃ",
    "GV04sankharu:1570": " kausumbhaparidhānaṃ gītāny uṣṭrārohanaṃ dakṣiṇāśāgamanādīni vīkṣyopoṣya pāyasaṃ sthālīpākaṃ",
    "GV04sankharu:1571": " śrapayitvā sarūpavatsāyā goḥ payasi na tv eva tu kṛṣṇāyā agnim upasamādhāya parisamuhya",
    "GV04sankharu:1572": " paristīrya paryukṣya dakṣiṇaṃ jānv ācya sruveṇājyahutīr juhoti //",
    "GV04sankharu:1573": " vāci me 'gniḥ pratiṣṭhitaḥ svāhā /",
    "GV04sankharu:1574": " prāṇe me vāyuḥ pratiṣṭhitaḥ svāhā /",
    "GV04sankharu:1575": " apāne me vidyutaḥ pratiṣṭhitāḥ svāhā /",
    "GV04sankharu:1576": " udāne me parjanyaḥ pratiṣṭhitaḥ svāhā /",
    "GV04sankharu:1577": " cakṣuṣi ma ādityaḥ pratiṣṭhitaḥ svāhā /",
    "GV04sankharu:1578": " manasi me candramāḥ pratiṣṭhitaḥ svāhā /",
    "GV04sankharu:1579": " śrotre me diśaḥ pratiṣṭhitāḥ svāhā /",
    "GV04sankharu:1580": " śarīre me pṛthivī pratiṣṭhitā svāhā /",
    "GV04sankharu:1581": " retasi ma āpaḥ pratiṣṭhitāḥ svāhā /",
    "GV04sankharu:1582": " bale ma indraḥ pratiṣṭhitaḥ svāhā /",
    "GV04sankharu:1583": " manyau ma īśānaḥ pratiṣṭhitaḥ svāhā /",
    "GV04sankharu:1584": " mūrdhani ma ākāśaḥ pratiṣṭhitaḥ svāhā /",
    "GV04sankharu:1585": " ātmani me brahma pratiṣṭhitaṃ svāhā /",
    "GV04sankharu:1586": " athaitad ājyāvaśeṣaṃ sthālīpāke samavaninīya sthālīpākasyopaghātaṃ juhoti //",
    "GV04sankharu:1587": " vāci me 'gniḥ pratiṣṭhito vāg hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā /",
    "GV04sankharu:1588": " prāṇe me vāyuḥ pratiṣṭhito prāṇo hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā /",
    "GV04sankharu:1589": " apāne me vidyutaḥ pratiṣṭhitā apāno hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā /",
    "GV04sankharu:1590": " udāne me parjanyaḥ pratiṣṭhita udānaṃ hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā /",
    "GV04sankharu:1591": " cakṣuṣi ma ādityaḥ pratiṣṭhitaś cakṣur hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā /",
    "GV04sankharu:1592": " manasi me candramāḥ pratiṣṭhito mano hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā /",
    "GV04sankharu:1593": " śrotre me diśaḥ pratiṣṭhitā diśo hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā /",
    "GV04sankharu:1594": " śarīre me pṛthhivī pratiṣṭhitā pṛthivī hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā /",
    "GV04sankharu:1595": " bale ma indraḥ pratiṣṭhitā balaṃ hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā /",
    "GV04sankharu:1596": " manyau ma īśānaḥ pratiṣṭhito manyur hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā /",
    "GV04sankharu:1597": " mūrdhani ma ākāśaḥ pratiṣṭhito",
    "GV04sankharu:1598": " mūrdhā hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā /",
    "GV04sankharu:1599": " ātmani me brahma pratiṣṭhitam ātmā hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā /",
    "GV04sankharu:1600": " athaitat sthālīpākaśeṣam ātmani samavaninīya juhoti //",
    "GV04sankharu:1601": " aśmā jāgatam ayas traiṣṭubhaṃ loham auṣṇihaṃ sīsaṃ kākubhaṃ rajataṃ svārājyaṃ suvarṇaṃ",
    "GV04sankharu:1602": " gāyatram annaṃ vairājaṃ tṛptir ānuṣṭubhaṃ nākaṃ sāmrājyaṃ bṛhaspatir bārhataṃ brahma",
    "GV04sankharu:1603": " pāṅktaṃ prajāpatir ātichandasaṃ sāvitrī sarvavedachandasena chandaseti //",
    "GV04sankharu:1604": " aśmeva sthiro vasāni jāgatena chandasā /",
    "GV04sankharu:1605": " puruṣo maṇiḥ prāṇaḥ sūtram annaṃ granthis taṃ granthim udgrathnāmy annakāmaḥ /",
    "GV04sankharu:1606": " mṛtyave brāhmaṇaṃ api sarvam āyur aśīyāyuṣmān māham akāmo mariṣyāmy annavān annādo bhūyāsaṃ svāhā /",
    "GV04sankharu:1607": " aya iva sthiro vasāni traiṣṭubhena chandasā puruṣo maṇiḥ prāṇaḥ ... svāhā /",
    "GV04sankharu:1608": " loham iva sthiro vasāny auṣṇihena chandasā puruṣo maṇiḥ prāṇaḥ ... svāhā /",
    "GV04sankharu:1609": " sīsam iva sthiro vasāni kākubhena chandasā puruṣo maṇiḥ prāṇaḥ ... svāhā /",
    "GV04sankharu:1610": " rajatam iva sthiro vasāni svarājyena chandasā puruṣo maṇiḥ prāṇaḥ ... svāhā /",
    "GV04sankharu:1611": " suvarṇam iva sthiro vasāni gāyatreṇa chandasā puruṣo maṇiḥ prāṇaḥ ... svāhā /",
    "GV04sankharu:1612": " annam iva sthiro vasāni vairājena chandasā puruṣo maṇiḥ prāṇaḥ ... svāhā /",
    "GV04sankharu:1613": " tṛptir iva sthiro vasāny ānuṣṭubhena chandasā puruṣo maṇiḥ prāṇaḥ ... svāhā /",
    "GV04sankharu:1614": " nākam iva sthiro vasāni",
    "GV04sankharu:1615": " sāmrājyena chandasā puruṣo maṇiḥ prāṇaḥ ... svāhā /",
    "GV04sankharu:1616": " bṛhaspatir iva sthiro vasāni bārhatena chandasā puruṣo maṇiḥ prāṇaḥ ... svāhā /",
    "GV04sankharu:1617": " brahmeva sthiro vasāni pāṅktena chandasā puruṣo maṇiḥ prāṇaḥ ... svāhā /",
    "GV04sankharu:1618": " prajāpatir iva sthiro vasāny ātichandasena chandasā puruṣo maṇiḥ prāṇaḥ ... svāhā /",
    "GV04sankharu:1619": " sāvitrīr iva sthiro vasāni sarvavedachandasena chandasā puruṣo maṇiḥ prāṇaḥ ... svāhā /",
    "GV04sankharu:1620": " priyāyai vā jāyāyai priyāya vāntevāsine 'nyasmai vāpi yasmai kāmayeta tasmā ucchiṣṭaṃ dadyāt /",
    "GV04sankharu:1621": " sa hāpi śataṃ varṣāṇi jīvati punaḥ punaḥ prayuñjāno jīvaty eva jīvaty eva //",
    "GV04sankharu:1622": " iti śāṅkhāyanāraṇyake ekādaśamo 'dhyāyaḥ //",
    "GV04sankharu:1623": " om / hastivarcasaṃ prathatāṃ bṛhad vayo yad adityai tanvaḥ saṃbabhūva /",
    "GV04sankharu:1624": " tan mahyaṃ samaduḥ sarva eta ādityāso adityā saṃvidānāḥ // 1//",
    "GV04sankharu:1625": " yat te varco jātavedo bṛhad bhavaty āhitam /",
    "GV04sankharu:1626": " tena mā varcasā tvam agne varcasvinaṃ kuru // 2//",
    "GV04sankharu:1627": " yac ca varco vā puruṣe yac ca hastiṣv āhitam /",
    "GV04sankharu:1628": " suvarṇe goṣu yad varco mayi tad dhastivarcasam // 3//",
    "GV04sankharu:1629": " yad akṣeṣu hiraṇyeṣu goṣv aśveṣu yad yaśaḥ /",
    "GV04sankharu:1630": " surāyāṃ pūyamānāyāṃ mayi tad dhastivarcasam // 4//",
    "GV04sankharu:1631": " mayi bhargo mayi maho mayi yajñasya yad yaśaḥ /",
    "GV04sankharu:1632": " tan mayi prajāpatir divi divam iva dṛṃhatu //5//",
    "GV04sankharu:1633": " aśvinā sāragheṇa mā sam aṅktāṃ madhunā payaḥ /",
    "GV04sankharu:1634": " yathā madhumatīṃ vācam āvadāni janeṣu // 6//",
    "GV04sankharu:1635": " ghṛtād ullupto madhumān payasvān dhanaṃjayo dharuṇo dhārayiṣṇuḥ /",
    "GV04sankharu:1636": " rujan sapatnān adharāṃś ca kṛṇvan ā roha māṃ mahate saubhagāya // 7//",
    "GV04sankharu:1637": " prajāpate na tvad etāny anyo viśvā jatāni pari tā babhūva /",
    "GV04sankharu:1638": " yatkāmās te juhumas tan no astu vayaṃ syāma patayo rayīṇām // 8//",
    "GV04sankharu:1639": " ayaṃ sano nudatāṃ me sapatnān indra iva vṛtraṃ pṛtanāsu sāḷhā /",
    "GV04sankharu:1640": " agnir iva kakṣaṃ vibhṛtaḥ purutrā vāteṣu nas tigmajambho 'nu mārṣṭi // 9//",
    "GV04sankharu:1641": " ayaṃ sano yo 'nuvādī kīla iva vṛtraṃ vi puro ruroja /",
    "GV04sankharu:1642": " anenendro vi mṛdho vihatyā śatrūyatām ābharā bhojanāni //10//",
    "GV04sankharu:1643": " jayendra śatrūñ jahi śūra dasyūn vṛtraṃ hatveva kuliśenā vi vṛśca /",
    "GV04sankharu:1644": " augha iva śāpān pra ṇudāt sapatnāñ jahyāt sapatnān svadhitir vaneva // 11//",
    "GV04sankharu:1645": " anu vṛśca madhyāt prati vṛścopariṣṭād vi vṛśca paścāt prati śūra vṛśca /",
    "GV04sankharu:1646": " tvayā praṇuttān maghavann amitrān śūra riṣantaṃ maruto 'nu yantu // 12//",
    "GV04sankharu:1647": " tvāṃ rudrair hetibhiḥ pinvamānā indraṃ manvānā maruto juṣanta /",
    "GV04sankharu:1648": " suparṇāḥ kaṅkāḥ pra mṛśanto enān mahīyatāṃ daṃṣṭrī vardhaneṣu // 13//",
    "GV04sankharu:1649": " brahmaṇuttasya maghavan pṛtanyato viṣvag indra bhaṅgāḥ patantu /",
    "GV04sankharu:1650": " mā jñātāram īśata mā pratiṣṭhāṃ mitho vighnānā upa yānti mṛtyum // 14//",
    "GV04sankharu:1651": " agne yaśasvin yaśase sam arpayendravatīm apacitim ihā vaha /",
    "GV04sankharu:1652": " ayaṃ mūrdhā parameṣṭhī suvarcāḥ sajātānām uttamaśloko astu //15//",
    "GV04sankharu:1653": " bhadraṃ paśyanta upa sedur āgan tato dīkṣām ṛṣayaḥ svarvidaḥ /",
    "GV04sankharu:1654": " tataḥ kṣatraṃ balam ojaś ca jātaṃ tad asmai devā abhi saṃ namantām // 16//",
    "GV04sankharu:1655": " dhātā vidhātā paramota saṃdṛk prajāpatiḥ parameṣṭhī suvarccāḥ /",
    "GV04sankharu:1656": " stomāṃś chandāṃsi nivido ma āhur etasmai rāṣṭram abhi saṃ namantām // 17//",
    "GV04sankharu:1657": " abhy ā vartadhvam upa sevatāgnim ayaṃ śāstādhipatir no astu /",
    "GV04sankharu:1658": " asya vijñānam anu saṃ rabhadhvam imaṃ paścād anu jīvātha sarve // 18//",
    "GV04sankharu:1659": " alardo nāma jāto 'si purā sūryāt puroṣasaḥ /",
    "GV04sankharu:1660": " taṃ tvā sapatnakṣayaṇaṃ vedātha viṣṭambhajambhanam // 19//",
    "GV04sankharu:1661": " nārdhe pramīyeta tared dviṣantaṃ kalpeta vākyaṃ pṛtanāḥ saheta /",
    "GV04sankharu:1662": " pramāyukaṃ tasya dviṣantam āhur irāmaṇiṃ bailvaṃ yo bibhartti //20//",
    "GV04sankharu:1663": " na sa śaptam aśnāti kilbiṣaṃ kṛtaṃ nainaṃ divyo varuṇo hanti bhītam /",
    "GV04sankharu:1664": " nainaṃ kruddhaṃ manyavo 'bhi yantīrāmaṇiṃ bailvaṃ yo bibhartti // 21//",
    "GV04sankharu:1665": " nāsya tvacaṃ hiṃsati jātvedā na māṃsam aśnāti na hanti tāni /",
    "GV04sankharu:1666": " śatāyur asmiñ jaradaṣṭiḥ praitīrāmaṇiṃ bailvaṃ yo bibhartti // 22//",
    "GV04sankharu:1667": " nāsya prajā duṣyati jāyamānā na śailago bhavati na pāpakṛtyā /",
    "GV04sankharu:1668": " nānyan mithas tasya kuleṣu jāyata irāmaṇiṃ bailvaṃ yo bibhartti // 23//",
    "GV04sankharu:1669": " nāsyāpavādā na pravādakā gṛhe na saṃpatatryo na viveśa tasmai /",
    "GV04sankharu:1670": " nāsminn alakṣmīḥ kurute niveśanam irāmaṇiṃ bailvaṃ yo bibhartti // 24//",
    "GV04sankharu:1671": " nainaṃ rakṣo na piśāco hinasti",
    "GV04sankharu:1672": " na jambhako nāpy asuro na yakṣaḥ /",
    "GV04sankharu:1673": " na sūtikā tasya kuleṣu jāyate irāmaṇiṃ bailvaṃ yo bibhartti //25//",
    "GV04sankharu:1674": " nainaṃ vyāghro na vṛko na dvīpī na śvāpadaṃ hiṃsati kiṃcanainam /",
    "GV04sankharu:1675": " na hastinaṃ kruddham upaiti bhītim irāmaṇiṃ bailvaṃ yo bibhartti // 26//",
    "GV04sankharu:1676": " nainaṃ sarpo na pṛdākur hinasti na vṛściko na tiraścīnarājiḥ /",
    "GV04sankharu:1677": " nainaṃ kṛṣṇo 'hir abhi saṃhata irāmaṇiṃ bailvaṃ yo bibhartti // 27//",
    "GV04sankharu:1678": " nainaṃ pramattaṃ varuṇo hinasti na makaro na grahaḥ śiṃśumāraḥ /",
    "GV04sankharu:1679": " pārāvarāc chivam asmai kṛṇotīrāmaṇiṃ bailvaṃ yo bibhartti // 28//",
    "GV04sankharu:1680": " pramāyukam asya dviṣantam āhuḥ /",
    "GV04sankharu:1681": " puṣpam iva chinnaṃ saha bandhanena /",
    "GV04sankharu:1682": " ogha iva śāpān pra ṇudāt sapatnān /",
    "GV04sankharu:1683": " irāmaṇiṃ bailvaṃ yo bibhartti // 29//",
    "GV04sankharu:1684": " ayaṃ maṇiḥ pratisaro",
    "GV04sankharu:1685": " jāmbo jīvāya badhyate /",
    "GV04sankharu:1686": " anenendro vṛtram ahann ṛṣiṇā ca manīṣiṇā //30//",
    "GV04sankharu:1687": " sahendra dviṣataḥ sahasvārātīḥ sahasva pṛtanāyataḥ /",
    "GV04sankharu:1688": " nāga iva pūrvapādābhyām abhi tiṣṭha pṛtanyataḥ // 31//",
    "GV04sankharu:1689": " āgād ayaṃ bailvo maṇiḥ sapatnakṣapaṇo vṛṣā /",
    "GV04sankharu:1690": " taṃ paśyanti kavayaḥ sarvavīrā yathā sapatnān samare saheyuḥ // 32//",
    "GV04sankharu:1691": " anṛtaṃ me maṇau sūtram aśvināv api nahyatām /",
    "GV04sankharu:1692": " bailvaḥ sahasravīryo 'si mā te bhartā riṣam aham // 33//",
    "GV04sankharu:1693": " ghṛtād ullupto madhumān payasvān dhanaṃjayo dharuṇo dhārayiṣṇuḥ /",
    "GV04sankharu:1694": " rujan sapatnān adharāṃś ca kṛṇvan ā roha māṃ mahate saubhagāya // 34//",
    "GV04sankharu:1695": " prajāpate na tvad etāny anyo viśvā jatāni pari tā babhūva /",
    "GV04sankharu:1696": " yatkāmas te juhumas tan no astu vayaṃ syāma patayo rayīṇām // 35//",
    "GV04sankharu:1697": " śāsa itthā mahāṁ asīti pañca //",
    "GV04sankharu:1698": " athāto maṇikalpaḥ /",
    "GV04sankharu:1699": " bhūtikāmaḥ puṣpeṇa trirātropoṣito jīvato hastino dantān mātrām uddhṛtyāgnim upasamādhāya",
    "GV04sankharu:1700": " parisamuhya paristīrya paryukṣya dakṣiṇaṃ jānv ācyottarato 'gneḥ kaṃse maṇiṃ kṛtvā",
    "GV04sankharu:1701": " hutvā homān maṇau saṃpātam ānayet /",
    "GV04sankharu:1702": " hastivarcasam ity etābhiḥ pratyṛcam aṣṭābhiḥ saptarātraṃ madhusarpiṣor vāsayitvā trirātram ekāṃ vā badhnīyād ghṛtād ullupta ity etayarcā /",
    "GV04sankharu:1703": " ata evottaraṃ ṣaḍbhir hṛdayaśūlāgramaṇiṃ pratodāgramaṇiṃ vā muśalāgramaṇiṃ vā khadirasāramaṇiṃ vā māṃsaudane vāsayitvā trirātram ekāṃ vā badhnīyāt",
    "GV04sankharu:1704": " ata evottaraṃ catasṛbhir vṛṣabhaśṛṅgāgramaṇiṃ ghṛtaudane vāsayitvā trirātram ekāṃ vā badhnīyāt /",
    "GV04sankharu:1705": " ata evottaraṃ ekayairaṇḍamaṇiṃ tilaudane vāsayitvā trirātram ekāṃ vā badhnīyāt /",
    "GV04sankharu:1706": " ata evottaraṃ ṣoḷaśabhir bailvaṃ saptarātraṃ madhusarpiṣor vāsayitvā trirātram ekāṃ vā badhnīyād ghṛtād ullupta ity etayarcā /",
    "GV04sankharu:1707": " ata evottaraṃ pañcabhir mahāvarāsyodohaṃ mudgaudane vāsayitvā trirātram ekāṃ vā badhnīyāc",
    "GV04sankharu:1708": " chaktau sati prathamaṃ hastichāyāyāṃ vaiyāghre vāpi carmaṇy āsīno vāpi juhuyād āsīno vāpi juhuyāt //",
    "GV04sankharu:1709": " iti śāṅkhāyanāraṇyake dvādaśamo 'dhyāyaḥ //",
    "GV04sankharu:1710": " athāto vairāgyasaṃskṛte śarīre brahmayajñaniṣṭho bhavet /",
    "GV04sankharu:1711": " apa punarmṛtyuṃ jayati /",
    "GV04sankharu:1712": " tad u ha vātmā draṣṭavyaḥ śrotavyo mantavyo nididhyāsitavya iti /",
    "GV04sankharu:1713": " tam etaṃ vedānuvacanena vividiṣanti brahmacaryeṇa tapasā śraddhayā yajñenānāśakena ceti māṇḍūkeyaḥ /",
    "GV04sankharu:1714": " tasmād evaṃvic chānto dānta uparatas titikṣuḥ śraddhāvitto bhūtvātmany evātmānaṃ paśyed iti māṇḍavyaḥ /",
    "GV04sankharu:1715": " yo 'yaṃ vijñānamayaḥ puruṣaḥ prāṇeṣu sa eṣa neti nety ātmā na gṛhya idaṃ brahmedaṃ kṣatram ime devā ime vedā ime lokā imāni sarvāṇi bhūtānīdaṃ sarvaṃ yad ayam ātmā /",
    "GV04sankharu:1716": " sa eṣa tat tvam asīty ātmāvagamyo 'haṃ brahmāsmīti /",
    "GV04sankharu:1717": " tad etad brahmāpūrvam aparam anaparam anantaram abāhyam ayam ātmā brahma sarvānubhūr ity anuśāsanam iti yājñavalkyaḥ /",
    "GV04sankharu:1718": " tad etan nāputrāya nānantevāsine vā brūyād iti /",
    "GV04sankharu:1719": " ya imām adbhiḥ parigṛhītāṃ vasumatīṃ dhanasya pūrṇāṃ dadyād idam eva tato bhūya idam eva tato bhūya ity anuśāsanam /",
    "GV04sankharu:1720": " tām etām upaniṣadaṃ vedaśiro na yathā kathaṃ cana vadet /",
    "GV04sankharu:1721": " tad etad ṛcābhyuditam //",
    "GV04sankharu:1722": " iti śāṅkhāyanāraṇyake trayodaśamo 'dhyāyaḥ //",
    "GV04sankharu:1723": " ṛcāṃ mūrdhānaṃ yajuṣām uttamāṅgam /",
    "GV04sankharu:1724": " sāmnāṃ śiro 'tharvāṇāṃ muṇḍamuṇḍam /",
    "GV04sankharu:1725": " nādhīte 'dhīte vedam āhus tam ajñam /",
    "GV04sankharu:1726": " śiraś chitvāsau kurute kabandham //",
    "GV04sankharu:1727": " sthāṇur ayaṃ bhārahāraḥ kilābhūt /",
    "GV04sankharu:1728": " adhītya vedaṃ na vijānāti yo 'rtham /",
    "GV04sankharu:1729": " yo 'rthajña it sakalaṃ bhadram aśnute /",
    "GV04sankharu:1730": " nākam eti jñānavidhūtapāpmā //",
    "GV04sankharu:1731": " iti śāṅkhāyanāraṇyake caturdaśamo 'dhyāyaḥ //",
    "GV04sankharu:1732": " atha vaṃśaḥ /",
    "GV04sankharu:1733": " oṃ namo brahmaṇe nama ācāryebhyaḥ /",
    "GV04sankharu:1734": " guṇākhyāc chāṅkhāyanād asmābhir adhītam /",
    "GV04sankharu:1735": " guṇākhyaś śāṅkhāyanaḥ kahoḷāt kauṣītakeḥ /",
    "GV04sankharu:1736": " kahoḷaḥ kauṣītakir uddālakād āruṇeḥ /",
    "GV04sankharu:1737": " uddālaka āruṇiḥ priyavratāt saumāpeḥ /",
    "GV04sankharu:1738": " priyavrataḥ saumāpiḥ somapāt /",
    "GV04sankharu:1739": " somapaḥ saumāt prātiveśyāt /",
    "GV04sankharu:1740": " saumaḥ prātiveśyaḥ prativeśyāt /",
    "GV04sankharu:1741": " prativeśyo bṛhaddivāt /",
    "GV04sankharu:1742": " bṛhaddivaḥ sumnayoḥ /",
    "GV04sankharu:1743": " sumnayur uddālakāt /",
    "GV04sankharu:1744": " uddālako viśvamanasaḥ /",
    "GV04sankharu:1745": " viśvamanā vyaśvāt /",
    "GV04sankharu:1746": " vyaśvaḥ sākamaśvāt /",
    "GV04sankharu:1747": " sākamaśvo devarātāt /",
    "GV04sankharu:1748": " devarāto viśvāmitrāt /",
    "GV04sankharu:1749": " viśvāmitra indrāt /",
    "GV04sankharu:1750": " indraḥ prajāpateḥ /",
    "GV04sankharu:1751": " prajāpatir brahmaṇaḥ /",
    "GV04sankharu:1752": " brahmā svayaṃbhūḥ /",
    "GV04sankharu:1753": " namo brahmaṇe namo brahmaṇe //",
    "GV04sankharu:1754": " iti śāṅkhāyanāraṇyake pañcadaśamo 'dhyāyaḥ //",
    "GV04sankharu:1755": " iti śāṅkhāyanāraṇyakaṃ samāptam //"
}