{
    "GK16visa07cu:0": " saptamaḥ paricchedaḥ",
    "GK16visa07cu:1": " iha hi prathamataḥ kāvye doṣaguṇarītyalaṅkārāṇāmavasthitikramo daśitaḥ,",
    "GK16visa07cu:2": " saṃprati ke ta ityapekṣāyāmuddeśakramaprāptānāṃ doṣaṇāṃ svarūpamāha---",
    "GK16visa07cu:3": " ************* COMMENTARY *************",
    "GK16visa07cu:4": " Vijñapriyā:",
    "GK16visa07cu:5": " (vi, ka) iha hi prathamataḥ prathamaparicchede doṣānāmavasthitikramo 'vasthitiprakāro darśita ityarthaḥ /",
    "GK16visa07cu:6": " te doṣāḥ /",
    "GK16visa07cu:7": " “doṣāstasyāpakarṣakā';",
    "GK16visa07cu:8": " ityuktyā apakarṣakatvena doṣāṇāṃ prakāro darśitaḥ /",
    "GK16visa07cu:9": " “utkarṣahetavaḥ proktā guṇālaṅkārarītayaḥ';",
    "GK16visa07cu:10": " ityuktyā ca guṇādīnāmutkarṣakatvenāvasthitiprakāro darśita iti /",
    "GK16visa07cu:11": " atra ca rītyalaṅkārāṇāmiti pāṭhastu uddeśavyutkrameṇa lekhakapramādaparamparayaiveti lakṣyate /",
    "GK16visa07cu:12": " tata eva uddeśakramaprāptānāmityuktam /",
    "GK16visa07cu:13": " Locanā:",
    "GK16visa07cu:14": " (lo, a) kāvyasvarūpaṃ nirūpya doṣān nirūpayitukāmaḥ tatprastāvaṃ darśayati /",
    "GK16visa07cu:15": " iha hi iti /",
    "GK16visa07cu:16": " svarūpaṃ svamasādhāraṇaṃ rūpam itaravyāvarttako dharmmaḥ /",
    "GK16visa07cu:17": " ********** END OF COMMENTARY **********",
    "GK16visa07cu:18": " rasāpakarṣakā doṣāḥ,---",
    "GK16visa07cu:19": " asyārthaḥ prageva sphuṭīkṛtaḥ /",
    "GK16visa07cu:20": " tadviśeṣānāha---",
    "GK16visa07cu:21": " ************* COMMENTARY *************",
    "GK16visa07cu:22": " Vijñapriyā:",
    "GK16visa07cu:23": " (vi, kha) prāgeva sphuṭīkṛta iti /",
    "GK16visa07cu:24": " śrutiduṣṭatvādīnāṃ śabdadvārā,",
    "GK16visa07cu:25": " apuṣṭārthatvādīnām,",
    "GK16visa07cu:26": " arthadvārā,",
    "GK16visa07cu:27": " vyabhicāribhāvādiśabdavācyatvādīnāṃ ca sākṣāt rasāpakarṣakatvamityarthaḥ /",
    "GK16visa07cu:28": " prāgeva sphuṭīkṛta ityarthaḥ /",
    "GK16visa07cu:29": " tadviśeṣān doṣaviśeṣān /",
    "GK16visa07cu:30": " te punariti te doṣāḥ /",
    "GK16visa07cu:31": " Locanā:",
    "GK16visa07cu:32": " (lo, ā) raseti--rasāpakarṣakā āsvādavinghahetavaḥ /",
    "GK16visa07cu:33": " prageveti---prākaprathamaparicchede /",
    "GK16visa07cu:34": " ********** END OF COMMENTARY **********",
    "GK16visa07cu:35": " ---te punaḥ pañcadhā matāḥ /",
    "GK16visa07cu:36": " pade tadaṃśe vākyer'the saṃbhavanti rase 'pi yat // VisSd_7.1 //",
    "GK16visa07cu:37": " ************* COMMENTARY *************",
    "GK16visa07cu:38": " Locanā:",
    "GK16visa07cu:39": " (lo, i) te punariti--te doṣāḥ padatadaṃśādipañcake sthitā yasmāt vākyārthabhūtasyāsvādasyāpakarṣakāraṇāni tasmāt pañca prakārāḥ /",
    "GK16visa07cu:40": " ********** END OF COMMENTARY **********",
    "GK16visa07cu:41": " duḥśravatrividhāślīlānucitārthaprayuktatāḥ /",
    "GK16visa07cu:42": " grāmyāpratītasandigdhaneyārthanihatārthatāḥ // VisSd_7.2 //",
    "GK16visa07cu:43": " avācakatvaṃ kliṣṭatvaṃ viruddhamatikāritā /",
    "GK16visa07cu:44": " avimṛṣṭavidheyāṃśabhāvaśca padavākyayoḥ // VisSd_7.3 //",
    "GK16visa07cu:45": " doṣāḥ kecidbhavantyeṣu padāṃśe 'pi pade pare /",
    "GK16visa07cu:46": " nirarthakāsamarthatve cyutasaṃskāratā tathā // VisSd_7.4 //",
    "GK16visa07cu:47": " ************* COMMENTARY *************",
    "GK16visa07cu:48": " Vijñapriyā:",
    "GK16visa07cu:49": " (vi, ga) duḥ śrava ityādi /",
    "GK16visa07cu:50": " aprayuktatā ityatra dvandvottarasya bhāvapratyayasya pratyekamabhisambandhāt duḥ śravatvādaya eva doṣāḥ /",
    "GK16visa07cu:51": " etadādyavimṛṣṭavidheyāśabhāvāntāḥ trayodaśa doṣāḥ padavākyayoḥ pade vākye 'pi sambhavanti ityarthaḥ /",
    "GK16visa07cu:52": " eṣāṃ madhye keciddoṣāḥ padāṃśe 'pītyarthaḥ /",
    "GK16visa07cu:53": " pade param iti /",
    "GK16visa07cu:54": " nirarthakatvamasamarthatvaṃ cyutasaṃskāratā ceti doṣatrayaṃ paraṃ kevalaṃ pade natu vākye ityarthaḥ /",
    "GK16visa07cu:55": " tad bījaṃ tattaddoṣaprastābe vakṣyāmaḥ /",
    "GK16visa07cu:56": " Locanā:",
    "GK16visa07cu:57": " (lo, ī) tatra ke doṣāḥ kiniṣṭā ityata āha--duḥ śraveti /",
    "GK16visa07cu:58": " talpratyayasya duḥ śravādiṣu pratyekaṃ sambandhaḥ /",
    "GK16visa07cu:59": " sandigdhaṃ sandehaḥ /",
    "GK16visa07cu:60": " atha bhavet kliṣṭam avimṛṣṭavidheyāṃśaṃ viruddhamatikṛtsamāsapadameva /",
    "GK16visa07cu:61": " sarve doṣāṃ padavākyayoḥ /",
    "GK16visa07cu:62": " eṣu duḥ śravādiṣu madhye /",
    "GK16visa07cu:63": " ********** END OF COMMENTARY **********",
    "GK16visa07cu:64": " paruṣavarṇatayā śrutiduḥkhāvahatvaṃ duḥśravatvam /",
    "GK16visa07cu:65": " yathā---",
    "GK16visa07cu:66": " ************* COMMENTARY *************",
    "GK16visa07cu:67": " Vijñapriyā:",
    "GK16visa07cu:68": " (vi, gha) tatra duḥ śravatvalakṣaṇamāha--paruṣeti /",
    "GK16visa07cu:69": " etacca vīrabībhatsaraudrān rasān vihāya iti bodhyam,",
    "GK16visa07cu:70": " teṣu tasyānuguṇatvādeva /",
    "GK16visa07cu:71": " tathā prādeśikatve evāya doṣaḥ /",
    "GK16visa07cu:72": " samagrapadavyāpakatve tu pratikūlavarṇatvadoṣa eva ityadi boddhavyam /",
    "GK16visa07cu:73": " ********** END OF COMMENTARY **********",
    "GK16visa07cu:74": " “kārttarthyaṃ yātu tanvaṅgī kadānaṅgavaśaṃvadā” /",
    "GK16visa07cu:75": " ************* COMMENTARY *************",
    "GK16visa07cu:76": " Vijñapriyā:",
    "GK16visa07cu:77": " (vi, ṅa) kārttārthyamiti /",
    "GK16visa07cu:78": " spaṣṭam /",
    "GK16visa07cu:79": " rephayuktavarṇaṃ śrutiduḥ khadāyi /",
    "GK16visa07cu:80": " Locanā:",
    "GK16visa07cu:81": " (lo, u) paruṣavarṇaṃ paruṣākṣaram /",
    "GK16visa07cu:82": " kārttarthyaṃ kṛtārthatāṃ--kṛtārthasya bhāvam /",
    "GK16visa07cu:83": " ********** END OF COMMENTARY **********",
    "GK16visa07cu:84": " aślīlatvaṃ vrīḍādugupsāmaṅgalavyañjakatvātnividham /",
    "GK16visa07cu:85": " ************* COMMENTARY *************",
    "GK16visa07cu:86": " Vijñapriyā:",
    "GK16visa07cu:87": " (vi, ca) vrīḍājugupsāmaṅgalatvāditi /",
    "GK16visa07cu:88": " etattrayahetutvādityarthaḥ /",
    "GK16visa07cu:89": " hetutvaṃ jñāpakatvaṃ kārakatvaṃ ca /",
    "GK16visa07cu:90": " tatra vrīḍājugupsayoḥ kārakatvaṃ maṅgalasya ca jñāpakatvaṃ bodhyam /",
    "GK16visa07cu:91": " ********** END OF COMMENTARY **********",
    "GK16visa07cu:92": " krameṇodāharaṇam---",
    "GK16visa07cu:93": " “tṛptārivijaye rājan /",
    "GK16visa07cu:94": " sādhanaṃ sumahattava” /",
    "GK16visa07cu:95": " ************* COMMENTARY *************",
    "GK16visa07cu:96": " Vijñapriyā:",
    "GK16visa07cu:97": " (vi, cha) dṛptārīti---sādhanaṃ senā ca cārthaḥ prākaraṇikatvāt anekārthasya sādhanaśabdasya vācyaḥ /",
    "GK16visa07cu:98": " puṃvyañjanarūpastvartho vyaṅgyaḥ śrotṝṇāṃ vrīḍājanakaḥ;",
    "GK16visa07cu:99": " natu vrīḍāvyañjakaḥ tadapratīteḥ /",
    "GK16visa07cu:100": " ********** END OF COMMENTARY **********",
    "GK16visa07cu:101": " “prasasāra śanairvāyurvināśe tanvi / te tadā” /",
    "GK16visa07cu:102": " ************* COMMENTARY *************",
    "GK16visa07cu:103": " Vijñapriyā:",
    "GK16visa07cu:104": " (vi, ja) prasasāreti--virahottaraṃ nāyakāṃ prāpya nāyakasyoktiriyam /",
    "GK16visa07cu:105": " he tanvi / tava vināśe adarśane sati tadā mama duḥ khotpādanāya vāyuḥ śanaiḥ mandaṃ prasasāra ityarthaḥ /",
    "GK16visa07cu:106": " atra anekārthasya vināśaśabdasya vyaṅgyo maraṇarūpor'tho 'maṅgalavyañjakaḥ /",
    "GK16visa07cu:107": " vāyuśabdastu apānavāyuvyañjanayā ghṛṇārūpajugupsājanakaḥ /",
    "GK16visa07cu:108": " duḥ khakāle śanaiḥ prasṛtavāyorapānavāyutvapratīteḥ /",
    "GK16visa07cu:109": " anucitārthatvamiti--apaślokyasya nindāvyañjakatvaṃ tattvam /",
    "GK16visa07cu:110": " Locanā:",
    "GK16visa07cu:111": " (lo, ū) dṛpteti--atra sādhanaśabdo hastyaśvādisādhanārthe prayuktaḥ puṃdhvajasya,",
    "GK16visa07cu:112": " vāyuśabdaḥ pavanamātrārthe apānapavanaviśeṣasya,",
    "GK16visa07cu:113": " vināśaśabdaśca adarśanārthe maraṇasya ca smāraṇāt kameṇa vrīḍādivyañjakāḥ /",
    "GK16visa07cu:114": " ********** END OF COMMENTARY **********",
    "GK16visa07cu:115": " atra sādhana-vāyu-vināśa-śabdā aślīlāḥ /",
    "GK16visa07cu:116": " “śūrā amaratāṃ yānti paśubhūtā raṇādhvare /",
    "GK16visa07cu:117": " atra paśutvaṃ kātaryamabhivyanaktītyanucitārthatvam /",
    "GK16visa07cu:118": " ************* COMMENTARY *************",
    "GK16visa07cu:119": " Vijñapriyā:",
    "GK16visa07cu:120": " (vi, jha) dṛpteti--atra sādhanaśabdo hastyaśvādisādhanārthe prayuktaḥ puṃdhvajasya,",
    "GK16visa07cu:121": " vāyuśabdaḥ panavamātrārthe apānapavanaviśeṣasya,",
    "GK16visa07cu:122": " vināśaśabdaśca adarśanārthe maraṇasya ca smāraṇāt krameṇa vrīḍādivyañjakāḥ /",
    "GK16visa07cu:123": " Locanā:",
    "GK16visa07cu:124": " (lo, ṛ) paśupadaṃ tathāvidhasamaye prayuktam /",
    "GK16visa07cu:125": " ********** END OF COMMENTARY **********",
    "GK16visa07cu:126": " aprayuktatvaṃ tathā prasiddhāvapi kavibhiranādṛtatvam /",
    "GK16visa07cu:127": " yathā---",
    "GK16visa07cu:128": " “bhāti padmaḥ sarovare” //",
    "GK16visa07cu:129": " atra padmaśabdaḥ puṃlliṅgaḥ /",
    "GK16visa07cu:130": " ************* COMMENTARY *************",
    "GK16visa07cu:131": " Vijñapriyā:",
    "GK16visa07cu:132": " (vi, ña) tathā prasiddhāvapi iti /",
    "GK16visa07cu:133": " anuśāsane talliṅgakatvena uktāvapītyarthaḥ /",
    "GK16visa07cu:134": " kavibhirita bahuvacanāt prācīnānekakavibhirityarthaḥ /",
    "GK16visa07cu:135": " tena idānīntanānekakavibhiḥ prācīnaikakavinā vāsyā'dare 'pi doṣa eva /",
    "GK16visa07cu:136": " evañca “padmān hi me prāvṛṣi khañjarīṭān “iti naiṣadhakṛtā prācīnaikakavinā ādare 'pi doṣa eva /",
    "GK16visa07cu:137": " kāvyavyatirikte bhāṣāmātre tadādare tu adoṣa eva,",
    "GK16visa07cu:138": " ityataḥ nānuśāsanaprāmāṇyam /",
    "GK16visa07cu:139": " ********** END OF COMMENTARY **********",
    "GK16visa07cu:140": " grāmyatvaṃ yathā---",
    "GK16visa07cu:141": " “kaṭiste harate manaḥ” //",
    "GK16visa07cu:142": " atra kaṭiśabdo grāmyaḥ /",
    "GK16visa07cu:143": " ************* COMMENTARY *************",
    "GK16visa07cu:144": " Vijñapriyā:",
    "GK16visa07cu:145": " (vi, ṭa) grāmyo yatheti---grāmyaḥ śabda ityarthaḥ /",
    "GK16visa07cu:146": " tasya tathātvaṃ ca vidagdhāprayojyatvāt /",
    "GK16visa07cu:147": " kāvyakavisādhāraṇavidagdhānādarādaprayuktatvādasya bhedaḥ /",
    "GK16visa07cu:148": " ********** END OF COMMENTARY **********",
    "GK16visa07cu:149": " apratītatvamekadeśamātraprasiddhatvam /",
    "GK16visa07cu:150": " yathā---",
    "GK16visa07cu:151": " yogena dalitāśayaḥ” //",
    "GK16visa07cu:152": " atra yogaśāstra eva vāsanārtha āśayaśabdaḥ /",
    "GK16visa07cu:153": " ************* COMMENTARY *************",
    "GK16visa07cu:154": " Vijñapriyā:",
    "GK16visa07cu:155": " (vi, ṭha) ekadarśane,",
    "GK16visa07cu:156": " ekaśāstramātre /",
    "GK16visa07cu:157": " Locanā:",
    "GK16visa07cu:158": " (lo, ṝ) āśaya iti /",
    "GK16visa07cu:159": " yogaśastra eva na tu loke arthaśāstre vā /",
    "GK16visa07cu:160": " tathā hi pātañjalasūtraṃ,",
    "GK16visa07cu:161": " “kleśakarmavipākāśayairaparāmṛṣṭaḥ puruṣaviśeṣa īśvaraḥ“iti /",
    "GK16visa07cu:162": " kleśā avidyākarmāṇi,",
    "GK16visa07cu:163": " duṣkṛtasukṛtādi tatphalaṃ vipākaḥ /",
    "GK16visa07cu:164": " tadanuguṇā vāsanā āśayāḥ /",
    "GK16visa07cu:165": " te ca manasi varttamānāḥ puruṣe apadiśyante iti /",
    "GK16visa07cu:166": " kiñcaivaṃ vaktṛboddhavyayoḥ śāstrānabhijñatvabodhādiṃ vinā doṣa iti /",
    "GK16visa07cu:167": " tataśca aprayuktatvād bhidyate /",
    "GK16visa07cu:168": " ********** END OF COMMENTARY **********",
    "GK16visa07cu:169": " “āśaīḥ paramparāṃ vandyāṃ karṇe kṛtvā kṛpāṃ kuru” /",
    "GK16visa07cu:170": " atra vandyāmiti kiṃ bandībhūtāyāmuta vandanīyāmiti saṃdehaḥ /",
    "GK16visa07cu:171": " ************* COMMENTARY *************",
    "GK16visa07cu:172": " Vijñapriyā:",
    "GK16visa07cu:173": " (vi, ḍa) sandigdhamiti /",
    "GK16visa07cu:174": " kimidaṃ vā padamiti padasyaivaṃ sandigdhatvam /",
    "GK16visa07cu:175": " karṇe kṛtvā iti śrutvā ityarthaḥ /",
    "GK16visa07cu:176": " vandībhūtāyām iti,",
    "GK16visa07cu:177": " balāt vandīkṛtaśatrunāryāmityarthaḥ /",
    "GK16visa07cu:178": " atra vandīvandyāśabdayoḥ sandehaḥ /",
    "GK16visa07cu:179": " Locanā:",
    "GK16visa07cu:180": " (lo, ḷ) vandyāmiti--asya saptamyantatvena dvitīyāntatvena ca sambhavāt prakaraṇābhāvena vinigamanābhāvāt sandehaḥ /",
    "GK16visa07cu:181": " ********** END OF COMMENTARY **********",
    "GK16visa07cu:182": " notyarthatvaṃ rūḍhīprayojanābhāvādaśaktikṛtaṃ lakṣyārthaprakāśanam /",
    "GK16visa07cu:183": " ************* COMMENTARY *************",
    "GK16visa07cu:184": " Vijñapriyā:",
    "GK16visa07cu:185": " (vi, ḍha) neyārthatvamite /",
    "GK16visa07cu:186": " aśaktikṛtaṃ kaverasāmarthyamātreṇa kṛtaṃ na tu rūḍhiprayojanayoḥ anyatareṇa kṛtamityarthaḥ /",
    "GK16visa07cu:187": " kamale iti /",
    "GK16visa07cu:188": " mukhaṃ karttṛ /",
    "GK16visa07cu:189": " caraṇāghātaṃ karma /",
    "GK16visa07cu:190": " atra caraṇāghātena iti /",
    "GK16visa07cu:191": " caraṇāghātapadena ityarthaḥ /",
    "GK16visa07cu:192": " vākye 'pi lakṣaṇāsvīkārāt nirjitatvaṃ lakṣyate /",
    "GK16visa07cu:193": " tathā ca kamale nirjitatvam akarodityarthaḥ /",
    "GK16visa07cu:194": " nanvatra nirjitatvātiśayaḥ kathaṃ na prayojanam /",
    "GK16visa07cu:195": " darśitaṃ hi sthāne sthāne lakṣyārthāteśayaḥ prayojanamiti cet, na /",
    "GK16visa07cu:196": " kaviprayogārhalakṣaṇāyā mukhyārthabādhāvagama iva vivakṣitamukhyārthayogāvagamo 'pi hetuḥ /",
    "GK16visa07cu:197": " na tu vivakṣitaprameyatvādyekatharmavattvaprayogāvagamo 'pi avyāvarttakatvāt /",
    "GK16visa07cu:198": " prakṛte nirjitatve lakṣyārthe mukhaniṣṭhaśobhājanyatvameva vivakṣito yogaścaraṇāghāte mukhyārthe cālīke tacchobhābhāvāt tajjanyatvanirjitatvaṃ na pratīyata eva /",
    "GK16visa07cu:199": " tataśca tadapratītyā asyā lakṣaṇāyāḥ kaviprayogānarhatvajñānena aśraddheyatvāt lakṣyārthatiśayaḥ prayojanaṃ na pratīyate eva iti bhāvaḥ /",
    "GK16visa07cu:200": " ********** END OF COMMENTARY **********",
    "GK16visa07cu:201": " yathā---",
    "GK16visa07cu:202": " “kamale caraṇāghātaṃ mukhaṃ sumukhi / te 'karet /",
    "GK16visa07cu:203": " atra caraṇāghātena nirjitatvaṃ lakṣyam /",
    "GK16visa07cu:204": " nihatārthatvamubhayārthasya śabdasyāprasiddher'the prayogaḥ /",
    "GK16visa07cu:205": " yathā---",
    "GK16visa07cu:206": " “yamunāśambaramambaraṃ vyatānīt” /",
    "GK16visa07cu:207": " śambaraśabdo daitye prasiddhaḥ,",
    "GK16visa07cu:208": " iha tu jale nihatārthaḥ /",
    "GK16visa07cu:209": " ************* COMMENTARY *************",
    "GK16visa07cu:210": " Vijñapriyā:",
    "GK16visa07cu:211": " (vi, ṇa) nihateti /",
    "GK16visa07cu:212": " yamunāyāḥ śambaraṃ jalam ambaram ākāśaṃ vyatānīt vyāptamityarthaḥ “ambu śambum” iti koṣaḥ /",
    "GK16visa07cu:213": " atreti---naca napuṃsakaliṅgarūpavyaktiviśeṣāt jalasyaiva upasthitiriti vācyam,",
    "GK16visa07cu:214": " tulyaprasiddhikasthale eva tasya niyantritatvāt /",
    "GK16visa07cu:215": " atra tu prasiddhivaśāt liṅgānanusandhāne 'pi padamātreṇaiva prathamataḥ tadupasthityavalambanāt liṅgasyānvayasya ca bodhāttu paścādeva jalapratīteḥ",
    "GK16visa07cu:216": " ********** END OF COMMENTARY **********",
    "GK16visa07cu:217": " “gīteṣu karṇamādatte” /",
    "GK16visa07cu:218": " atrāṅ--pūrvo dāñ-dhāturdānārthe 'vācakaḥ /",
    "GK16visa07cu:219": " ************* COMMENTARY *************",
    "GK16visa07cu:220": " Vijñapriyā:",
    "GK16visa07cu:221": " (vi, ta) avācaketi /",
    "GK16visa07cu:222": " śaktibhramaprayuktatvamavācakatvam /",
    "GK16visa07cu:223": " ādatte dadāti /",
    "GK16visa07cu:224": " atreti na ca ghadhātornānārthatvena dāne grahaṇe 'pi śaktirastyeva,",
    "GK16visa07cu:225": " āṅupasargeṇa tu dānabodhapratibandha evetyataḥ śakyārthe kathaṃ śaktibhrama iti vācyam /",
    "GK16visa07cu:226": " upasargasya pratibandhakatvakalpane kāraṇībhūtābhāvapratiyogitvapraveśena gauravāt,",
    "GK16visa07cu:227": " tadapekṣyā āḍupasargarahitasyaiva dāñaḥ dāne śaktirityasyaiva yuktatvāt /",
    "GK16visa07cu:228": " ḍudāñ dāne iti sāmānyataḥ śaktidarśanāttu śaktibhramaḥ /",
    "GK16visa07cu:229": " neyārthe tu bhramabījābhāvāt na bhrama iti viśeṣaḥ /",
    "GK16visa07cu:230": " ato neyārthatvalakṣaṇe śaktibhramābhāve sati iti viśeṣaṇādānādasāṅkaryam /",
    "GK16visa07cu:231": " avācake ca śaktibhramāt vivakṣitārthe tātparyasattvāt tātparyarūpāyā lakṣaṇāyā vivakṣitārthatvabodhakatvamastyeva iti /",
    "GK16visa07cu:232": " ato vākyārthabodhakatvena nirarthakāsamarthatvacyutasaṃskāraṇāmiva nāsya vākyārthadoṣatāpāsyā /",
    "GK16visa07cu:233": " etadyutapadasamūhe vākyārthabodhajananāt lakṣaṇayā svavākyārthabodhajanakadvārā vākyārthabodhajananāt /",
    "GK16visa07cu:234": " parantu iyaṃ lakṣaṇā na neyārtho,",
    "GK16visa07cu:235": " nāpi kaviprayogārheti bodhyam /",
    "GK16visa07cu:236": " nirthakādidoṣapatrayasya tu vākyadoṣatvaṃ na sambhavatīti tadapāsyam /",
    "GK16visa07cu:237": " Locanā:",
    "GK16visa07cu:238": " (lo, e) dānārthe avācakaḥ,",
    "GK16visa07cu:239": " grahaṇārthatvāt /",
    "GK16visa07cu:240": " “upasargeṇa dhātvartho balādanyatra nīyate“iti nyāyāt /",
    "GK16visa07cu:241": " ********** END OF COMMENTARY **********",
    "GK16visa07cu:242": " yathā vā---",
    "GK16visa07cu:243": " “jinaṃ me tvayi saṃprāpte dhvāntacchannāpi yāminī” /",
    "GK16visa07cu:244": " atra dinamiti prakāśamayārthe 'vācakam /",
    "GK16visa07cu:245": " ************* COMMENTARY *************",
    "GK16visa07cu:246": " Vijñapriyā:",
    "GK16visa07cu:247": " (vi, tha) yathā vā--“dinaṃ me tvayi saṃprāpte dhvāntacchannāpi yāminī /",
    "GK16visa07cu:248": " “me mama dinaṃ prakāśamayamityarthaḥ /",
    "GK16visa07cu:249": " dhvāntacchannāpīti apikāreṇa dhvāntacchannatvaviparītabodhanāt prakāśamayatvasyaiva tadviparītabodhāt na tu dinatvasya /",
    "GK16visa07cu:250": " meghācchannadinasya tadviparītatvābhāvāt /",
    "GK16visa07cu:251": " atrāpidinasya prāyaśaḥ prakāśamayatvadarśanāt tathātvenaiva śaktibhramaḥ /",
    "GK16visa07cu:252": " Locanā:",
    "GK16visa07cu:253": " (lo, ai) dinamiti /",
    "GK16visa07cu:254": " sūryasyāstamayanaparyantaṃ,",
    "GK16visa07cu:255": " tadratyavacchinnaḥ kālaviśeṣa eva dinaśabdavācyaḥ /",
    "GK16visa07cu:256": " na tadavinābhūtaṃ prakāśamayatvamapīti bhāvaḥ /",
    "GK16visa07cu:257": " ********** END OF COMMENTARY **********",
    "GK16visa07cu:258": " kliṣṭatvamarthapratītervyavahitam, yathā---",
    "GK16visa07cu:259": " “kṣīrodajāvasatijanmabhuvaḥ prasannāḥ” /",
    "GK16visa07cu:260": " ************* COMMENTARY *************",
    "GK16visa07cu:261": " Vijñapriyā:",
    "GK16visa07cu:262": " (vi, da) kliṣṭatvamiti---vyavadhānaṃ ca dvidhā,",
    "GK16visa07cu:263": " kvacidanvitānvayavaśena viśeṣāpratītau kālikavyavadhānam /",
    "GK16visa07cu:264": " kvacittu anāsattirūpaṃ vyavadhānam /",
    "GK16visa07cu:265": " tatrādyaṃ padagatamudāharati--“kṣīrodajāvasatijanmabhuvaḥ” /",
    "GK16visa07cu:266": " asya vyākhyā vṛttāveva /",
    "GK16visa07cu:267": " anāsattirūyaṃ vyavadhānaṃ tu vākyadoṣe udāhariṣyati /",
    "GK16visa07cu:268": " ********** END OF COMMENTARY **********",
    "GK16visa07cu:269": " atra kṣīrodajā lakṣmīstasyā vasatiḥ padmaṃ tasya janmabhuvo jalāni /",
    "GK16visa07cu:270": " ************* COMMENTARY *************",
    "GK16visa07cu:271": " Locanā:",
    "GK16visa07cu:272": " (lo, o) kṣīrodajetyādi pādo 'pi padaṃ,",
    "GK16visa07cu:273": " samastatvāt /",
    "GK16visa07cu:274": " ********** END OF COMMENTARY **********",
    "GK16visa07cu:275": " “bhūtaye 'stu bhavānīśaḥ” /",
    "GK16visa07cu:276": " atra bhavānīśaśabdo bhavānyāḥ patyantarapratītikāritvādviruddhamatikṛt /",
    "GK16visa07cu:277": " ************* COMMENTARY *************",
    "GK16visa07cu:278": " Vijñapriyā:",
    "GK16visa07cu:279": " (vi, dha) viruddhamatīti /",
    "GK16visa07cu:280": " anyānvayavaśena upaślokyasya nindāvyañjakatvaṃ tattvam /",
    "GK16visa07cu:281": " anucitārthasya tu anyānvayaṃ vineti bhedaḥ /",
    "GK16visa07cu:282": " atreti---bhavasya patnītyarthe sādhitasya bhavānīśabdasya arthena patiśabdārthasya anvayavaśāt caitrasya bhāryāyāḥ patirityatra iva upapatipratītyānindā",
    "GK16visa07cu:283": " Locanā:",
    "GK16visa07cu:284": " (lo, au) bhavānīśabdo bhavasya patnītyarthe nadādau ānapratyayāntaḥ /",
    "GK16visa07cu:285": " ********** END OF COMMENTARY **********",
    "GK16visa07cu:286": " vidheyasya vimarśābhāvena guṇībhūtatvam avimṛṣṭavidheyāṃśatvam /",
    "GK16visa07cu:287": " yathā---",
    "GK16visa07cu:288": " “svargagrāmaṭikāviluṇṭhanavṛthocchūnaiḥ kimebhirbhujaiḥ” /",
    "GK16visa07cu:289": " atra vṛthātvaṃ vidheyam,",
    "GK16visa07cu:290": " tacca samāse guṇībhāvādanuvādyatvapratītikṛt /",
    "GK16visa07cu:291": " ************* COMMENTARY *************",
    "GK16visa07cu:292": " Vijñapriyā:",
    "GK16visa07cu:293": " (vi, na) avimṛṣṭeti---samabhivyāhāraviśeṣavaśād vidheyasya vidheyatvapratītyajanakatvaṃ tattvam /",
    "GK16visa07cu:294": " sa ca samabhivyāhārapratītisākṣiko na tu gata eva /",
    "GK16visa07cu:295": " tathā hi prāṅnirddiṣṭavidheyakaṃ bahuvrīhiṃ vinā samāsāntare vidheyasya pāte,",
    "GK16visa07cu:296": " asamāse tu uddeśyāt pūrvavidheyasya pāte tathātvam /",
    "GK16visa07cu:297": " tatra karmadhārayasamāsagatavidheyasyāvimarśamudāharati---svargeti /",
    "GK16visa07cu:298": " rāmasainyaveṣṭitalaṅkasya rāvaṇasya viṣādoktiriyam /",
    "GK16visa07cu:299": " viluṇṭhanenetyarthaḥ /",
    "GK16visa07cu:300": " atra bhujānāmucchūnatvaṃ siddhameva /",
    "GK16visa07cu:301": " tasyedānīṃ vṛthātvamityataḥ ucchūnatve uddeśye vṛthātva vidheyam /",
    "GK16visa07cu:302": " taccātra karmadhārayasamāsagatatvenāvimṛṣṭamityarthaḥ bahuvrīhisamāse prāṅnirddiṣṭaṃ vidheyaṃ tu vidheyatayaiva pratīyate /",
    "GK16visa07cu:303": " yathā “vapurvirūpākṣa“mityatra akṣiṇa vairūpyasya,",
    "GK16visa07cu:304": " “nirmṛṣṭarāgo 'dhara“ityatra rāge nirmṛṣṭatvasya citragurityatra gavicitratvasya ca vidheyasya vidheyatayaiva sārvalaukikī pratītiḥ /",
    "GK16visa07cu:305": " na tu karmadhāraye vidheyapāte tadavimarśa iti satyam /",
    "GK16visa07cu:306": " kintu yadi vidheyamuddeśyānvayi bhavati /",
    "GK16visa07cu:307": " yathā--- agre udāhariṣyaṇāme,",
    "GK16visa07cu:308": " “ṣaṣṭhabāṇa iva pañcaśarasya“ityatra bāṇe uddeśye 'nvayi ṣaṣṭhatvaṃ vidheyamavimṛṣṭam /",
    "GK16visa07cu:309": " yatra tūddeśyatāvacchedake vidheyamanveti tatra vidheyatayaiva pratīteḥ ānubhāvikatvānna doṣaḥ /",
    "GK16visa07cu:310": " yathā“eṣvayamatyanvapaṇḍita“ityatra atyantasya vidheyasya uddeśyatāvacchedake pāṇḍitye evānvayo vidheyatayaiva pratītiḥ /",
    "GK16visa07cu:311": " evaṃ“nitāntasundarīkāntā“ityatrāpi saundarye 'nvitasya nitāntatvasya eva---“anirddayopabhogasya rūpasya mṛdunaḥ kathaṃ /",
    "GK16visa07cu:312": " kaṭhinaṃ khalu te cetaḥ śirīṣasyeva bandhanam //",
    "GK16visa07cu:313": " “ityatra upabhoga uddeśyatāvacchedake 'nvitasyānirddayatvasya vidheyatayeva pratītirānubhāvikī /",
    "GK16visa07cu:314": " tathā ca prakṛte 'pi ucchūnatvena uddeśyatāvacchedakenānvitasya vṛthātvasya kathamavimṛṣṭatvam. ucchūnabhuje vṛthātvasya tu kiṃpadenaiva uktatvāt",
    "GK16visa07cu:315": " yattu kāvyaprakāśakṛtā asyaiva ślokasya prathamacaraṇe“nyakkāro hyayameva me yadahayaḥ';",
    "GK16visa07cu:316": " ityatra vākyagataṃ vidheyāvimarśamudāharati /",
    "GK16visa07cu:317": " atra caraṇe ucchūnatvamātraṃ cānuvādyaṃ natu vṛthātvaviśeṣitam“ityuktam,",
    "GK16visa07cu:318": " tena vidheyāvimarśadoṣo vidheye darśitaḥ /",
    "GK16visa07cu:319": " vākye doṣapradarśanaprastāve samāsagatadoṣapradarśanānupayogātsamāsagatasya tadudāharaṇasya“mūrddhrāmudvṛttakṛttā“ityādereva darśitatvāt /",
    "GK16visa07cu:320": " kintu prasaṅgāt abhavanmatayogadoṣa eva darśitaḥ /",
    "GK16visa07cu:321": " tathā hi svargaviluṇṭhane ucchūnatvameva janyate natu tad vṛthātvaṃ vṛthātvaviśeṣitamucchūnatvaṃ vā /",
    "GK16visa07cu:322": " ucchūnatvavṛthātvasya rāmeṇa laṅkāveṣṭanād eva jātatvāt /",
    "GK16visa07cu:323": " ato viluṇṭhanasya janakatāsambandhena vṛthocchūnatve 'nanvayādabhavanmatayogadoṣa eva darśitaḥ na cābhavanmatadoṣasya vākyamātragāmitvameva tenoktaṃ kathaṃ,",
    "GK16visa07cu:324": " “samāsaikapade tatsambhava“miti vācyam /",
    "GK16visa07cu:325": " samāsasya padatvavākyatvobhayasattvādasamastapadagāmitvābhāvasya tadabhipratetvāt /",
    "GK16visa07cu:326": " tathā cātra avimṛṣṭatvaṃ nāstyeva ityato 'nyadudāharati /",
    "GK16visa07cu:327": " Locanā:",
    "GK16visa07cu:328": " (lo, a) atra vṛthātvamiti /",
    "GK16visa07cu:329": " samāse tatpuruṣasamāse guṇībhāvāt /",
    "GK16visa07cu:330": " ayamāśayaḥ-- tatpuruṣasamāse uttarapadasyaiva prādhānyāt vṛtheti pūrvapadasya vidheyasya prādhānyenānirddeśādavimṛṣṭavidheyāṃśo doṣaḥ /",
    "GK16visa07cu:331": " avimarśo hi prādhānyenānirddeśaḥ /",
    "GK16visa07cu:332": " iha vakturdaśamukhasyāyamāśayaḥ--purā mama bhujānāṃ yad ucchūnatvaṃ sthitaṃ taditānīṃ vṛthābhūtamiti /",
    "GK16visa07cu:333": " evaṃ vidheyatvena vivabhitasya vṛthātvasya samāse guṇībhāvādanuvādyatvapratyayaḥ /",
    "GK16visa07cu:334": " tena ca pūrvato bhujānāmucchūnatvasya vṛthātvābhāvād bhujānāmapakarṣa eva pratīyate na bhujavikṣepaṇotkarṣaḥ /",
    "GK16visa07cu:335": " evamuparitanodāharaṇeṣvapi boddhavyam /",
    "GK16visa07cu:336": " ********** END OF COMMENTARY **********",
    "GK16visa07cu:337": " yathā vā---",
    "GK16visa07cu:338": " “rakṣāṃsyapi puraḥ sthātumalaṃ rāmānujasya me” /",
    "GK16visa07cu:339": " atra rāmasyeti vācyam /",
    "GK16visa07cu:340": " ************* COMMENTARY *************",
    "GK16visa07cu:341": " Vijñapriyā:",
    "GK16visa07cu:342": " (vi, pa) yathā vā---rakṣāṃsyapi iti /",
    "GK16visa07cu:343": " atra śiraścālanakākkā puraḥ sthātuṃ nālamevetyarthaḥ /",
    "GK16visa07cu:344": " atra rāmasambandhādevāyamahaṅkāra ityato rāmasambandhabodhikāyāḥ ṣaṣṭhyāḥ tatpuruṣe lopāt rāmasambandhasya vidheyasāvimarśaḥ /",
    "GK16visa07cu:345": " ṣaṣṭhīsattve tu adoṣa ityāha---atreti /",
    "GK16visa07cu:346": " Locanā:",
    "GK16visa07cu:347": " (lo, ā) viṣayavyāptaye udāharaṇāntarāṇī darśayati--rakṣāṃsīti /",
    "GK16visa07cu:348": " idaṃ lakṣmaṇavacanam /",
    "GK16visa07cu:349": " rāmasyeti /",
    "GK16visa07cu:350": " na khalu tasya kevalasya mukhyatā kintu rāmasambandhina ityarthaḥ /",
    "GK16visa07cu:351": " ********** END OF COMMENTARY **********",
    "GK16visa07cu:352": " yathā vā---",
    "GK16visa07cu:353": " “āsamudrakṣitīśānām” /",
    "GK16visa07cu:354": " atrāsamudramiti vācyam /",
    "GK16visa07cu:355": " yathā vā---",
    "GK16visa07cu:356": " “yatra te patati subhru /",
    "GK16visa07cu:357": " kaṭākṣaḥ ṣaṣṭhabāṇa iva pañcaśarasya” /",
    "GK16visa07cu:358": " atra ṣaṣṭha ivetyutprekṣyam /",
    "GK16visa07cu:359": " ************* COMMENTARY *************",
    "GK16visa07cu:360": " Vijñapriyā:",
    "GK16visa07cu:361": " (vi, pha) yathā veti---atra samudraparyyantatvasya vidheyasya samāse 'vimarśaḥ /",
    "GK16visa07cu:362": " karmmadhāraye uddeśyānvitavidheyasyāvimarśamudāharati---yathā vā yatra te iti /",
    "GK16visa07cu:363": " utprekṣyam utprekṣayā vidheyam /",
    "GK16visa07cu:364": " Locanā:",
    "GK16visa07cu:365": " (lo, i) ṣaṣṭha iti--atra utprekṣāviṣayatvena vivakṣitasya ṣaṣṭapadasya tatpuruṣasamāse pūrvānikṣepo na yukta ityarthaḥ /",
    "GK16visa07cu:366": " vidheyatvamevocitaṃ natu tatpuruṣasamāsena guṇīvṛttyānuvādyatvapratyāyanamiti bhāvaḥ /",
    "GK16visa07cu:367": " ********** END OF COMMENTARY **********",
    "GK16visa07cu:368": " yathā vā---",
    "GK16visa07cu:369": " “amuktā bhavatā nātha /",
    "GK16visa07cu:370": " muhūrttamapi sā purā” /",
    "GK16visa07cu:371": " atrāmuktetyatra “nañaḥ prasajyapratiṣedhatva” miti vidheyatvamevocitam /",
    "GK16visa07cu:372": " ************* COMMENTARY *************",
    "GK16visa07cu:373": " Vijñapriyā:",
    "GK16visa07cu:374": " (vi, ba) nañsamāse 'pyudāharati---amukteti /",
    "GK16visa07cu:375": " prasajyapratiṣedhatvamiti---pratiyoginamasamāsena prasajya prasaktīkṛtya pratiṣedhatvamatyantābhāvatvamityarthaḥ /",
    "GK16visa07cu:376": " tathā ca mocanābhāvasya evātra vidheyatvāt asamāsenaiva tathātvaṃ bodhayitumucitamityāha---vidheyatvamevocitamiti /",
    "GK16visa07cu:377": " samāse tu tadbhannatvasya eva pratītyā paryyudāsatvameva tatra tu vidheyasya pratīṣedho na pratīyate itadyatastasyāvimarśa iti bhāvaḥ /",
    "GK16visa07cu:378": " ********** END OF COMMENTARY **********",
    "GK16visa07cu:379": " yadāhuḥ---",
    "GK16visa07cu:380": " “aprādhānyaṃ vidheryatra pratiṣedhe pradhānatā /",
    "GK16visa07cu:381": " prasajyapratiṣedho 'sau kriyayā saha yatra nañ” //",
    "GK16visa07cu:382": " ************* COMMENTARY *************",
    "GK16visa07cu:383": " Locanā:",
    "GK16visa07cu:384": " (lo, ī) ko 'sau prasajyapratiṣedha ityata āha--aprādhānyamiti /",
    "GK16visa07cu:385": " jugopātmānamatrasta ityādau iva vidheḥ prādhānya yatra nāsti /",
    "GK16visa07cu:386": " navajaladhara ityādisamanantaroktodāharaṇavat yatra pratiṣedhasya prādhānyaṃ kiyayā kaṇṭhoktayā adhyāhāryyayā vā astibhavatyādirūpayā paryyudāsatāpātātparyyudāsayogakṣemāpatteḥ",
    "GK16visa07cu:387": " ********** END OF COMMENTARY **********",
    "GK16visa07cu:388": " yathā---",
    "GK16visa07cu:389": " “navajaladharaḥ saṃnaddho 'yaṃ na dṛptaniśācaraḥ” /",
    "GK16visa07cu:390": " uktodāharaṇo tu tatpuruṣasamāse guṇībhāve nañaḥ paryudāsatayā niṣedhasya vidheyatayānavagamaḥ /",
    "GK16visa07cu:391": " ************* COMMENTARY *************",
    "GK16visa07cu:392": " Vijñapriyā:",
    "GK16visa07cu:393": " (vi, bha) asamāse eva nañarthasya vidheyatvarūpaṃ prādhānyaṃ,",
    "GK16visa07cu:394": " pratiyoginastvaprādhānyaṃ tādṛśasthale nañaḥ prasajyapratiṣedhatvam ityatra samvādamāha---aprādhānyamiti /",
    "GK16visa07cu:395": " vidheḥ bhāvasya pratiyogina ityarthaḥ /",
    "GK16visa07cu:396": " pratiṣedhe nañarthe 'samāsavaśāt pradhānatā,",
    "GK16visa07cu:397": " vidheyatā pratīyate iti śeṣaḥ /",
    "GK16visa07cu:398": " tathātvaṃ kīdṛśaprayogamityatrāha---kriyayeti---na pacatītyādau ākhyātakriyayā saha samāsābhāvāt ;",
    "GK16visa07cu:399": " kriyayetyanena asamāsa eva lakṣyate /",
    "GK16visa07cu:400": " tathā ca asamāse yatra nañ ityarthaḥ /",
    "GK16visa07cu:401": " ata evātra muktakriyayā nañaḥ sāhitye 'pi asamāsābhāvāt na prasajyapratiṣedhatā /",
    "GK16visa07cu:402": " evaṃ navajaladhara ityatrāpi nañaḥkriyāsāhityābhāve 'pyasamāsāt prasajyapratiṣedhatā /",
    "GK16visa07cu:403": " amuktetyatra tu samāsāt na tathātvamityāha---uktodāharaṇe tviti /",
    "GK16visa07cu:404": " samāsavaśāt tathātvanavagamena paryyudāsatvameva /",
    "GK16visa07cu:405": " ********** END OF COMMENTARY **********",
    "GK16visa07cu:406": " yadāhuḥ---",
    "GK16visa07cu:407": " “pradhānatvaṃ vidheryatra pratiṣedhe 'pradhānatā /",
    "GK16visa07cu:408": " paryudāsaḥ sa vijñeyo,",
    "GK16visa07cu:409": " yatrottarapadena nañ” //",
    "GK16visa07cu:410": " ************* COMMENTARY *************",
    "GK16visa07cu:411": " Vijñapriyā:",
    "GK16visa07cu:412": " (vi, ma) ityatra samvādamāha---yadāhuriti /",
    "GK16visa07cu:413": " pradhānatvamuttarapadapradhānatatpuruṣavaśād viśeṣpatvam /",
    "GK16visa07cu:414": " vidheyapratiyogibhūtābhāvasya pratiṣedhe naño 'pradhānatā samāsavaśāt apratīyamānavidheyatārūpāpradhānatā ityarthaḥ /",
    "GK16visa07cu:415": " tādṛśasthalaṃ darśayati---yatrettarapade iti /",
    "GK16visa07cu:416": " padaṃ cātra sthānaparam /",
    "GK16visa07cu:417": " pratiyogipadottarasthāne yatra naña ityarthe yatrottarapade,",
    "GK16visa07cu:418": " arthāt asamāsena paryyudāso jñeya ityarthaḥ /",
    "GK16visa07cu:419": " na pacatītyatra uttaratra nañsattvāttu na paryyudāsa ityarthaḥ /",
    "GK16visa07cu:420": " idamatrāvadheyam---pratiyogipadottaranañsattve samāsāsambhavāt yatrottaretyādinā samāsastha eva paryyudāsa ityarthaḥ /",
    "GK16visa07cu:421": " anyathā na pacatītyatra,",
    "GK16visa07cu:422": " na dṛptaniśācara ityatra pūrvapatitasyāpi nañaḥ paryyudāsatvāt yatrottaretyādeḥ pralāpatvāpatteḥ /",
    "GK16visa07cu:423": " yadyapyasamāsasthasyāpi ghaṭo netyatra paryyudāsatvam asamāsasthasya kriyānvayinaḥ prasajyapratiṣedhatvamiti tu niyataṃ bodhyam /",
    "GK16visa07cu:424": " samāse kṛdantakriyānvayino 'pi paryyudāsatvāt asamasteti kriyāviśeṣaṇaṃ samāse paryyudāsatvameva /",
    "GK16visa07cu:425": " tatra ca vivekena taduttaraṃ sākāṅkṣataiva /",
    "GK16visa07cu:426": " ********** END OF COMMENTARY **********",
    "GK16visa07cu:427": " tena---“jugopātmānamatrasto bheje dharmamanāturaḥ /",
    "GK16visa07cu:428": " agudhnurādade sor'thānasaktaḥ sukhamanvabhūt” //",
    "GK16visa07cu:429": " atrātrastatādyanūdyātmagopanādyeva vidheyamiti nañaḥ paryudāsatayā guṇībhāvo yuktaḥ /",
    "GK16visa07cu:430": " ************* COMMENTARY *************",
    "GK16visa07cu:431": " Vijñapriyā:",
    "GK16visa07cu:432": " (vi, ya) ityasya udāharaṇaṃ darśayati--jugopeti--evaṃ ca nañaḥ paryyudāsatve tadarthasya samāse vidheyatvāpratīteḥ ityāha /",
    "GK16visa07cu:433": " yukta ityatra vidhayasya nañarthasya avimarśa eveti sādhitam /",
    "GK16visa07cu:434": " Locanā:",
    "GK16visa07cu:435": " (lo, u) pradhānatvamiti--pradhānatvaṃ jugopātmānamityādāviva apradhānatā atraivodāharaṇe /",
    "GK16visa07cu:436": " atra, atrastatādau ityarthaḥ /",
    "GK16visa07cu:437": " nottarapade kintu pūrvapade /",
    "GK16visa07cu:438": " amuktetyatrāpi anantaraṃ nañaḥ samāsāntarapraveśeṣa'pīti śeṣaḥ /",
    "GK16visa07cu:439": " ********** END OF COMMENTARY **********",
    "GK16visa07cu:440": " nanu “aśrāddhabhojī brāhmaṇaḥ” “asūryaṃpaśyā rājadārāḥ” ityādivat “amuktā” ityatrāpi prasajyapratiṣedho bhavatīti ced ?",
    "GK16visa07cu:441": " na, atrāpi yadi bhojanādirūpakriyāṃśena nañaḥ sambandhaḥ syāttadaiva tatra prasajyapratiṣedhatvaṃ vaktuṃ śakyama,",
    "GK16visa07cu:442": " na ca tathā ; viśeṣyatayā pradhānena taddhojyārthena kartraṃśenaiva nañaḥ sambandhāt /",
    "GK16visa07cu:443": " ************* COMMENTARY *************",
    "GK16visa07cu:444": " Locanā:",
    "GK16visa07cu:445": " (lo, ū) bhojanadarśanarūpakiyāṃśe /",
    "GK16visa07cu:446": " kartraṃśeneti /",
    "GK16visa07cu:447": " bhujidṛśoḥ kartarthavihitaṇinipratyayāntatvāgatena /",
    "GK16visa07cu:448": " yadi kriyāṃśe nañaḥ sambandhaḥ syāt tadaiva prasajyapratiṣedhaḥ syāt “kiyayā saha yatra naña“iti vacanāt /",
    "GK16visa07cu:449": " iha tu śrāddhabojanaśīlādayamanya iti kartraṃśenaiva sambandhāt nañaḥ paryyudāsatvameveti /",
    "GK16visa07cu:450": " tadabhojyarthenetyupalakṣaṇaṃ tadadarśyarthenetyapi boddhavyam /",
    "GK16visa07cu:451": " ********** END OF COMMENTARY **********",
    "GK16visa07cu:452": " yadāhuḥ---",
    "GK16visa07cu:453": " “śrāddhabhojanaśīlo hi yataḥ kartā pratīyate /",
    "GK16visa07cu:454": " na tadbhojanamātraṃ tu kartarīnervidhānataḥ” //",
    "GK16visa07cu:455": " iti /",
    "GK16visa07cu:456": " ************* COMMENTARY *************",
    "GK16visa07cu:457": " Vijñapriyā:",
    "GK16visa07cu:458": " (vi, ra) aśrāddhabhojī,",
    "GK16visa07cu:459": " asūryyampaśyā ityatra samāse 'pi prasajyapratiṣedharūpayoḥ śrāddhabhojanābhāvasūryyadarśanābhāvayoḥ",
    "GK16visa07cu:460": " pratītidarśanāt tad dṛṣṭāntena amuktetyatrāpi mocanābhāvarūpasya pratiṣedhasya vidheyasya",
    "GK16visa07cu:461": " vidheyatvāpattimāśaṅkate---nanviti /",
    "GK16visa07cu:462": " samādhatte, cenneti /",
    "GK16visa07cu:463": " kriyānvayina eva prasajyapratiṣedhatvaniyamaḥ /",
    "GK16visa07cu:464": " akṣoddhetyanayorapi yadi bhajanadarśanakriyayornañarthasyānvayaḥ syāt tadaiva tathātvāpādanaṃ sambhavati /",
    "GK16visa07cu:465": " tayoranvaya eva tatra netyāha--- na ca tatheti /",
    "GK16visa07cu:466": " tarhi kutrānvayaḥ ityatrāha---viśeṣyatayeti /",
    "GK16visa07cu:467": " karttari vihitābhyāṃ kṛtpratyayābhyāmupasthāpitena bhojirūpakartraṃśena ca sahaiva naño nañarthasya sambandhāt ityarthaḥ /",
    "GK16visa07cu:468": " kuta ityatrāha---karttara ṇineriti /",
    "GK16visa07cu:469": " bhojyārthena ityasya upalakṣaṇatayā darśanakartraṃśenetyapi bodhyam /",
    "GK16visa07cu:470": " kṛtpratyayena kartrupasthānāt śrāddhabhojī ityatra bhojanakarttaiva pratīyate ityatra samvādamāha--yadāhuḥ--śrāddhabhojaneti /",
    "GK16visa07cu:471": " atra kṛtpratyayādevaṃ darśanakarttāro rājadārā api pratīyante ityapi bodhyam /",
    "GK16visa07cu:472": " tathā ca tayorapi śrāddhabhojibhinnasūryyadarśakabhinnatvam ityevaṃ paryyudāsa eva pratīyate ityarthaḥ /",
    "GK16visa07cu:473": " tathā ca samāsasthatannañ--dṛṣṭāntenāpyamuktā ityatra samāsasthanañaḥ paryyudāsatvameva sidhyatīti manasikṛtya amuktetyatra bhojītyataḥ kiñcinmātraṃ valakṣaṇyaṃ darśayati /",
    "GK16visa07cu:474": " Locanā:",
    "GK16visa07cu:475": " (lo, ṛ) atrārthe ācāryyasammatimāha---yadāhuriti /",
    "GK16visa07cu:476": " atrāśrāddhabhojītyatra tadbhojanamātram /",
    "GK16visa07cu:477": " aśrāddhabhojanamātram /",
    "GK16visa07cu:478": " sambandha ityanantaram abhimata iti śeṣaḥ /",
    "GK16visa07cu:479": " iha tu bhāṣyakārādimatamāśritya kiyānvayāṃśāpekṣayā prasajyapratiṣedhārthasvīkāre 'pi amuktetyādau /",
    "GK16visa07cu:480": " kiyāmātraprādhānyāt samāso nopapadyata eva /",
    "GK16visa07cu:481": " ********** END OF COMMENTARY **********",
    "GK16visa07cu:482": " “amuktā” ityatra tu kriyayaiva saha saṃbandha iti doṣa eva /",
    "GK16visa07cu:483": " ************* COMMENTARY *************",
    "GK16visa07cu:484": " Vijñapriyā:",
    "GK16visa07cu:485": " (vi, la) amuktetyatra tviti /",
    "GK16visa07cu:486": " abhojītyatra samāsasthakartranvayaḥ /",
    "GK16visa07cu:487": " amuktetyatra tu samāsasthakriyāyāmevānva ityetanmātraṃ viśeṣaḥ /",
    "GK16visa07cu:488": " ubhayatrāpi paryyudāsatvameveti bhāvaḥ /",
    "GK16visa07cu:489": " na pacati na nidrāti ityanvaye kartturupasthāne 'pi nidrāpākakṛtyorevānvayāt atha niyamābhāve 'pi tātparyyavaśāt tatra karttaryyeva nañarthānvaya iti cenna /",
    "GK16visa07cu:490": " tādṛśatātparyyasya eva tatrābhāvāt /",
    "GK16visa07cu:491": " śrāddhābhojanaśīlānvaye tu śrāddhabhojanaśīlabhinna iti pratītau na kadacit bhojanakṛt api pratīyate ityato granthakṛtānavadhānādeva itthaṃ samādhānaṃ kṛtam /",
    "GK16visa07cu:492": " vayaṃ tu tātparyyavaśāt śrāddhapadaṃ śrāddhamātraparaṃ,",
    "GK16visa07cu:493": " tatreva ca nañarthānvayaḥ,",
    "GK16visa07cu:494": " tathā ca śrāddhamātrabhojītyarthalābhe mātrārthavaśāt śrāddhabhojanaśīlalābha iti brūmaḥ /",
    "GK16visa07cu:495": " ********** END OF COMMENTARY **********",
    "GK16visa07cu:496": " ete ca kliṣṭatvādayaḥ samāsagatā eva padadoṣāḥ /",
    "GK16visa07cu:497": " ************* COMMENTARY *************",
    "GK16visa07cu:498": " Vijñapriyā:",
    "GK16visa07cu:499": " (vi, va) ete ceti /",
    "GK16visa07cu:500": " kliṣṭatvaviruddhamatikṛttvāvimṛṣṭavidheyāṃśabhāvāstraya ityarthaḥ /",
    "GK16visa07cu:501": " samāsagatā eveti natu asamāse 'pi padadoṣā ityarthaḥ /",
    "GK16visa07cu:502": " anvitānvayādhīnakliṣṭatvasya samāsaṃ vinā padagatatvāsambhavāt /",
    "GK16visa07cu:503": " anāsattyadhīnakliṣṭatve tu samāsasya evāsambhavāt padagatatvaṃ nāsti /",
    "GK16visa07cu:504": " viruddhamatikṛtaḥ padārthantarānvayenaiva duṣṭatvāt avimṛṣṭavidheyāṃśasya cānuvādyavidheyārthakapadadvayaghaṭitatvāt vā samāsaṃ vinā padatvāsambhavāt",
    "GK16visa07cu:505": " ********** END OF COMMENTARY **********",
    "GK16visa07cu:506": " vākye duḥ śravatvaṃ yathā---",
    "GK16visa07cu:507": " ************* COMMENTARY *************",
    "GK16visa07cu:508": " Vijñapriyā:",
    "GK16visa07cu:509": " (vi, śa) eṣāṃ trayodaśānāṃ padagatatvaṃ darśayitvā vākyagataṃ tu darśayitumārabhate /",
    "GK16visa07cu:510": " vākye duḥ śravatvaṃ yatheti /",
    "GK16visa07cu:511": " evam ekavākye padadvayāvalambitvena vākyadoṣatvam /",
    "GK16visa07cu:512": " Locanā:",
    "GK16visa07cu:513": " (lo, ṝ) kliṣṭatvādaya ityādiśabdāda viruddhamatikṛttvamavimṛṣṭavidheyāṃśatvaṃ ca /",
    "GK16visa07cu:514": " ataḥ śrutikaṭvādīnāṃ kvacit padāṃśaniṣṭatve 'pi bahuvyāpitvena vākyagatatvaṃ boddhavyam /",
    "GK16visa07cu:515": " ********** END OF COMMENTARY **********",
    "GK16visa07cu:516": " “smarārttyandhaḥ kadā lapsye kārttārthyaṃ virahe tava” //",
    "GK16visa07cu:517": " ************* COMMENTARY *************",
    "GK16visa07cu:518": " Vijñapriyā:",
    "GK16visa07cu:519": " (vi, ṣa) smarārttyeti---smarārttyāndho 'hamityarthaḥ /",
    "GK16visa07cu:520": " atra ārttyeti kārttārthyamiti padadvayagāmitvād vākyadoṣatā /",
    "GK16visa07cu:521": " ********** END OF COMMENTARY **********",
    "GK16visa07cu:522": " kṛtapravṛttiranyārthe kavirvāntaṃ samaśnute //",
    "GK16visa07cu:523": " ************* COMMENTARY *************",
    "GK16visa07cu:524": " Locanā:",
    "GK16visa07cu:525": " (lo, ḷ) pravṛttiḥ,",
    "GK16visa07cu:526": " prasahaṇaṃ,",
    "GK16visa07cu:527": " purīṣotsargaśca /",
    "GK16visa07cu:528": " vāntaṃ kathitaṃ,",
    "GK16visa07cu:529": " bhakṣitodrīrṇaṃ ca /",
    "GK16visa07cu:530": " ********** END OF COMMENTARY **********",
    "GK16visa07cu:531": " atra jugupsāvyañjikāślīlatā /",
    "GK16visa07cu:532": " ************* COMMENTARY *************",
    "GK16visa07cu:533": " Vijñapriyā:",
    "GK16visa07cu:534": " (vi, sa) jugupsāślīlamāha---kṛtapravṛttiriti /",
    "GK16visa07cu:535": " anyārthe anyakavinibaddhārthe kṛtayatnaḥ /",
    "GK16visa07cu:536": " atra pravṛttiśabdasya purīṣavyañjanayā,",
    "GK16visa07cu:537": " vāntaśabdasya ca udrīrṇavācakatayā jugupsā /",
    "GK16visa07cu:538": " vyañjanena ityatra jananena ityarthaḥ /",
    "GK16visa07cu:539": " ********** END OF COMMENTARY **********",
    "GK16visa07cu:540": " “udyatkamalalauhityairvakrābhirbhūṣatā tanuḥ” //",
    "GK16visa07cu:541": " atra kalalalauhityaṃ padmarāgaḥ,",
    "GK16visa07cu:542": " vakrābhirvāmābhiḥ,",
    "GK16visa07cu:543": " iti neyārthatā /",
    "GK16visa07cu:544": " ************* COMMENTARY *************",
    "GK16visa07cu:545": " Vijñapriyā:",
    "GK16visa07cu:546": " (vi, ha) saṃkṣepāyānyān doṣānupekṣya vākye neyārthadoṣamāha---udyaditi /",
    "GK16visa07cu:547": " udyadbhirdepyamānaiḥ kamalalauhityaiḥ padmarāgamaṇibhiḥ karaṇabhūtaiḥ,",
    "GK16visa07cu:548": " vakrābhiḥ vāmābhiḥ strībhiḥ kartttrobhistanurbhūṣitā ityarthaḥ /",
    "GK16visa07cu:549": " atreti /",
    "GK16visa07cu:550": " kamalalauhitye tanubhūṣaṇasya bādhitatvāttattulyaparyyāyārthakaṃ padmāragapadamatra lakṣyate /",
    "GK16visa07cu:551": " lakṣitena padena ca padmarāgamaṇirucyate ityarthaḥ na ca pratyayānāṃ kṛtyarthānvitasvārthabodhakatvāt kathamatra tṛtīyayā padmārage karaṇatā bodhyate iti vācyam ,",
    "GK16visa07cu:552": " īdṛśasthale prakṛtyarthe 'pi tat svīkārāt /",
    "GK16visa07cu:553": " vakrabhirityatra ca vāmāpade lakṣaṇā /",
    "GK16visa07cu:554": " tena ca strīrūpārtha upasthāpyate /",
    "GK16visa07cu:555": " vastutastu vāmāvakrāpadayoḥ paryyāyaikyadarśanasya śaktibhramabījasya sattvāt atra avācakatvameva yuktam /",
    "GK16visa07cu:556": " ********** END OF COMMENTARY **********",
    "GK16visa07cu:557": " “dhammillasya na kasya prekṣya nikāmaṃ kuraṅgaśāvākṣyāḥ /",
    "GK16visa07cu:558": " rajyatyapūrvabandhavyutpattermānasaṃ śobhām” //",
    "GK16visa07cu:559": " atra dhammillasya śobhāṃ prekṣya kasya mānasaṃ na sajyatīti saṃbandhaḥ kliṣṭaḥ /",
    "GK16visa07cu:560": " ************* COMMENTARY *************",
    "GK16visa07cu:561": " Vijñapriyā:",
    "GK16visa07cu:562": " (vi, ka) kliṣṭatvamāha---dhammillasya iti /",
    "GK16visa07cu:563": " “dhammillaḥ saṃyatāḥ kacāḥ “nikramam atiśayaṃ rajyatīti anyaḥ /",
    "GK16visa07cu:564": " bandhavyutpattiḥ bandhavinyāsaḥ /",
    "GK16visa07cu:565": " śeṣaṃ vṛttāveva vyākhyātam /",
    "GK16visa07cu:566": " ********** END OF COMMENTARY **********",
    "GK16visa07cu:567": " “nyakkāro hyayameva me yadarayaḥ” iti /",
    "GK16visa07cu:568": " atra cāyameva nyakkāra iti nyakkārasya vidheyatvaṃ vivakṣitam /",
    "GK16visa07cu:569": " tacca śabdaracanāvaiparītyaina guṇībhūtam /",
    "GK16visa07cu:570": " racanā ca padadvayasya viparīteti vākyadoṣaḥ /",
    "GK16visa07cu:571": " ************* COMMENTARY *************",
    "GK16visa07cu:572": " Vijñapriyā:",
    "GK16visa07cu:573": " (vi, kha) avimṛṣṭavidheyāṃśabhāvamāha---nyakkāra iti /",
    "GK16visa07cu:574": " śabdaracaneti /",
    "GK16visa07cu:575": " vidheyavācakapadasya uddeśyavācakapadāt pūrvanirddeśena ityarthaḥ /",
    "GK16visa07cu:576": " anuvādyamanuktvaiva na vidhayamudīrayet iti niyamāditi bhāvaḥ /",
    "GK16visa07cu:577": " ata eva vahnimān parvata iti na prayujyate /",
    "GK16visa07cu:578": " nanu vidheyapadasya pūrvanipātena doṣe padadoṣatvameva ucitamityata āha---racanā ceti",
    "GK16visa07cu:579": " Locanā:",
    "GK16visa07cu:580": " (lo, e) nyakkāra iti--ayamāśayaḥ,",
    "GK16visa07cu:581": " tatra dharmmiṇamuddiśya sādyadharmmovidhīyate ityanusāreṇa prathamamanūdya vidheyo nyakkāraḥ paścānnirddiṣṭumucitaḥ /",
    "GK16visa07cu:582": " anvayavaiparītyenāvimṛṣṭavidheyāṃśo doṣaḥ /",
    "GK16visa07cu:583": " ata eva śabdo 'nitya iti vaktavye 'nityaḥ śabda iti vacanena ca prāptaṃ nigrahasthānamāhuḥ /",
    "GK16visa07cu:584": " tathā hi kathamatra vākyadoṣa ityata āha---racaneti /",
    "GK16visa07cu:585": " padadvayasya viparītatāyāmeveti padaṃ nirddiśya paścānnyakkāra iti padasya ca paścānnirddeśyasya prathamanirddeśāt /",
    "GK16visa07cu:586": " kiñca doṣasyāsya bahuvyāpitvena vākyadoṣatvam /",
    "GK16visa07cu:587": " vṛthocchūnairityatrāpi avasthānasattve pūrvamatra padadoṣatvamudāhṛtaṃ tatra nyakkāra ityādyanapekṣā granthagauravabhayāt /",
    "GK16visa07cu:588": " ********** END OF COMMENTARY **********",
    "GK16visa07cu:589": " “ānandayati te netre yo 'sau subhru / samāgataḥ” /",
    "GK16visa07cu:590": " ityādiṣu “yattadonityasaṃbandhaḥ” iti nyāyādupakrāntasya yacchabdasya nirākāṅkṣatvapratipattaye",
    "GK16visa07cu:591": " tacchabdasamānārthatayā pratipādyamānā idametadaḥ śabdā vidheyā eva bhavituṃ yuktāḥ /",
    "GK16visa07cu:592": " ************* COMMENTARY *************",
    "GK16visa07cu:593": " Locanā:",
    "GK16visa07cu:594": " (lo, ai) ānandayatīti /",
    "GK16visa07cu:595": " ya ānandayati asau samāgata iti sambandhaḥ /",
    "GK16visa07cu:596": " nityasambandhaḥ evaṃ vinā aparasya sākāṅkṣatvāt /",
    "GK16visa07cu:597": " yacchabdasya nirākāṅkṣatvapratipattaye pratipadyamānā idametadadaḥ śabdāḥ ityanena teṣāṃ sarvatra tacchabdābhidhānamiti śeṣaḥ /",
    "GK16visa07cu:598": " tathāhi---“asāvantaścañcatpikavacananīlābjayugala- sthalasphūrjatkambuvilasadalisampāta upari /",
    "GK16visa07cu:599": " vinā doṣāsaṅgaṃ satataparipūrṇākhilakalaḥ kutaḥ prāptaścandro vigalitakalaṅkaḥ sumukhai / te” //",
    "GK16visa07cu:600": " atra hi adas śabdastacchabdārthamāha /",
    "GK16visa07cu:601": " evamidametadāvapi /",
    "GK16visa07cu:602": " ********** END OF COMMENTARY **********",
    "GK16visa07cu:603": " atra tu yacchabdanikaṭasthatayā anuvādyatvapratītikṛt /",
    "GK16visa07cu:604": " tacchabdasyāpi yacchabdanikaṭasthitasya prasiddhaparāmarśitvamātram /",
    "GK16visa07cu:605": " ************* COMMENTARY *************",
    "GK16visa07cu:606": " Locanā:",
    "GK16visa07cu:607": " (lo, o) atra tviti /",
    "GK16visa07cu:608": " yo 'sāvityatrānuvādyatvapratītikṛdadaḥ śabdaḥ prasiddhiparāmarśitvādityarthaḥ /",
    "GK16visa07cu:609": " ********** END OF COMMENTARY **********",
    "GK16visa07cu:610": " yathā---",
    "GK16visa07cu:611": " “yaḥ sa te nayanānandakaraḥ subhru / sa āgataḥ” /",
    "GK16visa07cu:612": " ************* COMMENTARY *************",
    "GK16visa07cu:613": " Vijñapriyā:",
    "GK16visa07cu:614": " (vi, ga) vidheyārthakasyādaḥ śabdasya uddeśyārthakāt yacchabdāt paranipāte 'pi sānnidhyavaśāt vidheyatvāpratītyā etaddeṣamudāharati---āvandayatīti",
    "GK16visa07cu:615": " atra yaste netre ānandayati asau samāgata iti bodhe yacchabdārthe 'nuvādyo 'daḥ śabdārtho vidheyaḥ,",
    "GK16visa07cu:616": " tasyāvimarśaṃ grāhayitum adaḥ śabdasya vidheyataucityaṃ darśayati---yattadoriti /",
    "GK16visa07cu:617": " upakrāntasyeti /",
    "GK16visa07cu:618": " prathamoddiṣṭasyetyarthaḥ /",
    "GK16visa07cu:619": " tasya ākāṅkṣāyāḥ pūrakatvādeva tadastatra nityasambandhaḥ /",
    "GK16visa07cu:620": " ākāṅkṣāpūraṇarūpabījasattvāt /",
    "GK16visa07cu:621": " idamadasorapi tatra nityasambandha ityāha---tacchabdasamāneti /",
    "GK16visa07cu:622": " tathā ca tacchabda iva idametadadaḥ śabdā api ākāṅkṣāpūrakatvena vidheyārthakatayauva vidheyā bhavituṃ yuktā ityarthaḥ /",
    "GK16visa07cu:623": " tataścādas śabdārtho 'tra vidheyo 'pyavimṛṣṭa ityāha---atra iti /",
    "GK16visa07cu:624": " anuvādyatvasya pratīterevāvimarśaḥ /",
    "GK16visa07cu:625": " na kevalamevaṃbhūto 'daḥ śabda eva īdṛśaḥ /",
    "GK16visa07cu:626": " api tacchabdo 'pi ityāha---tacchabdasyāpi /",
    "GK16visa07cu:627": " hiśabda evārthe /",
    "GK16visa07cu:628": " prasiddhaparāmarśakatvamātramevetyarthaḥ /",
    "GK16visa07cu:629": " yaḥ sa te iti yaḥ prasiddha ityarthaḥ /",
    "GK16visa07cu:630": " ********** END OF COMMENTARY **********",
    "GK16visa07cu:631": " yacchabdavyavadhānena sthitāstu nirākāṅkṣatvamavagamayanti /",
    "GK16visa07cu:632": " ************* COMMENTARY *************",
    "GK16visa07cu:633": " Locanā:",
    "GK16visa07cu:634": " (lo, au) nirākāṅkṣatvamavagamayati iti /",
    "GK16visa07cu:635": " tathā sati teṣāṃ vidheyatvaṃ sphuṭamavagamyata iti bhāvaḥ /",
    "GK16visa07cu:636": " ********** END OF COMMENTARY **********",
    "GK16visa07cu:637": " yathā---",
    "GK16visa07cu:638": " “ānandayati te netre yo 'dhunāsau samāgataḥ” /",
    "GK16visa07cu:639": " evamidamādiśabdopādāne 'pi /",
    "GK16visa07cu:640": " ************* COMMENTARY *************",
    "GK16visa07cu:641": " Vijñapriyā:",
    "GK16visa07cu:642": " (vi, gha) nirākāṅkṣatvamiti /",
    "GK16visa07cu:643": " nirākāṅkṣatvagamakasyaiva ca vidheyatvāpratītiviṣayatvamityatastato nāvimarśa iti bhāvaḥ /",
    "GK16visa07cu:644": " ānandayatīti atra adhunāpadena vāyavadhānānnāvimarśaḥ /",
    "GK16visa07cu:645": " ********** END OF COMMENTARY **********",
    "GK16visa07cu:646": " yatra ca yattadorekasyārthatvaṃ saṃbhavati,",
    "GK16visa07cu:647": " tatraikasyopādāne 'pi nirākāṅkṣatvapratītiriti na kṣatiḥ /",
    "GK16visa07cu:648": " tathāhi yacchabdasyottaravākyagatvenopādāne sāmarthyāt pūrvavākye tacchabdasyārthatvam /",
    "GK16visa07cu:649": " yathā---",
    "GK16visa07cu:650": " “ātmā jānāti yatpāpam” /",
    "GK16visa07cu:651": " evam---",
    "GK16visa07cu:652": " ************* COMMENTARY *************",
    "GK16visa07cu:653": " Locanā:",
    "GK16visa07cu:654": " (lo, a) upādāne sākṣāduktau sāmarthyāt tacchabdasyārthatayākṣepakṣamatvāt /",
    "GK16visa07cu:655": " ātmeti /",
    "GK16visa07cu:656": " tadātmā jānātītyarthaḥ /",
    "GK16visa07cu:657": " ********** END OF COMMENTARY **********",
    "GK16visa07cu:658": " “yaṃ sarvaśailāḥ parikalpya vatsaṃ merau sthite dogdhari dohadakṣe /",
    "GK16visa07cu:659": " bhāsvanti ratnāni mahauṣadhīśca---” ityādāvapi /",
    "GK16visa07cu:660": " ************* COMMENTARY *************",
    "GK16visa07cu:661": " Vijñapriyā:",
    "GK16visa07cu:662": " (vi, ṅa) dvayorupādāne eva eṣa vicāraḥ /",
    "GK16visa07cu:663": " ekasyaivopādāne tu nāyaṃ vicāra ityāha---yatra ca yattadoriti /",
    "GK16visa07cu:664": " ārthatvaṃ padānupādāne 'pi tasyārthavaśāllabhyatvamityarthaḥ /",
    "GK16visa07cu:665": " na kṣatiriti /",
    "GK16visa07cu:666": " vidheyatvāpratītirūpā kṣatiḥ nāsti ityarthaḥ /",
    "GK16visa07cu:667": " ātmeti /",
    "GK16visa07cu:668": " yatpāpamarthāt svaniṣṭaṃ tadātmā jānāti ityarthaḥ--evaṃ yaṃ sarveti /",
    "GK16visa07cu:669": " atra so 'stīti bodhaḥ /",
    "GK16visa07cu:670": " na cātra kathamuttarasthatvam iti vācyam,",
    "GK16visa07cu:671": " kulakatvena tatpūrvavākyārthatatpadena sāha'syānvayāt tadvākyottaravākyasthatvāt /",
    "GK16visa07cu:672": " ********** END OF COMMENTARY **********",
    "GK16visa07cu:673": " tacchabdasya prakrāntaprasiddhānubhūtārthatve yacchabdasyārthatvam /",
    "GK16visa07cu:674": " krameṇa yathā---",
    "GK16visa07cu:675": " “sa hatvā vālinaṃ vīrastatpadre cirakāṅkṣite /",
    "GK16visa07cu:676": " dhātoḥ sthāna ivādeśaṃ sugrīvaṃ saṃnyaveśayat” //",
    "GK16visa07cu:677": " “sa vaḥ śaśikalāmaulistādātmyāyopakalpatām” /",
    "GK16visa07cu:678": " “tāmindusundaramukhīṃ hṛdi cintayāmi” /",
    "GK16visa07cu:679": " ************* COMMENTARY *************",
    "GK16visa07cu:680": " Vijñapriyā:",
    "GK16visa07cu:681": " (vi, ca) yattadornityasākāṅśratvena tacchabdamātropādāne yacchabdasyārthatvaṃ prasaṅgāddarśayati---tacchabdasya iti /",
    "GK16visa07cu:682": " sa hatveti ---sa prakānto rāmastatpade tatsthāne /",
    "GK16visa07cu:683": " dhātoriti bodhanam /",
    "GK16visa07cu:684": " dhātoḥ kāryaṃ yathā ādeśena /",
    "GK16visa07cu:685": " kriyate tathā vālikāryam api sugrīveṇa karttavyamityarthaḥ /",
    "GK16visa07cu:686": " sa vaḥ śaśikaleti /",
    "GK16visa07cu:687": " sa prasiddhaḥ /",
    "GK16visa07cu:688": " tāmindviti /",
    "GK16visa07cu:689": " tāmanubhūtām /",
    "GK16visa07cu:690": " Locanā:",
    "GK16visa07cu:691": " (lo, ā) sahatveti /",
    "GK16visa07cu:692": " sa ityanena yaḥ prakṛto rāmacandraḥ sa iti /",
    "GK16visa07cu:693": " tatra sa ityanena yaḥ sakalalokaprasiddhaḥ sarvajñātvādiguṇāviśiṣṭaḥ tādātmyāyātmana ekābhāvāpattaye /",
    "GK16visa07cu:694": " tāṃ yā tadguṇaviśiṣṭatayā anubhūtetyādiṣu yada ārthatvam /",
    "GK16visa07cu:695": " ********** END OF COMMENTARY **********",
    "GK16visa07cu:696": " yatra ca yacchabdanikaṭasthitānāmapīdamādiśabdānāṃ bhinnaliṅgavibhaktitvaṃ tatrāpi nirākāṅkṣatvameva /",
    "GK16visa07cu:697": " krameṇa yathā--",
    "GK16visa07cu:698": " “vibhāti mṛgaśāvākṣī yedaṃ bhuvanabhūṣaṇam” /",
    "GK16visa07cu:699": " “indurvibhāti yastena dagdhāḥ pathikayoṣitaḥ” /",
    "GK16visa07cu:700": " ************* COMMENTARY *************",
    "GK16visa07cu:701": " Vijñapriyā:",
    "GK16visa07cu:702": " (vi, cha) vibhātīti,",
    "GK16visa07cu:703": " yā bhuvanabhūṣaṇamityarthaḥ /",
    "GK16visa07cu:704": " yatra ya ādhārastadadhikāraṇamityatra iva idaṃ pade vidheyasya bhū,",
    "GK16visa07cu:705": " ṇasya liṅgam /",
    "GK16visa07cu:706": " vibhaktibhede udāharati---induriti /",
    "GK16visa07cu:707": " yaḥ indurvibhāti tena pathikayoṣito dagdhā ityarthaḥ /",
    "GK16visa07cu:708": " evamapikārānvitasyāpi tadādernirākāṅkṣatvameva /",
    "GK16visa07cu:709": " yathā“śītāṃśurapi yaḥ so 'pi dagdhavān pathikāṅganāḥ /",
    "GK16visa07cu:710": " “iti /",
    "GK16visa07cu:711": " ********** END OF COMMENTARY **********",
    "GK16visa07cu:712": " kvacidanupāttayordvayorapi sāmarthyādavagamaḥ /",
    "GK16visa07cu:713": " yathā---",
    "GK16visa07cu:714": " ************* COMMENTARY *************",
    "GK16visa07cu:715": " Locanā:",
    "GK16visa07cu:716": " (lo, i) dvayoḥ upāttavastuviṣayatvenopakalpitayoryattadoḥ /",
    "GK16visa07cu:717": " ********** END OF COMMENTARY **********",
    "GK16visa07cu:718": " “na me śamayitā ko 'pi mārasyetyuvi / mā śucaḥ /",
    "GK16visa07cu:719": " nandasya bhavane ko 'pi bālo 'styadbhutapauruṣaḥ” //",
    "GK16visa07cu:720": " atra yo 'sti, sa te bhārasya śamayiteti budhyate /",
    "GK16visa07cu:721": " ************* COMMENTARY *************",
    "GK16visa07cu:722": " Vijñapriyā:",
    "GK16visa07cu:723": " (vi, ja) anupāttayordvayoriti /",
    "GK16visa07cu:724": " kṣatriyabhārādūnāmurvo prati vākyamidam /",
    "GK16visa07cu:725": " he urvi / me bhārasya śamayitā ko 'pi na,",
    "GK16visa07cu:726": " evaṃ mā śucaḥ /",
    "GK16visa07cu:727": " yato nandasyetyādi /",
    "GK16visa07cu:728": " atreti /",
    "GK16visa07cu:729": " idaṃ ca dvayoranupādānodāharaṇatayā na yuktamudāhṛtam /",
    "GK16visa07cu:730": " vyākhyātaṃ ca tacchabdārthāvagamaṃ vināpi yathoktabālakasattvasya yata iti uttaravākyagatatayā kāraṇahetutvāvagamād uttaravākyagatayacchabdasya tacchabdānapekṣaṇāt /",
    "GK16visa07cu:731": " kintu--- “ye nāma kecidiha naḥ prathayantyavajñāṃ jānanti te kimapi tān prati naiṣa yatnaḥ /",
    "GK16visa07cu:732": " utpatsyate 'sti mama ko 'pi samānadharmā kālo hyayaṃ niravadhirvipulā ca pṛthvī //",
    "GK16visa07cu:733": " iti yo bhavabhūterahaṅkāraślokaḥ kāvyaprakāśakṛtā yattadordvayoranupādānodāharaṇaṃ darśitaṃ tadevodāharaṇaṃ bodhyam /",
    "GK16visa07cu:734": " tatra utpatsyamānasya dharmiṇo viśeṣyāniścitatvāt yattadbhyāṃ sāmānyata eva ya utpatsyate taṃ prati yatna ityuktaucityāt /",
    "GK16visa07cu:735": " ********** END OF COMMENTARY **********",
    "GK16visa07cu:736": " “yadyadvirahaduḥkhaṃ me tatko vāpahariṣyati” /",
    "GK16visa07cu:737": " ityatraiko yacchabdaḥ sākāṅkṣa iti na vācyam,",
    "GK16visa07cu:738": " tathāhi---yadyadityanena kenacidrūpeṇa sthitaṃ sarvātmakaṃ vastu vivakṣitam /",
    "GK16visa07cu:739": " tathābhūtasya tasya tacchabdena parāmarśaḥ /",
    "GK16visa07cu:740": " ************* COMMENTARY *************",
    "GK16visa07cu:741": " Vijñapriyā:",
    "GK16visa07cu:742": " (vi, jha) yacchabdasyottaravākyagatatve eva tacchabdasya nirākāṅkṣatvaṃ darśitam /",
    "GK16visa07cu:743": " pūrvavākyagatatve uttaravākyagataṃ tacchabdaṃ vinā sākāṅkṣamityanubhavasiddham /",
    "GK16visa07cu:744": " tathāpi vīpsitayacchabdasthale ekayatpadākāṅkṣaiva ekatatpadena nivarttatām anyad yatpadaṃ tu sākāṅkṣamevasyāt /",
    "GK16visa07cu:745": " tathā ca---yad yad virahaduḥ khaṃ me tadityatra ekaṃ yatpadaṃ sākāṅkṣaṃsyāt ityāśaṅkya samādhatte--iti na vācyamiti /",
    "GK16visa07cu:746": " tathā hi iti /",
    "GK16visa07cu:747": " yena kenacit ityasyāyamabhiprāyo vīpsayā tāvat samastā vyaktaya upasthāpyante /",
    "GK16visa07cu:748": " tā vyaktaya eva tatpadena ca parāmarśa yadi vaktustātparyyaṃ tadā ekatatpadenaiva samastavyaktipāramarśāt yatpadadvayākāṅ kṣāpūraṇāt na tatpade vīpsā /",
    "GK16visa07cu:749": " yathā darśitodāharaṇe /",
    "GK16visa07cu:750": " tadāha--yena kenaciditi /",
    "GK16visa07cu:751": " tathābhūtaṃ duḥ khatvasāmānyāvacchinnam /",
    "GK16visa07cu:752": " yadi vīpsitayatpadadvayena tadvyaktitvena eva upasthāpayituṃ vakātustātparyyaṃ tadā bhavatyeva tatpade 'pi vīpsā /",
    "GK16visa07cu:753": " yathā “yaṃ yaṃ vyatīyāya patiṃ varā sā vivarṇabhāvaṃ sa sa bhūmipālaḥ /",
    "GK16visa07cu:754": " “ityatra “yāṃ yāṃ priyaḥ praikṣata kātarakṣīṃ sā sā hriyā namraṃmukī babhūta /",
    "GK16visa07cu:755": " “yo yaḥ pāñcālagotre......tasya tasyāntako 'ham //",
    "GK16visa07cu:756": " “ityatra ca /",
    "GK16visa07cu:757": " ********** END OF COMMENTARY **********",
    "GK16visa07cu:758": " evamanyeṣāmapi vākyagatatvenodāharaṇaṃ bodhyam /",
    "GK16visa07cu:759": " ************* COMMENTARY *************",
    "GK16visa07cu:760": " Locanā:",
    "GK16visa07cu:761": " (lo, ī) anyeṣām anucitārthatvādīnām /",
    "GK16visa07cu:762": " tatra aprayuktasya vākyagatatve yathā--“sa pātu vo duścyavano bhāvukānāṃ paramparām /",
    "GK16visa07cu:763": " ” atra duścyavana indraḥ /",
    "GK16visa07cu:764": " grāmyatvasya yathā---“tāmbūlabhṛtagallo 'yaṃ bhallaṃ jalpati mānuṣaḥ /",
    "GK16visa07cu:765": " “nihatārthasya yathā---sāyakasahāyavāhorityādi /",
    "GK16visa07cu:766": " evamanyadapi /",
    "GK16visa07cu:767": " atra padadoṣānantaraṃ padāṃśadoṣāṇām uddeśyakamaprāptatve yeṣāṃ vākyadoṣāṇāṃ padadoṣasajātīyatvena prathamaṃ kathanaṃ,",
    "GK16visa07cu:768": " “nyakkāro hyayameva“ityādeśca padadoṣajātīyatve 'pi avimṛṣṭavidheyāṃśasya viśeṣatvenaitat prastāva evodāharaṇam /",
    "GK16visa07cu:769": " evaṃ dhammillasyetyāderapi kliṣṭaviśeṣatvena kliṣṭaprastāvaḥ /",
    "GK16visa07cu:770": " nirarthakatvādīnāñca padamātraniṣṭatvena pañcānnirdeśaḥ sūtrasya sūgamapratipattaye /",
    "GK16visa07cu:771": " ********** END OF COMMENTARY **********",
    "GK16visa07cu:772": " padāṃśe duḥ śravatvaṃ yathā---",
    "GK16visa07cu:773": " “tadgaccha siddhayai kuru devakāryam” /",
    "GK16visa07cu:774": " ************* COMMENTARY *************",
    "GK16visa07cu:775": " Vijñapriyā:",
    "GK16visa07cu:776": " (vi, ña) tadgaccha siddhyai kuru devakāryyamityatra iti śrutikaṭuḥ /",
    "GK16visa07cu:777": " ********** END OF COMMENTARY **********",
    "GK16visa07cu:778": " “dhātumattāṃ girirdhatte” /",
    "GK16visa07cu:779": " atra mattāśabdaḥ kṣībārthe nihataḥ /",
    "GK16visa07cu:780": " “varṇyate kiṃ mahāseno vijeyo yasya tārakaḥ” /",
    "GK16visa07cu:781": " atra vijeya iti kṛtyapratyayaḥ ktapratyayārthe 'vācakaḥ /",
    "GK16visa07cu:782": " ************* COMMENTARY *************",
    "GK16visa07cu:783": " Vijñapriyā:",
    "GK16visa07cu:784": " (vi, ṭa) klapratyayārthe avācaka iti /",
    "GK16visa07cu:785": " na cātra cyutasaṃskāratā iti vācyam /",
    "GK16visa07cu:786": " anirddiṣṭakālakāḥ pratyayāḥ triṣvapi kāleṣu bhavantītyanusāsanāt traikālikakriyāsveva tasya sādhutvāt /",
    "GK16visa07cu:787": " parantu kālastasya na vācyaḥ /",
    "GK16visa07cu:788": " kintu lakṣaṇīya eva sā lakṣaṇā na neyārthā /",
    "GK16visa07cu:789": " anirddiṣṭetyādyanuśāsanena kālatrayavācakatvabhramaprayuktatvenāvācakatvameva /",
    "GK16visa07cu:790": " Locanā:",
    "GK16visa07cu:791": " (lo, u) vijeya ityanena vijetuṃ śakya eva pratipādyate natu vijitatvam /",
    "GK16visa07cu:792": " ********** END OF COMMENTARY **********",
    "GK16visa07cu:793": " “pāṇiḥ pallavapellatraḥ” /",
    "GK16visa07cu:794": " pelavaśabdasyādyākṣare aślīle /",
    "GK16visa07cu:795": " ************* COMMENTARY *************",
    "GK16visa07cu:796": " Locanā:",
    "GK16visa07cu:797": " (lo, ū) pelavaśabde hyādyakṣare utkalabhāṣāyāṃ puṃvyañjakasmārake /",
    "GK16visa07cu:798": " ********** END OF COMMENTARY **********",
    "GK16visa07cu:799": " “saṃgrāme nihatāḥ śūrā vaco bāṇatvamāgatāḥ” /",
    "GK16visa07cu:800": " atra vacaḥ śabdasya gīḥ śabdavācakatve neyārthātvam /",
    "GK16visa07cu:801": " ************* COMMENTARY *************",
    "GK16visa07cu:802": " Vijñapriyā:",
    "GK16visa07cu:803": " (vi, ṭha) saṃgrāme iti--- vacobāṇatvaṃ gīrvāṇatvam /",
    "GK16visa07cu:804": " gīḥ śabdavācakatva iti /",
    "GK16visa07cu:805": " gīḥ śabdabodhakalpe ityarthaḥ /",
    "GK16visa07cu:806": " na gīrvacaḥ śabdayordvayorapi vācyavācakatvena vākyabāṇatvarūpayogārthena devārthe kathaṃ śabdalakṣaṇeti vācyam /",
    "GK16visa07cu:807": " bāṇaśabdapūrvavarttino gīḥ śabdasya parivṛttyakṣamatvāt vacobāṇaśabdena devābodhanāt /",
    "GK16visa07cu:808": " yaugikaśaktisattve 'pi ānupūrvoviśeṣasya bodhapratibandhakatvāt /",
    "GK16visa07cu:809": " śaktisattvādeva naca deve lakṣaṇā kintu gīḥ śabdabodhasya ānubhavikatvāt,",
    "GK16visa07cu:810": " gīḥ śabde eva lakṣaṇetyarthaḥ /",
    "GK16visa07cu:811": " na caivaṃ gīḥ śabdo vāṇatvameva pratyetumucitam,",
    "GK16visa07cu:812": " na vākyabāṇatvamiti vācyam /",
    "GK16visa07cu:813": " lakṣitagīḥ śabdenaikavākyabodhanāt tathā pratītiriti prapañcitamidamasmatkṛtakāvyaprakāśaṭīkāyāṃ vastravaidūryacaraṇairiti neyārthodāharaṇe",
    "GK16visa07cu:814": " ********** END OF COMMENTARY **********",
    "GK16visa07cu:815": " tathā tatraiva bāṇasthāne śareti pāṭhe /",
    "GK16visa07cu:816": " atra padadvayamapi na parivṛttisaham /",
    "GK16visa07cu:817": " jaladhyādau tūttarapadam,",
    "GK16visa07cu:818": " vāḍavānalādau pūrvapadam /",
    "GK16visa07cu:819": " ************* COMMENTARY *************",
    "GK16visa07cu:820": " Vijñapriyā:",
    "GK16visa07cu:821": " (vi, ḍa) śareti pāṭha iti---tathā ca gīḥ śara iti na bhavati /",
    "GK16visa07cu:822": " tathā pāṭhe 'pi neyārthatā ityarthaḥ /",
    "GK16visa07cu:823": " jaladhyādautu iti /",
    "GK16visa07cu:824": " uttarapadaṃ na parivṛttisamityarthaḥ /",
    "GK16visa07cu:825": " evamuttaratrāpi /",
    "GK16visa07cu:826": " tathā ca jalāśaya iti samudratvena rūpaemābodhakam /",
    "GK16visa07cu:827": " yogārthenaiva bodhakam /",
    "GK16visa07cu:828": " jalanidhirityatra tu upasargamātramabodhakam /",
    "GK16visa07cu:829": " padaṃ tu tadeva /",
    "GK16visa07cu:830": " pūrvapadaṃ tu parivṛttisaham /",
    "GK16visa07cu:831": " tena vāridhirityādayo bhavanti /",
    "GK16visa07cu:832": " baḍaveti tenāśvānala iti na bhavati baḍavāgniriti tu bhavati /",
    "GK16visa07cu:833": " Locanā:",
    "GK16visa07cu:834": " (lo, ṛ) vacaṛ śabdasyeti---atra vacobāṇaśabdena gīrvāṇo vivakṣitaḥ uttarapadameva parivṛttiṃ na sahata ityarthaḥ /",
    "GK16visa07cu:835": " jalasthāne salilādipadaprayoge na kācitkṣatiḥ /",
    "GK16visa07cu:836": " yathā---salilanidhiḥ payonidhirityādi /",
    "GK16visa07cu:837": " ********** END OF COMMENTARY **********",
    "GK16visa07cu:838": " evamanye 'pi yathāsaṃbhavaṃ padāṃśadoṣā jñeyāḥ /",
    "GK16visa07cu:839": " nirarthakatvādīnāṃ trayāṇāṃ ca padamātragatatvenaila lakṣye saṃbhavaḥ /",
    "GK16visa07cu:840": " ************* COMMENTARY *************",
    "GK16visa07cu:841": " Locanā:",
    "GK16visa07cu:842": " (lo, ṝ) nirarthakatvādīnāmiti /",
    "GK16visa07cu:843": " padamātragatatvenaiva vākyagatatvenāpi lakṣye 'sambhavaḥ /",
    "GK16visa07cu:844": " tathāvidhadoṣāvahaṃ hi ko nāma mūḍhaḥ punaḥ punarabhidadhyāt /",
    "GK16visa07cu:845": " ********** END OF COMMENTARY **********",
    "GK16visa07cu:846": " kramato yathā---",
    "GK16visa07cu:847": " “muñca mānaṃ hi mānini /” //",
    "GK16visa07cu:848": " atra hiśabdo vṛttapūraṇamātraprayojanaḥ /",
    "GK16visa07cu:849": " kuñjaṃ hanti kṛśodarī /",
    "GK16visa07cu:850": " atra hantīti gamanārthe paṭhitamapi na tatra samartham /",
    "GK16visa07cu:851": " ************* COMMENTARY *************",
    "GK16visa07cu:852": " Vijñapriyā:",
    "GK16visa07cu:853": " (vi, ḍha) na tatra sāmarthyamiti /",
    "GK16visa07cu:854": " śaktisattve 'pi jaṅghāpaddhatirityādau pratyayaviśeṣopapadaviśeṣasahakāreṇaiva gatismāraṇasamarthaṃ na svata ityarthaḥ /",
    "GK16visa07cu:855": " punaḥ punaḥ gamyate,",
    "GK16visa07cu:856": " padbhyāṃ gamyate,",
    "GK16visa07cu:857": " iti hi jaṅghāpaddhatipadayorvyutpattiḥ /",
    "GK16visa07cu:858": " ********** END OF COMMENTARY **********",
    "GK16visa07cu:859": " “gaṇḍīvī kanakaśilānibhaṃ bhujabhyāmājadhne viṣamavilocanasya vakṣaḥ” /",
    "GK16visa07cu:860": " “āṅo yamahanaḥ',",
    "GK16visa07cu:861": " “svāṅgakarmakācca” ityanuśāsanabalādāṅpūrvasya hanaḥ svāṅgakarmakasyaivātmanepadaṃ niyamitam /",
    "GK16visa07cu:862": " iha tu tallāṅghatamiti vyākaraṇalakṣaṇahīnatvāt cyutasaṃskāratvam /",
    "GK16visa07cu:863": " ************* COMMENTARY *************",
    "GK16visa07cu:864": " Vijñapriyā:",
    "GK16visa07cu:865": " (vi, ṇa) cyutasaṃskāratvamāha---gāṇḍīvīti /",
    "GK16visa07cu:866": " gāṇḍīvī arjunaḥ /",
    "GK16visa07cu:867": " kanakaśilānibhaṃ kirātamūrttestrilocanasya vakṣo bhujābhyām ājaghne ityarthaḥ /",
    "GK16visa07cu:868": " atra saṃskṛtacyutirvṛttau eva darśitā /",
    "GK16visa07cu:869": " Locanā:",
    "GK16visa07cu:870": " (lo, ḷ) gāṇḍīvī-arjunaḥ /",
    "GK16visa07cu:871": " tallaṅgitāparāṅgakarmakasya tasyātmanepadaprayogādityarthaḥ /",
    "GK16visa07cu:872": " ********** END OF COMMENTARY **********",
    "GK16visa07cu:873": " nanvatra “ājadhne” iti padasya svato na duṣṭatā,",
    "GK16visa07cu:874": " api tu padāntarāpekṣayaiva ityasya vākyadoṣatā ? maivam /",
    "GK16visa07cu:875": " ************* COMMENTARY *************",
    "GK16visa07cu:876": " Vijñapriyā:",
    "GK16visa07cu:877": " (vi, ta) tatrāsya vākyadoṣatvamāśaṅkate---nanviti /",
    "GK16visa07cu:878": " na svata iti /",
    "GK16visa07cu:879": " svāṅgakarmakatve 'dṛṣṭatvāt /",
    "GK16visa07cu:880": " padāntareti---parāṅgakarmavācakapadāntaramityarthaḥ /",
    "GK16visa07cu:881": " saṃskṛtacyuteḥ padamātradoṣatvam /",
    "GK16visa07cu:882": " ********** END OF COMMENTARY **********",
    "GK16visa07cu:883": " tathāhi guṇadoṣālaṅkārāṇāṃ śabdārthagatatvena vyavasthitestadanvayavyatirekānuvidhāyitvaṃ hetuḥ /",
    "GK16visa07cu:884": " iha tu doṣasya “ājaghne” iti padamātrasyaivānvayavyatirekānuvidhāyitvama,",
    "GK16visa07cu:885": " padāntarāṇāṃ parivarttane 'pi tasya tādavasthyāditi padadoṣatvameva /",
    "GK16visa07cu:886": " tathā yathehātmanepadasya parivṛttāvapi na padadoṣaḥ,",
    "GK16visa07cu:887": " tathā hanprakṛterapīti na padāṃśadoṣaḥ /",
    "GK16visa07cu:888": " ************* COMMENTARY *************",
    "GK16visa07cu:889": " Locanā:",
    "GK16visa07cu:890": " (lo, e) ājaghna ityatra na sakalasya padasya parivṛttyasahanam /",
    "GK16visa07cu:891": " kintu pratyayamātrasya /",
    "GK16visa07cu:892": " tathā hi ājaghāna ityukte hanaprakṛtisadbhāve 'pi doṣasyābhāva ityāśaṅkya āha---yathāheti /",
    "GK16visa07cu:893": " ayamarthaḥ--yatheha prakṛtyaṃśamavasthāpya pratyayāṃśaparityāge doṣābhāvaḥ /",
    "GK16visa07cu:894": " tathā pratyayāṃśamavasthāpya prakṛtyaṃśaparityāge 'pītyubhayānvayavyatirekānuvidhāyitvāt padadoṣatābhyupagamaḥ /",
    "GK16visa07cu:895": " ********** END OF COMMENTARY **********",
    "GK16visa07cu:896": " evaṃ “padmaḥ” ityatrāprayuktasya padagatatvaṃ bodhyam /",
    "GK16visa07cu:897": " evaṃ prākṛtādivyākaraṇalakṣaṇahānāvapi cyutasaṃskāratvamūhyam /",
    "GK16visa07cu:898": " ************* COMMENTARY *************",
    "GK16visa07cu:899": " Vijñapriyā:",
    "GK16visa07cu:900": " (vi, tha) na vākyadoṣatvamiti sādhayitumāha---guṇadoṣeti /",
    "GK16visa07cu:901": " śleṣaprasādādayo daśaguṇāḥ paroktāsteṣāmeva śabdārthagatatvāt /",
    "GK16visa07cu:902": " svamate tu mādhuryaujaḥ prasādākhyāstraya eva guṇāḥ /",
    "GK16visa07cu:903": " te tu rasavṛttaya eva /",
    "GK16visa07cu:904": " ājaghne iti padasya doṣaśva padamātragāmīti darśayati---iha tviti /",
    "GK16visa07cu:905": " tasyānvayavāyatirekānuvidhāyitvaṃ tu tadarthakasya ājaghāna ityasya prajahāretyasya ca dānena doṣābhāvāt /",
    "GK16visa07cu:906": " padāntarāṇaāṃ tviti--viṣamavilocanādipadānāmityarthaḥ /",
    "GK16visa07cu:907": " tasya tādavasthyāditi /",
    "GK16visa07cu:908": " ajaghne iti padasya duṣṭatātādavasthyādityarthaḥ /",
    "GK16visa07cu:909": " evaṃ handhātūttarātmanepadasya doṣatāprayojakānvayādyanuvidhānaṃ darśayitvā tasya",
    "GK16visa07cu:910": " padaikadoṣatāprasaktivāraṇāya ātmanepadapūrvavarttihandhātorapi tathātvamāha---yathehetyādi na padadoṣa iti /",
    "GK16visa07cu:911": " prakṛtipratyayamelanena doṣatvāt padadoṣa eva /",
    "GK16visa07cu:912": " na padāṃśadoṣa ityarthaḥ /",
    "GK16visa07cu:913": " uktanyāyādaprayuktatvasyāpi padamātragatatvaṃ darśayati /",
    "GK16visa07cu:914": " evaṃ padma ityatrāpi iti /",
    "GK16visa07cu:915": " “bhāti padmaḥ sarovara” ityatroktaḥ puṃliṅgaḥ padmaśabdo 'prayukta ityarthaḥ /",
    "GK16visa07cu:916": " idamupalakṣaṇam /",
    "GK16visa07cu:917": " ādatte iti avācakapadasya śrutikaṭupadāderapi evaṃ nyāyāt padadoṣatetyarthaḥ /",
    "GK16visa07cu:918": " idamatrāvadheyam /",
    "GK16visa07cu:919": " tathāhi----yadi uktanyāyāt aprayuktatvādyanekadoṣāṇāmapi padamātradoṣatvamuktaṃ tatkathaṃ smārārttyandhaḥ ityādiṣu teṣāṃ vākyagatatvamudāhṛtam",
    "GK16visa07cu:920": " kathaṃ vā nirarthakatvacyutasaṃskṛtatvāsamarthatvānāmeva vākyadoṣato bahirbhāvaḥ kṛtaḥ /",
    "GK16visa07cu:921": " aprayuktatvāvācakatvādīnāmapi tadvad bahirbhāvaucityāt /",
    "GK16visa07cu:922": " atha teṣāmekavākyasthānekapadāvalambitvād vākyadoṣatā udāhṛtā iti cet tadā padamātradoṣatāprayojakatayā darśitanyāyakathanasya pramattagītataiva",
    "GK16visa07cu:923": " kiñca nirarthakatvāditrayasyāpi ekavākyasthānaikapadāvalambitvaṃ na sambhavati /",
    "GK16visa07cu:924": " yathā “śobhanapathā gacchate /",
    "GK16visa07cu:925": " sa punātu hi hariśca vaḥ /",
    "GK16visa07cu:926": " hantītyarthāntare---hanti gaṅgāṃ samprati dhārmikaḥ /",
    "GK16visa07cu:927": " iti tasmādetaddoṣatrayaviśiṣṭapadaghaṭitapadasamūhasya śabdabodhājanakatvād vākyatvāsambhava eva /",
    "GK16visa07cu:928": " etattrayasya vākyadoṣato bahirbhāve 'vācakatvadoṣavyākhyāprasaṅgena asmābhirdarśito heturbodhyaḥ /",
    "GK16visa07cu:929": " Locanā:",
    "GK16visa07cu:930": " (lo, ai) prākṛtādīti---saṃskāro 'tra sūtravyākaraṇamātralakṣaṇaḥ /",
    "GK16visa07cu:931": " saṃskiyate 'nena iti vyutpattiyogāt /",
    "GK16visa07cu:932": " deṣāḥ kecit ityādikārikāvākyasya kākākṣi(golaka)",
    "GK16visa07cu:933": " nyāyena nirarthaka ityādivākye sambandhaḥ /",
    "GK16visa07cu:934": " tena nirarthakatva yathā--- “payasāṃ pravāha iva saurasaindhavaḥ“atra surasindhorityetāvatāpi gatārthatve aṇ pratyayo nirarthakaḥ /",
    "GK16visa07cu:935": " evaṃ vanakariṇāmityetāvataiva gatārthatve vanyakariṇāmityatra yapratyayaḥ /",
    "GK16visa07cu:936": " tathā---“tadīyamātaṅgaghaṭāvighaccitai“rityatreyapratyayaḥ /",
    "GK16visa07cu:937": " evaṃ “bisakisalayacchedapātheyavanta“ityatra vatupapratyayaḥ /",
    "GK16visa07cu:938": " tena padaparamityatra paramityanena vākyamātravyavacchedaḥ /",
    "GK16visa07cu:939": " nanu “kuñjaṃ hanti kṛśodarī“ityatra han prakṛtereva parivṛttayasahatvādasagarthasya padāṃśaniṣṭatvameva kathaṃ padaniṣṭatvamiti cet /",
    "GK16visa07cu:940": " atrocyate asamarthatvasya pṛthak padaniṣṭatvasya prāyeṇādarśanāt prakṛtipratyayau hi svārthabodhakau /",
    "GK16visa07cu:941": " ityanādṛtya samuditaṃ padaṃ vācakamiti matamālambya intītyatra padaniṣṭatvamevoktam /",
    "GK16visa07cu:942": " ata eva kāvyaprakāśakṛtāpi-- apāsya cyutasaṃskāramasamarthaṃ nirarthakam /",
    "GK16visa07cu:943": " vākye 'pi doṣāḥ santyete padasyāṃśe 'pi kecana //",
    "GK16visa07cu:944": " iti sūtraṃ padāṃśadoṣodāharaṇaprastāve 'samarthatve 'pyuktam /",
    "GK16visa07cu:945": " dinaśoṇitādipadeṣau parivṛttisahatve 'pi mukhyataradharmirūpapratipādakapratipādikānāṃ tathāvidhatvābhāvād avācakatvādīnāṃ padagatatvāmuktam",
    "GK16visa07cu:946": " ata evālaṅkāre “sunayane /",
    "GK16visa07cu:947": " nayane vidhehī“tyasyāpaunaruktye 'pi lāṭānuprāsa uktaḥ /",
    "GK16visa07cu:948": " ********** END OF COMMENTARY **********",
    "GK16visa07cu:949": " iha tu śabdānāṃ sarvathā prayogābhāve 'samarthatvam /",
    "GK16visa07cu:950": " viralaprayoge nihatārthatvam /",
    "GK16visa07cu:951": " nihatārthatvamanekārthaśabdaviṣayam /",
    "GK16visa07cu:952": " ************* COMMENTARY *************",
    "GK16visa07cu:953": " Vijñapriyā:",
    "GK16visa07cu:954": " (vi, da) idānīṃ darśitasvasvalakṣaṇānusāreṇaiva uktadoṣāṇāṃ parasparabhedasambhave 'pi bhedāntaramāha--iva śabdānāmiti /",
    "GK16visa07cu:955": " śabdānāmasamarthādiśabdānāṃ parasparabheda ityanvayaḥ /",
    "GK16visa07cu:956": " śabdānāmityatra duṣṭaśabdānāmityarthaḥ /",
    "GK16visa07cu:957": " sarvathā prayogābhāva iti jaṅghāpaddhatirityetanniṣṭhasahakāriviśeṣaṇaṃ vineti śeṣaḥ /",
    "GK16visa07cu:958": " viraleti---prasiddhāprasiddhānekārthaviṣayam /",
    "GK16visa07cu:959": " nihatārthatvaṃ viralaprayoge ityarthaḥ /",
    "GK16visa07cu:960": " Locanā:",
    "GK16visa07cu:961": " (lo, o) sarvathā prayogābhāvaḥ ata eva vākyadoṣamadhye 'gaṇanam /",
    "GK16visa07cu:962": " evaṃvidhaskhalanasya kādācitkasyāpi durllabhatvāt viralaprayoge nihatārthatvam /",
    "GK16visa07cu:963": " ata evāhuḥ- aprayuktanihatārtho śleṣādāvaduṣṭāviti /",
    "GK16visa07cu:964": " ********** END OF COMMENTARY **********",
    "GK16visa07cu:965": " apratītatvaṃ tvekārthasyāpi śabdasya sārvatrikaprayogavirahaḥ /",
    "GK16visa07cu:966": " aprayuktatvamekārthaśabdaviṣayam /",
    "GK16visa07cu:967": " ************* COMMENTARY *************",
    "GK16visa07cu:968": " Vijñapriyā:",
    "GK16visa07cu:969": " (vi, dha) asamarthatvāprayuktayorbhedamāha---aprayuktatvamiti /",
    "GK16visa07cu:970": " anekārthaśabdeti,",
    "GK16visa07cu:971": " śabdo 'tra dhātuḥ /",
    "GK16visa07cu:972": " ********** END OF COMMENTARY **********",
    "GK16visa07cu:973": " asamarthatvamanekārthaśabdaviṣayam /",
    "GK16visa07cu:974": " asamarthatve hantyādayo 'pi gamanārthe paṭhitāḥ /",
    "GK16visa07cu:975": " avākacatve dinādayaḥ prakāśamayādyarthe,",
    "GK16visa07cu:976": " na tatheti parasparabhedaḥ /",
    "GK16visa07cu:977": " ************* COMMENTARY *************",
    "GK16visa07cu:978": " Vijñapriyā:",
    "GK16visa07cu:979": " (vi, na) asamarthatvāvācakatvāyorbhedamāha---asamartheti /",
    "GK16visa07cu:980": " asyānekārthatvaṃ grāhayati---hantyādaya iti /",
    "GK16visa07cu:981": " Locanā:",
    "GK16visa07cu:982": " (lo, au) sārvatrikaprayogavirahaḥ,",
    "GK16visa07cu:983": " kiñca nihatārthatver'thadakṣamapi laukikam /",
    "GK16visa07cu:984": " apratītahetustvekor'thaḥ śastrīya eva /",
    "GK16visa07cu:985": " dvitīyastu sambhavannapi laukikaḥ /",
    "GK16visa07cu:986": " tathānucitārthamapi laukikam apaśvādipadānāmāropitatvāt tadabhedaḥ /",
    "GK16visa07cu:987": " ********** END OF COMMENTARY **********",
    "GK16visa07cu:988": " evaṃ padadoṣasajātīyā vākyadoṣā uktāḥ,",
    "GK16visa07cu:989": " samprati tadvijātīyā ucyante---",
    "GK16visa07cu:990": " ************* COMMENTARY *************",
    "GK16visa07cu:991": " Vijñapriyā:",
    "GK16visa07cu:992": " (vi, pa) idānīmuktaṣoḍaśadoṣabhinnān trayoviṃśativākyadoṣān vaktumāha---evaṃ padeti /",
    "GK16visa07cu:993": " pade yo doṣaḥ vākye 'pi tādṛśadoṣasya sattvāt---tatsajātīyatā;",
    "GK16visa07cu:994": " tadavṛttestadvijātīyatā /",
    "GK16visa07cu:995": " Locanā:",
    "GK16visa07cu:996": " (lo, a) samprati vakṣyamāṇānāṃ vākyadoṣāṇāṃ samanantarebhyo bhedadarśikāṃ kārikāmāha--evamiti /",
    "GK16visa07cu:997": " padadoṣāṇāṃ sajātīyāḥ śrutikaṭvādaya ubhayatra varttamānatvād vākyamātragāḥ na punaḥ śrutikaṭvādivat padatadaṃśavākyagāḥ /",
    "GK16visa07cu:998": " ********** END OF COMMENTARY **********",
    "GK16visa07cu:999": " “varṇānāṃ pratikūlatvaṃ,",
    "GK16visa07cu:1000": " luptā'hatavisargate /",
    "GK16visa07cu:1001": " adhikanyūnakathitapadatāhatavṛttatā // VisSd_7.5 //",
    "GK16visa07cu:1002": " patatprakarṣatā,",
    "GK16visa07cu:1003": " sandhau viśleṣāślīlakaṣṭatāḥ /",
    "GK16visa07cu:1004": " ardhāntaraikapadatā samāptapunarāttatā // VisSd_7.6 //",
    "GK16visa07cu:1005": " abhavanmatasambandhākramāmataparārthatāḥ /",
    "GK16visa07cu:1006": " vācyasyānabhidhānaṃ ca bhagnaprakamatā tathā // VisSd_7.7 //",
    "GK16visa07cu:1007": " tyāgaḥ prasiddherasthāne nyāsaḥ padasamāsyoḥ /",
    "GK16visa07cu:1008": " saṃkīrṇatā garbhitatā doṣāḥ syurvākyamātragāḥ // VisSd_7.8 //",
    "GK16visa07cu:1009": " ************* COMMENTARY *************",
    "GK16visa07cu:1010": " Vijñapriyā:",
    "GK16visa07cu:1011": " (vi, pha) luptāhateti---luptavisargatā āhatavisargatā ceti doṣadvayam /",
    "GK16visa07cu:1012": " adhikapadatā nyūnapadatā kathitapadatā ceti doṣatrayam /",
    "GK16visa07cu:1013": " viśleṣatāślilatā kaṣṭatā ca sandhau doṣatrayam /",
    "GK16visa07cu:1014": " abhavanma--sambandhatā akramatā amataparārthatā ceti doṣatrayam /",
    "GK16visa07cu:1015": " padasamāsayorasthāne nyāsa iti doṣadvayam /",
    "GK16visa07cu:1016": " ********** END OF COMMENTARY **********",
    "GK16visa07cu:1017": " varṇānāṃ rasānuguṇyaviparītatvaṃ pratikūlatvam /",
    "GK16visa07cu:1018": " yathā mama---",
    "GK16visa07cu:1019": " “ovaṭṭai ullaṭṭai saaṇo kahiṃpi moṭṭāai ṇo parihaṭṭai /",
    "GK16visa07cu:1020": " hiaeṇa phiṭṭai lajjāi khuṭṭai dihīe sā” //",
    "GK16visa07cu:1021": " atra ṭakārāḥ śṛṅgārasaparipanthinaḥ kevalaṃ śaktipradarśanāya nibaddhāḥ /",
    "GK16visa07cu:1022": " eṣāṃ caikadvitricatuḥ prayoge na tādṛśagrasabhaṅga iti na doṣaḥ /",
    "GK16visa07cu:1023": " ************* COMMENTARY *************",
    "GK16visa07cu:1024": " Vijñapriyā:",
    "GK16visa07cu:1025": " (vi, ba) ovaṭṭa iti---avaluṭhati ulluṭhati,",
    "GK16visa07cu:1026": " luṭhati,",
    "GK16visa07cu:1027": " śayane kadāpi /",
    "GK16visa07cu:1028": " muñcati no parihasati hṛdaye enaṃ paśyati,",
    "GK16visa07cu:1029": " lajjayā khidyati /",
    "GK16visa07cu:1030": " virahiṇyāḥ kriyāvarṇanamidam /",
    "GK16visa07cu:1031": " avaluṭhati avāṅmukhībhavati,",
    "GK16visa07cu:1032": " ulluṭhati uttānā bhavati /",
    "GK16visa07cu:1033": " luṭhati pārśvaṃ bahuśaḥ parāvarttayati /",
    "GK16visa07cu:1034": " śayane śayyāyām /",
    "GK16visa07cu:1035": " hṛdaye enaṃ muñcati parihasati /",
    "GK16visa07cu:1036": " lajjayā paśyati ca diśi diśi khidyati ca ityarthaḥ /",
    "GK16visa07cu:1037": " na doṣa iti /",
    "GK16visa07cu:1038": " na pratikūlavarṇatvadoṣa ityarthaḥ /",
    "GK16visa07cu:1039": " duḥ śravatvadoṣastu tadā bhavatyeva /",
    "GK16visa07cu:1040": " Locanā:",
    "GK16visa07cu:1041": " (lo, ā) rasānuguṇyaṃ guṇaprastāve vakṣyamāṇam /",
    "GK16visa07cu:1042": " ovaṭṭai iti---saṃskṛtacchāyā---“apavarttata udvarttate parivarttate śayane kasminnapi /",
    "GK16visa07cu:1043": " ramate no vilulitahṛdaye bhraśyati lajjayā truṭyati dhṛtau sā” //",
    "GK16visa07cu:1044": " iti /",
    "GK16visa07cu:1045": " eṣāṃ tu ityādināsyavākyagataśrutikaṭvādervijātīyatvaṃ sūcitam /",
    "GK16visa07cu:1046": " vikaṭavarṇādīnāṃ padapadāṃśaniṣṭhatve 'pi duṣṭatvam /",
    "GK16visa07cu:1047": " kintu tathāsati teṣāṃ padapadāṃśadoṣatvam /",
    "GK16visa07cu:1048": " ata eva tathāvidhānāṃ bahuvāraprayoge padadoṣasajātīyo vākyadoṣaḥ /",
    "GK16visa07cu:1049": " ṭakāradīnāṃ tu ekapadaniṣṭhatve nāyaṃ doṣaḥ /",
    "GK16visa07cu:1050": " varṇavākyavyapitve evetyatra padadoṣasajātīyo vākyadoṣaḥ /",
    "GK16visa07cu:1051": " ********** END OF COMMENTARY **********",
    "GK16visa07cu:1052": " “gatā niśā imā bāle /” /",
    "GK16visa07cu:1053": " atra luptavisargāḥ /",
    "GK16visa07cu:1054": " āhatā otvaṃ prāptā visargā yatra /",
    "GK16visa07cu:1055": " yathā---",
    "GK16visa07cu:1056": " “dhīro varo naro yāti” /",
    "GK16visa07cu:1057": " ************* COMMENTARY *************",
    "GK16visa07cu:1058": " Vijñapriyā:",
    "GK16visa07cu:1059": " (vi, bha) luptavisargatvamāha--gatā niśā imā bāle /",
    "GK16visa07cu:1060": " gatā niśā iti /",
    "GK16visa07cu:1061": " atra ghoṣavati svare ca visargatrayalopaḥ /",
    "GK16visa07cu:1062": " bandhaśaithilyakāritvamatra doṣatābījam /",
    "GK16visa07cu:1063": " ekadvilope tu tadabhāvānna doṣaḥ /",
    "GK16visa07cu:1064": " āhateti---asya tu bahuśaḥ pāta eva doṣaḥ /",
    "GK16visa07cu:1065": " Locanā:",
    "GK16visa07cu:1066": " (lo, i) evaṃ ḷuptāhataprayogayorapi sakṛdeva prayoge na doṣaḥ /",
    "GK16visa07cu:1067": " ********** END OF COMMENTARY **********",
    "GK16visa07cu:1068": " “pallavākṛtiraktoṣṭhī” /",
    "GK16visa07cu:1069": " atrākṛtipadamadhikam /",
    "GK16visa07cu:1070": " evam---“sadāśivaṃ naumi pinākapāṇim” /",
    "GK16visa07cu:1071": " iti viśeṣaṇamadhikam /",
    "GK16visa07cu:1072": " “kuryāṃ harasyāpi pinākapāṇoḥ'iti /",
    "GK16visa07cu:1073": " atra tu pinākapāṇipadaṃ viśeṣapratipattyarthamupāttamiti yuktameva /",
    "GK16visa07cu:1074": " yathā vā---",
    "GK16visa07cu:1075": " “vācamuvāca kautsaḥ” /",
    "GK16visa07cu:1076": " atra vācamityadhikam /",
    "GK16visa07cu:1077": " uvācetyanenaiva gatārthatvāt /",
    "GK16visa07cu:1078": " ************* COMMENTARY *************",
    "GK16visa07cu:1079": " Vijñapriyā:",
    "GK16visa07cu:1080": " (vi, ma) pallaveti---pallavaraktetyuktyaiva vivakṣitasiddheḥ /",
    "GK16visa07cu:1081": " viśeṣaṇamadhikamiti /",
    "GK16visa07cu:1082": " apuṣṭārthadoṣasaṃkīrṇamidam /",
    "GK16visa07cu:1083": " viśeṣapratipattyarthamiti---dhanurdharaṇādapyasau na māṃ vārayituṃ śakta ityartho viśeṣaḥ /",
    "GK16visa07cu:1084": " ********** END OF COMMENTARY **********",
    "GK16visa07cu:1085": " kvacittu viśeṣaṇadānārthaṃ tatprayogo yujyate /",
    "GK16visa07cu:1086": " yathā---",
    "GK16visa07cu:1087": " “uvāca madhurā vācam” iti /",
    "GK16visa07cu:1088": " kecittvāhuḥ---yatra viśeṣaṇasyāpi kriyāviśeṣaṇatvaṃ sambhavati tatrāpi tatprayogo na ghaṭate /",
    "GK16visa07cu:1089": " yathā---",
    "GK16visa07cu:1090": " “uvāca madhuraṃ dhīmān” iti /",
    "GK16visa07cu:1091": " ************* COMMENTARY *************",
    "GK16visa07cu:1092": " Vijñapriyā:",
    "GK16visa07cu:1093": " (vi, ya) kvacittu iti---kvacit sthala ityarthaḥ /",
    "GK16visa07cu:1094": " tatprayogo vācamityasya prayogaḥ /",
    "GK16visa07cu:1095": " etacca kāvyaprakāśakṛtā dūṣitam /",
    "GK16visa07cu:1096": " tadāha---kecittviti---atrāpi na yujyata iti prakāśābhiprāyamabuddhvā likhitaṃ vācprayogastu upapattyantarāsattvād yujyata eva /",
    "GK16visa07cu:1097": " kintu viśeṣaṇadānārthaṃ tatprayoga ityuktireva viśeṣaṇasya kriyāviśeṣaṇasambhavoktyā dūṣitā na tu vācamityasya prayogaḥ /",
    "GK16visa07cu:1098": " “ūce vacastāpasakuñjareṇa” “nṛpamūce vacanaṃ vṛkodaraḥ /",
    "GK16visa07cu:1099": " “saṃprasthito vācamuvāca kautsaḥ” /",
    "GK16visa07cu:1100": " “jagāda vākyaṃ girirājaputrī” /",
    "GK16visa07cu:1101": " ityādibahuprayogadarśanāttatprayogasya tatsammatatvādeva /",
    "GK16visa07cu:1102": " tadupapattistu yathā---vacerdvidhā vuyatpattiḥ kaṇṭhatālvādyabhighātaḥ tajjanyaṃ vacanaṃ cārthaḥ /",
    "GK16visa07cu:1103": " tatra vacanārthakatayā prayoge vācamiti na prayujyate /",
    "GK16visa07cu:1104": " kaṇṭhatālvādyabhighātārthakatayā prayoge tu tatkarmabhūtasya vācamityasya yujyata eva prayoga iti /",
    "GK16visa07cu:1105": " yacca vācamityadhikamityuktaṃ tadapi yuktam /",
    "GK16visa07cu:1106": " vac dhātorvacanārthakatve vācamityasya punaruktatvādeva /",
    "GK16visa07cu:1107": " punaruktabhāva eva adhikapadatvadoṣaprasakteḥ /",
    "GK16visa07cu:1108": " yathā---pallavākṛtiraktetyatra /",
    "GK16visa07cu:1109": " Locanā:",
    "GK16visa07cu:1110": " (lo, ī) adhikaṃ sadāśivamityato viśeṣapratipattyabhāvāt /",
    "GK16visa07cu:1111": " upāttasyāpi pinākīti padena viśeṣapratipatterivetyarthaḥ /",
    "GK16visa07cu:1112": " ********** END OF COMMENTARY **********",
    "GK16visa07cu:1113": " “yadi mayyarpitā dṛṣṭiḥ kiṃ mamendratayā tadā” /",
    "GK16visa07cu:1114": " atra prathame tvayeti padaṃ nyūnam /",
    "GK16visa07cu:1115": " ************* COMMENTARY *************",
    "GK16visa07cu:1116": " Vijñapriyā:",
    "GK16visa07cu:1117": " (vi, ra) nyūnapadatvamāha---yadi mayīti---mama indratayā indratvena tadā kimityarthaḥ /",
    "GK16visa07cu:1118": " Locanā:",
    "GK16visa07cu:1119": " (lo, u) tvayeti /",
    "GK16visa07cu:1120": " nūnaṃ prastutakāvyapratipādakasya cāsaṃmukhīnasya mahātmana eveti dṛṣṭipātena vakturabhiṣṭapūraṇamiti /",
    "GK16visa07cu:1121": " tasyānirddeśena yasya kasyacidapi dṛṣṭapātasūcanena tatpratyāyanamantharamiti bhāvaḥ /",
    "GK16visa07cu:1122": " ********** END OF COMMENTARY **********",
    "GK16visa07cu:1123": " “ratilīlāśramaṃ bhinte salīlamanilo vahan” /",
    "GK16visa07cu:1124": " atra līlāśabdaḥ punaruktaḥ /",
    "GK16visa07cu:1125": " evam---“jakṣurvisaṃ dhṛtavikāsivisaprasūnāḥ” /",
    "GK16visa07cu:1126": " atra visaśabdasya dhṛtaparisphuṭatatprasūnā iti sarvanāmnaiva parāmarśo yuktaḥ /",
    "GK16visa07cu:1127": " ************* COMMENTARY *************",
    "GK16visa07cu:1128": " Vijñapriyā:",
    "GK16visa07cu:1129": " (vi, la) kathitapadatvamāha---ratilīleti /",
    "GK16visa07cu:1130": " līlāśabda iti salīlabhityatra līlāśabda ityarthaḥ /",
    "GK16visa07cu:1131": " punarukta iti /",
    "GK16visa07cu:1132": " punaḥ kathita ityarthaḥ /",
    "GK16visa07cu:1133": " natu punaruktadoṣaḥ /",
    "GK16visa07cu:1134": " śabdārthayoranvayabhedena punaruktyabhāvāt tasyārthadoṣatvāt /",
    "GK16visa07cu:1135": " nyūnapadottaraṃ kathitapadasyaiva kramaprāptatvācca /",
    "GK16visa07cu:1136": " cakṣuriti /",
    "GK16visa07cu:1137": " bisaprasūnaṃ padmam /",
    "GK16visa07cu:1138": " dhṛtavikāśitatkāḥ sainyāḥ senāsamavetajanāḥ visaṃ mṛṇālaṃ jakṣuḥ bubhujire /",
    "GK16visa07cu:1139": " atra bisaśabdasyeti kathitapadatvamiti śeṣaḥ /",
    "GK16visa07cu:1140": " pāṭhāntareṇa kathitapadatvoddhāraucityaṃ darśayati---dhṛtaparisphuṭeti /",
    "GK16visa07cu:1141": " ********** END OF COMMENTARY **********",
    "GK16visa07cu:1142": " hatavṛttam---lakṣaṇānusaraṇo 'pyaśravyam,",
    "GK16visa07cu:1143": " rasānanuguṇam,",
    "GK16visa07cu:1144": " aprāptagurubhāvāntalaghu ca /",
    "GK16visa07cu:1145": " krameṇa yathā---",
    "GK16visa07cu:1146": " “hanta / satatametasya hṛdayaṃ bhinte manobhavaḥ kupitaḥ” /",
    "GK16visa07cu:1147": " “ayi / mayi mānini /",
    "GK16visa07cu:1148": " mā kuru mānam” /",
    "GK16visa07cu:1149": " idaṃ vṛttaṃ hāsyarasasyaivānukūlam /",
    "GK16visa07cu:1150": " ************* COMMENTARY *************",
    "GK16visa07cu:1151": " Vijñapriyā:",
    "GK16visa07cu:1152": " (vi, va) hatapadārthatraividhyena trividhaṃ hatavṛttamāha---hatavṛttamiti /",
    "GK16visa07cu:1153": " aprāptagurubhāvaḥ,",
    "GK16visa07cu:1154": " antalaghuḥ pādāntalaghuryasya tādṛśavākyamityarthaḥ /",
    "GK16visa07cu:1155": " atra padamadhyayativaśādaśravyavṛttamāha---hanta satatametasyā iti /",
    "GK16visa07cu:1156": " atra satatametasya ityatra padamadhye yatiraśravyā /",
    "GK16visa07cu:1157": " paḍhamaṃ vāradamatteti gāhācchandolakṣaṇānusaraṇamastyeva /",
    "GK16visa07cu:1158": " rasānanuguṇavṛttamāha---ayi mayi mānini iti /",
    "GK16visa07cu:1159": " idaṃ vṛttamiti dodhakaṃ nāma vṛttaṃ chanda ityarthaḥ /",
    "GK16visa07cu:1160": " Locanā:",
    "GK16visa07cu:1161": " (lo, ū) hanteti--hanta satatametasyā iti /",
    "GK16visa07cu:1162": " etat dvitīyāryyālakṣaṇānugame 'pi śrutivairasyajā /",
    "GK16visa07cu:1163": " idamiti /",
    "GK16visa07cu:1164": " ayamāśayaḥ--sāmānyato hāsasya śṛṅgārarasapratikūlyābhāve 'pi tathāvidhamānasthale smaraśaraviṣārdditasya nāyakasyoktau pratikūlateti",
    "GK16visa07cu:1165": " ********** END OF COMMENTARY **********",
    "GK16visa07cu:1166": " “vikasita-sahakāra-bhāra-hāri-parimala eṣa samāgato vasantaḥ” /",
    "GK16visa07cu:1167": " yatpādānte laghorapi gurubhāvaḥ uktaḥ,",
    "GK16visa07cu:1168": " tatsarvatra dvitīyacaturthapādaviṣayam /",
    "GK16visa07cu:1169": " prathamatṛtīyapādaviṣayantu vasantatilakādereva /",
    "GK16visa07cu:1170": " atra“pramuditasaurabha āgato vasantaḥ” iti pāṭho yuktaḥ /",
    "GK16visa07cu:1171": " ************* COMMENTARY *************",
    "GK16visa07cu:1172": " Vijñapriyā:",
    "GK16visa07cu:1173": " (vi, śa) aprāptagurubhāvāntalaghu āha---vikasiteti--eṣa vasantaḥ samāgataḥ /",
    "GK16visa07cu:1174": " kīdṛśaḥ vikasitasahakārabhārasya hārī manohārī parimola yatra tādṛśaḥ /",
    "GK16visa07cu:1175": " atra hārīti pādāntalaghorgururbhāvāprāptiḥ /",
    "GK16visa07cu:1176": " pādāntalaghorgurubhāvaprāpteḥ viṣayaṃ darśayatiyatpādānta iti,",
    "GK16visa07cu:1177": " vasantatilakādāveveti /",
    "GK16visa07cu:1178": " nahyatra puṣpitāgrā chandasītyarthaḥ /",
    "GK16visa07cu:1179": " pāṭhaṃ pariṣkāroti---atreti---pramuditaṃ pramodaviṣayaḥ /",
    "GK16visa07cu:1180": " ********** END OF COMMENTARY **********",
    "GK16visa07cu:1181": " yathā vā---",
    "GK16visa07cu:1182": " “anyāstā guṇaratnarohaṇabhuvo dhanyā mṛdanyaiva sā sambhārāḥ khalu te 'nya eva vidhinā yaireṣa sṛṣṭo yuvā /",
    "GK16visa07cu:1183": " śrīmatkāntijuṣāṃ dviṣāṃ karatalāt strīṇāṃ nigtabasthalāt dṛṣṭe yatra patanti mūḍhamanasāmastrāṇi vastrāṇi ca” //",
    "GK16visa07cu:1184": " ************* COMMENTARY *************",
    "GK16visa07cu:1185": " Vijñapriyā:",
    "GK16visa07cu:1186": " (vi, ṣa) śārddūlavikrīḍiteti darśayati---anyāstā iti /",
    "GK16visa07cu:1187": " ratnarohaṇabhuvaḥ prasiddhā eva,",
    "GK16visa07cu:1188": " guṇaratnarohaṇabhuvastvanyā vilakṣaṇā eva /",
    "GK16visa07cu:1189": " evaṃ dhanyā mṛdanyaiva,",
    "GK16visa07cu:1190": " evaṃ sambhārā api khalvanye /",
    "GK16visa07cu:1191": " evaṃ yairarthāt yadguṇaratnamṛdviśeṣasahitaiḥ sambhāraireṣa yuvā vidhinā sṛṣṭaḥ /",
    "GK16visa07cu:1192": " yatra yūni dṛṣṭe sati mūḍhamanasāṃ dviṣāṃ karatalādastrāṇi mūḍhamanasāṃ strīṇāṃ nitambasthalād vastrāṇi ca patanti ityarthaḥ /",
    "GK16visa07cu:1193": " śrīmadityādi dvayorviśeṣaṇam /",
    "GK16visa07cu:1194": " dviṣāṃ moho bhayena /",
    "GK16visa07cu:1195": " strīṇāṃ mohaḥ kāmena /",
    "GK16visa07cu:1196": " ********** END OF COMMENTARY **********",
    "GK16visa07cu:1197": " atra “vastrāṇi ca” iti bandhasya ślathatvaśrutiḥ /",
    "GK16visa07cu:1198": " ************* COMMENTARY *************",
    "GK16visa07cu:1199": " Locanā:",
    "GK16visa07cu:1200": " (lo, ṛ) rohaṇo māṇikyādriḥ /",
    "GK16visa07cu:1201": " athavā guṇaratnasya rohaṇamutpattiryāsu tā bhuvaḥ /",
    "GK16visa07cu:1202": " sambhāra upakāraṇam /",
    "GK16visa07cu:1203": " mṛtsamavāyikāraṇarūpaḥ pārthivo bhāgaḥ /",
    "GK16visa07cu:1204": " atra cakārasya atīvraprayatnoccāryyatayā bandhaśothilyam /",
    "GK16visa07cu:1205": " ********** END OF COMMENTARY **********",
    "GK16visa07cu:1206": " “vastrāṇyapi” iti pāṭhe tu dārḍhyamiti na doṣaḥ /",
    "GK16visa07cu:1207": " “idamaprāptagurubhāvāntalaghu” iti kāvyaprakāśakāraḥ /",
    "GK16visa07cu:1208": " vastutastu “lakṣaṇānusaraṇo 'pyaśravyam” ityanye /",
    "GK16visa07cu:1209": " ************* COMMENTARY *************",
    "GK16visa07cu:1210": " Vijñapriyā:",
    "GK16visa07cu:1211": " (vi, sa) atra caturthapādāntalaghorbandhaśauthilyakāritvena gurukāryyabandhadārḍhyakāritvābhāvādaśravyavṛttadoṣa ityāha---atreti /",
    "GK16visa07cu:1212": " bandhadārḍhyamiti na doṣa iti /",
    "GK16visa07cu:1213": " takhatvakaraṇānna doṣa ityarthaḥ /",
    "GK16visa07cu:1214": " kāvyaprakāśakāramate dvayamapyaprāptagurubhāvāntalaghubhūtāpahatavṛttadoṣa evetyāha---idamapīti /",
    "GK16visa07cu:1215": " anyamate tu,",
    "GK16visa07cu:1216": " aśravyavṛttarūpahatavṛttamevedamityāha---vastutastu iti /",
    "GK16visa07cu:1217": " atra svamatānusāriṇa evānye ityanenoktāḥ /",
    "GK16visa07cu:1218": " Locanā:",
    "GK16visa07cu:1219": " (lo, ṝ) lakṣaṇānusaraṇe 'pyatra dvitīyacaturthapādāntalaghoraprāptagurubhāvādityarthaḥ /",
    "GK16visa07cu:1220": " ********** END OF COMMENTARY **********",
    "GK16visa07cu:1221": " projjalajjvālanajvālā-vikaṭorusaṭācchaṭaḥ /",
    "GK16visa07cu:1222": " ************* COMMENTARY *************",
    "GK16visa07cu:1223": " Locanā:",
    "GK16visa07cu:1224": " (lo, ḷ) grīvāgatoddāmakesarakalāpaḥ /",
    "GK16visa07cu:1225": " ********** END OF COMMENTARY **********",
    "GK16visa07cu:1226": " śvāsakṣiptakulakṣmābhṛt pātu vo narakeśarī //",
    "GK16visa07cu:1227": " atra krameṇānuprāsaprakarṣaḥ patitaḥ /",
    "GK16visa07cu:1228": " ************* COMMENTARY *************",
    "GK16visa07cu:1229": " Vijñapriyā:",
    "GK16visa07cu:1230": " (vi, ha) patatprakarṣamāha---projjvaladiti---narakesarī vaḥ pātu /",
    "GK16visa07cu:1231": " kīdṛśaḥ /",
    "GK16visa07cu:1232": " projjvalataḥ jvalanasya jvālāvat vikaṭā sundarī urusaṭānāṃ chaṭā kāntiryasya tādṛśaḥ /",
    "GK16visa07cu:1233": " śvāsenākṣiptāḥ pātitāḥ kulakṣmābhṛtaḥ kulācalā yena tādṛśaḥ /",
    "GK16visa07cu:1234": " pāto nyūnatā /",
    "GK16visa07cu:1235": " ********** END OF COMMENTARY **********",
    "GK16visa07cu:1236": " “dalite utpale ete akṣiṇī amalāṅgi / te” /",
    "GK16visa07cu:1237": " evaṃvidhasandhiviśleṣasya asakṛta prayoga eva doṣaḥ /",
    "GK16visa07cu:1238": " ************* COMMENTARY *************",
    "GK16visa07cu:1239": " Locanā:",
    "GK16visa07cu:1240": " (lo, e) asakṛtprayoga eva sakṛtprayoge tathāvidhārucidāyitvābhāvāt /",
    "GK16visa07cu:1241": " ********** END OF COMMENTARY **********",
    "GK16visa07cu:1242": " anuśāsanamullaṅghya vṛttabhaṅgabhayamātreṇa sandhaiviśleṣasya tu sakṛdapi /",
    "GK16visa07cu:1243": " yathā---",
    "GK16visa07cu:1244": " “vāsavāśāmukhe bhāti induścandanabinduvat” /",
    "GK16visa07cu:1245": " ************* COMMENTARY *************",
    "GK16visa07cu:1246": " Locanā:",
    "GK16visa07cu:1247": " (lo, ai) bhātīndurityanayorvṛttopagatatvena sandhairna kṛtaḥ,",
    "GK16visa07cu:1248": " tacca mahākavisamayaviruddham /",
    "GK16visa07cu:1249": " ādyantaragatayorevetyarthaḥ /",
    "GK16visa07cu:1250": " ********** END OF COMMENTARY **********",
    "GK16visa07cu:1251": " “calaṇḍāmaraceṣṭitaḥ” iti /",
    "GK16visa07cu:1252": " atra sandhau jugupsāvyañjakamaślīlatvam /",
    "GK16visa07cu:1253": " “urvyasāvatra tarvālīmarvante cārvavasthitiḥ” /",
    "GK16visa07cu:1254": " ************* COMMENTARY *************",
    "GK16visa07cu:1255": " Vijñapriyā:",
    "GK16visa07cu:1256": " (vi, ka) viśleṣasandhimāha--daliteti /",
    "GK16visa07cu:1257": " dalite vṛntādākṛṣṭe evaṃvidhe vyākaraṇaniṣiddhasandhau /",
    "GK16visa07cu:1258": " vāsavāśā aindrī dik /",
    "GK16visa07cu:1259": " aślīlasandhimāha---calaṇḍāmaraceṣṭiteti /",
    "GK16visa07cu:1260": " atra sandhau laṇḍāśabdotpattyāpabhraṃśalaṇḍāśabdārthasya dīrghapurīṣavyañjanayā jugupsā /",
    "GK16visa07cu:1261": " mauliḥ śreṇīḥ /",
    "GK16visa07cu:1262": " cāruravasthitiryasyāstādṛśītyarthaḥ /",
    "GK16visa07cu:1263": " atra sandhyutpannā varṇāḥ kaṭavaḥ /",
    "GK16visa07cu:1264": " Locanā:",
    "GK16visa07cu:1265": " (lo, o) marvante--marorante asau urvo iti sambandhaḥ /",
    "GK16visa07cu:1266": " ********** END OF COMMENTARY **********",
    "GK16visa07cu:1267": " “atra sandhau kaṣṭatvam /",
    "GK16visa07cu:1268": " “indurvibhāti karpūragaurairdhavalayan karaiḥ /",
    "GK16visa07cu:1269": " jaganmā kuru tanvaṅgi /",
    "GK16visa07cu:1270": " mānaṃ pādānate priye” //",
    "GK16visa07cu:1271": " atra jagaditi prathamārddhe paṭhitamucitam /",
    "GK16visa07cu:1272": " “nāśayanto ghanadhvāntaṃ tāpayanto viyoginaḥ /",
    "GK16visa07cu:1273": " patanti śaśinaḥ padā bhāsayantaḥ kṣamātalam” //",
    "GK16visa07cu:1274": " atra caturthapādo vākyasamāptāvapi punarupāttaḥ /",
    "GK16visa07cu:1275": " ************* COMMENTARY *************",
    "GK16visa07cu:1276": " Vijñapriyā:",
    "GK16visa07cu:1277": " (vi, kha) samāptapunarāttatāmāha---nāśayanta iti /",
    "GK16visa07cu:1278": " atreti /",
    "GK16visa07cu:1279": " tṛtīyapāde viśeṣasya kriyānvayena vākyārthasamāptāvapi anākaṅkṣitaviśeṣaṇānvayārthaṃ viśeṣasyāvṛttirūpo 'tra doṣaḥ /",
    "GK16visa07cu:1280": " atra hi dhvāntanāśanenaiva kṣamātalabhāsanaprāptau tadviśeṣaṇam anākaṅkṣitam /",
    "GK16visa07cu:1281": " yatra tu viśeṣaṇe ākāṅkṣā tiṣṭhati tatra nāyaṃ doṣaḥ /",
    "GK16visa07cu:1282": " tathā---“adyāpi stanepathuṃ janayati śvāsaḥ pramāṇādhikaḥ /",
    "GK16visa07cu:1283": " '; ityatra pramāṇādhikatvaviśeṣaṇaṃ vinā prakṛtaśvāsena stanevapathvajananāt śvāsasya pramāṇādhikatva ākāṅkṣā /",
    "GK16visa07cu:1284": " evaṃ “ua ṇiccala” ityādānapyupamānālaṅkārarūpaprakarṣaprāptyarthamākāṅkṣā /",
    "GK16visa07cu:1285": " evamevānyatrāpi vicāryam /",
    "GK16visa07cu:1286": " ********** END OF COMMENTARY **********",
    "GK16visa07cu:1287": " abhavanmatasambandho yathā---",
    "GK16visa07cu:1288": " “yā jayaśrīrmanojasya yayā jagadalaṅkṛtam /",
    "GK16visa07cu:1289": " yāmeṇākṣīṃ vinā prāṇā viphalā me kuto 'dya sā” //",
    "GK16visa07cu:1290": " atra yacchabdaniddiṣṭanāṃ vākyānāṃ parasparanirapekṣatvāt tadekāntaḥ pātinā eṇākṣīśabdena anyeṣāṃ sambandhaḥ kaverabhimato nopapadyata eva /",
    "GK16visa07cu:1291": " ************* COMMENTARY *************",
    "GK16visa07cu:1292": " Vijñapriyā:",
    "GK16visa07cu:1293": " (vi, ga) abhavanniti /",
    "GK16visa07cu:1294": " asambhavan asambhavī kaverabhimatasambandho yatretyarthaḥ /",
    "GK16visa07cu:1295": " asambhavaśca śābdavyutpattirāhityāt /",
    "GK16visa07cu:1296": " taccodāharaṇe darśayiṣyate /",
    "GK16visa07cu:1297": " yā jayaśrīriti---atra yā eṇākṣī /",
    "GK16visa07cu:1298": " yayā eṇākṣyā ityevameṇākṣīviśeṣyako 'nvayaḥ kaverabhipretaḥ sa ca na sambhavati /",
    "GK16visa07cu:1299": " dvitīyāntapadārthasya, yā,",
    "GK16visa07cu:1300": " yayeti prathamāntatṛtīyāntayatpadārthayoḥ abhedena viśeṣyabhāvāpyutpatteriti pratipādayitumāha---atreti /",
    "GK16visa07cu:1301": " nanu yā yayetyanayorna eṇākṣyāmanvayaḥ /",
    "GK16visa07cu:1302": " kintu yā yayetyanayoreva parasparamanvaya ityatrāha---yacchabdanirddiṣṭānāmiti /",
    "GK16visa07cu:1303": " nirapekṣatvādanvayitvānnirākāṅkṣatvena tathātvaṃ bodhyam /",
    "GK16visa07cu:1304": " tathā ca eṇākṣyāmeva sākāṅkṣatvāt tadviśeṣyaka eva /",
    "GK16visa07cu:1305": " yā yayetyānayorarthānvayaḥ kaverabhimataḥ sa ca na sambhavatītyāha---ekāntaḥ pātineti /",
    "GK16visa07cu:1306": " yāṃ vineti /",
    "GK16visa07cu:1307": " ekaṃ yatpadaṃ tadantaḥ pātinā tadarthānvayinā eṇākṣīśabdena eṇākṣīśabdārthena ityarthaḥ /",
    "GK16visa07cu:1308": " anyeṣāṃ yā yayeti yacchabdārthānāṃ dvayorapyatra bahutvāropād bahuvacanam /",
    "GK16visa07cu:1309": " na cātra eṇākṣīmitipadasya vibhaktivyatyayena yā yayetyanayoranvaya iti bācyam,",
    "GK16visa07cu:1310": " avyatyayena prathamamanvitasyaiva vyatyayavyutpatteḥ /",
    "GK16visa07cu:1311": " atra tu paścādeva yām ityasyāvyatyayenānvayaḥ /",
    "GK16visa07cu:1312": " Locanā:",
    "GK16visa07cu:1313": " (lo, au) samāptapunarāttatve udāharati /",
    "GK16visa07cu:1314": " abhavan, matam,",
    "GK16visa07cu:1315": " iṣṭam,",
    "GK16visa07cu:1316": " arthāt kaveḥ yogaḥ sambandho yatra /",
    "GK16visa07cu:1317": " parasparanirapekṣatvādanuvādyatvena tacchabdanirddiṣṭavidheyavākyasya guṇabhūtvena tulyatayāsamavāyāt /",
    "GK16visa07cu:1318": " yadāhuḥ--“guṇānāṃ ca parārthatvāt asambandhaḥ,",
    "GK16visa07cu:1319": " samtvāt syāditi“tadekāntaḥ pātināṃ teṣāṃ-vākyānāmekavākyāntaḥ pātinām /",
    "GK16visa07cu:1320": " ********** END OF COMMENTARY **********",
    "GK16visa07cu:1321": " “yāṃ vināmī vṛthā prāṇā eṇākṣī sā kṛto 'dya me” /",
    "GK16visa07cu:1322": " iti tacchabdanirdiṣṭavākyāntaḥ pātitve 'pi yacchabdaniddiṣṭavākyaiḥ sambandho ghaṭate /",
    "GK16visa07cu:1323": " ************* COMMENTARY *************",
    "GK16visa07cu:1324": " Vijñapriyā:",
    "GK16visa07cu:1325": " (vi, gha) yadi tu tacchabdārthasya viśeṣyatayā eṇākṣīśabdaḥ prayujyate tadādoṣa ityāha---yāṃ vinā me vṛthā iti /",
    "GK16visa07cu:1326": " sā eṇākṣīti tacchabdaviśeṣyatayaiva prayogaḥ /",
    "GK16visa07cu:1327": " sarvairapīti /",
    "GK16visa07cu:1328": " na ca tathāpiṃ bhinnavibhaktikayattatpadārthayoḥ kathamabhedānvaya iti vācyam /",
    "GK16visa07cu:1329": " tatpadārthānvitaviśeṣyasya yatpadārthe 'nvaye samānavibhaktikatvaniyamābhāvāt /",
    "GK16visa07cu:1330": " yathā yatra dhūmaḥ sa deśo vāhnimān ityatra tatpadārthānvitasya prathamāntapadārthasya deśasya saptamyantayatpadārthe 'nvayaḥ /",
    "GK16visa07cu:1331": " Locanā:",
    "GK16visa07cu:1332": " (lo, a) yathā taddhaṭate tadāha /",
    "GK16visa07cu:1333": " yāṃ vinetyādiḥ /",
    "GK16visa07cu:1334": " tacchabdanirddiṣṭaṃ vedheyaṃ vākyam /",
    "GK16visa07cu:1335": " sambandha eṇākṣīśabdasya ityarthaḥ /",
    "GK16visa07cu:1336": " ********** END OF COMMENTARY **********",
    "GK16visa07cu:1337": " yathā vā---",
    "GK16visa07cu:1338": " “īkṣase yatkaṭākṣeṇa tadā dhanvī manobhuvaḥ” /",
    "GK16visa07cu:1339": " atra yadityasya tadetyanena sambandho na ghaṭate /",
    "GK16visa07cu:1340": " “īkṣase cet” iti tu yuktaḥ pāṭhaḥ /",
    "GK16visa07cu:1341": " ************* COMMENTARY *************",
    "GK16visa07cu:1342": " Vijñapriyā:",
    "GK16visa07cu:1343": " (vi, ṅa) atra prathamamapi vyatyayamaṅgīkurvataḥ pratyudāharaṇāntaramāha---īkṣase yaditi /",
    "GK16visa07cu:1344": " yato hetorityarthaḥ /",
    "GK16visa07cu:1345": " atreti---yaditipadena kaṭākṣekṣṇasyopasthānam /",
    "GK16visa07cu:1346": " tadetyanena tu kālasyopasthānam ityekārthānupasthānāttayornābhedānvayaḥ ityarthaḥ /",
    "GK16visa07cu:1347": " īkṣase cediti /",
    "GK16visa07cu:1348": " tathā ca yadi kaṭākṣeṇa īkṣase tadā tena kaṭākṣeṇa manobhavaḥ dhanvī ityarthaḥ /",
    "GK16visa07cu:1349": " ********** END OF COMMENTARY **********",
    "GK16visa07cu:1350": " yathā vā---",
    "GK16visa07cu:1351": " “jyotsnācayaḥ payaḥ pūrastārakāḥ kairavāṇi ca /",
    "GK16visa07cu:1352": " rājati vyomakāsārarājahaṃsaḥ sudhākaraḥ” //",
    "GK16visa07cu:1353": " atra vyomakāsāraśabdasya samāse guṇībhāvāttadarthasya na sarvaiḥ saṃyogaḥ /",
    "GK16visa07cu:1354": " ************* COMMENTARY *************",
    "GK16visa07cu:1355": " Vijñapriyā:",
    "GK16visa07cu:1356": " (vi, ca) itthamabhedānvayasambhavaṃ darśayitvā bhedānvayāsambhavamāha---jyotsnācaya iti /",
    "GK16visa07cu:1357": " kāsāraḥ saraḥ /",
    "GK16visa07cu:1358": " vyomarūpe 'smin jyotsnācayādirūpapayaḥ pūrādaya ityarthaḥ /",
    "GK16visa07cu:1359": " atreti---kāsāre rājahaṃsa ityevaṃśamāse tatpuruṣe uttarapadārthasya viśeṣyatvāt kāsāraśabdārthasya viśeṣaṇībhāva eva guṇībhāvaḥ /",
    "GK16visa07cu:1360": " tādṛśaguṇībhūtasya ca viśeṣyāntare 'pi guṇībhāvo 'vyutpanno nirākāḍkṣatvāt,",
    "GK16visa07cu:1361": " tathā ca tasya payaḥ pūrādau viśeṣaṇībhāvena anvayāsambhava ityarthaḥ /",
    "GK16visa07cu:1362": " tādṛśaviśeṣaṇasya anyatra viśeṣyābhāvenānvaye tu nirākāṅkṣatvam /",
    "GK16visa07cu:1363": " ata eva caitrasya dāsabhāryyā ityatra bhāryyāyaṃ viśeṣaṇasya dāsasya caitraviśeṣyābhāvenānvaye sākāṅkṣataiva /",
    "GK16visa07cu:1364": " Locanā:",
    "GK16visa07cu:1365": " (lo, ā) sarvaiḥ payaḥ pūrādipadārthaiḥ /",
    "GK16visa07cu:1366": " ********** END OF COMMENTARY **********",
    "GK16visa07cu:1367": " vidheyāvimarśe yadevāvimṛṣṭaṃ tadeva duṣṭam /",
    "GK16visa07cu:1368": " iha tu pradhānasya kāsārapadārthasya prādhānyenāpratīteḥ sarvo 'pi payaḥ pūrādiśabdārthastadaṅgatayā na pratīyata iti sarvavākyārthavirodhāvabhāsa ityubhayorbhedaḥ /",
    "GK16visa07cu:1369": " ************* COMMENTARY *************",
    "GK16visa07cu:1370": " Vijñapriyā:",
    "GK16visa07cu:1371": " (vi, cha) abhavanmatayogavidheyāvimarśayorbhedamāha---vidheyāvimarśa iti /",
    "GK16visa07cu:1372": " vidheyāvimarśe 'nvayabodho jāyata eva /",
    "GK16visa07cu:1373": " kintu vidheyasya vidheyatvāpratītyā yadeva vidheyamavimṛṣṭaṃ tadeva duṣṭamityarthaḥ /",
    "GK16visa07cu:1374": " na caivaṃ tasya vākyadoṣatvabhāvāpattiriti vācyam /",
    "GK16visa07cu:1375": " uddeśyasambandhitayā vidheyatvāpratītyā uddeśyaghaṭitavākyasyānvayavyatirekād vākyadoṣatvād duṣṭaṃ tu vidheyapadamevetyarthaḥ /",
    "GK16visa07cu:1376": " prakṛte tu nirākāṅkṣatvenānvayāsambhavādanvayapratiyogisamastameva duṣṭamityāha---iha tviti /",
    "GK16visa07cu:1377": " pradhānasyeti---payaḥ pūrādisamastānvayitvena pradhānasyetyarthaḥ /",
    "GK16visa07cu:1378": " prādhānyeneti samastānvayitvenetyarthaḥ /",
    "GK16visa07cu:1379": " tadaṅgatayeti tadanvayitvenetyarthaḥ /",
    "GK16visa07cu:1380": " tirobhāva itīti /",
    "GK16visa07cu:1381": " bodhānupapattirityarthaḥ /",
    "GK16visa07cu:1382": " Locanā:",
    "GK16visa07cu:1383": " (lo, i) yadevocchūnatvādervṛthātvaṃ tadeva duṣṭam /",
    "GK16visa07cu:1384": " na tu sarvavākyānāṃ tirobhāvaḥ /",
    "GK16visa07cu:1385": " evaṃ kalpopapadāḥ drumāḥ /",
    "GK16visa07cu:1386": " kalpopapadatvaṃ drumasya natu drumārthasya /",
    "GK16visa07cu:1387": " ityevamādiṣu abhavanmatayogo boddhavyaḥ /",
    "GK16visa07cu:1388": " ********** END OF COMMENTARY **********",
    "GK16visa07cu:1389": " “anena cchindatā mātuḥ kaṇṭhaṃ paśunā tava /",
    "GK16visa07cu:1390": " baddhasparddhaḥ kṛpāṇo 'yaṃ lajjate mama bhārgava /” //",
    "GK16visa07cu:1391": " atra “bhārgavanindāyāṃ prayuktasya mātṛkaṇṭhacchedanakarttṛtvasya paraśunā sambandho na yuktaḥ” iti prācyāḥ /",
    "GK16visa07cu:1392": " “paraśunandāmukhena bhārgavanindādhikyameva vaidagdhyaṃ dyotayati ” ityādhunikāḥ /",
    "GK16visa07cu:1393": " ************* COMMENTARY *************",
    "GK16visa07cu:1394": " Vijñapriyā:",
    "GK16visa07cu:1395": " (vi, ja) vācyārthe vivakṣitasya vyaṅgyārthayogasyāsambhave 'pi kvacidayaṃ doṣa iti kāvyaprakāśakṛnmataṃ dūṣayitumāha---aneneti /",
    "GK16visa07cu:1396": " tava mātuḥ kaṇṭhaṃ chindatā ityanvayaḥ /",
    "GK16visa07cu:1397": " mama kṛpāṇa ityanvayaḥ /",
    "GK16visa07cu:1398": " prācyāḥ kāvyaprakāśakṛdādayo dūṣayanti /",
    "GK16visa07cu:1399": " paraśviti /",
    "GK16visa07cu:1400": " bhārgavasyādhikanindā kartaro adhikaṃ vaidagdhyaṃ dyotayati ityanvayaḥ /",
    "GK16visa07cu:1401": " ********** END OF COMMENTARY **********",
    "GK16visa07cu:1402": " akramatā yathā---",
    "GK16visa07cu:1403": " samaya eva karoti bālabalaṃ praṇigadanta itīva śarīriṇām /",
    "GK16visa07cu:1404": " śaradi haṃsaravāḥ paruṣīkṛtāḥ svaramayūramayūrayaṇīyatām //",
    "GK16visa07cu:1405": " atra parāmṛśyamānavākyānantarameveti śabdopayogo yujyate,",
    "GK16visa07cu:1406": " na tu “praṇigadanta” ityanantaram /",
    "GK16visa07cu:1407": " evam ----",
    "GK16visa07cu:1408": " ************* COMMENTARY *************",
    "GK16visa07cu:1409": " Vijñapriyā:",
    "GK16visa07cu:1410": " (vi, jha) akramateti--avyavadhānena taduttarapātaniyamenaiva tatparāmarśakasya śabdasya tatparāmarśārthamanyottarapātastattvam /",
    "GK16visa07cu:1411": " samaya eveti /",
    "GK16visa07cu:1412": " paruṣīkṛtāḥ duḥ śravīkṛtāḥ svarā yeṣāṃ tādṛśa mayūrā yatra kriyāyāṃ tādṛśaṃ yathā syāttathā śaradiṃ haṃsaravā ramaṇīyatām ayuḥ prāptavantaḥ",
    "GK16visa07cu:1413": " kīdṛśāḥ ? śarīriṇāṃ balābalaṃ samaya eva karotīti vinigadantaḥ kathayanta iti /",
    "GK16visa07cu:1414": " mayūraravāpekṣayā haṃsaravāṇāmapakṛṣṭatve 'pi śaradiṃ haṃsaravāṇāṃ paruṣīkaraṇāt samayena svarāṇāṃ balābalakaraṇāt śarīriṇāmapi balābalalābha iti bhāvaḥ /",
    "GK16visa07cu:1415": " atreti---parāmṛśyavākyaṃ balāvalamityuktam /",
    "GK16visa07cu:1416": " atra ca śarīriṇāmapibalābalam iti anvaye kliṣṭatāpi bodhyā /",
    "GK16visa07cu:1417": " Locanā:",
    "GK16visa07cu:1418": " (lo, ī) natu praṇigadanta ityanantaram /",
    "GK16visa07cu:1419": " evaṃ sati praṇigadanta iti padasyāpi anuvādyavākyapraveśaśaṅketyarthaḥ /",
    "GK16visa07cu:1420": " ********** END OF COMMENTARY **********",
    "GK16visa07cu:1421": " “dvayaṃ gataṃ saṃprati śocanīyatāṃ samāgamaprārthanayā kapālinaḥ /",
    "GK16visa07cu:1422": " kalā ca sā kāntimatī kalāvatastvamasya lokasya ca netrakaumudī” //",
    "GK16visa07cu:1423": " atra tvamityanantarameva cakāro yuktaḥ /",
    "GK16visa07cu:1424": " ************* COMMENTARY *************",
    "GK16visa07cu:1425": " Vijñapriyā:",
    "GK16visa07cu:1426": " (vi, ña) dūyaṃ gataṃ samprati śocanīyatāmiti---tapasyantīṃ pārvatīṃ pratijaṭilaveśasya śivasya svanindāvākyamidam /",
    "GK16visa07cu:1427": " candrakalā eva prāk śocanīyā āsīt saṃprati tu tavāpi tathātvād dvayamiti /",
    "GK16visa07cu:1428": " nindrāpratipādanārthaṃ kapālavattvakathanaṃ kalāyāḥ prārthanā ca tatsamāgamādanumeyā /",
    "GK16visa07cu:1429": " ********** END OF COMMENTARY **********",
    "GK16visa07cu:1430": " amataparārthatā yathā---",
    "GK16visa07cu:1431": " “rāmamanmathaśareṇa tāḍitā-” ityādi /",
    "GK16visa07cu:1432": " atra śṛṅgārasasya vyañjako dvitīyor'thaḥ prakṛtarasavirodhitvādaniṣṭaḥ /",
    "GK16visa07cu:1433": " ************* COMMENTARY *************",
    "GK16visa07cu:1434": " Vijñapriyā:",
    "GK16visa07cu:1435": " (vi, ṭa) amateti---parārtho 'prakṛtārtho rūpyamāṇasvarūpo 'mataḥ prakṛtarasavirodharasavyañjakatvenānucitaḥ yatra tādṛśaṃ vākyamityarthaḥ /",
    "GK16visa07cu:1436": " rāmamanmatheti--sā niśācarī rākṣasī tāḍakā eva niśācarī abhisārikā rāmasya eva manmathasya",
    "GK16visa07cu:1437": " kandarpasyaiva duḥ sahena śareṇa hṛdaye tāḍitā satī durgandhavad rudhiraṇaiva gandhadravyayuktaraktacandanaiva",
    "GK16visa07cu:1438": " ukṣitā jīviteśasya yamasyaiva jīviteśasya prāṇeśasya upanāyakasya vasatiṃ gatā ityarthaḥ /",
    "GK16visa07cu:1439": " atreti---dvitīyor'tho rūpyamāṇaḥ manmathābhisārikādirūpaḥ aniṣṭaḥ anucitaḥ prakṛtavībhatsavirodhiśṛṅgāravyañjakatvāt /",
    "GK16visa07cu:1440": " Locanā:",
    "GK16visa07cu:1441": " (lo, u) jīviteśo yamaḥ prāṇeśaśca prakṛto rasaḥ bībhatsaḥ /",
    "GK16visa07cu:1442": " ********** END OF COMMENTARY **********",
    "GK16visa07cu:1443": " vācyasyānibhidhānaṃ yathā---",
    "GK16visa07cu:1444": " “vyatikramalavaṃ kaṃ me vīkṣya vāmākṣi / kupyasi” /",
    "GK16visa07cu:1445": " atra vyatikramalavamapītyaparivaśyaṃ vaktatryo noktaḥ /",
    "GK16visa07cu:1446": " ************* COMMENTARY *************",
    "GK16visa07cu:1447": " Vijñapriyā:",
    "GK16visa07cu:1448": " (vi, ṭha) vācyasyānabhidhānamiti---vācyam avaśyaṃ vaktavyaṃ tasyoccāraṇenādhyāhāreṇa ca anabhidhānamityarthaḥ /",
    "GK16visa07cu:1449": " nyūnapade tu adhyāhāreṇābhidhānamiti bhedo vakṣyate /",
    "GK16visa07cu:1450": " vyatikramalavamiti---prītihetukriyāvyatikramasyālpabhāvamapītyarthaḥ /",
    "GK16visa07cu:1451": " atretisthūlāsthūlavyatikramasāmānyādarśanārthaṃ vyatikramasya lavaṃ kathamapīti vācyamityarthaḥ /",
    "GK16visa07cu:1452": " atra tu vyatikramalavamapīti apikārādhyāhareṇāpi na vivakṣitasiddhiḥ /",
    "GK16visa07cu:1453": " vyatikramasyetyeva samāsena ṣaṣṭhīsattva eva vyatikramasambandhisthūlabhāgapratītisambhavānnatu vyatikramalavamapīti /",
    "GK16visa07cu:1454": " samāse tadā vyatikramalavaṃ padārthantaramapītyevamva bodhodayādato 'troccāraṇenādhyāhāreṇāvaśyaṃ vācyasyānabhidhānam /",
    "GK16visa07cu:1455": " ********** END OF COMMENTARY **********",
    "GK16visa07cu:1456": " nyūnapadatve vācakapadasyaiva nyūnatā vivakṣitā,",
    "GK16visa07cu:1457": " apestu na tathātvamityanayorbhedaḥ /",
    "GK16visa07cu:1458": " ************* COMMENTARY *************",
    "GK16visa07cu:1459": " Vijñapriyā:",
    "GK16visa07cu:1460": " (vi, ḍa) nyūnapadatvādasya bhedamāha---nyūneti---vācakapadasyaiva natvadhyāhārasyapi nyūnapadatvamityarthaḥ /",
    "GK16visa07cu:1461": " tatra adhyāhārasambhavāditi bhāvaḥ /",
    "GK16visa07cu:1462": " atra tu na tathā adhyāhārasambhava ityarthaḥ /",
    "GK16visa07cu:1463": " ********** END OF COMMENTARY **********",
    "GK16visa07cu:1464": " evamanyatrāpi /",
    "GK16visa07cu:1465": " yathā vā---",
    "GK16visa07cu:1466": " “caraṇānatakāntāyāstanvi /",
    "GK16visa07cu:1467": " kopastathāpi te” //",
    "GK16visa07cu:1468": " atra caraṇānatakāntāsīti vācyam /",
    "GK16visa07cu:1469": " ************* COMMENTARY *************",
    "GK16visa07cu:1470": " Vijñapriyā:",
    "GK16visa07cu:1471": " (vi, ḍha) caraṇanateti---he caṇḍi /",
    "GK16visa07cu:1472": " kopane /",
    "GK16visa07cu:1473": " caraṇe ānataḥ kāntaḥ yasyāstasyāstava tathāpi kopa ityarthaḥ /",
    "GK16visa07cu:1474": " atra kākuvaśātkathaṃ kopa ityarthaḥ /",
    "GK16visa07cu:1475": " atretitathāpītyanena yadyapi iti ākāṅkṣate /",
    "GK16visa07cu:1476": " yadyapīti nirākāṅkṣam eva sambaddhaṃ bhavati tathāpīti tatra dvitīyavākyagatatve eva upapadyate ityarthaḥ /",
    "GK16visa07cu:1477": " atrāpi adhyāhārāsambhavaḥ /",
    "GK16visa07cu:1478": " Locanā:",
    "GK16visa07cu:1479": " (lo, ū) nyūnapadatve nyūnapadasadbhāvamātreṇa doṣābhāvaḥ /",
    "GK16visa07cu:1480": " iha tu ṅasantaṃ padaṃ vihāyāsīti padaniveśanena ityanayorbhedaḥ /",
    "GK16visa07cu:1481": " ********** END OF COMMENTARY **********",
    "GK16visa07cu:1482": " bhagnaprakramatā yathā---",
    "GK16visa07cu:1483": " “etamukto mantrimukhyaiḥ rāvaṇaḥ pratyabhāṣata” /",
    "GK16visa07cu:1484": " atra vacadhātunā prakrāntaṃ prativacanamapi tenaiva vaktumucitam /",
    "GK16visa07cu:1485": " tena “rāvaṇaḥ pratyavocata” iti pāṭho yuktaḥ /",
    "GK16visa07cu:1486": " evaṃ ca sati na kathitapadatvadoṣaḥ,",
    "GK16visa07cu:1487": " tasyoddeśyavyatiriktaviṣayakatvāt /",
    "GK16visa07cu:1488": " iha hi vacanaprativacanayoruddeśyapratinirdeśatvam /",
    "GK16visa07cu:1489": " ************* COMMENTARY *************",
    "GK16visa07cu:1490": " Vijñapriyā:",
    "GK16visa07cu:1491": " (vi, ṇa) bhagnaprakramateti---prathamopakrāntarūpeṇākāṅkṣitaṃ yādṛśaṃ rūpaṃ tādṛśarūpeṇānuktiḥ tattvam /",
    "GK16visa07cu:1492": " evamukta iti--spaṣṭam /",
    "GK16visa07cu:1493": " atra vacdhātunā uddeśye prativacane 'pi vacdhātunāpi ākāṅkṣā iti darśayati---pratyavocateti /",
    "GK16visa07cu:1494": " tathā ca kathitapadatvadoṣaprasaktiṃ nirasyatievamiti---tasyoddeśyeti--uddeśye pratinirdeśyatā",
    "GK16visa07cu:1495": " anekavidhāḥ tatra vidhyatayā nirdeśyasya dharmasyaiva punarvidheyatayā ākāṅkṣitasya pratinirdeśaḥ /",
    "GK16visa07cu:1496": " yathatraiva śloke rāvaṇe vidheyatayā nirdiṣṭasya vacanasya prativacanatvena vidheyatayā pratinirdeśaḥ /",
    "GK16visa07cu:1497": " yathā vā--- udeti savitā tāmrastāmra evāstameti ca /",
    "GK16visa07cu:1498": " sampattau ca vipattau mahatāmekarūpatā //",
    "GK16visa07cu:1499": " ityatra ekarūpatākathanād udyatsavitari vidheyatayā nirdiṣṭasya tāmratvasya astasavitaryyapi vidhayatayā pratinirdeśaḥ /",
    "GK16visa07cu:1500": " (2) ekoddeśena vidhyasya vidheyāntare uddeśyatayā pratinirdeśa ityaparā /",
    "GK16visa07cu:1501": " yathā---“jitendriyatvaṃ vinayasya kāraṇaṃ guṇaprakarṣo vinayādavāpyate';",
    "GK16visa07cu:1502": " ityatra jitendriyatvena vidheyasya vinayakāraṇatvasya śarīrapraviṣṭatayā vidheyasya vinayasya guṇaprakarṣavidhau uddeśyatayā pratinirdeśaḥ /",
    "GK16visa07cu:1503": " (3) ekavidhau uddiṣṭasya vidheyāntare 'pyudesyatayā pratinirdeśa ityaparā /",
    "GK16visa07cu:1504": " yathā--te himālayamāmantrya punaḥ prekṣya ca śūlinam /",
    "GK16visa07cu:1505": " siddhaṃ cāsmainivedyārthaṃ tadvisṛṣṭāḥ khamudyayuḥ /",
    "GK16visa07cu:1506": " ityatra siddhārthanivedanavidhau uddiṣṭasya tatraiva vidheye uddeśyatayā punaḥ pratinirdeśa ityaparā /",
    "GK16visa07cu:1507": " etadudāharaṇaṃ ca---yaśo 'dhigantum ityādikaṃ darśayiṣyate /",
    "GK16visa07cu:1508": " tacca tatraiva darśayiṣyāmi /",
    "GK16visa07cu:1509": " Locanā:",
    "GK16visa07cu:1510": " (lo, ṝ) tenaiva vaktumucitaṃ natu bhāṣidhātunā /",
    "GK16visa07cu:1511": " tasya kathitapadatvasya uddeśyapratinirdeśyavyatiriktaviṣayatvāt /",
    "GK16visa07cu:1512": " ayamāśayaḥ---yadevoddiṣṭaṃ tadeva pratinirdeṣṭumiṣṭam /",
    "GK16visa07cu:1513": " tatpūrvoddiṣṭaśabdatvena sarvanāmnā vā pratīnirdeṣṭavyam /",
    "GK16visa07cu:1514": " etadevodāharaṇadarśanena draḍhayati /",
    "GK16visa07cu:1515": " ********** END OF COMMENTARY **********",
    "GK16visa07cu:1516": " yathā---",
    "GK16visa07cu:1517": " “udeti savitā tāmrastāmra evāstameti ca” /",
    "GK16visa07cu:1518": " ityatra hi yadi padāntareṇa sa evārthaḥ pratipādyate tadānyor'tha iva pratibhāsamānaḥ pratītiṃ sthagayati /",
    "GK16visa07cu:1519": " ************* COMMENTARY *************",
    "GK16visa07cu:1520": " Vijñapriyā:",
    "GK16visa07cu:1521": " (vi, ta) itthamevamukta ityatra prakramabhaṅgamudāhṛtya prakramābhaṅgamudāharati /",
    "GK16visa07cu:1522": " yathā-- udetīti /",
    "GK16visa07cu:1523": " anyor'tha iveti nāviśiṣṭasyaiva nāmino bodha iti mate tāmraraktaśabdadvarūpaviśeṣaṇabhedād bhedāvabhāsa ityarthaḥ /",
    "GK16visa07cu:1524": " pratītim abhedapratītim /",
    "GK16visa07cu:1525": " Locanā:",
    "GK16visa07cu:1526": " (lo, ḷ) udetīti---pratītiṃ sthagayati /",
    "GK16visa07cu:1527": " tathā ca sati rasānubhavavighna iti bhāvaḥ /",
    "GK16visa07cu:1528": " ********** END OF COMMENTARY **********",
    "GK16visa07cu:1529": " yathā vā---",
    "GK16visa07cu:1530": " “te himālayamāmantrya punaḥ prekṣya ca śūlinam /",
    "GK16visa07cu:1531": " siddhaṃ cāsmai nivedyārthaṃ tadvisṛṣṭāḥ khamudyayuḥ” //",
    "GK16visa07cu:1532": " atra “asmai” itīdamā prakrāntasya tenaiva tatsamānābhyāmetadaḥ śabdābhyāṃ vā parāmarśo yukto na tacchabdena /",
    "GK16visa07cu:1533": " ************* COMMENTARY *************",
    "GK16visa07cu:1534": " Vijñapriyā:",
    "GK16visa07cu:1535": " (vi, tha) ekavidhau uddiṣṭasya vidheyāntare 'pyuddeśyatayā pratinirdeśe prakramabhaṅgamudāharati---te himālayamiti /",
    "GK16visa07cu:1536": " te saptarṣayaḥ siddhamarthaṃ pārvatīpariṇayaghaṭanārūpam /",
    "GK16visa07cu:1537": " tadvisṛṣṭāḥ śūlinā visṛṣṭaḥ /",
    "GK16visa07cu:1538": " tatsamānārthabhyāmiti /",
    "GK16visa07cu:1539": " naca tatsamānārthakapadabhedād bhedāvabhāsa iti vācyam /",
    "GK16visa07cu:1540": " sarvanāmnā prathamoktanāmaviśiṣṭasyaiva parāmarśāt natvaviśiṣṭasya /",
    "GK16visa07cu:1541": " na caivaṃ tatpadenāpi sarvanāmnā tathaiva parāmarśādadoṣa iti vācyam /",
    "GK16visa07cu:1542": " tattu atra asmaiva iti idam śabdena buddhisthapurovarttitayā mahādevaḥ parāmṛṣṭaḥ /",
    "GK16visa07cu:1543": " tacchabdena viprakṛṣṭaparāmarśitayā tasya parāmarśaḥ kartuṃ na śakyate iti bhāvaḥ /",
    "GK16visa07cu:1544": " ********** END OF COMMENTARY **********",
    "GK16visa07cu:1545": " yathā vā---",
    "GK16visa07cu:1546": " “udanvacchinnā bhūḥ sa ca patirapāṃ yojanaśatam” /",
    "GK16visa07cu:1547": " atra “mitā bhūḥ patyāpāṃ sa ca patirapām” iti yuktaḥ pāṭhaḥ /",
    "GK16visa07cu:1548": " ************* COMMENTARY *************",
    "GK16visa07cu:1549": " Vijñapriyā:",
    "GK16visa07cu:1550": " (vi, da) dharmibhedabhāsakatvena bhedāvabhāsādekoddeśena vidheyasya vidheyāntaroddeśyarūpeṇa pratinirdeśe 'pi taddoṣamudāharati---udanvaditi",
    "GK16visa07cu:1551": " bhūḥ udanvacchinnā sa cāpāṃ patiḥ yojanaśataṃ vyāpya tiṣṭhatīti śeṣaḥ /",
    "GK16visa07cu:1552": " atra bhuvamuddiśya udanvacchinnatve vidheye udanvānapi vidheyaḥ /",
    "GK16visa07cu:1553": " tasya yojanaśatavyāptividhau uddeśyatayā apāṃpatiśabdena pratinirdeśaḥ kṛta iti doṣaḥ /",
    "GK16visa07cu:1554": " pāṭhantareṇa doṣaṃ pariharati---miti bhūriti /",
    "GK16visa07cu:1555": " ayāṃ patyā mitā paricchinnā ityarthaḥ /",
    "GK16visa07cu:1556": " ********** END OF COMMENTARY **********",
    "GK16visa07cu:1557": " evam---",
    "GK16visa07cu:1558": " “yaśo 'dhigantuṃ sukhalipsayā vā manuṣyasaṃkhyāmativartituṃ vā /",
    "GK16visa07cu:1559": " nirutsukānāmabhiyogabhājāṃ samutsukevāṅkamupaiti siddhiḥ” //",
    "GK16visa07cu:1560": " atra “sukhamīhitum” ityucitam /",
    "GK16visa07cu:1561": " ************* COMMENTARY *************",
    "GK16visa07cu:1562": " Vijñapriyā:",
    "GK16visa07cu:1563": " (vi, dha) evavidheye uddiṣṭasya tatraiva vidheye uddeśyatayā pratinirdeśasya pratyayārthasya kramabhaṅgamudāharati---yaśo 'dhigantumiti /",
    "GK16visa07cu:1564": " yoddhum udvejantīṃ draupadīṃ prati yudhiṣṭhirasyoktiriyam /",
    "GK16visa07cu:1565": " yaśo 'dhigamanasya sukhalābhasya manuṣyagaṇanāyām ādhikyarūpasya manuṣyasaṃkhyātivarttanasya",
    "GK16visa07cu:1566": " vecchayā nirutsukānāmutkaṇṭhārahitānāmatha ca tadanukūlaceṣṭārūpābhiyogabhājāmaṅkaṃ",
    "GK16visa07cu:1567": " siddhiḥ samutsukeva utkaṇṭhiteva upaitītyarthaḥ /",
    "GK16visa07cu:1568": " atra nirusukavidhāvuddiṣṭāyā icchāyāstatraiva nirutsukatvavidhau uddeśyatayā pratinirdeśaḥ /",
    "GK16visa07cu:1569": " tatkramaśca tumunpratyayabhedenoddeśakathanāt bhagna ityarthaḥ /",
    "GK16visa07cu:1570": " ********** END OF COMMENTARY **********",
    "GK16visa07cu:1571": " atrādyayoḥ prakṛtiviṣayaḥ prakramabhedaḥ /",
    "GK16visa07cu:1572": " tṛtīye paryāyaviṣayaḥ,",
    "GK16visa07cu:1573": " caturthe pratyayaviṣayaḥ /",
    "GK16visa07cu:1574": " ************* COMMENTARY *************",
    "GK16visa07cu:1575": " Vijñapriyā:",
    "GK16visa07cu:1576": " (vi, na) atrādyayorati /",
    "GK16visa07cu:1577": " evamukto mantrimukhyairityatra“te himālayamāmantrya“ityatra cetyarthaḥ /",
    "GK16visa07cu:1578": " tṛtīye udanvacchinnā ityatra caturthe yaśo 'dhigantumityatra /",
    "GK16visa07cu:1579": " ********** END OF COMMENTARY **********",
    "GK16visa07cu:1580": " evamanyatrāpi /",
    "GK16visa07cu:1581": " prasiddhatyāgo yathā---",
    "GK16visa07cu:1582": " “ghoro vārimucāṃ ravaḥ” /",
    "GK16visa07cu:1583": " atra meghānāṃ garjitameva prasiddham /",
    "GK16visa07cu:1584": " yadāhuḥ---",
    "GK16visa07cu:1585": " “mañjīrādiṣu raṇatiprāyaṃ pakṣiṣu ca kūjitaprabhṛti /",
    "GK16visa07cu:1586": " stanitamaṇitādi surate meghādiṣu garjitapramukham” //",
    "GK16visa07cu:1587": " ityādi /",
    "GK16visa07cu:1588": " ************* COMMENTARY *************",
    "GK16visa07cu:1589": " Vijñapriyā:",
    "GK16visa07cu:1590": " (vi, pa) prasiddhīti /",
    "GK16visa07cu:1591": " sambandhiviśeṣe prasiddhārthakasya śabdasya tādṛśasambandhini aprayogastattvam /",
    "GK16visa07cu:1592": " ghora iti---sambandhaiviśeṣe eva śabdaviśeṣāṇāṃ prayoga ityatra kāvyaprakāśakṛduktisamvādamāha--mañjīrādiṣviti /",
    "GK16visa07cu:1593": " mañjīrādiṣu sambandhiṣu ityarthaḥ /",
    "GK16visa07cu:1594": " evamuttaratrāpi /",
    "GK16visa07cu:1595": " ********** END OF COMMENTARY **********",
    "GK16visa07cu:1596": " asthānasthapadatā yathā---",
    "GK16visa07cu:1597": " “tīrthe tadīye gajasetubandhātpratīpagāmuttarato 'sya gaṅgām /",
    "GK16visa07cu:1598": " ayatnabālavyajanībabhūvurhaṃsā nabholaṅghanalolapakṣāḥ” //",
    "GK16visa07cu:1599": " atra tadīyapadātpūrvaṃ gaṅgāmityasya pāṭho yuktaḥ /",
    "GK16visa07cu:1600": " ************* COMMENTARY *************",
    "GK16visa07cu:1601": " Vijñapriyā:",
    "GK16visa07cu:1602": " (vi, pha) asthānastheti---yādṛśasthānasattva eva yatpadasya bodhakatā tadbhinnasthānasthatvaṃ tattvam /",
    "GK16visa07cu:1603": " tvamasya lokasya ca ityatra tu uttarapaṭhitaniyatapadasya tathātvamatra tu tanniyamarahitapadasyeti bhedaḥ /",
    "GK16visa07cu:1604": " tīrthe tadīye iti---asya rājño gajaiḥ setubandhāt pratīpagāṃ gaṅgam uttarato tadīye gāṅgīye tīrthe uttaradiśi nabholaṅghanalolapakṣā haṃsā ayatnabālavyajanībabhūvurityarthaḥ",
    "GK16visa07cu:1605": " setubandhena jalavṛddhyā prāvṛṭkālabuddhyā uttaradiśi mānasarovaragamanārthaṃ haṃsā uḍḍīnā iti bhāvaḥ /",
    "GK16visa07cu:1606": " atreti /",
    "GK16visa07cu:1607": " gaṅgāyāḥ /",
    "GK16visa07cu:1608": " prathamajñāne tatpadena tatparāmarśasambhavāt /",
    "GK16visa07cu:1609": " Locanā:",
    "GK16visa07cu:1610": " (lo, e) tadīya ityasya pūrvaṃ gaṅgāmityasya pāṭho yuktaḥ /",
    "GK16visa07cu:1611": " tacchabdaparāmṛṣṭyanantarameva vaktumucitatvāt /",
    "GK16visa07cu:1612": " ********** END OF COMMENTARY **********",
    "GK16visa07cu:1613": " evam ---",
    "GK16visa07cu:1614": " “hitānna yaḥ saṃśṛṇute sa kiṃ prabhuḥ” //",
    "GK16visa07cu:1615": " atra saṃśṛṇuta ityataḥ pūrvaṃ nañaḥ sthitirucitā /",
    "GK16visa07cu:1616": " atra ca padamātrasyāsthāne niveśe 'pi sarvameva vākyaṃ vivakṣitārthapratyāyane mantharamiti vākyadoṣatā /",
    "GK16visa07cu:1617": " evamanyatrāpi /",
    "GK16visa07cu:1618": " iha ke 'pyāhu--“padaśabdena vācakameva prāyaśo nigadyate,",
    "GK16visa07cu:1619": " na ca naño vācakatā,",
    "GK16visa07cu:1620": " nirvivādātsvātantryeṇārthabodhanavirahāt” iti /",
    "GK16visa07cu:1621": " yathā---“dvayaṃ gatam-” ityādau tvamityanantaraṃ cakārānupādānādakramatā tathātrāpīti /",
    "GK16visa07cu:1622": " ************* COMMENTARY *************",
    "GK16visa07cu:1623": " Vijñapriyā:",
    "GK16visa07cu:1624": " (vi, ba) hitānna ya iti---hitāt janāt /",
    "GK16visa07cu:1625": " hitamiti kvacitpāṭhaḥ /",
    "GK16visa07cu:1626": " atreti---kriyānvayino nañaḥ kriyāsannihitapāṭhasyaivaucityāt /",
    "GK16visa07cu:1627": " atra vākyadoṣatāmupapādayati /",
    "GK16visa07cu:1628": " atra ceti---mantharam asamartham /",
    "GK16visa07cu:1629": " hitānna ya iti akramadoṣodāharaṇamiti keṣāñcinmataṃ darśayati--iha ke 'pīti /",
    "GK16visa07cu:1630": " padaśabdeneti /",
    "GK16visa07cu:1631": " apadasthapadetyatra dvitīyapadaśabdena ityarthaḥ /",
    "GK16visa07cu:1632": " vācakameveti padāntare yogaṃ vinā prayogābhāvena pañcapadaṃ tripadamiti yathā na prayogaḥ tathā naño 'pi pratiyogipadayogaṃ vināprayogāt na tatra vācakatā,",
    "GK16visa07cu:1633": " niyatapadatvaṃ nirvivādamityarthaḥ /",
    "GK16visa07cu:1634": " ghaṭādipadasya tu svataḥ prayogāt tatra padatvaṃ nirvivādamityarthaḥ /",
    "GK16visa07cu:1635": " śaktimadvarṇamātrasyaiva naiyāyikaiḥ padavyavahārāt prāyaśa ityuktam /",
    "GK16visa07cu:1636": " yathā dvayamityādāviti /",
    "GK16visa07cu:1637": " tattadatrākramatvadoṣa evetyarthaḥ /",
    "GK16visa07cu:1638": " tathā ca asthānasthapadatvodāharaṇaṃ tīrthe tadīye ityevetyarthaḥ /",
    "GK16visa07cu:1639": " ********** END OF COMMENTARY **********",
    "GK16visa07cu:1640": " asthanasthasamāsatā yathā---",
    "GK16visa07cu:1641": " “adyāpi stanaśailadurgaviṣame sīmantinīnāṃ hṛdi sthātuṃ vāñchati māna eṣa dhigati krodhādivālohitaḥ /",
    "GK16visa07cu:1642": " prodyaddūrataraprasāritakaraḥ karṣatyasau tatkṣaṇā tphullatkairavakoṣaniḥ saradaliśreṇīkṛpāṇāṃ śaśī” //",
    "GK16visa07cu:1643": " atra kopina uktau samāso na kṛtaḥ,",
    "GK16visa07cu:1644": " kaveruktau kṛtaḥ /",
    "GK16visa07cu:1645": " ************* COMMENTARY *************",
    "GK16visa07cu:1646": " Vijñapriyā:",
    "GK16visa07cu:1647": " (vi, bha) asthānastheti---yadrasīyavyañjako yaḥ samāsastadrasavyañjakasthānamupekṣyasthānāntare tatsamāsapātastattvam /",
    "GK16visa07cu:1648": " adyāpīti--sandhyākāle paryyuṣitakumudakuḍmalānniḥ saratāṃ śreṇībhūtālīnāṃ varṇanamidam /",
    "GK16visa07cu:1649": " adyāpītyādyuktakrodhādālohitaḥ prodyan asauśaśī phullataḥkairavakuḍmalādiva khaḍgapidhānarūpātkoṣāt",
    "GK16visa07cu:1650": " niḥ saratām alīnāṃ śreṇībhūtaṃ kṛpāṇāṃ dūrataraṃ prasāritaḥ karo raśmireva tādṛśo",
    "GK16visa07cu:1651": " hasto yena tādṛśaḥ san tatkṣaṇāt karṣaṇe 'pi hastasya dūre prasāraṇāt /",
    "GK16visa07cu:1652": " krodhabījamāha---adyāpīti /",
    "GK16visa07cu:1653": " sīmantinīnāṃ mānastāvat stanarūpeṇaiva durgamāśrityānyadā tiṣṭhatu,",
    "GK16visa07cu:1654": " adyāpi mamodaye 'pīti tanmāṃ dhigiti krodhaḥ /",
    "GK16visa07cu:1655": " atreti kopinaścandrasya samāso dīrghasamāsaḥ /",
    "GK16visa07cu:1656": " Locanā:",
    "GK16visa07cu:1657": " (lo, ai) koṣaḥ kuḍmalam khaḍgapidhānaṃ ca /",
    "GK16visa07cu:1658": " ********** END OF COMMENTARY **********",
    "GK16visa07cu:1659": " vākyāntarapadānāṃ vākyāntare 'nupraveśaḥ saṅkīrṇātvam /",
    "GK16visa07cu:1660": " yathā---",
    "GK16visa07cu:1661": " “candraṃ muñca kuraṅgākṣi /",
    "GK16visa07cu:1662": " paśya mānaṃ nabho 'ṅgane” /",
    "GK16visa07cu:1663": " atra nabho 'ṅgane candraṃ paśya mānaṃ muñceti yuktam /",
    "GK16visa07cu:1664": " “kliṣṭatvamekavākyaviṣayam” ityasmādbhinnam /",
    "GK16visa07cu:1665": " vākyāntare vākyāntarānupraveśo garbhitatā /",
    "GK16visa07cu:1666": " yathā---",
    "GK16visa07cu:1667": " “ramaṇe caraṇaprānte praṇatipravaṇe 'dhunā /",
    "GK16visa07cu:1668": " vadāmi sakhi /",
    "GK16visa07cu:1669": " tattvaṃ te kadācinnocitāḥ krudhaḥ” //",
    "GK16visa07cu:1670": " ************* COMMENTARY *************",
    "GK16visa07cu:1671": " Vijñapriyā:",
    "GK16visa07cu:1672": " (vi, ma) saṃkīrṇamāha---vākyāntareti /",
    "GK16visa07cu:1673": " muñca mānamiti /",
    "GK16visa07cu:1674": " vṛttāveva asyānvayaḥ spaṣṭaḥ /",
    "GK16visa07cu:1675": " asya kliṣṭatve bhedamāha---kliṣṭatvameveti /",
    "GK16visa07cu:1676": " garbhitatvamāha---vākyāntareti /",
    "GK16visa07cu:1677": " ramaṇe iti---atra ramaṇe caraṇaprāntapatite satyadhunā krodho nocita iti vākyasya madhye vadāmi sakhi te tattvamiti vākyamanupraviṣṭam /",
    "GK16visa07cu:1678": " ********** END OF COMMENTARY **********",
    "GK16visa07cu:1679": " arthadoṣānāha---",
    "GK16visa07cu:1680": " apuṣṭaduṣkamagrāmyavyāvahatāślīlakaṣṭatāḥ /",
    "GK16visa07cu:1681": " anavīkṛtanirhetuprakāśitaviruddhatāḥ // VisSd_7.9 //",
    "GK16visa07cu:1682": " sandigdhapunaruktatve khyātividyāviruddhate /",
    "GK16visa07cu:1683": " sākāṅkṣatā sahacarabhinnatāsthānayuktatā // VisSd_7.10 //",
    "GK16visa07cu:1684": " aviśeṣe viśeṣaścāniyame niyamastathā /",
    "GK16visa07cu:1685": " tayorviparyayau vidhyanuvādāyuktate tathā // VisSd_7.11 //",
    "GK16visa07cu:1686": " nirmuktarunaruktatvamarthadoṣāḥ prakīrtitāḥ /",
    "GK16visa07cu:1687": " ************* COMMENTARY *************",
    "GK16visa07cu:1688": " Vijñapriyā:",
    "GK16visa07cu:1689": " (vi, ya) idānīṃ trayoviṃśatimarthadoṣānāha---arthadoṣāniti /",
    "GK16visa07cu:1690": " khyāteti /",
    "GK16visa07cu:1691": " khyātaviruddhatā vidyāviruddhateti doṣadvayam /",
    "GK16visa07cu:1692": " tayo viparyyayāviti /",
    "GK16visa07cu:1693": " aviśeṣe viśeṣokterviparyyayo viśeṣe 'viśeṣoktiḥ /",
    "GK16visa07cu:1694": " aniyame niyamokterviparyyayaśca niyame 'niyamoktarityarthaḥ /",
    "GK16visa07cu:1695": " vidhyayuktatā'nuvādāyuktatā ceti doṣadvayam /",
    "GK16visa07cu:1696": " Locanā:",
    "GK16visa07cu:1697": " (lo, o) arthadoṣānuddeśyakamaprāptān /",
    "GK16visa07cu:1698": " tāpratyayasyāpuṣṭādipratyekamanvayaḥ /",
    "GK16visa07cu:1699": " ********** END OF COMMENTARY **********",
    "GK16visa07cu:1700": " tadviparyayo viśeṣe 'viśeṣo niyame 'niyamaḥ /",
    "GK16visa07cu:1701": " atrāpuṣṭatvaṃ mukhyānupakāritvam /",
    "GK16visa07cu:1702": " yathā---",
    "GK16visa07cu:1703": " “vilokya vitate vyomni vidhuṃ muñca ruṣaṃ priye /",
    "GK16visa07cu:1704": " ” atra vitataśabdo mānatyāgaṃ prati na kiñcidupakurute /",
    "GK16visa07cu:1705": " adhikapadatve padārthānvayapratīteḥ samakālameva bādhapratibhāsaḥ,",
    "GK16visa07cu:1706": " iha tu paścāditi viśeṣaḥ /",
    "GK16visa07cu:1707": " ************* COMMENTARY *************",
    "GK16visa07cu:1708": " Vijñapriyā:",
    "GK16visa07cu:1709": " (vi, ra) mukhyeti---mukhyo vidheyarūpaḥ /",
    "GK16visa07cu:1710": " anyat spaṣṭam /",
    "GK16visa07cu:1711": " adhikapadādasya bhedamāha---adhiketi /",
    "GK16visa07cu:1712": " pallavākṛtiraktoṣṭhītyatra hyākṛtiśabdasya niṣprayojanatvarūpo bādho 'nvayabodhasamakālameva pratibhāsata ityarthaḥ /",
    "GK16visa07cu:1713": " Locanā:",
    "GK16visa07cu:1714": " (lo, au) mukhyaṃ prakṛtapratipādyam /",
    "GK16visa07cu:1715": " samakālamevaṃ bodhapratibhāsaḥ,",
    "GK16visa07cu:1716": " ata eva vākyadoṣatā /",
    "GK16visa07cu:1717": " iha arthapratyayānantaram,",
    "GK16visa07cu:1718": " ata eva asyārthadoṣatvam /",
    "GK16visa07cu:1719": " vivaraṃ chidraṃ strīvarāṅgaṃ vā aślīlam /",
    "GK16visa07cu:1720": " puṃdhvajasmārakatvāt /",
    "GK16visa07cu:1721": " ********** END OF COMMENTARY **********",
    "GK16visa07cu:1722": " duṣkramatā yathā---",
    "GK16visa07cu:1723": " “dehi me vājinaṃ rājan /",
    "GK16visa07cu:1724": " gajendraṃ vā madālasam” /",
    "GK16visa07cu:1725": " atra gajendrasya prathamaṃ yācanamucitam /",
    "GK16visa07cu:1726": " ************* COMMENTARY *************",
    "GK16visa07cu:1727": " Vijñapriyā:",
    "GK16visa07cu:1728": " (vi, la) duṣkramatāmāha---dehīti /",
    "GK16visa07cu:1729": " atreti---adhikamūlyavastuprarthane sati tatrāsammatisambhāvanayaiva nyūnamūlyaprārthanaucityāt /",
    "GK16visa07cu:1730": " ********** END OF COMMENTARY **********",
    "GK16visa07cu:1731": " “svapihi tvaṃ samīpe me svapimyevādhunā priya /” /",
    "GK16visa07cu:1732": " atrārtho grāmyaḥ /",
    "GK16visa07cu:1733": " ************* COMMENTARY *************",
    "GK16visa07cu:1734": " Vijñapriyā:",
    "GK16visa07cu:1735": " (vi, va) svapihīti---nāyakaṃ prati nāyikāyā uktiriyam /",
    "GK16visa07cu:1736": " he priya / eṣā ahaṃ svapimi /",
    "GK16visa07cu:1737": " tvamapi samīpe svapihītyarthaḥ /",
    "GK16visa07cu:1738": " grāmya iti vaidagdhīrāhityenokta ityarthaḥ /",
    "GK16visa07cu:1739": " ********** END OF COMMENTARY **********",
    "GK16visa07cu:1740": " kasyacitpragutkarṣamapakarṣaṃ vābhidhāya paścāttadanyapratipādanaṃ vyāhatatvam /",
    "GK16visa07cu:1741": " yathā---“haranti hṛdayaṃ yūnāṃ na navendukalādayaḥ /",
    "GK16visa07cu:1742": " vīkṣyate yairiyaṃ tanvī lokalocanacandrikā” //",
    "GK16visa07cu:1743": " atra yeṣāmindukalā nānandahetusteṣāmevānandāya tanvyāścandrikātvāropaḥ /",
    "GK16visa07cu:1744": " ************* COMMENTARY *************",
    "GK16visa07cu:1745": " Vijñapriyā:",
    "GK16visa07cu:1746": " (vi, śa) vyāhatatvalakṣaṇamāha---kasyaciditi---tadanyathātvamutkarṣānyathātvamapakarṣaḥ /",
    "GK16visa07cu:1747": " apakarṣānyathātvamupakarṣastatpratipādanamityarthaḥ /",
    "GK16visa07cu:1748": " tatra pragapakarṣe udāharati harantīti--iyaṃ lokalocanacandrikāsurūpā tanvī yauryuvabhirvokṣate teṣāṃ yūnāṃ hṛdayaṃ navendukalādayo na harantītyarthaḥ",
    "GK16visa07cu:1749": " atra ādipadāccandrikāpi ninditā,",
    "GK16visa07cu:1750": " tanvyāṃ tadāropādutkarṣaḥ pratipāditastadāha---atreti /",
    "GK16visa07cu:1751": " prāgutkarṣe tu yathā---“tava karṇandunā tanvi /",
    "GK16visa07cu:1752": " nabhasīndustiraskṛtaḥ” /",
    "GK16visa07cu:1753": " iti /",
    "GK16visa07cu:1754": " ********** END OF COMMENTARY **********",
    "GK16visa07cu:1755": " “hantumeva pravṛttasya stabdhasya vivaraiṣiṇaḥ /",
    "GK16visa07cu:1756": " yathāśu jāyate pāto na tathā punarunnatiḥ” //",
    "GK16visa07cu:1757": " atrārtho 'ślīlaḥ /",
    "GK16visa07cu:1758": " ************* COMMENTARY *************",
    "GK16visa07cu:1759": " Vijñapriyā:",
    "GK16visa07cu:1760": " (vi, ṣa) hantumeveti /",
    "GK16visa07cu:1761": " apraṇidhānena yuddhapravṛttapuruṣavarṇanamidam /",
    "GK16visa07cu:1762": " stabdhasya bhadrābhadrāvivecinaḥ vivaraṃ parasya cchidraṃ tatra icchāmātraṃ natu pravṛttau tadapekṣā stabdhatvāt /",
    "GK16visa07cu:1763": " atra puṃso liṅgasya pratītiḥ /",
    "GK16visa07cu:1764": " ********** END OF COMMENTARY **********",
    "GK16visa07cu:1765": " “varṣatyetadaharpatirna tu ghano dhāmasthāmacchaṃ payaḥ satyaṃ sā savituḥ sutā surasaritpūro yathā plāvitaḥ /",
    "GK16visa07cu:1766": " vyāsasyoktiṣu viśvasityapi na kaḥ,",
    "GK16visa07cu:1767": " śraddhā na kasya śrutau na pratyeti tathāpi mugdhahariṇī bhāsvanmarīciṣvapaḥ” //",
    "GK16visa07cu:1768": " ************* COMMENTARY *************",
    "GK16visa07cu:1769": " Vijñapriyā:",
    "GK16visa07cu:1770": " (vi, sa)kliṣṭatvādyabhāve 'pi kaṣṭagamyārthatvaṃ tattvam /",
    "GK16visa07cu:1771": " varṣatīti--kasyāścit kāminyāḥ kāntadūtīḥ prati anyāpadeśena sotkaṇṭhavacanamidam---ahaḥ",
    "GK16visa07cu:1772": " patiḥ sūryyo dhāmasthaṃ svīyaraśmistham etad dṛśyāmānaṃ payo varṣati natu ghano varṣati",
    "GK16visa07cu:1773": " ghanasya sūryyahastasthānīyatvāt /",
    "GK16visa07cu:1774": " tathā yayā surasarito gaṅgāyāḥ pūraḥ pravāhaḥ plāvitaḥ sā arthāt yamunāsavituḥ sūryyasya satyaṃ sutā /",
    "GK16visa07cu:1775": " kathametanniścitam ityatrāha---vyāsasyeti---vṛṣṭiyamunayoḥ sūryyaprabhavatvaṃ na khalu kenacidanāptenoktaṃ,",
    "GK16visa07cu:1776": " kintu vyāsena śrutyā vedāparaparyyāyanāmnā ceti /",
    "GK16visa07cu:1777": " api jijñāsāyām /",
    "GK16visa07cu:1778": " “ādityājjāyate vṛṣṭistataścānnaṃ tataḥ prajāḥ“iti /",
    "GK16visa07cu:1779": " evaṃrūpāsu kālindyāḥ sūryyakanyātvabodhikāsu ca vyāsoktiṣu ko jano na viśvasiti kasya janasyā vā evamarthikāyāṃ śrutau vede na śraddhā ?",
    "GK16visa07cu:1780": " api pu sarva eva viśvasiti sarvasya ca śraddhā;",
    "GK16visa07cu:1781": " tathā ca hariṇyā api tatra viśvāsaśraddhaucityameva /",
    "GK16visa07cu:1782": " tathāpi mugdhā mūḍhā hariṇī bhāsvanmarīciṣu adhikaraṇeṣu jalaṃ na pratyeti /",
    "GK16visa07cu:1783": " dhāmasthamacchaṃ paya ityanena payasaḥ sūryyamarīcivṛttitayā vyāsaśrutibhyāṃ bodhitatvena tathā pratyayocityāt /",
    "GK16visa07cu:1784": " Locanā:",
    "GK16visa07cu:1785": " (lo, a) varṣatīti yamunā vyāseneti /",
    "GK16visa07cu:1786": " vṛṣṭiyamunayoḥ sūryyaprabhavatvaṃ na khalu kenānāptenoktaṃ,",
    "GK16visa07cu:1787": " kintu vyāsena śrutyā vedācāracaryyayā ceti /",
    "GK16visa07cu:1788": " śraddhā saṃpratyayaḥ /",
    "GK16visa07cu:1789": " kasyāścit kāminyāḥ kāntadūtīcchalāpadeśena solluṇṭanavacanamidam /",
    "GK16visa07cu:1790": " atra prakṛṣṭataraḥ prakṛtoyamarthaḥ-sa nāgaraḥ satyavāgiti prāmāṇikamevedam /",
    "GK16visa07cu:1791": " tasya dūtīnāṃ bhavatīnāṃ vāci satyapratyayo yujyate /",
    "GK16visa07cu:1792": " kintvahameva mugdhā mithyāpratyayameva karomīti /",
    "GK16visa07cu:1793": " kṛgīṇāṃ marumarīcikāsu jalapratyayo yathā,",
    "GK16visa07cu:1794": " mamāpi bhavatīṣu saṃpratyayastathaiva /",
    "GK16visa07cu:1795": " ********** END OF COMMENTARY **********",
    "GK16visa07cu:1796": " atra yasmātsūryādvṛṣṭeryamunāyāśca prabhavastasmāttayorjalamapi sūryaprabham /",
    "GK16visa07cu:1797": " tataśca sūryamarīcīnāṃ jalapratyayahetutvamucitam,",
    "GK16visa07cu:1798": " tathāpi mṛgī bhrāntatatvāttatra jalapratyayaṃ na karoti /",
    "GK16visa07cu:1799": " ayamaprastuto 'pyartho durbodhaḥ,",
    "GK16visa07cu:1800": " dūre cāsmatprastutārthabodha iti kaṣṭārthatvam /",
    "GK16visa07cu:1801": " ************* COMMENTARY *************",
    "GK16visa07cu:1802": " Vijñapriyā:",
    "GK16visa07cu:1803": " (vi, ha) atra vivikṣitārthasya kaṣṭabodhatvaṃ darśayati---atreti /",
    "GK16visa07cu:1804": " prabhavo janakam,",
    "GK16visa07cu:1805": " tayorjalamapīti vṛṣṭeryamunāyāśca ityarthaḥ /",
    "GK16visa07cu:1806": " sūryyajanyavṛṣṭilenaiva nadīpūraṇāt yamunāyāśca vṛṣṭijanakapratyayahetutvamucitamityarthaḥ /",
    "GK16visa07cu:1807": " jalasya taddhāmasthatvenoktatvāt /",
    "GK16visa07cu:1808": " bhrāntatvāt tatreti /",
    "GK16visa07cu:1809": " tatra marīciṣvadhikaraṇeṣu yamunājalasya sūryyaprabhavatvapradarśanāt pipāsayā yamunāyāmeva pravarttate tatra na jalāpratyayaḥ /",
    "GK16visa07cu:1810": " marīciṣu ttulyāmbubhramānna pratyeti ityetatpradarśanārthamayamaprastutor'tha iti /",
    "GK16visa07cu:1811": " atra hi aprastutapraśaṃsānāmālaṅkāraḥ /",
    "GK16visa07cu:1812": " aprākaraṇikakathanāt prākaraṇikapratyāyanarūpaḥ /",
    "GK16visa07cu:1813": " prākaraṇikaścātra nāyāyasiddhe 'pyarthe bhrāntānāṃ janānāṃ pratyayābhāva ityevaṃrūpaḥ /",
    "GK16visa07cu:1814": " aprākaraṇikastu mṛgyā jalapratyayarūpaḥ /",
    "GK16visa07cu:1815": " ********** END OF COMMENTARY **********",
    "GK16visa07cu:1816": " “sadā carati khe bhānuḥ sadā vahati mārutaḥ /",
    "GK16visa07cu:1817": " sadā dhatte bhuvaṃ śeṣaḥ sadā dhīro 'vikatthanaḥ” //",
    "GK16visa07cu:1818": " ************* COMMENTARY *************",
    "GK16visa07cu:1819": " Vijñapriyā:",
    "GK16visa07cu:1820": " (vi, ka) anavīkṛtamāha sadeti---dhīro 'vikatthanaḥ /",
    "GK16visa07cu:1821": " nañaḥ praśleṣaḥ /",
    "GK16visa07cu:1822": " kathitapadādasya bhedamāha---atreti /",
    "GK16visa07cu:1823": " paryāyāntareṇa samānārthakena vicchittyanantaraṃ prakārakṛto bhaṅgībhedaḥ /",
    "GK16visa07cu:1824": " tathāpīti---prakārakṛtabhaṅgībhedābhāvādanavīkṛtatvamevetyarthaḥ yathā---“sadā carati khe bhānurnityaṃ vahati mārutaḥ /",
    "GK16visa07cu:1825": " dhatte kṣmāṃ sarvadā śeṣo 'jastraṃ dhīro 'vikatthanaḥ //",
    "GK16visa07cu:1826": " “atra sadānityasarvadājastrapadānāṃ rāmānārthatā samānaprakāratā ca /",
    "GK16visa07cu:1827": " bhānuḥ sadeti--- ṣaṣṭhāṃśavṛtte rājño 'pi ṣaṣṭhāṃśagrahaṇaṃ prajāpālanarūpo dharma eṣaḥ sadaivetyarthaḥ /",
    "GK16visa07cu:1828": " atra sadāsatataśabdayoḥ samānaprakārakatvasamānārthakatve 'pi rātrindivamityatrārthasyaiva sāmyaṃ rātritvadivātva prakārabhedaḥ",
    "GK16visa07cu:1829": " ********** END OF COMMENTARY **********",
    "GK16visa07cu:1830": " atra sadetyanavīkṛtatvam /",
    "GK16visa07cu:1831": " atrāsya padasya paryāyāntaraṇopādāne 'pi yadi nānyadvicchittyāntaṃ tadāsya doṣasya sadbhāva iti kathitapadatvādbhedaḥ /",
    "GK16visa07cu:1832": " ************* COMMENTARY *************",
    "GK16visa07cu:1833": " Locanā:",
    "GK16visa07cu:1834": " (lo, ā) asyetyanantaraṃ sadeti śeṣaḥ /",
    "GK16visa07cu:1835": " paryāyāntareṇa sarvadetyādinā /",
    "GK16visa07cu:1836": " ********** END OF COMMENTARY **********",
    "GK16visa07cu:1837": " navīkṛtatvaṃ yathā---",
    "GK16visa07cu:1838": " “bhānuḥ sakṛdyuktaturuṅga evaṃ rātrindivaṃ gandhavahaḥ prayāti /",
    "GK16visa07cu:1839": " vibhartti śeṣaḥ satataṃ dharitrīṃ ṣaṣṭhāṃśavṛtterapi dharma eṣaḥ //",
    "GK16visa07cu:1840": " 'iti /",
    "GK16visa07cu:1841": " “gṛhītaṃ yenāsīḥ paribhavabhayānnocitamapi prabhāvādyasyābhūnna khalu tava kaścinna viṣayaḥ /",
    "GK16visa07cu:1842": " parityaktaṃ tena tvamapi sutaśokānna tu bhayā- dvimokṣye śastra /",
    "GK16visa07cu:1843": " tvāmahamapi yataḥ svasti bhavate” //",
    "GK16visa07cu:1844": " atra dvitīyaśastramocane heturnokta iti nirhetutvam /",
    "GK16visa07cu:1845": " ************* COMMENTARY *************",
    "GK16visa07cu:1846": " Vijñapriyā:",
    "GK16visa07cu:1847": " (vi, kha) nirhetumāha--gṛhītamiti---hetvākāṅkṣāsattve 'pi hetvanuktistattvam /",
    "GK16visa07cu:1848": " karṇakrodhāt tyajyamānamastraṃ sambodhya aśvatthāmna uktiriyam /",
    "GK16visa07cu:1849": " he śastra / tvaṃ yena mama pitrā brāhmaṇajāternocitamanucitamapi paribhavabhayād drupadanṛpatitaḥ paribhavabhayād gṛhītamāsīḥ,",
    "GK16visa07cu:1850": " tathā yasya mama pituḥ prabhāvāt tava khalu na viṣayo na kaścid abhūdindo 'pi tvadviṣaya āsīdityarthaḥ /",
    "GK16visa07cu:1851": " tena mama pitrā sutasya hatatvena śrutasya mama śokāt natu bhayāt parityaktamasi ahamapi yatastvāṃ vimokṣeye,",
    "GK16visa07cu:1852": " ataḥ svasti bhavate ityarthaḥ /",
    "GK16visa07cu:1853": " atreti---dvitīyamaśvatthāmnāḥ śastramocanam /",
    "GK16visa07cu:1854": " tatra cāhamapi ityapikāra eva hetvākāṅkṣotthāpakaḥ /",
    "GK16visa07cu:1855": " Locanā:",
    "GK16visa07cu:1856": " (lo, i) śastramocana ityatra aśvatthāmna iti śeṣaḥ /",
    "GK16visa07cu:1857": " ********** END OF COMMENTARY **********",
    "GK16visa07cu:1858": " “kumāraste narādhīśa /",
    "GK16visa07cu:1859": " śriyaṃ samadhigacchatu” /",
    "GK16visa07cu:1860": " atra “tvaṃ mriyasva” iti viruddhārthaprakāśanātprakāśitaviruddhatvam /",
    "GK16visa07cu:1861": " ************* COMMENTARY *************",
    "GK16visa07cu:1862": " Vijñapriyā:",
    "GK16visa07cu:1863": " (vi, ga) prakaśitaviruddhārthamāha---kumāraste iti /",
    "GK16visa07cu:1864": " kumāraḥ putraḥ /",
    "GK16visa07cu:1865": " atreti pitṛmaraṇānantarameva putrasya śrīlābhaḥ prāyaśa iti bhāvaḥ /",
    "GK16visa07cu:1866": " ********** END OF COMMENTARY **********",
    "GK16visa07cu:1867": " “acalā abalā vā syuḥ sevyā brūta manīṣiṇaḥ ?” /",
    "GK16visa07cu:1868": " atra prakaraṇābhāvacchāntaśṛṅgāriṇoḥ ko vakteti niścayābhāvātsandigdhatvam /",
    "GK16visa07cu:1869": " ************* COMMENTARY *************",
    "GK16visa07cu:1870": " Vijñapriyā:",
    "GK16visa07cu:1871": " (vi, gha) sandigdhamarthamāha---acalā iti /",
    "GK16visa07cu:1872": " atreti---uktiniścayābhāvāt acalā eva abalā eva vā sevyā iti niścayābhāvāt sandeha ityarthaḥ /",
    "GK16visa07cu:1873": " ********** END OF COMMENTARY **********",
    "GK16visa07cu:1874": " “sahasā vidadhīta na kriyāmavivekaḥ paramāpadāṃ padam /",
    "GK16visa07cu:1875": " vṛṇute hi vimṛśyakāriṇaṃ guṇalubdhāḥ svayameva sampadaḥ” //",
    "GK16visa07cu:1876": " atra dvitīyārdhe vyatirekeṇa dvitīyapādasyaivārtha iti punaruktatā /",
    "GK16visa07cu:1877": " ************* COMMENTARY *************",
    "GK16visa07cu:1878": " Vijñapriyā:",
    "GK16visa07cu:1879": " (vi, ṅa) punaruktamarthamāha---sahaseti---aviveko 'vimṛśyakāritā sa tu āpadāṃ padam āpajjanaka ityarthaḥ /",
    "GK16visa07cu:1880": " anekakāraṇasya kāryavyāpakatvādavimṛśyakāritāyā āpadvyāpakatvaṃ darśitam /",
    "GK16visa07cu:1881": " īdṛśānvayavāyāptyā labhyāṃ vyatirekavyāptimāha-- vṛṇute hi iti /",
    "GK16visa07cu:1882": " vimṛśyakāritā avimṛśyakāritārūpasāya vāyapakasya vyatirekastasyāpadrūpavyāpyābhāvarūpāṇāṃ sampadāṃ vyāpyatāmāha---guṇalubdhā iti /",
    "GK16visa07cu:1883": " yatra vimṛśyakāritā tatra sampada ityarthaḥ /",
    "GK16visa07cu:1884": " atreti---dvitīyārddhavyatirekeṇa dvitīyārddhalabdhavyatirekavyāptyā dvitīyasyaiva dvitīyapādalabdhānvayavyāpterevetyarthaḥ /",
    "GK16visa07cu:1885": " anvayavyāptereva paryavasitor'tho vyatirekavyāptiḥ /",
    "GK16visa07cu:1886": " sor'thaḥ dvitīyārddhektavyatirekavyāptyā ukta ityataḥ punarukta ityarthaḥ /",
    "GK16visa07cu:1887": " ********** END OF COMMENTARY **********",
    "GK16visa07cu:1888": " prasiddhiviruddhatā yathā---",
    "GK16visa07cu:1889": " “tataścāra samare śitaśūladharo hariḥ” /",
    "GK16visa07cu:1890": " atra hareḥ śūlaṃ loke 'prasiddham /",
    "GK16visa07cu:1891": " yathā vā---",
    "GK16visa07cu:1892": " “padāghātādaśokaste sañjātāṅkurakaṇṭakaḥ” /",
    "GK16visa07cu:1893": " atra pādādhātādaśokeṣu puṣpameva jāyata iti prasiddhaṃ na tvaṅkura iti kavisamayakhyativiruddhatā /",
    "GK16visa07cu:1894": " “adhare karajakṣataṃ mṛgākṣyāḥ” /",
    "GK16visa07cu:1895": " atra śṛṅgāra (kāma)",
    "GK16visa07cu:1896": " śāstrīviruddhatvādvidyāviruddhatā /",
    "GK16visa07cu:1897": " evamanyaśāstraviruddhatvamapi /",
    "GK16visa07cu:1898": " ************* COMMENTARY *************",
    "GK16visa07cu:1899": " Vijñapriyā:",
    "GK16visa07cu:1900": " (vi, ca) prasiddhiviruddhamāha---prasiddhīti /",
    "GK16visa07cu:1901": " kaviprasiddhiviruddhatvaṃ tattvam /",
    "GK16visa07cu:1902": " kīrttidhāvalyavarṇanādāvanyalokaprasiddhivirodhastu na doṣaḥ /",
    "GK16visa07cu:1903": " tatra iti /",
    "GK16visa07cu:1904": " śīteti---śīta śilāgharṣaṇena tanūkṛtam /",
    "GK16visa07cu:1905": " hariḥ kṛṣṇaḥ /",
    "GK16visa07cu:1906": " atreti---loke kaviloke /",
    "GK16visa07cu:1907": " pādāghātāditi /",
    "GK16visa07cu:1908": " te pātāghātāditi anvayaḥ /",
    "GK16visa07cu:1909": " atreti---natvaṅkura iti /",
    "GK16visa07cu:1910": " na ca kusumaṃ kṛtadohadaṃ tvayā iti kālidāsakāvye dohadasyāpi varṇanāt kathamaṅkuro na prasiddha iti vācyam ?",
    "GK16visa07cu:1911": " “kavīnāṃ satyarthe 'pi aprasiddhirasatye 'pi prasiddhiḥ“iti aṅkurasya kenāpi kavinā avarṇanād doṣa ityarthaḥ /",
    "GK16visa07cu:1912": " aprayuktatvaṃ tu padasya nārthas,",
    "GK16visa07cu:1913": " iti ato 'tra na tat prasaktiḥ /",
    "GK16visa07cu:1914": " vidyāviruddhamāha---adhare iti /",
    "GK16visa07cu:1915": " vidyāśāstram /",
    "GK16visa07cu:1916": " evamanyati---“snāti rātrau budhaḥ sadā';",
    "GK16visa07cu:1917": " iti dharmaśāstrasya,",
    "GK16visa07cu:1918": " “śūro nītiṃ vinā jayī'ti nītiśāstrasya,",
    "GK16visa07cu:1919": " “jvaravān snātumarhati';",
    "GK16visa07cu:1920": " iti vaidyaśāstrasya viruddham /",
    "GK16visa07cu:1921": " ********** END OF COMMENTARY **********",
    "GK16visa07cu:1922": " “aisasya dhanuṣo bhaṅgaṃ kṣatttrasya ca samunnatim /",
    "GK16visa07cu:1923": " strīratnaṃ ca kathaṃ nāma mṛṣyate bhārgavo 'dhunā” //",
    "GK16visa07cu:1924": " atra strīratnamupekṣitumiti sākāṅkṣatā /",
    "GK16visa07cu:1925": " ************* COMMENTARY *************",
    "GK16visa07cu:1926": " Vijñapriyā:",
    "GK16visa07cu:1927": " (vi, cha) sākāṅkṣatāmāha---aiśasyeti /",
    "GK16visa07cu:1928": " upāttapadārthānvayabhramaviṣayatve sati anupāttapadārthasākāṅkṣatvaṃ tattvam /",
    "GK16visa07cu:1929": " nyūnapadatve tu na tādṛśo bhrama iti bhedaḥ /",
    "GK16visa07cu:1930": " aiśasyeti /",
    "GK16visa07cu:1931": " kathaṃ mṛṣyate kathaṃ sahate kathaṃ na dveṣṭi ityarthaḥ /",
    "GK16visa07cu:1932": " iyamuktiśca dveṣyavastunyeva ghaṭate strīratnaṃ na dveṣayogyamityataḥ strīratnopekṣā eva dveṣayogyā ityata upekṣitumityākāṅkṣati ityāha---atreti",
    "GK16visa07cu:1933": " atra karmapadottaracakārasya karmānyareṇa sahaikakriyānvayitvaṃ pratyāyyate ityataḥ strīratnasyāpi mṛṣyatikriyānvayitvabhramaḥ /",
    "GK16visa07cu:1934": " atra ca rāvaṇa ityeva pāṭho yukto na bhārgava iti tasya jitendriyasya strīrantopekṣāyāṃ dveṣābhāvena mṛṣyate tadākāṅkṣatvābhāvāt /",
    "GK16visa07cu:1935": " ********** END OF COMMENTARY **********",
    "GK16visa07cu:1936": " “sajjano durgatau magnaḥ kāminī galitastanī /",
    "GK16visa07cu:1937": " khalaḥ pūjyaḥ samajyāyāṃ tāpāya mama cetasaḥ” //",
    "GK16visa07cu:1938": " ************* COMMENTARY *************",
    "GK16visa07cu:1939": " Vijñapriyā:",
    "GK16visa07cu:1940": " (vi, ja) sahacarabhinnatvamāha---sajjana iti /",
    "GK16visa07cu:1941": " samajyāyāṃ samāje /",
    "GK16visa07cu:1942": " utkṛṣṭanikṛṣṭayorekakriyānvayitvena kathanaṃ tattvam /",
    "GK16visa07cu:1943": " ********** END OF COMMENTARY **********",
    "GK16visa07cu:1944": " atra sajjanaḥ kāminī ca śobhanau tatsahacaraḥ khalo 'śobhana iti sahacarabhinnatvam /",
    "GK16visa07cu:1945": " “ājñā śakraśikhāmaṇipraṇayinī śāstrāṇi cakṣurnavaṃ bhaktirbhūtapatau pinākini padaṃ laṅketi divyā purī /",
    "GK16visa07cu:1946": " utpattirdruhiṇānvaye ca tadaho nedṛgvaro labhyate syāccedeṣa na rāvaṇaḥ kva nu punaḥ sarvatra sarve guṇāḥ” //",
    "GK16visa07cu:1947": " atra na rāvaṇa ityetāvataiva samāpyam /",
    "GK16visa07cu:1948": " ************* COMMENTARY *************",
    "GK16visa07cu:1949": " Vijñapriyā:",
    "GK16visa07cu:1950": " (vi, jha) asthānamuktatāmāha---asthāne samāpanāyogyasthāne muktatā samāptātā tattvam /",
    "GK16visa07cu:1951": " ājñeti---sītāpariṇayaprārthanāya rāvaṇena preṣitaṃ tatpurohitaṃ śauṣkalaṃ pratijanakapurohitasya śatānandasya rāvaṇapraśaṃsāpūrvakopekṣāvākyamidam",
    "GK16visa07cu:1952": " aho āścāryyamīdṛg varo na labhyate /",
    "GK16visa07cu:1953": " yatastasya ājñā śakriśikhāmaṇeḥ praṇayinī,",
    "GK16visa07cu:1954": " maṇiriva tadājñaāpi śikhāyāṃ śakreṇa dhāryyata ityarthaḥ /",
    "GK16visa07cu:1955": " tathā śāstrāṇyeva navaṃ navīnaṃ cakṣuḥ śāstradṛṣṭyaiva karmakaraṇāt /",
    "GK16visa07cu:1956": " tathā bhūtānāṃ prāṇināṃ patyau pinākini maheśe bhaktiḥ /",
    "GK16visa07cu:1957": " tathā laṅketi divyāpurī padaṃ nivāsasthānam /",
    "GK16visa07cu:1958": " tathā druhiṇasya brahmaṇe 'nvaye kule utpattiḥ /",
    "GK16visa07cu:1959": " etāni sarvaṇyeva utkarṣahetavaḥ santi eva cet yadi eṣa rāvaṇona syāt durvṛttatvena",
    "GK16visa07cu:1960": " khyātanāmā lokanāmapakārakatvena ārttaravakārakaśca yadi na syāttadā īdṛgvaro na",
    "GK16visa07cu:1961": " labhyate ityarthaḥ /",
    "GK16visa07cu:1962": " tasmādayaṃ tyājya eva iti bhāvaḥ /",
    "GK16visa07cu:1963": " punarāha---kva punariti /",
    "GK16visa07cu:1964": " sarvatra jane sarve dharmmāḥ kva nu guṇāḥ ?",
    "GK16visa07cu:1965": " kaściddharmo doṣo 'pītyarthaḥ /",
    "GK16visa07cu:1966": " tathā ca sarveṣāṃ doṣamiśritā eva guṇā ityarthaḥ /",
    "GK16visa07cu:1967": " natu kva nu sarve guṇā ityarthaḥ /",
    "GK16visa07cu:1968": " sarvaguṇāsattvasyānuktatvāttatsamarthanānanaucityāt sarvaguṇasattvamuktvā kiñciddoṣasattvasyaivoktatvāt /",
    "GK16visa07cu:1969": " atreti /",
    "GK16visa07cu:1970": " na rāvaṇa ityantasyaiva rāvaṇatyāgārhatvāt /",
    "GK16visa07cu:1971": " kva nu punarityādeḥ tatparigrahārhatvādeva /",
    "GK16visa07cu:1972": " Locanā:",
    "GK16visa07cu:1973": " (lo, ī) ājñā śaketi---druhiṇobrahmā /",
    "GK16visa07cu:1974": " īdṛguktaprakāraguṇāviśiṣṭo varo jāmātā śreṣṭo vā /",
    "GK16visa07cu:1975": " rāvaṇaḥ jagadākandakārī /",
    "GK16visa07cu:1976": " ayamarthaḥ--asmin daśamukhe sarve guṇāḥ santi /",
    "GK16visa07cu:1977": " jagadākrandakāritvaṃ doṣaḥ /",
    "GK16visa07cu:1978": " ataśca rāvaṇapadasyārthāntarasaṃkamaṇād vācyatvenaiva doṣāspadatvam /",
    "GK16visa07cu:1979": " etāvataivavākyaṃ samāpayitumucitam /",
    "GK16visa07cu:1980": " yat punaruktaṃ kva nu punarityādi tena pūrvasthāner'thapratipādanaṃ na tyaktamityapadamuktateyaṃ doṣaḥ /",
    "GK16visa07cu:1981": " nanu kva punarityādisamarthakavākyatvena punaruktamiti vācyam ?",
    "GK16visa07cu:1982": " rāvaṇasyārthasya ayuktatāpādanārthameva vaktum ityasya vākyasya tathāprayuktatvena samarthanasyānaucityāt /",
    "GK16visa07cu:1983": " tathā sati yuktavena vaktumiṣṭaṃ vākyaṃ yuktamuktaṃ syāt /",
    "GK16visa07cu:1984": " ********** END OF COMMENTARY **********",
    "GK16visa07cu:1985": " “hīrakāṇāṃ nidherasya sindhoḥ kiṃ varṇayāmahe” /",
    "GK16visa07cu:1986": " atra ratnānāṃ nidherityaviśeṣa eva vācyaḥ /",
    "GK16visa07cu:1987": " ************* COMMENTARY *************",
    "GK16visa07cu:1988": " Vijñapriyā:",
    "GK16visa07cu:1989": " (vi, ña) aviśeṣe viśeṣoktimāha---hīrakāṇāmiti--atreti /",
    "GK16visa07cu:1990": " atkarṣāparyyāptyā hyavarṇanīyatvaṃ vaktumucitam /",
    "GK16visa07cu:1991": " ratnāntarāsattve tu hīrakamātrārthetkarṣāparyyāptibodha iti bhāvaḥ /",
    "GK16visa07cu:1992": " ********** END OF COMMENTARY **********",
    "GK16visa07cu:1993": " “āvartta eva nābhiste netre nīlasaroruhe /",
    "GK16visa07cu:1994": " bhaṅgāśca valayastena tvaṃ lāvaṇyāmbuvāpikā” //",
    "GK16visa07cu:1995": " atrāvarta eketi niyamo na vācyaḥ /",
    "GK16visa07cu:1996": " ************* COMMENTARY *************",
    "GK16visa07cu:1997": " Vijñapriyā:",
    "GK16visa07cu:1998": " (vi, ṭa) aniyame niyamoktimāha---āvarta eveti /",
    "GK16visa07cu:1999": " valayaḥ strīvalayaḥ /",
    "GK16visa07cu:2000": " atra nābhyādiṣu āvarttādayo rūpyatvena vidheyāstatra nābhirevāvartta iti karaṇe āvarttarūpaṇayogyasya anyatarasya vyāvarttanārthamevakāro dātavyaḥ",
    "GK16visa07cu:2001": " evam “āvartta eva ';",
    "GK16visa07cu:2002": " iti karaṇe tu nābhāyāṃ rūpaṇayogyavāpīdharmāntarabhāvena vyāvarttanīyābhāvāttādṛśaniyamārthaka",
    "GK16visa07cu:2003": " evakāro na yukta ityāha---atreti---nābhirevetyevaṃ nābhipadottaramucitasyaivakārasyāvarttottarapātadāsthānasthapadatvaṃ nāśaṅkanīyam /",
    "GK16visa07cu:2004": " niyamoktitvena viśeṣāt tadbhedasya tatra praveśanīyatvāt /",
    "GK16visa07cu:2005": " ********** END OF COMMENTARY **********",
    "GK16visa07cu:2006": " “yānti nīlanicolinyo rajanīṣvabhisārikāḥ” /",
    "GK16visa07cu:2007": " atra tamistrāsviti rajanīviśeṣo vācyaḥ /",
    "GK16visa07cu:2008": " ************* COMMENTARY *************",
    "GK16visa07cu:2009": " Vijñapriyā:",
    "GK16visa07cu:2010": " (vi, ṭha) viśeṣaviparyyoktimāha---yāntīti---nicolo vastram /",
    "GK16visa07cu:2011": " atreti---tamistrāyāmeva nīlavastraucityādrajanīviśeṣarūpāyāstamistrāyā evaṃ vaktumaucityena jyotstrāsādhāraṇarajanyuktyānaucityamityarthaḥ /",
    "GK16visa07cu:2012": " ********** END OF COMMENTARY **********",
    "GK16visa07cu:2013": " “āpātasurase bhoge nimagnāḥ kiṃ na kurvate” /",
    "GK16visa07cu:2014": " atra āpāta eveti niyamo vācyaḥ /",
    "GK16visa07cu:2015": " ************* COMMENTARY *************",
    "GK16visa07cu:2016": " Vijñapriyā:",
    "GK16visa07cu:2017": " (vi, ḍa) niyamaviparyayoktimāha---āpāteti---nanu bhoḥ kiṃ na kurvate---akāryameva kurvata evetyarthaḥ /",
    "GK16visa07cu:2018": " atreti--sarvakālasurasatve tannimajjanaṃ nākāryam,",
    "GK16visa07cu:2019": " ataḥ sarvakālavyāvarttanāya āpātata eveti niyamo vācya ityarthaḥ /",
    "GK16visa07cu:2020": " ********** END OF COMMENTARY **********",
    "GK16visa07cu:2021": " nanu vācyasyānibhidhāne “vyatikramalavam” ityādāvaperabhāvaḥ,",
    "GK16visa07cu:2022": " iha caivakārasyeti ko 'nayerbhedaḥ /",
    "GK16visa07cu:2023": " atrāha---“niyamasya vacanameva pṛthagbhūtaṃ niyamaparivṛtteviṣayaḥ” iti, tanna",
    "GK16visa07cu:2024": " ************* COMMENTARY *************",
    "GK16visa07cu:2025": " Locanā:",
    "GK16visa07cu:2026": " (lo, u) niyamasyāvacanamevāpavādarūpamityarthaḥ /",
    "GK16visa07cu:2027": " gamakābhāvādekajātitvāditi bhāvaḥ /",
    "GK16visa07cu:2028": " ********** END OF COMMENTARY **********",
    "GK16visa07cu:2029": " tathā satyapi dvayoḥ śabdārthadoṣatāyāṃ niyāmakābhāvāt /",
    "GK16visa07cu:2030": " tatkā gatiriti cet ?",
    "GK16visa07cu:2031": " “vyatikramalavam” ityādau śabdoccāraṇānantarameva doṣapratibhāsaḥ,",
    "GK16visa07cu:2032": " iha tvarthapratyayānantaramiti bhedaḥ /",
    "GK16visa07cu:2033": " ************* COMMENTARY *************",
    "GK16visa07cu:2034": " Vijñapriyā:",
    "GK16visa07cu:2035": " (vi, ḍha) asya vācyānabhidhānād bhedamāśaṅkate---nanviti---iha tvekārasyetyatrābhāva ityanvayaḥ /",
    "GK16visa07cu:2036": " atra samādhānasambhavaṃ darśayitvā doṣāntaraṃ darśayitumāha--atra niyamasyeti--atra niyamasyāvacanameva pṛthag bhūtaṃ viśeṣabhūtaṃ niyamaparivṛtterviṣaya ityarthaḥ /",
    "GK16visa07cu:2037": " tathā ca viśeṣaviṣayaparihāreṇaiva sāmānyaṃ pravarttate iti nyāyānnityamabhinnavācyānabhidhānaṃ tadartha ityarthaḥ /",
    "GK16visa07cu:2038": " etatsamādhānasya soḍhavyatvena doṣāntaramāha---iti cediti--dvayoḥ śabdārtheti--ekaḥ śabdadoṣo 'nyor'thadoṣa ityatretyarthaḥ /",
    "GK16visa07cu:2039": " niyāmakābhāvādityatra niyāmakābhāva eva doṣaḥ iti pūraṇīyam /",
    "GK16visa07cu:2040": " tatkā gatiriti tasmātka upāya ityarthaḥ /",
    "GK16visa07cu:2041": " samādhatte---vyatikramalavamityādāviti /",
    "GK16visa07cu:2042": " śabdoccāraṇānantarameveti /",
    "GK16visa07cu:2043": " vyatikramasya lavamapi ityevamākāṅkṣayā uccāraṇānantarameva udayati iti bhāvaḥ /",
    "GK16visa07cu:2044": " iha tviti /",
    "GK16visa07cu:2045": " apātasurasa ityādiniyamaviparyoktāvityarthaḥ /",
    "GK16visa07cu:2046": " arthapratyayonantaramiti /",
    "GK16visa07cu:2047": " āpātasurasatvaṃ prathamaṃ pratīyate eva tadanantarameva sarvadā surasatvavyāvṛttirityarthapratisaṃghānamityarthaḥ /",
    "GK16visa07cu:2048": " ********** END OF COMMENTARY **********",
    "GK16visa07cu:2049": " evaṃ ca śabdaparivṛttisahatvāsahatvābhyāṃ pūrvairādṛto 'pi śabdārthadoṣavibhāga evaṃ paryavasyati--yo doṣaḥ śabdaparivṛttyāsahaḥ sa śabdadoṣa eva /",
    "GK16visa07cu:2050": " yaśca padārthanvayapratītipūrvabodhyaḥ so 'pi śabdadoṣaḥ /",
    "GK16visa07cu:2051": " yaścārthapratītyanantaraṃ bodhyaḥ sor'thāśraya iti /",
    "GK16visa07cu:2052": " evaṃ cāniyamaparivṛttitvāderapyadhikapadatvādbhedo boddhavyaḥ /",
    "GK16visa07cu:2053": " amataparārthatve tu “rāmamanmathaśareṇa-” ityādau niyamena vākyavyāpitvābhiprāyādvākyadoṣatā /",
    "GK16visa07cu:2054": " aślīlatvādau tu na niyamena vākyavyāpitvam /",
    "GK16visa07cu:2055": " ************* COMMENTARY *************",
    "GK16visa07cu:2056": " Vijñapriyā:",
    "GK16visa07cu:2057": " (vi, ṇa) idaṃ cānubhavāduktam /",
    "GK16visa07cu:2058": " vastutastu kvacitkacicchabdārthadoṣatāyāṃ śāstrakartturicchaiva niyāmikānyāthā vākyagatāvimṛṣṭavidheyāṃśe",
    "GK16visa07cu:2059": " duṣkame ca dvayorapi śabdaracanāvaiparītyādhīnatve 'pi ekaḥ śabdadoṣo 'nyor'thadoṣa",
    "GK16visa07cu:2060": " ityatra kā vinigamanā ?",
    "GK16visa07cu:2061": " itthaṃ svayamuktaḥ śabdārthadoṣatāniyāmako 'pi kvacit vyabhicarati /",
    "GK16visa07cu:2062": " aprayuktatvādiśabdadoṣāṇāmarthapratītyanantarameva bodhāt,",
    "GK16visa07cu:2063": " kaṣṭārthatvarūpārthadoṣasya prathamamarthāpratyayācchabda evārthapratyāyaka iti jñānodayācchabda pratītyanantarameva bodhācca /",
    "GK16visa07cu:2064": " ataḥ prācīnairukto niyāmakaḥ kvaciccāsmaduktau niyāmaka iti dvividha eva niyāmaka iti vaktumāha---evañceti /",
    "GK16visa07cu:2065": " pūrvairādṛtasya niyāmakasya paryyavasāne evaṃ paryyavasyatīti /",
    "GK16visa07cu:2066": " vakṣyamāṇaṃ tadevāha---śabdavṛttisaha iti /",
    "GK16visa07cu:2067": " atrārthasāmye iti śeṣaḥ /",
    "GK16visa07cu:2068": " yathā “pallavākṛtiraktoṣṭī';",
    "GK16visa07cu:2069": " ityatra pallavākāreti karaṇe 'pi śabdadoṣa eva /",
    "GK16visa07cu:2070": " nirarthakaśrutikaṭvādivarṇānāṃ tvarthasāmyābhāvānnaitanniyamaviṣayatvaṃ,",
    "GK16visa07cu:2071": " kintu śabdoccāraṇānantarapratīyamānarūpasyoktaniyamaviṣayatvameva /",
    "GK16visa07cu:2072": " evaṃ hantītyasyāsamarthe 'pyeṣa eva niyamaḥ tameva svoktaniyamaṃ darśayati---yaścārthapratītyanantaramiti /",
    "GK16visa07cu:2073": " aniyamaparivṛttyāderarthadoṣatādhikapadatvādeḥ śabdoṣatā /",
    "GK16visa07cu:2074": " ityatrāpyasmaduktabhedakādeva devabhedo bodhya ityāha---evañceti /",
    "GK16visa07cu:2075": " amatapadārthatvasya vākyadoṣatāniyāmakamanyadevāha---amateti /",
    "GK16visa07cu:2076": " vākyavyāpitvaṃ samastapadyarūpavākyavyaptitvam /",
    "GK16visa07cu:2077": " aślīlārthatve tu vākyavyāpitve 'pyarthānvayavyatirekānuvidhānādarthadoṣatvamiti hṛdayena vākyavyāpitvaṃ darśayati---aślīlatvādāviti /",
    "GK16visa07cu:2078": " arthāślīlatvādāvityarthaḥ /",
    "GK16visa07cu:2079": " Locanā:",
    "GK16visa07cu:2080": " (lo, ū) sahatvāsahatvābhyāmityanantarameveti śeṣaḥ /",
    "GK16visa07cu:2081": " śabdaparivṛttisahatve yathā śrutikaṭunyūnatva-pratikūlavarṇatvādiḥ /",
    "GK16visa07cu:2082": " padārthānvayapratītipūrvabodhyo yathā nyūnādhikapadatvādiḥ /",
    "GK16visa07cu:2083": " rāmamanmathaśareṇa,",
    "GK16visa07cu:2084": " ityādāvityanantaramarthapratītyanantaraboddhyatve 'pi iti śeṣaḥ /",
    "GK16visa07cu:2085": " aślīlatvādāviti--hantumevetyādau kvacid vākyavyāpitve 'pi kvacid vivaraiṣiṇa ityādau padaniṣṭatve 'pi sambhavānna vākyadoṣatetyarthaḥ /",
    "GK16visa07cu:2086": " ********** END OF COMMENTARY **********",
    "GK16visa07cu:2087": " “ānanditasvapakṣo 'sau parapakṣān haniṣyati” /",
    "GK16visa07cu:2088": " atra parapakṣaṃ hatvā svapakṣamānandayiṣyatīti vidheyam /",
    "GK16visa07cu:2089": " ************* COMMENTARY *************",
    "GK16visa07cu:2090": " Vijñapriyā:",
    "GK16visa07cu:2091": " (vi, ta) vidhyayuktatvamāha---ānanditeti /",
    "GK16visa07cu:2092": " vidheyatātparyyāptyayogye tātparyyārpaṇaṃ tattvam /",
    "GK16visa07cu:2093": " atra parapakṣahananānantarameva svapakṣānandadānavidhāveva vidheyatātparyyāptyaucityaṃ natu parapakṣahananavidhau ityarthaḥ /",
    "GK16visa07cu:2094": " na cātra vidheyāvimarśa iti vācyam /",
    "GK16visa07cu:2095": " tatra vidheyatā na pratīyate atra tu pratītividheyatāke,",
    "GK16visa07cu:2096": " tātparyyāptyanaucityamiti bhedāt /",
    "GK16visa07cu:2097": " ********** END OF COMMENTARY **********",
    "GK16visa07cu:2098": " “caṇḍīśacūḍābhāraṇa /",
    "GK16visa07cu:2099": " candra /",
    "GK16visa07cu:2100": " lokatamopaha / /",
    "GK16visa07cu:2101": " virahiprāṇaharaṇa /",
    "GK16visa07cu:2102": " kadarthaya na māṃ vṛthā” //",
    "GK16visa07cu:2103": " atra virahiṇa uktau tṛtīyapādasyārtho nānuvādyaḥ /",
    "GK16visa07cu:2104": " ************* COMMENTARY *************",
    "GK16visa07cu:2105": " Vijñapriyā:",
    "GK16visa07cu:2106": " (vi, tha) anuvādāyuktatāmāha---caṇḍīśeti /",
    "GK16visa07cu:2107": " anuvādyaviśeṣaṇasya vidhivirodhitvaṃ tattvam /",
    "GK16visa07cu:2108": " candraṃ pratī virahiṇyā uktiriyam /",
    "GK16visa07cu:2109": " he candra māṃ vṛthā na kadarthaya ityanvayaḥ /",
    "GK16visa07cu:2110": " caṇḍīśetyādikamapi sambodhanatrayaṃ tadīyaikakālāyāstathātvāt sa eva tathātvena sambodhitaḥ /",
    "GK16visa07cu:2111": " prathamaviśeṣaṇadvayaṃ tasya mahattvapratipādanāya /",
    "GK16visa07cu:2112": " prāṇetyāditṛtīyapadārthastadanupakārakarūpo 'yukta ityarthaḥ /",
    "GK16visa07cu:2113": " ********** END OF COMMENTARY **********",
    "GK16visa07cu:2114": " “lagnaṃ rāgāvṛtāṅgyā sadṛḍhamiha yathaivāsiyaṣṭyāparikaṇṭhe mātaṅgānāmapīhopari parapuruṣairyā ca dṛṣṭā patantī /",
    "GK16visa07cu:2115": " tatsakto 'yaṃ na kiñcidraṇayati viditaṃ te 'stu tenāsmadattā bhṛtyebhyaḥ śrīniyogādraditumiti gatevāmbudhiṃ yasya kīrtiḥ //",
    "GK16visa07cu:2116": " atra viditaṃ te 'stvityanena samāpitamapi vacanaṃ tenetyādinā punarupāttam /",
    "GK16visa07cu:2117": " atha rasadoṣānāha---",
    "GK16visa07cu:2118": " ************* COMMENTARY *************",
    "GK16visa07cu:2119": " Vijñapriyā:",
    "GK16visa07cu:2120": " (vi, da) nirmuktapunaruktatvamāha---lagnamiti--nirmuktasya samāpitasya kārakasya punaruktistattvam /",
    "GK16visa07cu:2121": " samāptapunarāttatā tu viśeṣaṇasyā'vṛttirūpaiveti bhāvaḥ /",
    "GK16visa07cu:2122": " lagnamityādi /",
    "GK16visa07cu:2123": " yasya rājñaḥ kīrttiramvudhiṃ gatā tatparyantagāminī tasya kīrttirityarthaḥ /",
    "GK16visa07cu:2124": " atrotprekṣyate---śrīniyogāditi /",
    "GK16visa07cu:2125": " gaditumiveti samudraputryāḥ śriyaḥ svapitarisvabhartturapacāraṃ gadituṃ preṣyāyāṃ kīrttau niyogaḥ /",
    "GK16visa07cu:2126": " niyogamāha---lagnamiti /",
    "GK16visa07cu:2127": " yayasiyaṣṭyā strīliṅgaśabdārthatvena upastrītvenādhyāsitayā arikaṇṭha eva lagnaṃ kīdṛśyā ?",
    "GK16visa07cu:2128": " rāgo raktimāha evaanurāgastayā'vṛtāṅgyā,",
    "GK16visa07cu:2129": " tathā yāsiyaṣṭiriha jagati mātaṅgānāṃ hastināmeva mātaṅgānāṃ ṣiḍgānāṃ upari patantī parapuruṣaiḥ śatrupuruṣaireva prakṛṣṭapuruṣairdṛṣṭā /",
    "GK16visa07cu:2130": " anena sākṣitvaṃ darśitam /",
    "GK16visa07cu:2131": " tatsaktastādṛśyāmasannāyikāyāṃ sakto 'yaṃ mama bharttā rājñā na kiñcidbhadrābhadraṃ gaṇayati iti me mama pituḥ samudrasya viditamastu /",
    "GK16visa07cu:2132": " tena bhadrābhadrāgaṇanena bhṛtyebhyo 'haṃ dattāsmīti gaditumivetyarthaḥ /",
    "GK16visa07cu:2133": " asiyaṣṭisāhāyyena śatrubhyo bhītyagaṇanenāśritatvād bhṛtyā api śrīmantaḥ kṛtā iti stutiḥ /",
    "GK16visa07cu:2134": " atretivacanaṃ karmakārakavacanaṃ na kiñcidraṇayati ityantaṃ hi vedanīyaṃ karmakārakam /",
    "GK16visa07cu:2135": " tacca viditaṃ te 'stu ityanena samāpitam /",
    "GK16visa07cu:2136": " tenāsmi dattā ityapi vedanīyakarmakārakaṃ punarupāttam /",
    "GK16visa07cu:2137": " Locanā:",
    "GK16visa07cu:2138": " (lo, ṛ) lagnamiti---rāgo raktaḥ śoṇimā,",
    "GK16visa07cu:2139": " anurāgaśca /",
    "GK16visa07cu:2140": " mātaṅgā gajāścāṇḍālāśca /",
    "GK16visa07cu:2141": " para utkṛṣṭaḥ anya iti /",
    "GK16visa07cu:2142": " ********** END OF COMMENTARY **********",
    "GK16visa07cu:2143": " rasasyoktiḥ svaśabdena sthāyisaṃcāriṇorapi // VisSd_7.12 //",
    "GK16visa07cu:2144": " paripanthirasāṅgasya vibhāvādeḥ parigrahaḥ /",
    "GK16visa07cu:2145": " ākṣepaḥ kalpitaḥ kṛcchrādanubhāvavibhāvayoḥ // VisSd_7.13 //",
    "GK16visa07cu:2146": " akāṇḍe prathanacchedau tathā dīptiḥ punaḥ punaḥ /",
    "GK16visa07cu:2147": " aṅgino 'nanusaṃdhānamanaṅgasya ca kīrtanam // VisSd_7.14 //",
    "GK16visa07cu:2148": " ativistṛtiraṅgasya prakṛtīnāṃ viparyayaḥ /",
    "GK16visa07cu:2149": " arthānaucityamanyacca doṣā rasagatā matāḥ /",
    "GK16visa07cu:2150": " ************* COMMENTARY *************",
    "GK16visa07cu:2151": " Vijñapriyā:",
    "GK16visa07cu:2152": " (vi, dha) rasadoṣānāha---rasasyeti /",
    "GK16visa07cu:2153": " sthāyisaṃcāriṇorapītyatrāpi svaśabdena uktirityasyānvayaḥ /",
    "GK16visa07cu:2154": " paripanthīti---pratikūlarasaṅgavibhāvādyuktirityarthaḥ /",
    "GK16visa07cu:2155": " ākṣepa iti /",
    "GK16visa07cu:2156": " anubhāvavibhāvayoḥ kṛstrādatyantapraṇidhānād ākṣepaḥ pratyayanaṃ doṣaḥ kathita ityarthaḥ /",
    "GK16visa07cu:2157": " akāṇḍe anucitakāle prathanacchedau vistāratyāgau rasasya iti śeṣaḥ /",
    "GK16visa07cu:2158": " anaṅgasya prakṛtarasasyānupakārakasya /",
    "GK16visa07cu:2159": " arthānaucityamiti---anyadvā uktādanyadvā arthānaucityamityarthaḥ /",
    "GK16visa07cu:2160": " ********** END OF COMMENTARY **********",
    "GK16visa07cu:2161": " rasasya svaśabdo rasaśabdaḥ śṛṅgārādiśabdaśca /",
    "GK16visa07cu:2162": " krameṇa yathā---",
    "GK16visa07cu:2163": " “tāmudvīkṣya kuraṅgākṣīṃ raso naḥ ko 'pyajāyata” /",
    "GK16visa07cu:2164": " “candramaṇḍalamālokya śṛṅgāre magnamantaram” /",
    "GK16visa07cu:2165": " sthāyibhāvasya svaśabdavācyaṃ yathā---",
    "GK16visa07cu:2166": " “ajāyata ratistasyāstvayi locanagocare” /",
    "GK16visa07cu:2167": " ************* COMMENTARY *************",
    "GK16visa07cu:2168": " Vijñapriyā:",
    "GK16visa07cu:2169": " (vi, na) tāmudīkṣyeti---atra pūrvārddhe rasaśabdaḥ parārddhe śṛṅgāraśabdo vācakaḥ /",
    "GK16visa07cu:2170": " nanu śrotureva kāvyaśravaṇād raso jāyate na tu svīyaratvādivaktuḥ tatkathamatra syīyarativaktūraso vācya iti cenna /",
    "GK16visa07cu:2171": " rasasya ityatra sthāyibhāvasyetyarthāt /",
    "GK16visa07cu:2172": " na caivaṃ sthāyinaḥ svaśabdavācyatāyāḥ pṛthaguktyanupapattiriti vācyam /",
    "GK16visa07cu:2173": " sthāyibhāvasyaiva rasādivācakarasaśabdena sthāyibhāvaśabdena uktirityevaṃ vācakaśabdabhedādeva pṛthagukteḥ /",
    "GK16visa07cu:2174": " ata eva rasaśabdenātra sthāyibhāva eva ukta iti /",
    "GK16visa07cu:2175": " “rasādilakṣaṇastvarthaḥ svapre 'pi na vācyaḥiti ca kāvyaprakāśakṛtā likhitam /",
    "GK16visa07cu:2176": " sthāyibhāvavācakaśabdena vācyatāmāha---ajāyateti /",
    "GK16visa07cu:2177": " ********** END OF COMMENTARY **********",
    "GK16visa07cu:2178": " vyabhicāriṇaḥ svaśabdavācyatvaṃ yathā---",
    "GK16visa07cu:2179": " “jātā lajjāvatī mugdhā priyasya paricumbane” /",
    "GK16visa07cu:2180": " atra prathame pāde “āsīnmukulitākṣī sā” iti lajjāyā anubhāvamukhena kathane yuktaḥ pāṭhaḥ /",
    "GK16visa07cu:2181": " ************* COMMENTARY *************",
    "GK16visa07cu:2182": " Vijñapriyā:",
    "GK16visa07cu:2183": " (vi, pa) vyabhicāriṇa iti---bhāvatāprāptiyogyasyeti śeṣaḥ /",
    "GK16visa07cu:2184": " tatprāptiśca nirākāṅkṣāvākyavyaṅgyatve satyeva jāyate /",
    "GK16visa07cu:2185": " atra lajjāvattvasya vidheyasya nirākāṅkṣavākyabodhyatvena bhāvatāprāptiyogyatā astyeva /",
    "GK16visa07cu:2186": " tasya svaśabdavācyatvāttu doṣaḥ /",
    "GK16visa07cu:2187": " sākaṅkṣavākyabodhyatve bhāvatāprāptiyogyatāmanāpannasya tasya svaśabdavācyatvaṃ na doṣaḥ /",
    "GK16visa07cu:2188": " yathā---“lajjānamramukhī priyeṇa hasatā bālā ciraṃ cumbane vidheye 'nuvādyaviśeṣaṇasya lajjāyā bhāvatāprāptiyogyatāmanāpannāyāḥ svaśabdenanoktirna doṣaḥ /",
    "GK16visa07cu:2189": " Locanā:",
    "GK16visa07cu:2190": " (lo, ṝ) anubhāvamukhena kathana iti---vyabhicāriṇo hi svasvānubhāva vyaktā eva sahṛdayānāmāsvādyāḥ /",
    "GK16visa07cu:2191": " iha ca yatraikatra vyabhicāriṇāmanubhāvamukhena varṇanaṃ svaśabdena tvabhidhānaṃ;",
    "GK16visa07cu:2192": " tatra na rasādimātradoṣaḥ /",
    "GK16visa07cu:2193": " kintu adhikapadākhyo vākyadoṣo 'pi /",
    "GK16visa07cu:2194": " yathā---“lajjānamramukhī priyeṇa hasatā bālā ciraṃ cumbitā“iti /",
    "GK16visa07cu:2195": " ********** END OF COMMENTARY **********",
    "GK16visa07cu:2196": " “mānaṃ mā kuru tanvaṅgi /",
    "GK16visa07cu:2197": " jñātvā yauvanamasthiram” /",
    "GK16visa07cu:2198": " atra yauvanāsthairyanivedanaṃ śṛṅgārarasasya paripanthinaḥ śāntarasasyāṅgaṃ śāntasyaiva ca vibhāva iti śṛṅgāre tatparigraho na yuktaḥ /",
    "GK16visa07cu:2199": " ************* COMMENTARY *************",
    "GK16visa07cu:2200": " Vijñapriyā:",
    "GK16visa07cu:2201": " (vi, pha) paripanthirasāṅgavibhāvaparigrahamāha---mānamiti /",
    "GK16visa07cu:2202": " yanniṣṭhaḥ sthāyibhāvaḥ sāmājike rasatāmāpadyate prakṛtarasaparipanthirasavibhāvasya taduktyaiva pratyāyanaṃ doṣa ityarthaḥ /",
    "GK16visa07cu:2203": " mānaṃ mā kuru iti---atra sāmājike rasatāmāpadyamānā ratiḥ sthāyibhāvo vaktṛniṣṭhastapratikūlaśāntarasavibhāvo yaunavāsthairyamidaṃ tenaivoktamityāha--atreti",
    "GK16visa07cu:2204": " evaṃ ca “tyajatamānamalaṃ bala vigrahairna punareti gataṃ ca turaṃ vayaḥ /",
    "GK16visa07cu:2205": " parabhṛtābhiritīva nivedite smaramate 'ramateṣṭasakhījanaḥ ” /",
    "GK16visa07cu:2206": " iti raghau yauvanāsthairyakathanaṃ na doṣaḥ /",
    "GK16visa07cu:2207": " atreṣṭasakhajaniṣṭharatibhāva eva sāmājike rasatāmāpadyate /",
    "GK16visa07cu:2208": " natviṣṭasakhajanena yauvanāsthairyamuktaṃ kintu parabhṛtābhirityadoṣaḥ atraiva yauvanāsthairyoktireva paripanthyanubhāvo granthakṛdanukto 'pi bodhyaḥ /",
    "GK16visa07cu:2209": " Locanā:",
    "GK16visa07cu:2210": " (lo, ḷ) śṛṅgāre pratikūla ityarthaḥ /",
    "GK16visa07cu:2211": " vibhāvāderityādiśabdādanubhāvasañcāriṇau /",
    "GK16visa07cu:2212": " tatra pratikūlānubhāvaparigraho yathā--- “suratotsukamālokya mṛgākṣī pathikaṃ pathi /",
    "GK16visa07cu:2213": " nirmuktasarvaviṣayā prayayau vipināntaram” //",
    "GK16visa07cu:2214": " atra nirmuktasarvaviṣayatayā vanagamanaṃ śāntarasānubhāvaḥ /",
    "GK16visa07cu:2215": " anyathā tu vanagamanaṃ kvacit kvacidabhisārādinā guṇaḥ /",
    "GK16visa07cu:2216": " evaṃ vyabhicāriṇo 'pi /",
    "GK16visa07cu:2217": " ********** END OF COMMENTARY **********",
    "GK16visa07cu:2218": " “dhavalayati śiśirarociṣi bhuvanatalaṃ lokalocanānde īṣatkṣiptakaṭākṣā smeramukhaī sā nirīkṣyatāṃ tanvī” //",
    "GK16visa07cu:2219": " atra rasasyoddīpanālambanavibhāvaparyavasāyinau sthitāviti kaṣṭakalpanā /",
    "GK16visa07cu:2220": " ************* COMMENTARY *************",
    "GK16visa07cu:2221": " Vijñapriyā:",
    "GK16visa07cu:2222": " (vi, ba) anubhāvasya kaṣṭakalpanayāprakāśamāha---dhavalayatīti /",
    "GK16visa07cu:2223": " nirīkṣiteti /",
    "GK16visa07cu:2224": " arthāt puṃsā /",
    "GK16visa07cu:2225": " uddīpanaṃ candraḥ /",
    "GK16visa07cu:2226": " ālambanaṃ nāyikā /",
    "GK16visa07cu:2227": " anubhāvasya saharṣacakṣuḥ prasāraṇasya paryavasāyinau praṇidhānātiśayenaiva bodhakau ityarthaḥ /",
    "GK16visa07cu:2228": " draṣṭuḥ śāntatve vairāgyeṇa cakṣurnimīlanasyāpi sambhavāt /",
    "GK16visa07cu:2229": " prakaraṇapratisandhānavṛcchreṇa tu uktānubhāvaprakāśaḥ /",
    "GK16visa07cu:2230": " Locanā:",
    "GK16visa07cu:2231": " (lo, e) anubhāvaparyavasāyinau iti /",
    "GK16visa07cu:2232": " rasaparyavasāyitve kaṭākṣakṣepaṇāderanubhāvatvaṃ suvyaktaṃ bhavet /",
    "GK16visa07cu:2233": " iha ca kaṭākṣakṣepaṇādīni tasyā nāyakaviṣayatvaratyuddhodhakāryāṇi atrānyena kena sahopapannāni jhaṭityaniścitapratītikāraṇatvāt /",
    "GK16visa07cu:2234": " yadvā kasyacinnāyakasyā nirīkṣyamāṇo rūpānubhāvaḥ tasyā ratyudvodhako na jāta iti kaṭākṣākṣepavikṣepavibhāvayoḥ śṛṅgārarasaparyavasānābhāvādityarthaḥ",
    "GK16visa07cu:2235": " ********** END OF COMMENTARY **********",
    "GK16visa07cu:2236": " “pariharati ratiṃ matiṃ lunīte skhalatitarāṃ parivartate ca bhūyaḥ /",
    "GK16visa07cu:2237": " iti bata viṣamā daśāsya dehaṃ paribhavati prasabhaṃ kimatra kurmaḥ” //",
    "GK16visa07cu:2238": " atra ratiparihārādīnāṃ karuṇādāvapi sambhavātkāminīrūpo vibhāvaḥ kṛcchrādākṣepyaḥ /",
    "GK16visa07cu:2239": " ************* COMMENTARY *************",
    "GK16visa07cu:2240": " Vijñapriyā:",
    "GK16visa07cu:2241": " (vi, bha) vibhāvasya kṛcchrāt kalpanamāha---pariharatīti /",
    "GK16visa07cu:2242": " pariharatītyādau sarvatra mumān karttā /",
    "GK16visa07cu:2243": " bata khede ityasya viṣamā taśā asya dehamityanvayaḥ /",
    "GK16visa07cu:2244": " prasabhaṃ balāt /",
    "GK16visa07cu:2245": " atreti---atrāpi prakaraṇapratisandhānakṛcchragamyam /",
    "GK16visa07cu:2246": " ********** END OF COMMENTARY **********",
    "GK16visa07cu:2247": " akāṇḍe prathanaṃ yathā---veṇīsaṃhāre dvitīye 'ṅke pravartamānānekavīrasaṃkṣaye 'kāle duryodhanasya bhānumatyā saha śṛṅgāraprathanam /",
    "GK16visa07cu:2248": " chedo yathā--vīracarite rāghavabhārgavayordhārādhirūḍhe 'nyonyasaṃrambhe kaṅkaṇamocanāya gacchāmīti rāghavasyoktiḥ /",
    "GK16visa07cu:2249": " ************* COMMENTARY *************",
    "GK16visa07cu:2250": " Vijñapriyā:",
    "GK16visa07cu:2251": " (vi, ma) kaṅkaṇamocanaṃ vivāhottaramāṅgalyakriyāviśeṣaḥ /",
    "GK16visa07cu:2252": " ********** END OF COMMENTARY **********",
    "GK16visa07cu:2253": " punaḥ punardeptiryathā--kumārasaṃbhave rativilāpe /",
    "GK16visa07cu:2254": " ************* COMMENTARY *************",
    "GK16visa07cu:2255": " Vijñapriyā:",
    "GK16visa07cu:2256": " (vi, ya) rativilāpa iti--- “atha sā punare vihvalā vasudhāliṅganadhūsarastanī /",
    "GK16visa07cu:2257": " vilalāpa vikīrṇamūrddhajā samaduḥ khāmiva kurvatī sthalīm //",
    "GK16visa07cu:2258": " “ityupakramya pravarttite dhārāvāhike karuṇarase madhau dṛṣṭe--- “tamavekṣya ruroda sā bhṛśaṃ stanasaṃbādhamuro jaghāna ca /",
    "GK16visa07cu:2259": " “iti viśipya punardeptiḥ /",
    "GK16visa07cu:2260": " Locanā:",
    "GK16visa07cu:2261": " (lo, ai) rativilāpeti---atha mohaparāyaṇā satītyādinā paripuṣṭimāgatasyāpi karuṇasya“atha sā punareva vihvalā“ityanena kaṇṭhaparipūrṇabhojyasya punarbhojyadānena vairasyam /",
    "GK16visa07cu:2262": " ********** END OF COMMENTARY **********",
    "GK16visa07cu:2263": " aṅgino 'nanusaṃdhānāṃ yathā--ratnāvalyāṃ caturtheṅke bābhravyāgamane sāgarikāyā vismṛtiḥ /",
    "GK16visa07cu:2264": " ************* COMMENTARY *************",
    "GK16visa07cu:2265": " Vijñapriyā:",
    "GK16visa07cu:2266": " (vi, ra) sāgarikāyā vismṛtiriti---sāgarikā ratnāvalī /",
    "GK16visa07cu:2267": " tannāṭake 'ṅginī /",
    "GK16visa07cu:2268": " ********** END OF COMMENTARY **********",
    "GK16visa07cu:2269": " anaṅgasya kīrtanaṃ yathā--karpūramañjaryā rājanāyikayoḥ svayaṃ kṛtaṃ vasantasya varṇanamanādṛtya bandivarṇitasya praśaṃsanam /",
    "GK16visa07cu:2270": " aṅgasyātivistṛtiryathā---kirāte surāṅganāvilāsādiḥ /",
    "GK16visa07cu:2271": " ************* COMMENTARY *************",
    "GK16visa07cu:2272": " Vijñapriyā:",
    "GK16visa07cu:2273": " (vi, la) anaṅgasyeti---prakrāntarasānupakārakasyetyarthaḥ /",
    "GK16visa07cu:2274": " vandivarṇitasyeti /",
    "GK16visa07cu:2275": " rājñā iti śeṣaḥ /",
    "GK16visa07cu:2276": " kirātārjunīye bhāravau /",
    "GK16visa07cu:2277": " ********** END OF COMMENTARY **********",
    "GK16visa07cu:2278": " prakṛtayo divyā adivyā divyādivyāśceti /",
    "GK16visa07cu:2279": " teṣāṃ dhīrodāttāditā /",
    "GK16visa07cu:2280": " teṣāmapyuttamādhamamadhyamatvam /",
    "GK16visa07cu:2281": " ************* COMMENTARY *************",
    "GK16visa07cu:2282": " Locanā:",
    "GK16visa07cu:2283": " (lo, o) prakṛtiviparyayākhyaṃ doṣaṃ ca vyācaṣṭe---prakṛtaya ityādi /",
    "GK16visa07cu:2284": " divyā mahendrādayaḥ śrīkṛṣṇādayaśca /",
    "GK16visa07cu:2285": " adivyā duṣma (ṣya) ntādayaḥ /",
    "GK16visa07cu:2286": " divyādivyāḥ śrīrāmacandrādayaḥ ityādi prāgeva uktam /",
    "GK16visa07cu:2287": " dhīrodāttādīnām anyatamāśrayatvasya sambhave 'pi prāyeṇa vīrādipradhānatvameva /",
    "GK16visa07cu:2288": " teṣāṃ lakṣaṇāni uktāni /",
    "GK16visa07cu:2289": " ********** END OF COMMENTARY **********",
    "GK16visa07cu:2290": " teṣu ca yo yathābhūtastasyāyathāvarṇane prakṛtiviparyayo doṣaḥ /",
    "GK16visa07cu:2291": " yathā--dhīrodāttasya rāmasya dhīroddhatavacchadmanā vālivadhaḥ /",
    "GK16visa07cu:2292": " yathā vā---kumārasaṃbhave uttamadevatayoḥ pārvatīparameścarayoḥ saṃbhogaśṛṅgāravarṇanam /",
    "GK16visa07cu:2293": " “idaṃ pitroḥ saṃbhogavarṇanamivātyantamanucitam” ityāhuḥ /",
    "GK16visa07cu:2294": " ************* COMMENTARY *************",
    "GK16visa07cu:2295": " Vijñapriyā:",
    "GK16visa07cu:2296": " (vi, va) divyā ityādiṣu divyādināyikāyā ityarthaḥ /",
    "GK16visa07cu:2297": " divyā--devāḥ adivyā manuṣyāḥ /",
    "GK16visa07cu:2298": " divyādivyā devāvatārā mānuṣāḥ tadīyāḥ prakṛtaya ityarthaḥ /",
    "GK16visa07cu:2299": " arthānaucityamanyadveti yaduktaṃ tadṛrśayati--",
    "GK16visa07cu:2300": " Locanā:",
    "GK16visa07cu:2301": " (lo, au) uttamadevatayoḥ śṛṅgārarasavarṇanamanucitamiti yaduktaṃ tatrāyamevāśayaḥ /",
    "GK16visa07cu:2302": " ye ye śṛṅgāravyañjakāḥ rahasyārthāḥ pitrorvarṇayitumanucitāste uttamadevatāniṣṭā",
    "GK16visa07cu:2303": " na varṇanīyāḥ anyathā raghuvaṃśe rāvaṇavadhānantaraṃ svarājyamabhinivṛttasya rāmacandrasya",
    "GK16visa07cu:2304": " sītāsamvādavarṇanaṃ tādṛśaṃvānyanmahākaviniṣṭatvamanucitaṃ syāt /",
    "GK16visa07cu:2305": " anucitameva sakalamahākavīnāṃ prabandheṣu tathā tathā varṇanamasamañjasaṃ syāt /",
    "GK16visa07cu:2306": " evamadivyānāṃ svaḥ- pātālagamanasamudralaṅghanādiḥ /",
    "GK16visa07cu:2307": " etadvastu mahānubhāvakuvalayāśvāderyad vṛttamitihāsādiprasiddhaṃ varṇanīyameva /",
    "GK16visa07cu:2308": " anyathā varṇanasyaiva doṣāvahatvāt /",
    "GK16visa07cu:2309": " evamanyasyāpi kṛtyānaucityasya varṇana prakṛtiviparyyayākhyo doṣo boddhavyaḥ /",
    "GK16visa07cu:2310": " ********** END OF COMMENTARY **********",
    "GK16visa07cu:2311": " anyadanaucityaṃ deśakālādīnāmanyathā yadvarṇanam /",
    "GK16visa07cu:2312": " tathā sati hi kāvyasyāsatyatāpratibhāsena vineyānāmunmukhīkārāsaṃbhavaḥ /",
    "GK16visa07cu:2313": " ************* COMMENTARY *************",
    "GK16visa07cu:2314": " Vijñapriyā:",
    "GK16visa07cu:2315": " (vi, śa) anyadanaucityamiti---deśakāleti /",
    "GK16visa07cu:2316": " divi mānuṣabhāṣāvarṇanaṃ deśānucitam /",
    "GK16visa07cu:2317": " ekartau anyartudharmavarṇanaṃ kālānucitam /",
    "GK16visa07cu:2318": " Locanā:",
    "GK16visa07cu:2319": " (lo, a) anyadanaucityaṃ darśayati--anyaditi--deśakālādirityādiśabdena nāyikāyāḥ pādaprahārādiḥ /",
    "GK16visa07cu:2320": " nāyakasya kopaḥ /",
    "GK16visa07cu:2321": " bālāyā dharṣṭyam /",
    "GK16visa07cu:2322": " prauḍhāyā veśyāyāścātilajjā /",
    "GK16visa07cu:2323": " pratināyakasya anvayatvam /",
    "GK16visa07cu:2324": " tathā cāha--- vaṃśavīryyaśrutādīni varṇayitvā riporapi /",
    "GK16visa07cu:2325": " tajjayānnāyakotkarṣakathanaṃ hi dhinoti naḥ //",
    "GK16visa07cu:2326": " iti /",
    "GK16visa07cu:2327": " evaṃ devatānāmavayavānāṃ śira ārabhya varṇanam /",
    "GK16visa07cu:2328": " teṣāṃ śira ārādhyatve pādārabdhavarṇanam eva iṣyate /",
    "GK16visa07cu:2329": " manuṣyāṇāṃ na pādārabdhavarṇanaṃ teṣāṃ śira ārabhya varṇanasyaiva iṣṭeḥ /",
    "GK16visa07cu:2330": " evamanayaiva diśā sakalamanaucityaṃ rasabhaṅgakāraṇaṃ prayatnena sukavibhaiḥ parihāryyam /",
    "GK16visa07cu:2331": " yaduktaṃ dhvanikṛtā--- anaucityādṛte nānyadrasabhaṅgasya kāraṇam /",
    "GK16visa07cu:2332": " aucityopanibandhastu rasasyopaniṣatparā /",
    "GK16visa07cu:2333": " ********** END OF COMMENTARY **********",
    "GK16visa07cu:2334": " ebhyaḥ pṛthagalaṅkāradoṣāṇāṃ naiva saṃbhavaḥ // VisSd_7.15 //",
    "GK16visa07cu:2335": " ebhya uktadoṣebhyaḥ /",
    "GK16visa07cu:2336": " ************* COMMENTARY *************",
    "GK16visa07cu:2337": " Vijñapriyā:",
    "GK16visa07cu:2338": " (vi, ṣa) iti doṣānuktvālaṅkāradoṣā api eṣvevāntarbhavanti ityāha--ebhyaḥ pṛthagiti /",
    "GK16visa07cu:2339": " Locanā:",
    "GK16visa07cu:2340": " (lo, ā) nanu yadyeta eva doṣāstadā prācīnoktāḥ punaralaṅkāradoṣā ityāha /",
    "GK16visa07cu:2341": " ebhyaḥ ityādibhya iti /",
    "GK16visa07cu:2342": " kathaṃ tebhyo 'pṛthagityāha---",
    "GK16visa07cu:2343": " ********** END OF COMMENTARY **********",
    "GK16visa07cu:2344": " tathāhi--upamāyāmasādṛśyāsaṃbhavayorupamānasya jāti pramāṇagatanyanatvādhikatvayorarthāntaranyāse utprekṣitārthasamarthane cānucitārthatvam",
    "GK16visa07cu:2345": " ************* COMMENTARY *************",
    "GK16visa07cu:2346": " Vijñapriyā:",
    "GK16visa07cu:2347": " (vi, sa) atra yo yadalaṅkāradoṣo yatrāntarbhavati tadāha---upamāyāmiti /",
    "GK16visa07cu:2348": " asādṛśyam---upamānopameyayoḥ sādṛśyābhāvaḥ /",
    "GK16visa07cu:2349": " asambhavaścopamānāprasiddhiḥ /",
    "GK16visa07cu:2350": " jātipramāṇeti /",
    "GK16visa07cu:2351": " pramāṇaṃ parimāṇam /",
    "GK16visa07cu:2352": " upameyajātyapekṣayā upamānajāterupameyaparimāṇāpekṣayopamānaparimāṇasya cātyantanyūnādhikatvayoranucitārthatvamityarthaḥ /",
    "GK16visa07cu:2353": " evamutprekṣitārthasyārthāntaranyāsena samarthena ca tadaiva doṣastasyānucitārthatvamityarthaḥ /",
    "GK16visa07cu:2354": " nanu paśubhūtā raṇādhvare ityatra śūrāṇāṃ kātaratvavyañjanayā teṣāṃ nindāvyañjanamevānucitārthatvaṃ darśitam /",
    "GK16visa07cu:2355": " asādṛśyāsambhavayoruprekṣitārthasamarthane naetādṛśamanaucityaṃ kintu pratipādyamānārthālīkatvamevānaucityaṃ vācyaṃ tathā ca kathamubhayasādhāraṇamanaucityam",
    "GK16visa07cu:2356": " yadi ca aucityābhāva eva tarhi ityucyate tadā samastadoṣāṇāmeva anucitatvenaitasya doṣaviśeṣatvānupapattiriti cetsatyam /",
    "GK16visa07cu:2357": " doṣāntaralakṣaṇānāghrātatve sati aucityābhāva eva tallakṣaṇam /",
    "GK16visa07cu:2358": " ********** END OF COMMENTARY **********",
    "GK16visa07cu:2359": " krameṇa yathā---",
    "GK16visa07cu:2360": " “grathnāmi kāvyaśaśinaṃ vitatārtharaśmim” /",
    "GK16visa07cu:2361": " ************* COMMENTARY *************",
    "GK16visa07cu:2362": " Locanā:",
    "GK16visa07cu:2363": " (lo, i) tathā hīti--atra kāvyasya śaśinā na sādṛśyam /",
    "GK16visa07cu:2364": " ********** END OF COMMENTARY **********",
    "GK16visa07cu:2365": " “prajvalajjaladhārāvānnapatanti śarāstava” /",
    "GK16visa07cu:2366": " ************* COMMENTARY *************",
    "GK16visa07cu:2367": " Vijñapriyā:",
    "GK16visa07cu:2368": " (vi, ha) krameṇeti---grathnāmītyatra asādṛśyam /",
    "GK16visa07cu:2369": " kāvyaṃ śaśīva ityupamā /",
    "GK16visa07cu:2370": " atra rūpakatve 'pi sa eva doṣastasyapi sādṛśyamūlatvād upamānāsambhave---prajvaladiti -- prajvalantyo jaladhārā hmaprasiddhāḥ /",
    "GK16visa07cu:2371": " nanvatrābhūtopamā syāditi cenna,",
    "GK16visa07cu:2372": " sambhāvanayāpi yatropamānaprasiddhistatraivābhūtopamātvāt /",
    "GK16visa07cu:2373": " yathā--- sarvapadmaprabhāsāraḥ samāhṛta iva kvacit /",
    "GK16visa07cu:2374": " tvadānanaṃ vibhāvīti tāmabhūtopamāṃ viduḥ //",
    "GK16visa07cu:2375": " ityatra daṇḍiṃ nā kvacitpadena straṣṭurvidheḥ kvacit sarvapadmaprabhāharaṇasambhāvanāṃ pradarśya tādṛśopamānenābhūtopamā darśitā /",
    "GK16visa07cu:2376": " ata eva bālapravāvalaviṭapaprabhāva lateva ityatrāpi vaṭādiviṭame latādarśanāt pravālaviṭape latāṃ sambhāvya tadupamā kṛtā /",
    "GK16visa07cu:2377": " prakṛte tu jale jvalanasya sarvathā bādhāt prajvalajjaladhārāyāḥ sambhāvanāśakyatvāt /",
    "GK16visa07cu:2378": " Locanā:",
    "GK16visa07cu:2379": " (lo, ī) jaladhārāṇāṃ prajvalanam asambhavi /",
    "GK16visa07cu:2380": " ********** END OF COMMENTARY **********",
    "GK16visa07cu:2381": " “caṇḍāla iva rājāsau saṃgrāme 'dhikasāhasaḥ” /",
    "GK16visa07cu:2382": " “karpūrakhaṇḍa iva rājati candrabimbam” /",
    "GK16visa07cu:2383": " ************* COMMENTARY *************",
    "GK16visa07cu:2384": " Vijñapriyā:",
    "GK16visa07cu:2385": " (vi, ka) upameyajātyapekṣayopamānajāteratyantanyūnatvamāha---caṇḍāla iveti /",
    "GK16visa07cu:2386": " atra rājajātyapekṣayā caṇḍālajāteratyantanyūnatvam /",
    "GK16visa07cu:2387": " upamānaparimāṇopekṣayopamānaparimāṇasyātyantanyūnatvamudāharati---karpūra iti /",
    "GK16visa07cu:2388": " ********** END OF COMMENTARY **********",
    "GK16visa07cu:2389": " “haravannīlakaṇṭho 'yaṃ virājati śikhāvalaḥ” /",
    "GK16visa07cu:2390": " “stanāvadrisamānau te” /",
    "GK16visa07cu:2391": " ************* COMMENTARY *************",
    "GK16visa07cu:2392": " Vijñapriyā:",
    "GK16visa07cu:2393": " (vi, kha) evaṃ jātiparimāṇayorādhikyamapyāha---haravaditi /",
    "GK16visa07cu:2394": " stanāviti ca /",
    "GK16visa07cu:2395": " śikhābalo mayūraḥ /",
    "GK16visa07cu:2396": " avasthābhedena haraśarīrasyānekavyaktitvāt haratvamapi jātiḥ śikhābhalatvāpekṣayādhikā /",
    "GK16visa07cu:2397": " Locanā:",
    "GK16visa07cu:2398": " (lo, u) rājñaścaṇḍālena,",
    "GK16visa07cu:2399": " candrasya karpūrakhaṇḍena,",
    "GK16visa07cu:2400": " harasya nīlakaṇṭhena,",
    "GK16visa07cu:2401": " stanayoścādriṇā ca sāmyam /",
    "GK16visa07cu:2402": " ********** END OF COMMENTARY **********",
    "GK16visa07cu:2403": " “divākarādrakṣati yo guhāsu līnaṃ divābhītamivāndhakāram /",
    "GK16visa07cu:2404": " kṣudre 'pi nūnaṃ śaraṇaṃ prapanne mamatvamuccaiḥ śirasāmatīva” //",
    "GK16visa07cu:2405": " evamādiṣūtprekṣitārthasyāsaṃ tratatayaiva pratibhāsanaṃ svarūpamityanucitameva tatsamarthanam /",
    "GK16visa07cu:2406": " ************* COMMENTARY *************",
    "GK16visa07cu:2407": " Vijñapriyā:",
    "GK16visa07cu:2408": " (vi, ga) arthāntaranyāsenotprekṣitārthasamarthanamāha---divākarāditi /",
    "GK16visa07cu:2409": " yo himālayo guhāsu līnamandhakāraṃ divākarād rakṣati /",
    "GK16visa07cu:2410": " atrotprekṣate---bhītamiveti /",
    "GK16visa07cu:2411": " atrārthāntaranyāsamāha---kṣudro 'pīti /",
    "GK16visa07cu:2412": " uccaiḥ śirasāṃ mahimnā uccamaulīnāmarthānmahatām uccaiḥ śikharāṇāṃ ca /",
    "GK16visa07cu:2413": " atra doṣaṃ darśayati---evamādiṣviti /",
    "GK16visa07cu:2414": " samarthanam---satyatvena pratipādanam /",
    "GK16visa07cu:2415": " tamaso bhayaṃ ca sarvathaivālīkamutprekṣitam /",
    "GK16visa07cu:2416": " kathaṃ tasyārthantaranyāsena satyatayā pratipādanamityarthaḥ /",
    "GK16visa07cu:2417": " Locanā:",
    "GK16visa07cu:2418": " (lo, ū) divākarādau cotprekṣitārthasya samarthane 'naucityaṃ darśayati---utprekṣitārthasyetyādi /",
    "GK16visa07cu:2419": " asadbhūtatayaiva pratibhāsanam,",
    "GK16visa07cu:2420": " sambhāvanaviṣayatvādityarthaḥ /",
    "GK16visa07cu:2421": " divābhīta ullūkaḥ /",
    "GK16visa07cu:2422": " atha vā--divā divasādbhītamityandhakāraviśeṣaṇam /",
    "GK16visa07cu:2423": " yo himālayaḥ,",
    "GK16visa07cu:2424": " śiraḥ śṛṅgaṃ mūrdhā vā /",
    "GK16visa07cu:2425": " ********** END OF COMMENTARY **********",
    "GK16visa07cu:2426": " yamakasya pādatrayagatasyāprayuktatvaṃ doṣaḥ /",
    "GK16visa07cu:2427": " yathā---",
    "GK16visa07cu:2428": " “sahasābhijanaiḥ snigdhaiḥ saha sā kuñjamandiram /",
    "GK16visa07cu:2429": " udite rajanīnāthe sahatāyāti sundarī” //",
    "GK16visa07cu:2430": " ************* COMMENTARY *************",
    "GK16visa07cu:2431": " Vijñapriyā:",
    "GK16visa07cu:2432": " (vi, gha) sahaseti---sā sundarī nāyikā strigdhairālijanaiḥ saha sahasā sasmitā udite rajanīnāthe sahasā tatkṣaṇaṃ kuñjamandiraṃ yātītyarthaḥ",
    "GK16visa07cu:2433": " Locanā:",
    "GK16visa07cu:2434": " (lo, ṛ) ālijanaiḥ saha sārdhaṃ sahasā vegena sahasā hasena saha vartamānā /",
    "GK16visa07cu:2435": " ********** END OF COMMENTARY **********",
    "GK16visa07cu:2436": " utprekṣāyāṃ yathāśabdasyotprekṣādyaṃtakatve 'vācakatvam /",
    "GK16visa07cu:2437": " ************* COMMENTARY *************",
    "GK16visa07cu:2438": " Locanā:",
    "GK16visa07cu:2439": " (lo, ṝ) yathāśabdo hi ivādiśabdavannotprekṣāyā vācakaḥ /",
    "GK16visa07cu:2440": " ********** END OF COMMENTARY **********",
    "GK16visa07cu:2441": " yathā---",
    "GK16visa07cu:2442": " “eṣa mūrto yathā dharmaḥ kṣitipo rakṣati kṣitim” /",
    "GK16visa07cu:2443": " ************* COMMENTARY *************",
    "GK16visa07cu:2444": " Vijñapriyā:",
    "GK16visa07cu:2445": " (vi, ṅa) utprekṣādyotakatva iti---utprekṣābhidhānārthaṃ prayuktatva ityarthaḥ /",
    "GK16visa07cu:2446": " eṣa iti /",
    "GK16visa07cu:2447": " dharmaḥ puṇyaṃ tasya mūrtyabhāvāttadutprekṣā na tu dharmarūpadevatopamā,",
    "GK16visa07cu:2448": " tadā mūrtitvaviśeṣaṇavaiyarthyāpātāt /",
    "GK16visa07cu:2449": " ********** END OF COMMENTARY **********",
    "GK16visa07cu:2450": " evamanuprāse vṛttiviruddhasya pratikūlavarṇatvam /",
    "GK16visa07cu:2451": " yathā---",
    "GK16visa07cu:2452": " “ovaṭṭai ullaṭṭai--",
    "GK16visa07cu:2453": " ityādau /",
    "GK16visa07cu:2454": " ************* COMMENTARY *************",
    "GK16visa07cu:2455": " Vijñapriyā:",
    "GK16visa07cu:2456": " (vi, ca) evamiti /",
    "GK16visa07cu:2457": " vṛttivirodhastadrasapratikūlavarṇānāṃ sthitiḥ /",
    "GK16visa07cu:2458": " “ovaṭṭa'; ityādikaṃ prāg vyākhyātam /",
    "GK16visa07cu:2459": " Locanā:",
    "GK16visa07cu:2460": " (lo, ḷ) vṛttiḥ niyatavarṇagato yo rasaviṣayo vyāpāraḥ /",
    "GK16visa07cu:2461": " ********** END OF COMMENTARY **********",
    "GK16visa07cu:2462": " upamāyāṃ ca sādhāraṇadharmasyādhikanyūnatvayoradhikapadatvaṃ nyūnapadatvaṃ ca /",
    "GK16visa07cu:2463": " ************* COMMENTARY *************",
    "GK16visa07cu:2464": " Vijñapriyā:",
    "GK16visa07cu:2465": " (vi, cha) sādhāraṇadharmasyeti /",
    "GK16visa07cu:2466": " upameye 'nirdiṣṭadharmasamānadharmasyopamāne nirdeśo 'dhikatvam /",
    "GK16visa07cu:2467": " upameye nirdiṣṭadharmasamānadharmasyopamānenupādānaṃ nyūnatvam /",
    "GK16visa07cu:2468": " ********** END OF COMMENTARY **********",
    "GK16visa07cu:2469": " krameṇodāharaṇam---",
    "GK16visa07cu:2470": " “nayanajyotiṣā bhāti śaṃbhumūtisitadyutiḥ /",
    "GK16visa07cu:2471": " vidyuteva śaranmegho nīlavāridakhaṇḍavṛk” //",
    "GK16visa07cu:2472": " atra bhagavato nīlakaṇṭhatvasyāpratipādanāccaturthapādo 'dhikaḥ /",
    "GK16visa07cu:2473": " ************* COMMENTARY *************",
    "GK16visa07cu:2474": " Vijñapriyā:",
    "GK16visa07cu:2475": " (vi, ja) nayanajyotiṣeti---atra śambhurupameyaḥ /",
    "GK16visa07cu:2476": " śaranmegha upamānam,",
    "GK16visa07cu:2477": " nayanajyotirvidyut /",
    "GK16visa07cu:2478": " bhūtisitatvaśāradīyalabdhaśubhratvayośca samānadharmayorastyeva nirdeśaḥ /",
    "GK16visa07cu:2479": " kintu śambhorupameyasya nīlakaṇṭhatvānupādānāttatsamānadharmanīlavāridyotyāderupamāne śaranmeghe ādhikyamāha---atreti /",
    "GK16visa07cu:2480": " samānadharma evāyaṃ niyamaḥ /",
    "GK16visa07cu:2481": " varmāntaropādāne tu vādhikyam;",
    "GK16visa07cu:2482": " yathātraiva nabhomaṇḍalamadhyama iti vaturthapādakaraṇe /",
    "GK16visa07cu:2483": " Locanā:",
    "GK16visa07cu:2484": " (lo, e) sabalākatvaṃ vācyam /",
    "GK16visa07cu:2485": " ********** END OF COMMENTARY **********",
    "GK16visa07cu:2486": " “kamalāliṅgitastārahārahārī muraṃ dviṣan /",
    "GK16visa07cu:2487": " vidyudvabhūṣito nīlajīmūta iva rājate” //",
    "GK16visa07cu:2488": " atropamānasya sabalākatvaṃ vācyam /",
    "GK16visa07cu:2489": " ************* COMMENTARY *************",
    "GK16visa07cu:2490": " Vijñapriyā:",
    "GK16visa07cu:2491": " (vi, jha) nyūnatvamāha---kamaleti /",
    "GK16visa07cu:2492": " kamalayā lakṣmyā āliṅgitaḥ,",
    "GK16visa07cu:2493": " ujjvalahāravāṃśca muraṃ dviṣan murārī rājate /",
    "GK16visa07cu:2494": " vidyudvibhūṣito nīlajīmūta iva ityarthaḥ /",
    "GK16visa07cu:2495": " atra lakṣmīsthānīyā vidyut hārasthānīyāyā bālākāyā nyūnatvamiti bhaṅgyā pratipādayati---atreti /",
    "GK16visa07cu:2496": " Locanā:",
    "GK16visa07cu:2497": " (lo, ai) upameyasya tārahāratvasya vacanāt /",
    "GK16visa07cu:2498": " ********** END OF COMMENTARY **********",
    "GK16visa07cu:2499": " asyāmevopamānopameyayoliṅgavacanabhedasya kālapuruṣavidhyādibhedasya ca bhagnaprakramatvam /",
    "GK16visa07cu:2500": " krameṇodāharaṇam---",
    "GK16visa07cu:2501": " “sudheva vimalaścandraḥ” /",
    "GK16visa07cu:2502": " “jyotsnā iva sitā kīrtiḥ” /",
    "GK16visa07cu:2503": " ************* COMMENTARY *************",
    "GK16visa07cu:2504": " Vijñapriyā:",
    "GK16visa07cu:2505": " (vi, ña) asyāmeveti /",
    "GK16visa07cu:2506": " upamāyāmevetyarthaḥ /",
    "GK16visa07cu:2507": " bhagranaprakramatvamiti /",
    "GK16visa07cu:2508": " yalliṅgena ekadvyādiyadvacanena copameyoktyupakrama upamānasyāpi talliṅgakatvena tadvacanena coktirākāṅkṣitā tathātvānuktau kramabhaṅga ityarthaḥ",
    "GK16visa07cu:2509": " evaṃ varttamānādikālabhedasya ca bhagnaprakramatvamityarthaḥ /",
    "GK16visa07cu:2510": " ākāṅkṣitarūpeṇānabhidhānāt /",
    "GK16visa07cu:2511": " sudheva ityatra strīpuliṅgabhedaḥ /",
    "GK16visa07cu:2512": " jyotstrā iva ityatra vacanabhedaḥ /",
    "GK16visa07cu:2513": " ********** END OF COMMENTARY **********",
    "GK16visa07cu:2514": " “kāpyabhikhyā yatorāsīdvrajatoḥ śuddhaveṣayoḥ /",
    "GK16visa07cu:2515": " himanirmuktayoyāge citracandramasoriva” //",
    "GK16visa07cu:2516": " atra tathābhūtacitrācandramasoḥ śobhā na khalvāsīt /",
    "GK16visa07cu:2517": " api tu sarvadāpi bhavati /",
    "GK16visa07cu:2518": " ************* COMMENTARY *************",
    "GK16visa07cu:2519": " Locanā:",
    "GK16visa07cu:2520": " (lo, o) asyāmupamāyāṃ sarvadāpi bhavatītyanena upamānopameyayoḥ kālabhedaḥ /",
    "GK16visa07cu:2521": " ********** END OF COMMENTARY **********",
    "GK16visa07cu:2522": " “lateva rājase tanvi /",
    "GK16visa07cu:2523": " ” atra latā rājate,",
    "GK16visa07cu:2524": " tvaṃ tu rājase /",
    "GK16visa07cu:2525": " ************* COMMENTARY *************",
    "GK16visa07cu:2526": " Vijñapriyā:",
    "GK16visa07cu:2527": " (vi, ṭa) kālabheda tvāha---kāpyabhikhyeti /",
    "GK16visa07cu:2528": " tayordilīpasudakṣiṇayorabhikhyā śobhaā citrācandramasoḥ caitre yogaḥ /",
    "GK16visa07cu:2529": " na khalu āsīt iti sārvadikśobhāsattve atītvena tadvivakṣābhāvāt /",
    "GK16visa07cu:2530": " atevetyatra puruṣabhedaḥ,",
    "GK16visa07cu:2531": " latā rājate ityeva sambhavāt /",
    "GK16visa07cu:2532": " ********** END OF COMMENTARY **********",
    "GK16visa07cu:2533": " “ciraṃ jīvatu te sūturmākaṇḍeyamuniryathā” /",
    "GK16visa07cu:2534": " atra mārkaṇḍeyamunirjāvatyeva,",
    "GK16visa07cu:2535": " na khalvetadasya “jīvatu” ityanena vidheyam /",
    "GK16visa07cu:2536": " ************* COMMENTARY *************",
    "GK16visa07cu:2537": " Vijñapriyā:",
    "GK16visa07cu:2538": " (vi, ṭha) ciraṃ jīvatvityatra vidhibhedaḥ /",
    "GK16visa07cu:2539": " ayaṃ ca svalpa eva doṣaḥ vyatyayena anvayasambhavāt /",
    "GK16visa07cu:2540": " ata eva sarvatra kāvye īdṛśa eva prayogaḥ /",
    "GK16visa07cu:2541": " ********** END OF COMMENTARY **********",
    "GK16visa07cu:2542": " iha tu yatra liṅgavacanabhede 'pi na sādhāraṇadhaparmasyānyathābhāvastatra na doṣaḥ /",
    "GK16visa07cu:2543": " krameṇodāharaṇam---",
    "GK16visa07cu:2544": " “mukhaṃ candra ivābhāti” /",
    "GK16visa07cu:2545": " ************* COMMENTARY *************",
    "GK16visa07cu:2546": " Locanā:",
    "GK16visa07cu:2547": " (lo, au) iha tviti---ayamarthaḥ--yatra liṅgādibhede hi sādhāraṇadharṇo 'bhinnaupamānopameyayordvayorapi sambandhamāpādyate tatra na pratīti sthagayati /",
    "GK16visa07cu:2548": " mukhamiti---atra bhātīti sādhāraṇamukhacandrarūpor'thaḥ sādhyaḥ /",
    "GK16visa07cu:2549": " etamuttaratrāpi /",
    "GK16visa07cu:2550": " ********** END OF COMMENTARY **********",
    "GK16visa07cu:2551": " “tadveśo 'sadṛśo 'nyābhiḥ strībhirmadhuratābhṛtaḥ /",
    "GK16visa07cu:2552": " dadhate sma parāṃ śobhāṃ tadīyā vibhramā iva” //",
    "GK16visa07cu:2553": " ************* COMMENTARY *************",
    "GK16visa07cu:2554": " Vijñapriyā:",
    "GK16visa07cu:2555": " (vi, ḍa) liṅgavacanabhede sādhāraṇadharmasya nirdiṣṭarūpeṇobhayatrānanvayo doṣabījam /",
    "GK16visa07cu:2556": " yadi tu nirdiṣṭarūpeṇaivobhayatrānvayasambhavastadā na doṣa ityāha---atra ca liṅgavacaneti /",
    "GK16visa07cu:2557": " mukhaṃ candra iveti /",
    "GK16visa07cu:2558": " atrābhātisādhāraṇadharma ubhayatraikarūpa eva liṅgadvayaṃ tu bhinnam /",
    "GK16visa07cu:2559": " vacanabhede tvāha---tadveśa iti /",
    "GK16visa07cu:2560": " madhuratayā ramyatayā bhṛtaḥ pūrṇastasyāveśaḥ parāṃ śobhāṃ dadhate dhatta ityarthaḥ /",
    "GK16visa07cu:2561": " tadha dhāraṇe ityasyaikavacane rūpam /",
    "GK16visa07cu:2562": " kīdṛśaḥ anyābhiḥ strībhirasadṛśaḥ anyastryasādhāraṇaḥ /",
    "GK16visa07cu:2563": " ṭakpratyayāntasya dṛśo rūpamidam /",
    "GK16visa07cu:2564": " tadīyā vibhramā iva--te 'pi hi parāṃ śobhāṃ dadhate /",
    "GK16visa07cu:2565": " dhāṅo bahuvacane rūpamidam /",
    "GK16visa07cu:2566": " evaṃ madhuratābhṛtaḥ madhuratāṃ bibhrataḥ /",
    "GK16visa07cu:2567": " bhṛñaḥ kkipi rūpamidam /",
    "GK16visa07cu:2568": " evamasadṛśa ityatrāpi kkipi rūpam /",
    "GK16visa07cu:2569": " liṅgādibhedeṣu prakramabhaṅgaṃ doṣāntarbhāva uktastaṃ grāhayati---pūrvodāharaṇeṣviti /",
    "GK16visa07cu:2570": " sudheva vimalaścandra ityādiṣvityarthaḥ /",
    "GK16visa07cu:2571": " Locanā:",
    "GK16visa07cu:2572": " (lo, a) sadṛśa ityasyoddeśyaviśeṣaṇatve ekavacanāntaḥ sadṛśaśabdaḥ /",
    "GK16visa07cu:2573": " pakṣe madhuratayā bhṛta iti ekavacanam /",
    "GK16visa07cu:2574": " vibhramaviśeṣaṇatve bahuvacanāntaḥ sadṛkaśabdaḥ /",
    "GK16visa07cu:2575": " dadhatīti dadhadhātorekavacanāntaṃ,",
    "GK16visa07cu:2576": " dhādhātorbahuvacanāntaṃ ca tiṅntaṃ ca padam /",
    "GK16visa07cu:2577": " ********** END OF COMMENTARY **********",
    "GK16visa07cu:2578": " pūrvodāharaṇoṣu upamānopameyayorekasyaiva sādhāraṇadharmeṇānvayasiddheḥ prakrāntasyārthasya sphuṭo 'nirvāhaḥ /",
    "GK16visa07cu:2579": " ************* COMMENTARY *************",
    "GK16visa07cu:2580": " Vijñapriyā:",
    "GK16visa07cu:2581": " (vi, ḍha) ekasyaiveti /",
    "GK16visa07cu:2582": " sādhāraṇadharmmeṇa vimalatvādinā ekasyaupameyasyaiva samānaliṅgatvādinānvayasiddherasamānaliṅgakenopamānenānvayāsiddhori tyarthaḥ /",
    "GK16visa07cu:2583": " prakrāntasyeti---ubhayānvayikatvākāṅkṣayā upakrāntasyetyarthaḥ /",
    "GK16visa07cu:2584": " ********** END OF COMMENTARY **********",
    "GK16visa07cu:2585": " evamanuprāse vaiphalyasyāpuṣṭārthatvam /",
    "GK16visa07cu:2586": " yathā--“anaṇuraṇanmaṇimekhalamaviralaśiñjānamañjumañjīram /",
    "GK16visa07cu:2587": " parisaraṇamaruṇacaraṇo /",
    "GK16visa07cu:2588": " raṇaraṇakamakāraṇaṃ kurute” //",
    "GK16visa07cu:2589": " ************* COMMENTARY *************",
    "GK16visa07cu:2590": " Vijñapriyā:",
    "GK16visa07cu:2591": " (vi, ṇa) evamiti---vaiphalyasyānuprāsārthamupāttasya viśeṣaṇasya yadvaiphalyaṃ tasyetyarthaḥ /",
    "GK16visa07cu:2592": " anu iti /",
    "GK16visa07cu:2593": " savilāsaṃ gacchantīṃ veśyāṃ dṛṣṭvā śāntasya puruṣasyoktiriyam /",
    "GK16visa07cu:2594": " he aruṇacaraṇe /",
    "GK16visa07cu:2595": " tava parisaraṇaṃ gamanaṃ karttṛ /",
    "GK16visa07cu:2596": " akāraṇam arthāt puṃsāṃ raṇaraṇakaṃ kāmacintāṃ kurute janayatītyarthaḥ /",
    "GK16visa07cu:2597": " parisaraṇaṃ kīdṛśam ?",
    "GK16visa07cu:2598": " anaṇu analpaṃ raṇantī maṇiyuktā mekhalā yatra tādṛśam /",
    "GK16visa07cu:2599": " avirataṃśiñjanaṃ mañju mañjīraṃ nūpuraṃ yatra tādṛśam /",
    "GK16visa07cu:2600": " atra vaktuḥ śāntatvena kāmoddīpakaparisaraṇaviśeṣaṇānāmapuṣṭārthatvaṃ kevalamanuprāsārthameva tadupādānam /",
    "GK16visa07cu:2601": " atra ca vaiyarthyapratiyogikāmacintopayogitve 'pi tadviśeṣaṇānāṃ prakṛtaśāntarasānupayogitvādapuṣṭārthatā /",
    "GK16visa07cu:2602": " Locanā:",
    "GK16visa07cu:2603": " (lo, ā) vaiphalyasyāpuṣṭārthatvaṃ ca citravarṇārabdhatvabhāvena prakṛtānupayogādityarthaḥ /",
    "GK16visa07cu:2604": " ********** END OF COMMENTARY **********",
    "GK16visa07cu:2605": " evaṃ samāsoktau sādhāraṇaviśeṣaṇavaśātparārthasya pratītāvapi punastasya śabdenopādānasyāprastutapraśaṃsāyāṃ",
    "GK16visa07cu:2606": " vyañjanayaiva prastutārthāvagateḥ śabdena tadabhidhānasya ca punaruktatvam /",
    "GK16visa07cu:2607": " ************* COMMENTARY *************",
    "GK16visa07cu:2608": " Vijñapriyā:",
    "GK16visa07cu:2609": " (vi, ta) evaṃ samāsoktāviti /",
    "GK16visa07cu:2610": " prākaraṇikakathanenāprākaraṇikavyañjanaṃ samāsoktiḥ /",
    "GK16visa07cu:2611": " aprākaraṇikakathanena prākaraṇikavyañjanamaprastutapraśaṃsā /",
    "GK16visa07cu:2612": " asminnalaṅkāradvaye 'prākaraṇikaprākaraṇikārthayoḥ vyaṅgyatve 'pi śabdena tadupādānaṃ punaruktatvamevetyarthaḥ /",
    "GK16visa07cu:2613": " ********** END OF COMMENTARY **********",
    "GK16visa07cu:2614": " krameṇodāharaṇam---",
    "GK16visa07cu:2615": " “anurāgavantamapi locanayordadhataṃ vapuḥ sukhamatāpakaram /",
    "GK16visa07cu:2616": " nirakāsayadravimapetavasuṃ viyadālayādaparidaggaṇikā” //",
    "GK16visa07cu:2617": " atrāparadigityetāvataiva tasyā gaṇikātvaṃ pratīyate /",
    "GK16visa07cu:2618": " ************* COMMENTARY *************",
    "GK16visa07cu:2619": " Vijñapriyā:",
    "GK16visa07cu:2620": " (vi, tha) tatra samāsoktau punaruktatvamāha---anurāgeti /",
    "GK16visa07cu:2621": " aparadik pāścimadigena gaṇikā veśyā viyadrūpādālayād āśrayāt raviṃ nirakāsayat niṣkāsayāmāsa /",
    "GK16visa07cu:2622": " kiṃbhūtam apetavasum apagatarāśimam /",
    "GK16visa07cu:2623": " aniṣkāsanopayogiviśeṣaṇasattve 'pi apetaraśmitvā nirakāsayādityāha---anurāgeti /",
    "GK16visa07cu:2624": " anu divasasya paścād rāgavantaṃ raktimāvantamapi ata eva locanayoḥ sukhaṃ sukhajanakam atāpakaṃ ca vapurdadhatamapītyarthaḥ /",
    "GK16visa07cu:2625": " atra śliṣṭaviroṣaṇavaśādanurāgavato locanasukhajanakasuśītalavapuṣmato nāyakasya vasunā dhanena rahitatvāt svagṛharūpādālayāt veśyayā niṣkāsanaṃ vyañjanayā pratīyate /",
    "GK16visa07cu:2626": " tatra ca nirdhananāyakasya yathāśliṣṭaviśeṣaṇamahimnā vyaṅgyatvaṃ,",
    "GK16visa07cu:2627": " tathā veśyāyāapi vyaṅgyatvamevocitam /",
    "GK16visa07cu:2628": " vācyatve tu punaruktirityāha---atrāparadigeveti /",
    "GK16visa07cu:2629": " Locanā:",
    "GK16visa07cu:2630": " (lo, i) anugato rāgaḥ śoṇimā, premā ca /",
    "GK16visa07cu:2631": " vasupadena raśmayaḥ dhanāni ca /",
    "GK16visa07cu:2632": " ālayaḥ āśrayaḥ gṛhaṃ ca /",
    "GK16visa07cu:2633": " gaṇikātvaṃ pratīyate /",
    "GK16visa07cu:2634": " punaḥ svaśabdenopādānena ca punaruktatvamāvahati ityarthaḥ /",
    "GK16visa07cu:2635": " ********** END OF COMMENTARY **********",
    "GK16visa07cu:2636": " “āhūteṣu vihaṅgameṣu maśako nāyān puro vāryate madhye vā dhuri vā vasaṃstṛṇamaṇirdhatte maṇīnāṃ dhuram /",
    "GK16visa07cu:2637": " khadyoto 'pi na kampate pracalituṃ madhye 'pi tejasvināṃ dhiksāmānyamacetasaṃ prabhumivānāmṛṣṭatattvāntaram” //",
    "GK16visa07cu:2638": " ************* COMMENTARY *************",
    "GK16visa07cu:2639": " Locanā:",
    "GK16visa07cu:2640": " (lo, ī) tṛṇamaṇiḥ tṛṇāpakarṣako maṇiviśeṣaḥ /",
    "GK16visa07cu:2641": " anāmṛṣṭaṃ tattvāntaraṃ yena mahīyasāmalpīyasāṃ ca padārthānāṃ bhedo na prakāśyate /",
    "GK16visa07cu:2642": " sāmānyaṃ jātiḥ sāmānyasya sarvāsu vibhaktiṣu ekarūpeṇaivāvasthiterityarthaḥ /",
    "GK16visa07cu:2643": " anucitaṃ ca vyañjanayaiva pratyuta camatkārātiśayadāyitvena gatārthatvāt /",
    "GK16visa07cu:2644": " ********** END OF COMMENTARY **********",
    "GK16visa07cu:2645": " atrācetasaḥ prabhorabhidhānamanucitam /",
    "GK16visa07cu:2646": " ************* COMMENTARY *************",
    "GK16visa07cu:2647": " Vijñapriyā:",
    "GK16visa07cu:2648": " (vi, da) aprastutapraśaṃsāyāḥ punaruktimāha---āhūteṣviti--sāmānyaṃ janaṃ dhik /",
    "GK16visa07cu:2649": " yato 'cetanaṃ bhadrābhadrādicetanarahitam /",
    "GK16visa07cu:2650": " anāmṛṣṭam aparibhāvitaṃ tattvaṃ yena tādṛśamantaraṃ mano yasya tādṛśaṃ prabhumiva /",
    "GK16visa07cu:2651": " sāmānyasya acetanatvaṃ darśayati---āhūteṣu vihaṅgameṣu vihāyasā gacchatsu janeṣu praṇiṣu āhateṣu vihāyogāmitvāt pura āyān āgacchan maśako 'pi na vāryate,",
    "GK16visa07cu:2652": " vāraṇā eva nivarttate /",
    "GK16visa07cu:2653": " gamanamevātra vidheyaṃ bodhyaṃ tadeva sāmānye cetanatvapratipādanasambhavāt /",
    "GK16visa07cu:2654": " tathā tṛṇamaṇistu tṛṇākarṣako 'lpamūlyo maṇiḥ dhuri vā madhye vā vasan rathaśobhākārakamahāmūlyamaṇīnāṃ dhuraṃ rathaśobhākaraṇarūpaṃ dhuraṃ bhāraṃ vidhatte /",
    "GK16visa07cu:2655": " “dhūḥ strī klībe yānamukham “iti koṣaḥ /",
    "GK16visa07cu:2656": " yānaṃ ratham /",
    "GK16visa07cu:2657": " madhye ityatropasthitatvāt yānasyeti labhyate /",
    "GK16visa07cu:2658": " madhye vasan ityatra madhyevāridhi vā vasan iti kvacit pāṭhaḥ /",
    "GK16visa07cu:2659": " tadā ca madhye vāridheḥ madhye vā vasan punaḥ punarvasannityarthaḥ /",
    "GK16visa07cu:2660": " maṇīnāṃ vāridhvāsasādharmyānmahāmūlyamaṇīnāṃ dhuraṃ maṇitvena gaṇyatvarūpāṃ dhuraṃ bhāram ityarthaḥ /",
    "GK16visa07cu:2661": " madhye 'pi iti apikārasya tejasviṣu anvayaḥ /",
    "GK16visa07cu:2662": " ata etādṛśāyuktakāritvātsāmānyaṃ dhik ityarthaḥ /",
    "GK16visa07cu:2663": " atreti /",
    "GK16visa07cu:2664": " acetāḥ prabhuḥ prākaraṇikaḥ /",
    "GK16visa07cu:2665": " maśakādayo 'prākaraṇikāḥ /",
    "GK16visa07cu:2666": " teṣām abhidhānavaśādeva acecasaḥ prabhoḥ vyañjanayā lābhe tadabhidhānaṃ punaruktamityarthaḥ /",
    "GK16visa07cu:2667": " ********** END OF COMMENTARY **********",
    "GK16visa07cu:2668": " evamanuprāse prasiddhyabhāvasya khyātaviruddhatvam /",
    "GK16visa07cu:2669": " yathā---",
    "GK16visa07cu:2670": " “cakrādhiṣṭhatatāṃ cakrī gotraṃ gotrabhiducchritam /",
    "GK16visa07cu:2671": " vṛṣaṃ vṛṣabhaketuśca prāyacchannasya bhūbhujaḥ” //",
    "GK16visa07cu:2672": " ************* COMMENTARY *************",
    "GK16visa07cu:2673": " Vijñapriyā:",
    "GK16visa07cu:2674": " (vi, dha) prasiddhyabhāvasyeti---anuprāsitapadārthasya nirdiṣṭakarmaṇi prasiddhyabhāva ityarthaḥ /",
    "GK16visa07cu:2675": " cakreti /",
    "GK16visa07cu:2676": " asya bhūbhujaḥ cakrādhiṣṭhitatāṃ rājamaṇḍalākramaṇaṃ cakrī viṣṇuḥ prayacchat dattavān /",
    "GK16visa07cu:2677": " evam ucchritaṃ gotraṃ gotrabhita indraḥ,",
    "GK16visa07cu:2678": " vṛṣaṃ dharmaṃ vṛṣabhaketuḥ maheśaḥ /",
    "GK16visa07cu:2679": " atraiṣṭakarmasu eṣāṃ karttṛtvaprasiddhirnāsti kintu anuprāsārthameva tathoktam /",
    "GK16visa07cu:2680": " Locanā:",
    "GK16visa07cu:2681": " (lo, u) caketi---ayamāśayaḥ,",
    "GK16visa07cu:2682": " cakaprabhṛtīnāṃ ca cakradhiṣṭitatādimātreṇa praśaṃsanaṃ na khalu prasiddham /",
    "GK16visa07cu:2683": " kintvanuprāsārthamevopanibaddham /",
    "GK16visa07cu:2684": " ********** END OF COMMENTARY **********",
    "GK16visa07cu:2685": " uktadoṣāṇāṃ ca kvacidadoṣatvaṃ kvacidguṇatvamityāha---",
    "GK16visa07cu:2686": " ************* COMMENTARY *************",
    "GK16visa07cu:2687": " Vijñapriyā:",
    "GK16visa07cu:2688": " (vi, na) uktadoṣāṇāmiti duḥ śravatvaprabhṛtīnām ityarthaḥ /",
    "GK16visa07cu:2689": " ********** END OF COMMENTARY **********",
    "GK16visa07cu:2690": " vaktari krodhasaṃyukte tathā vācye samuddhate /",
    "GK16visa07cu:2691": " raudrādau tu rase 'tyantaṃ duḥ śravatvaṃ guṇo bhavet // VisSd_7.16 //",
    "GK16visa07cu:2692": " ************* COMMENTARY *************",
    "GK16visa07cu:2693": " Locanā:",
    "GK16visa07cu:2694": " (lo, ū) adhunā padaniṣṭatvena pañcadhā vibhaktānāmeṣāṃ doṣāṇāṃ kvacit keṣāṃcidanyathātvamityāha /",
    "GK16visa07cu:2695": " kodho 'tra raudrarasatāmanāpadyamāno vivakṣitaḥ,",
    "GK16visa07cu:2696": " tasya pṛthaguktatvāt /",
    "GK16visa07cu:2697": " samuddhate samyagauddhatyaguṇayukte vastuni /",
    "GK16visa07cu:2698": " ādiśabdena bībhatsaḥ /",
    "GK16visa07cu:2699": " ********** END OF COMMENTARY **********",
    "GK16visa07cu:2700": " eṣu cāsvādasvarūpaviṣātmakatayā mukhyaguṇaprakarṣopakāritvādguṇa iti vyapadeśo bhāktaḥ /",
    "GK16visa07cu:2701": " ************* COMMENTARY *************",
    "GK16visa07cu:2702": " Vijñapriyā:",
    "GK16visa07cu:2703": " (vi, pa) vaktarīti---samuddhate pracaṇḍe bhīṣaṇe iti yāvat /",
    "GK16visa07cu:2704": " raudrādau rase atyantaṃ guṇa ityanvayaḥ /",
    "GK16visa07cu:2705": " nanu mādhuryādaya eva guṇāstatkathaṃ duḥ śravatvāderguṇatvam ityatrāha---eṣu ceti /",
    "GK16visa07cu:2706": " mādhuryādaya āsvādasvarūpaviśeṣatmakā guṇā mukhyāḥ /",
    "GK16visa07cu:2707": " teṣāṃ prakarṣarūpo ya upacāraḥ tatkāritvād aupacāriko guṇavyapadeśo yukta ityarthaḥ /",
    "GK16visa07cu:2708": " Locanā:",
    "GK16visa07cu:2709": " (lo, ṛ) mukhyo guṇo yadādityasvarūpātmako mādhuryādiḥ /",
    "GK16visa07cu:2710": " bhāktaḥ aupacārikaḥ /",
    "GK16visa07cu:2711": " ********** END OF COMMENTARY **********",
    "GK16visa07cu:2712": " krameṇa yathā---",
    "GK16visa07cu:2713": " “tadvicchedakṛśasya kaṇṭhaluṭhitaprāṇasya me nirdayaṃ krūraḥ pañcaśaraḥ śararatiśitairbhindanmano nirbharam /",
    "GK16visa07cu:2714": " śambhorbhūtakṛpāvidheyamanasaḥ proddāmanetrānala- jvālājālakarālitaḥ punarasāvāstāṃ samastātmanā” //",
    "GK16visa07cu:2715": " atra śṛṅgāre kupito vaktā /",
    "GK16visa07cu:2716": " ************* COMMENTARY *************",
    "GK16visa07cu:2717": " Vijñapriyā:",
    "GK16visa07cu:2718": " (vi, pha) atra krodhasaṃyukte vaktari duḥ śravatvaguṇamāha---tadvicchedeti /",
    "GK16visa07cu:2719": " tasyā vicchedena kṛśasya kaṇṭhalulitaprāṇasya ca me manaḥ,",
    "GK16visa07cu:2720": " krūraḥ pañcaśaraḥ atiśitaiḥ śarairnirdayaṃ bhindan,",
    "GK16visa07cu:2721": " śambhoḥ proddāmanetrānalajvālena samastātmanā karālita āstām /",
    "GK16visa07cu:2722": " śambhuḥ kathamidaṃ kariṣyatītyatrāha---bhūtakṛpeti /",
    "GK16visa07cu:2723": " bhūte prārthini mayi kṛpayā evaṃ kariṣyati /",
    "GK16visa07cu:2724": " anneti /",
    "GK16visa07cu:2725": " vicchedakaṇṭhaluṭhitādau chakāraṭhakārādayo varṇā duḥ śravāḥ kupatavaktṛkā guṇāḥ /",
    "GK16visa07cu:2726": " ********** END OF COMMENTARY **********",
    "GK16visa07cu:2727": " “mūrdhavyādhūyamānadhvanadamaradhunīlolakallolajālo- ddhūtāmbhaḥ kṣodadambhātprasabhamabhinabhaḥ kṣiptanakṣatralakṣaṇ /",
    "GK16visa07cu:2728": " ūrdhvanyastāṅighradaṇḍabhramibhararabhasodyannabhasvatpravega- bhrāntabrahmaṇḍakhaṇḍaṃ pravitaratu śivaṃ śāmbhavaṃ tāṇḍavaṃ vaḥ” //",
    "GK16visa07cu:2729": " atroddhatatāṇḍavaṃ vācyam /",
    "GK16visa07cu:2730": " ime padye mama /",
    "GK16visa07cu:2731": " raudrādirasatva etadidvatayopekṣayāpi duḥ śravatvamatyantaṃ guṇaḥ /",
    "GK16visa07cu:2732": " yathā--",
    "GK16visa07cu:2733": " “utkṛtyotkṛtya kṛttima--” ityādi /",
    "GK16visa07cu:2734": " atra bībhatso rasaḥ /",
    "GK16visa07cu:2735": " ************* COMMENTARY *************",
    "GK16visa07cu:2736": " Vijñapriyā:",
    "GK16visa07cu:2737": " (vi, ba) uddhate vācye cāha---mūrddha iti /",
    "GK16visa07cu:2738": " śāmbhavaṃ tāṇḍavaṃ nṛtyaṃ vo yuṣmākaṃ śubhaṃ pravitaratu /",
    "GK16visa07cu:2739": " tāṇḍavaṃ kīdṛśam /",
    "GK16visa07cu:2740": " mūrddhavyādhūyamānāyā dhvanantyā amaradhunyā gaṅgāyā lolena kallolajālena taraṅgasamūhena",
    "GK16visa07cu:2741": " uddhūtānāṃ kṣiptānām ambhaḥ kṣodānāṃ jalakaṇānāṃ dambhāt chalāt prasabhaṃ sahasā",
    "GK16visa07cu:2742": " abhinabho nabhasi kṣiptani nakṣatrāṇāṃ lakṣāṇi---tādṛśam /",
    "GK16visa07cu:2743": " punaḥ kīdṛśam /",
    "GK16visa07cu:2744": " ūrddhvanyastayoraṅghridaṇḍayorbhramibhareṇa bhramyādhikyena rabhasodyataḥ sahasodracchataḥ nabhasvataḥ vayoḥ pravegeṇa bhrāntaṃ brahmaṇḍakhaṇḍaṃ yatra tādṛśam /",
    "GK16visa07cu:2745": " atreti /",
    "GK16visa07cu:2746": " uddhataṃ bhīṣaṇaṃ utkṛtya ityādau bībhatso rasaḥ /",
    "GK16visa07cu:2747": " Locanā:",
    "GK16visa07cu:2748": " (lo, ṝ) uddhataṃ haratāṇaḍavam /",
    "GK16visa07cu:2749": " raudre duḥ śravatvaṃ yathā mama tātapādānāṃ--- sphuṭavikaṭacapeṭāghātanenāyamaṣṭau sapadi kulagirīn vā khaṇḍaśaścūrṇayitvā /",
    "GK16visa07cu:2750": " pralayamarūdudārasphītkṛto dhūtavātaḥ prasṛtibhiratha pārāvāramutkṣepayāmi //",
    "GK16visa07cu:2751": " ********** END OF COMMENTARY **********",
    "GK16visa07cu:2752": " suratārambhagoṣṭhyādāvaślīlatvaṃ tathā punaḥ /",
    "GK16visa07cu:2753": " tathā punariti guṇa eva /",
    "GK16visa07cu:2754": " yathā---",
    "GK16visa07cu:2755": " “karihastena saṃbādhe praviśyāntaviloḍite /",
    "GK16visa07cu:2756": " upasarpan dhvajaḥ puṃsaḥ sādhanāntarvirājate” //",
    "GK16visa07cu:2757": " atra hi suratārambhagoṣṭhyām---",
    "GK16visa07cu:2758": " “tāmbūladānavidhinā visṛjedvayasyāṃ vdyarthaiḥpadaiḥ piśunayecca rahasyavastu” iti kāmaśāstrasthitiḥ /",
    "GK16visa07cu:2759": " ādiśabdācchamakathāprabhṛtiṣu boddhavyam /",
    "GK16visa07cu:2760": " ************* COMMENTARY *************",
    "GK16visa07cu:2761": " Vijñapriyā:",
    "GK16visa07cu:2762": " (vi, bha) surateti---suratasyārambho yasyāṃ tādṛśagoṣṭhyādau ityarthaḥ /",
    "GK16visa07cu:2763": " karihasteneti /",
    "GK16visa07cu:2764": " bālikāyāḥ suratopāyasya dvayarthapadena sūcanamidam /",
    "GK16visa07cu:2765": " tathāhi puṃso dhvajaḥ patākā sādhanasya sainyasyāntarmadhye praviśyopasarpan gacchan virājate /",
    "GK16visa07cu:2766": " sādhanāntaḥ kīdṛśaṃ sambādhe nibiḍatvādāvṛte /",
    "GK16visa07cu:2767": " tarhi kathaṃ praveśa ityatrāha---karihasteneti /",
    "GK16visa07cu:2768": " kariṇāṃ hastināṃ hastena śuṇḍayā viloḍite /",
    "GK16visa07cu:2769": " bālikāsuratopāyasyātra dvyarthapadena sūcanam /",
    "GK16visa07cu:2770": " tathāhi sambādhe saṃkucite sādhanasya yonerantaḥ praviśya upasarpan gatāgataṃ kurvan puṃso dhvajaḥ liṅgaṃ virājate /",
    "GK16visa07cu:2771": " praveśopāyamāha---karihasteneti /",
    "GK16visa07cu:2772": " “tarjanyanāmikāyukte madhyamā syādvahiryadi /",
    "GK16visa07cu:2773": " karihasta iti khyātaḥ kāmaśāstraviśāradaiḥ //",
    "GK16visa07cu:2774": " “iti /",
    "GK16visa07cu:2775": " tādṛśāṅgulitrayeṇa viloḍite ityarthaḥ /",
    "GK16visa07cu:2776": " atreti /",
    "GK16visa07cu:2777": " rahasyavastu gopyavastu tat piśunayet sūcayedityarthaḥ /",
    "GK16visa07cu:2778": " goṣṭyādāvityādi padagrāhyamāha---śamakatheti /",
    "GK16visa07cu:2779": " yathā--“uttānocchūnamaṇḍūkapaṭitodarasannibhe /",
    "GK16visa07cu:2780": " kledini strīvraṇe saktirakṛmeḥ kasya jāyate //",
    "GK16visa07cu:2781": " “atra jugupsāślīlam /",
    "GK16visa07cu:2782": " prabhṛtipadagrahyaṃcāmaṅgalābhiprayavadvaktṛbodhyam /",
    "GK16visa07cu:2783": " yathā--- nirvāṇavairadahanāḥ praśamādarīṇāṃ nandantu pāṇḍutanayāḥ saha mādhavena /",
    "GK16visa07cu:2784": " raktaprasādhitabhuvaḥ kṣatavigrahāśca svasthā bhavantu kururājasutāḥ sabhṛtyāḥ //",
    "GK16visa07cu:2785": " atra kurūṇāṃ bhāvyamaṅgalakāślīlasūcanam /",
    "GK16visa07cu:2786": " Locanā:",
    "GK16visa07cu:2787": " (lo, ḷ) kariṇo gajasya hastaḥ śthūlahastaḥ /",
    "GK16visa07cu:2788": " “tarjjanyanāmike śliṣṭe madhyamā syādvahiryadi /",
    "GK16visa07cu:2789": " '; iti śṛṅgāraśāstraprasiddharūpaḥ strīyonividrāvaṇaḥ puṃdhvajāsyākāraḥ karikarākhyaśca /",
    "GK16visa07cu:2790": " saṃbādhe saṃkaṭe /",
    "GK16visa07cu:2791": " dhvajaśca sādhanam aśvādi strīvarāṅgaṃ ca piśunayet sūcayet śamakathāyāmaślīlo yathā--- “lattānocchūnamaṇḍūkapāṭitodarasannibhe /",
    "GK16visa07cu:2792": " kledini strīvraṇaṃ saktirakṛmeḥ kasya jāyate” //",
    "GK16visa07cu:2793": " iti /",
    "GK16visa07cu:2794": " ********** END OF COMMENTARY **********",
    "GK16visa07cu:2795": " syātāmadoṣau śleṣādau nihatārthāprayuktate // VisSd_7.17 //",
    "GK16visa07cu:2796": " yathā---“parvatabhedi pavitraṃ jaitraṃ narakasya bahumataṃ gahanam /",
    "GK16visa07cu:2797": " harimiva harimiva harimiva surasaridambhaḥ patannamata” //",
    "GK16visa07cu:2798": " atraindrapakṣe pavitraśabdo nihatārthaḥ /",
    "GK16visa07cu:2799": " siṃhapakṣe mataṅgaśabdo mātaṅgarthe 'prayuktaḥ /",
    "GK16visa07cu:2800": " ************* COMMENTARY *************",
    "GK16visa07cu:2801": " Vijñapriyā:",
    "GK16visa07cu:2802": " (vi, ma) syātāmiti---ādipadāt yamakacitraparigrahaḥ /",
    "GK16visa07cu:2803": " tatra nihatārthāprayuktatvayordvayoradoṣatve śleṣe ekamudāharaṇamāha---parvatabheda pavitram iti /",
    "GK16visa07cu:2804": " patat pravahat surasarito gaṅgāyā ambho namat /",
    "GK16visa07cu:2805": " tatra viśeṣaṇabhedāt dṛṣṭāntatrayaṃ dadad viśeṣaṇānyāha--parvateti /",
    "GK16visa07cu:2806": " ambhaḥ kīdṛśaṃ parvatabhedi pavitraṃ ca /",
    "GK16visa07cu:2807": " atra harimindramiveti dṛṣṭāntaḥ /",
    "GK16visa07cu:2808": " so 'pi hi parvatabhodinā pavinā vajreṇa trāyate arthāt devān /",
    "GK16visa07cu:2809": " ambhaḥ kīdṛśaṃ naraṃkasya pāpajanyayātanāyā jaitraṃ nāśakamityarthaḥ /",
    "GK16visa07cu:2810": " atra hariṃ śrīkṛṣṇarūpaṃ viṣṇumiveti dṛṣṭāntaḥ so 'pi narakasya narakāsurasya jaitraḥ /",
    "GK16visa07cu:2811": " ambhaḥ kīdṛśam---bahumataṃ bahujanasammataṃ gahanaṃ nibiḍaṃ ca pravāhātiśayād atra hariṃ siṃhamiveti dṛṣṭāntaḥ /",
    "GK16visa07cu:2812": " so 'pi bahūnāṃ matahagānāṃ hantā /",
    "GK16visa07cu:2813": " doṣadvayaṃ darśayati---atreti /",
    "GK16visa07cu:2814": " na cātra harimevetyatrānavīkṛtatvaṃ kathitapadatvaṃ vā doṣa iti vācyam /",
    "GK16visa07cu:2815": " ekapadavācyānekeṣāṃ dṛṣṭantakaraṇasya vaicitryaviśeṣatvena tadādhāyakatvenādoṣatvāt /",
    "GK16visa07cu:2816": " Locanā:",
    "GK16visa07cu:2817": " (lo, e) parvateti--gaṅgājalapakṣe parvataṃ bhettuṃ śīlaṃ yasya /",
    "GK16visa07cu:2818": " vapitraṃ pūtaṃ ceti padadvayam /",
    "GK16visa07cu:2819": " indrapakṣe parvatabhodinā pavinā vajreṇa trāyata iti /",
    "GK16visa07cu:2820": " jalapakṣe bahūnāṃ mataṃ sammatam /",
    "GK16visa07cu:2821": " gahanaṃ ceti padadvayam /",
    "GK16visa07cu:2822": " siṃhapakṣe bahūnāṃ mātaṅgānāṃ hantarām ityekapadam /",
    "GK16visa07cu:2823": " ********** END OF COMMENTARY **********",
    "GK16visa07cu:2824": " guṇaḥ syādapravatītatvaṃ jñatvaṃ cedvaktṛvācyayoḥ /",
    "GK16visa07cu:2825": " yathā---",
    "GK16visa07cu:2826": " “tvāmāmananti prakṛtiṃ puruṣārthapravatinīm /",
    "GK16visa07cu:2827": " maddarśinamudāsīnaṃ tvāmeva puruṣaṃ viduḥ” //",
    "GK16visa07cu:2828": " ************* COMMENTARY *************",
    "GK16visa07cu:2829": " Vijñapriyā:",
    "GK16visa07cu:2830": " (vi, ya) guṇaḥ syāditi /",
    "GK16visa07cu:2831": " jñatvaṃ paṇḍitatvam /",
    "GK16visa07cu:2832": " tvāmāmanantīta---tvāṃ vrahmāṇaṃ puruṣārthānāṃ dharmmārthakāmamokṣāṇāṃ pravarttinīṃ",
    "GK16visa07cu:2833": " pravarttikāṃ prakṛtimāmananti vadanti sattvarajastamasāṃ samyāvasthā prakṛtiḥ tata",
    "GK16visa07cu:2834": " eva samastapadārthotpattiriti sāṃkhyasiddhāntāt /",
    "GK16visa07cu:2835": " tādṛśāvasthāsvarūpaṃ tvāmityarthaḥ /",
    "GK16visa07cu:2836": " tathā ca tvāmeva puruṣaṃ sarvakarttṛpuruṣaṃ viduḥ /",
    "GK16visa07cu:2837": " tatra kiṃ pramāṇamityata āha---taddarśinamiti---tata eva darśanaṃ jñānaṃ yasya tādṛśam /",
    "GK16visa07cu:2838": " tatpraṇītavedena tannirmitagirisāgarādibhyo 'numānena ca tajjñānāt /",
    "GK16visa07cu:2839": " udāsīnaṃ samastakāryyotpadāne svārthatvābhāvāt /",
    "GK16visa07cu:2840": " atra brahmā vācyaḥ,",
    "GK16visa07cu:2841": " vaktāra indrādayaḥ /",
    "GK16visa07cu:2842": " sarva eva paṇḍitāḥ /",
    "GK16visa07cu:2843": " prakṛtyādayo 'pratītāḥ pāṇḍityaprakāśanād guṇatvam /",
    "GK16visa07cu:2844": " Locanā:",
    "GK16visa07cu:2845": " (lo, ai) tvāṃ tadekadarśanamātrapratītarūpāṃ pratītaśabdābhivyañjakatvam /",
    "GK16visa07cu:2846": " sattvarajastamasāṃ sāmyāvasthā prakṛtiḥ /",
    "GK16visa07cu:2847": " kūṭasthaḥ citsvarūpaḥ puruṣaḥ /",
    "GK16visa07cu:2848": " tadarthe pravarttayituṃ śīlaṃ yasyāḥ /",
    "GK16visa07cu:2849": " yaduktam--- prakṛteḥ kiyamāṇāni guṇaiḥ karmāṇi sarvaśaḥ /",
    "GK16visa07cu:2850": " ahaṅkāravimūḍhātmā karttāhamiti manyate //",
    "GK16visa07cu:2851": " tasyā darśanaṃ prakāśanaṃ--prakṛterjaḍarūpāyāścitsaṃkamaṇādeva kāryyakāritvāt /",
    "GK16visa07cu:2852": " atra prakṛtyādiśabdaḥ sāṃkhyaśāstraprasiddhaḥ /",
    "GK16visa07cu:2853": " ********** END OF COMMENTARY **********",
    "GK16visa07cu:2854": " svayaṃ vāpi parāmarśe---",
    "GK16visa07cu:2855": " apratītatvaṃ guṇa ityanuṣajyate /",
    "GK16visa07cu:2856": " yathā---“yuktaḥ kalābhistamasāṃ vivṛddhyai kṣīṇaśca tābhiḥ kṣataye ya eṣām /",
    "GK16visa07cu:2857": " śuddhaṃ nirālambapadāvalambaṃ tamātmacandraṃ pariśīlayāmi” //",
    "GK16visa07cu:2858": " ************* COMMENTARY *************",
    "GK16visa07cu:2859": " Vijñapriyā:",
    "GK16visa07cu:2860": " (vi, ra) svayaṃ vāpi parāmarśe iti kārikāpādastatrāpratītatvaṃ guṇa iti pūrvoktamanusañjayati---apratītatvamiti /",
    "GK16visa07cu:2861": " yuktaḥ kalābhiriti--taṃ paramātmasvarūpaṃ candraṃ pariśīlayāmi satataṃ bhāvayāmi ityarthaḥ /",
    "GK16visa07cu:2862": " vilakṣaṇacandratvāditi bhāvaḥ /",
    "GK16visa07cu:2863": " anyacandrato vailakṣaṇyamāha--yukta iti /",
    "GK16visa07cu:2864": " kālābhaiḥ śarīraparigrahecchārūpābhiḥ kalābhiḥ dharmaiḥ viśiṣṭaḥ san yastamasāṃ śarīrātmanorabhedābodharūpāṇāṃ mohānāṃ vivṛddhyai bhavati yathā rāmaśarīraparigrahe /",
    "GK16visa07cu:2865": " anyacandrastu svīyaṣoḍaśāṃśarūpābhiḥ kalābhiryuktaḥ san tamasāmandhakāraṇāṃ kṣataye eva bhavati /",
    "GK16visa07cu:2866": " tathā tābhiḥ kalābhaiḥ hīnaḥ sanneṣāṃ tamasāṃ kṣataye bhavati /",
    "GK16visa07cu:2867": " agṛhītaśarīratvena tādṛśamohābhāvāt,",
    "GK16visa07cu:2868": " anyacandrastu kalāhīnaḥ san tamovivṛddhye eva bhavati /",
    "GK16visa07cu:2869": " tamonāśakakalābhāvena tasya tamo vṛddhīṃ prati yatsattve 'grimakṣaṇe yasya sattvaṃ yadasattve 'grimakṣaṇe yadasattvaṃ tattasya kāraṇamityevaṃrūpakāraṇatvāt",
    "GK16visa07cu:2870": " tathātaṃ kīdṛśaṃ śuddhaṃ,",
    "GK16visa07cu:2871": " candrastu kalaṅgī /",
    "GK16visa07cu:2872": " tathā nirālambaśūnye pade 'valambamānaṃ candrastu jyotiścakrāvalambī /",
    "GK16visa07cu:2873": " atra kalātamaḥ padārthau apratītāvapi svayaṃ parāmarśe guṇau parāpratīteruddeśyatvāt /",
    "GK16visa07cu:2874": " Locanā:",
    "GK16visa07cu:2875": " (lo, o) kalābhiḥ ṣoḍaśabhiḥ,",
    "GK16visa07cu:2876": " tāśca ekādaśendriyāṇi,",
    "GK16visa07cu:2877": " pañca tanmābhāṇi /",
    "GK16visa07cu:2878": " candrapakṣe--kalā avayavāḥ /",
    "GK16visa07cu:2879": " tamāṃsi ajñānāni,",
    "GK16visa07cu:2880": " andhakārāṇi ca /",
    "GK16visa07cu:2881": " tābhiḥ kalābhireṣāṃ tamasām /",
    "GK16visa07cu:2882": " nirālambapadam ātmapakṣe etasyāśrayābhāvāt /",
    "GK16visa07cu:2883": " candrapakṣe gaganam /",
    "GK16visa07cu:2884": " atra kalāśabdārthaḥ yogaśāstramātraprasiddhaḥ yaduktaṃ--“ṣoḍaśakalaḥ puruṣa“iti /",
    "GK16visa07cu:2885": " ********** END OF COMMENTARY **********",
    "GK16visa07cu:2886": " ---kathitaṃ ca padaṃ punaḥ // VisSd_7.18 //",
    "GK16visa07cu:2887": " vihitasyānuvādyatve viṣāde vismaye krudhi /",
    "GK16visa07cu:2888": " dainye 'tha lāṭānuprāse 'nukampāyāṃ prasādane // VisSd_7.19 //",
    "GK16visa07cu:2889": " arthāntarasaṃkramitavācye harṣe 'vadhāraṇo /",
    "GK16visa07cu:2890": " guṇa ityeva /",
    "GK16visa07cu:2891": " yathā---",
    "GK16visa07cu:2892": " “udeti savitā tāmraḥ---” ityādi /",
    "GK16visa07cu:2893": " atra vihitānuvādaḥ /",
    "GK16visa07cu:2894": " ************* COMMENTARY *************",
    "GK16visa07cu:2895": " Vijñapriyā:",
    "GK16visa07cu:2896": " (vi, la) vihitasyeti /",
    "GK16visa07cu:2897": " tatra vihitānuvāde udāharati---udetīti /",
    "GK16visa07cu:2898": " atreti /",
    "GK16visa07cu:2899": " udayasavituruddeśe vihitasya tāmratvasya astamayasavituruddeśenāpi vidheyatayā pratinirdeśarūpo 'nuvāda ityarthaḥ /",
    "GK16visa07cu:2900": " ********** END OF COMMENTARY **********",
    "GK16visa07cu:2901": " “hanta / hanta /",
    "GK16visa07cu:2902": " gataḥ kānto vasante sakhi / nāgataḥ” /",
    "GK16visa07cu:2903": " atra viṣādaḥ /",
    "GK16visa07cu:2904": " “citraṃ citramanākāśe kathaṃ sumukhai / candramāḥ” /",
    "GK16visa07cu:2905": " atra vismayaḥ /",
    "GK16visa07cu:2906": " ************* COMMENTARY *************",
    "GK16visa07cu:2907": " Locanā:",
    "GK16visa07cu:2908": " (vi, va) anākāśa iti---ākāśabhinnāyāṃ tvayi ityarthaḥ /",
    "GK16visa07cu:2909": " ********** END OF COMMENTARY **********",
    "GK16visa07cu:2910": " “sunayane nayane nidhohi” iti /",
    "GK16visa07cu:2911": " atra lāṭānuprāsaḥ /",
    "GK16visa07cu:2912": " “nayane tasyaiva nayane ca” /",
    "GK16visa07cu:2913": " ityādāvarthāntarasaṃkramitavācyo dhvaniḥ /",
    "GK16visa07cu:2914": " evamanyatrāpi /",
    "GK16visa07cu:2915": " ************* COMMENTARY *************",
    "GK16visa07cu:2916": " Vijñapriyā:",
    "GK16visa07cu:2917": " (vi, śa) lāṭānuprāsaḥ samāsāsamāsagataḥ /",
    "GK16visa07cu:2918": " ekārthatvena yamakam /",
    "GK16visa07cu:2919": " nayane tasyaiveti--atra dvitīyanayanapadamutkṛṣṭarūpārthāntare saṃkramitavācyam /",
    "GK16visa07cu:2920": " evamanyaditi---tatra “gaccha gaccha na tiṣṭhātra“iti krudhi /",
    "GK16visa07cu:2921": " “hā hato 'smi“iti dainye /",
    "GK16visa07cu:2922": " “ehi ehi vatsa /",
    "GK16visa07cu:2923": " “ityanukampāyām /",
    "GK16visa07cu:2924": " “muñca muñca ruṣam“iti prasādane /",
    "GK16visa07cu:2925": " “kathaya kathaya vārtām“iti harṣe /",
    "GK16visa07cu:2926": " “ayamayaṃ vīra” ityavadhāraṇe /",
    "GK16visa07cu:2927": " ********** END OF COMMENTARY **********",
    "GK16visa07cu:2928": " sandigdhatvaṃ tathā vyājastutiparyavasāyi cet // VisSd_7.20 //",
    "GK16visa07cu:2929": " guṇa ityeva yathā---",
    "GK16visa07cu:2930": " “pṛthukārtasvarapātraṃ bhūṣitaniḥ śoṣaparijanaṃ deva / /",
    "GK16visa07cu:2931": " vilasatkareṇugahanaṃ samprati samamāvayoḥ sadanam” //",
    "GK16visa07cu:2932": " ************* COMMENTARY *************",
    "GK16visa07cu:2933": " Vijñapriyā:",
    "GK16visa07cu:2934": " (vi, ṣa) sandigdhatvamiti---sandeyogyamityarthaḥ /",
    "GK16visa07cu:2935": " dvyarthatvena tadyogyatā--viśeṣyadvayer'thadvayāttu niścaya eva tathā padārthamāha---guṇa eveti /",
    "GK16visa07cu:2936": " niścayavaśāt guṇaityarthaḥ /",
    "GK16visa07cu:2937": " pṛthukārtteti---rājñi daridrasyoktiriyam /",
    "GK16visa07cu:2938": " āvayoḥ sadanaṃ samprati samaṃ,",
    "GK16visa07cu:2939": " tvatto dhanalābhe tupaścāt samaṃ na bhaviṣyati iti bhāvaḥ /",
    "GK16visa07cu:2940": " pṛthūni kārttasvarasya suvarṇasya pātrāṇi yatra rājasadanaṃ tādṛśam /",
    "GK16visa07cu:2941": " pṛthukānāṃ śiśūnām ārttasvarasya pātraṃ daridrasadanaṃ bhakṣyābhāvāt /",
    "GK16visa07cu:2942": " bhūṣitāḥ suvarṇadimāṇḍitāḥ niḥ śeṣaparijanāḥ yatra rājasadanaṃ tādṛśam /",
    "GK16visa07cu:2943": " bhuvi uṣitāḥ suptāḥ niḥ śeṣaparijanā yatra daridrasadanaṃ tādṛśaṃ śayyāvirahāt /",
    "GK16visa07cu:2944": " bilasaddhiḥ kareṇubhiḥ hastibhirgahanaṃ vyāptaṃ rājasadanam;",
    "GK16visa07cu:2945": " vilasatkā bile tiṣṭhanto mūṣikapipīllikādayasteṣāṃ reṇubhiḥ gahanaṃ daridrasadanam /",
    "GK16visa07cu:2946": " atra svagṛhasāmyavyājena rājñaḥ sampadādhikyakathanāt vyājastutiḥ /",
    "GK16visa07cu:2947": " vyājastutītyupalakṣaṇam /",
    "GK16visa07cu:2948": " parvatabhedi pavitramityādau upamāśleṣādāvapi tathātvaṃ bodhyam /",
    "GK16visa07cu:2949": " Locanā:",
    "GK16visa07cu:2950": " (lo, au) pṛthviti---pṛthukānāṃ balānām ārttasvarasya pātraṃ sthānam /",
    "GK16visa07cu:2951": " pṛthu bahulaṃ kārttasvarapātraṃ suvarṇabhājanaṃ yatra /",
    "GK16visa07cu:2952": " bhūṣitāḥ bhuvi pṛthivyām uṣitā maṇḍitāśca /",
    "GK16visa07cu:2953": " vilasantaḥ tiṣṭhanta eva vilasatkā reṇavo dhūlayaḥ /",
    "GK16visa07cu:2954": " vilasantaḥ kareṇavo gajāśca /",
    "GK16visa07cu:2955": " ********** END OF COMMENTARY **********",
    "GK16visa07cu:2956": " vaiyākaraṇamukhye tu pratipādye 'tha vaktari /",
    "GK16visa07cu:2957": " kaṣṭatvaṃ duḥ śravatvaṃ vā---",
    "GK16visa07cu:2958": " guṇa ityeva /",
    "GK16visa07cu:2959": " yathā---",
    "GK16visa07cu:2960": " “dīdhīvevīṭsamaḥ kaścidguṇavṛddhyorabhājanam /",
    "GK16visa07cu:2961": " kvippratyayanibhaḥ kaścidyatra sannihite na te” //",
    "GK16visa07cu:2962": " atrārthaḥ kaṣṭaḥ /",
    "GK16visa07cu:2963": " vaiyākaraṇaśca vaktā /",
    "GK16visa07cu:2964": " ************* COMMENTARY *************",
    "GK16visa07cu:2965": " Vijñapriyā:",
    "GK16visa07cu:2966": " (vi, sa) vaiyākaraṇamukhya iti /",
    "GK16visa07cu:2967": " atiśayavaiyākaraṇamityarthaḥ /",
    "GK16visa07cu:2968": " kaṣṭatvaṃ kaṣṭārthatvam /",
    "GK16visa07cu:2969": " dīdhīvevīṅ iti kaścijjano guṇavṛddhyorabhājanaṃ guṇavṛddhyā ca hīna ityarthaḥ /",
    "GK16visa07cu:2970": " dīdhīvevīṅ dhātvoriḍāgamasya ca samastayorapi guṇasya tadvādhikāyā vṛddheścābhāvāt /",
    "GK16visa07cu:2971": " tathā kaścijjanaḥ kvip pratyayanibhaḥ,",
    "GK16visa07cu:2972": " yatra jane sannihite sati tatsannihitasyāpi na te guṇavṛddhī,",
    "GK16visa07cu:2973": " kvippratyayasannihitadhātorapi guṇavṛddhyabhāvāt /",
    "GK16visa07cu:2974": " Locanā:",
    "GK16visa07cu:2975": " (lo, a) dīdhīvevīṅ iti /",
    "GK16visa07cu:2976": " kaścidripuḥ /",
    "GK16visa07cu:2977": " guṇaḥ śauryyādiḥ /",
    "GK16visa07cu:2978": " pakṣe īkā rādīnāmetvādiḥ /",
    "GK16visa07cu:2979": " vṛddhiḥ samṛddhiḥ /",
    "GK16visa07cu:2980": " pakṣe īkārādīnāmaitvādiśca dīdhīvevīdhāttverguṇavṛddhiniṣedhāt /",
    "GK16visa07cu:2981": " kvippratyayanibhaḥ kvipaḥ sarvāpahārīti lopād ripoḥ sarvanāśaḥ /",
    "GK16visa07cu:2982": " atra na kevalaṃ duḥ śravatvaṃ kaṣṭatvaṃ ca /",
    "GK16visa07cu:2983": " ********** END OF COMMENTARY **********",
    "GK16visa07cu:2984": " evamasya pratipādyatve 'pi /",
    "GK16visa07cu:2985": " “atrāsmārṣamupādhyāyaṃ tvāmahaṃ na kadācana” /",
    "GK16visa07cu:2986": " atra duḥ śravatvam /",
    "GK16visa07cu:2987": " vaiyākaraṇo vācyaḥ /",
    "GK16visa07cu:2988": " evamasya vaktṛtve 'pi /",
    "GK16visa07cu:2989": " ************* COMMENTARY *************",
    "GK16visa07cu:2990": " Vijñapriyā:",
    "GK16visa07cu:2991": " (vi, ha) evamiti /",
    "GK16visa07cu:2992": " asya vaiyākaraṇasya taddarśayati---atreti /",
    "GK16visa07cu:2993": " he upādhyāya /",
    "GK16visa07cu:2994": " atra loke tvāmahaṃ kadācana na atārpsam /",
    "GK16visa07cu:2995": " evamiti /",
    "GK16visa07cu:2996": " asya vaiyākaraṇasya vaktṛtve kaṣṭatvaṃ duḥ śravatvamapi guṇa ityarthaḥ /",
    "GK16visa07cu:2997": " tasya vaktṛtve kaṣṭatvasya ca udāhṛtatvāt /",
    "GK16visa07cu:2998": " ********** END OF COMMENTARY **********",
    "GK16visa07cu:2999": " ---gramyatvamadhamoktipu // VisSd_7.21 //",
    "GK16visa07cu:3000": " guṇa ityeva /",
    "GK16visa07cu:3001": " yathā mama---",
    "GK16visa07cu:3002": " “eso sasaharabimbo dīsai heaṅgavīṇapiṇḍo vva /",
    "GK16visa07cu:3003": " ede assasamohā paḍanti āsāsu duddhadhāra vva” //",
    "GK16visa07cu:3004": " iyaṃ vidūṣakoktiḥ /",
    "GK16visa07cu:3005": " ************* COMMENTARY *************",
    "GK16visa07cu:3006": " Vijñapriyā:",
    "GK16visa07cu:3007": " (vi, ka) adamoktiṣviti /",
    "GK16visa07cu:3008": " guṇa ityanuṣaṅgaḥ /",
    "GK16visa07cu:3009": " eso iti /",
    "GK16visa07cu:3010": " “eṣa śaśadharavimbo dṛśyate haiyaṅgavīnapiṇḍa iva /",
    "GK16visa07cu:3011": " ete cāsya mayūkhāḥ patīnti āśāsu dugdhadhārā iva //",
    "GK16visa07cu:3012": " ” (iti saṃskṛtānuvādaḥ)",
    "GK16visa07cu:3013": " (vi, ka) hyo godohodbhavaṃ ghṛtaṃ haiyaṅgavīna bhakṣyalampaṭasyoktau bhakṣyadravyadṛṣṭānto 'tra gramyo guṇaḥ /",
    "GK16visa07cu:3014": " Locanā:",
    "GK16visa07cu:3015": " (lo, ā) adhamā vidūṣakādayaḥ /",
    "GK16visa07cu:3016": " eso iti--- “eṣaḥ śaśadharabimbo dṛśyate haiyaṅgavīnapiṇḍa iva /",
    "GK16visa07cu:3017": " ete cāsya mayūkhāḥ patantyāśāsu dugdhadhārā iva” //",
    "GK16visa07cu:3018": " ********** END OF COMMENTARY **********",
    "GK16visa07cu:3019": " nirhetutā tu khyāter'the doṣatāṃ naiva gacchati /",
    "GK16visa07cu:3020": " yathā---“saprati saṃdhyāsamayaścakradvandvāni vighaṭayati” /",
    "GK16visa07cu:3021": " kavīnāṃ samaye khyāte guṇaḥ khyātaviruddhatā // VisSd_7.22 //",
    "GK16visa07cu:3022": " kavisamayakhyātāni ca---",
    "GK16visa07cu:3023": " malinyaṃ vyomni pāpe,",
    "GK16visa07cu:3024": " yaśasi dhavalatā varṇyate hāsakīrtyoḥ raktau ca krodharāgau;",
    "GK16visa07cu:3025": " saridudadhigataṃ paṅkajendīvarādi /",
    "GK16visa07cu:3026": " toyādhāre 'khile 'pi prasarati ca marālādikaḥ pakṣisaṅgho jyotsnā peyā cakorairjaladharasamaye mānasaṃ yānti haṃsāḥ // VisSd_7.23 //",
    "GK16visa07cu:3027": " ************* COMMENTARY *************",
    "GK16visa07cu:3028": " Vijñapriyā:",
    "GK16visa07cu:3029": " (vi, kha) sampratīti---sandhyāsamayasya cakravākadvandvavighaṭakatve teṣāṃ khyātisattvānnātra hetvākāṅkṣā /",
    "GK16visa07cu:3030": " kavisamayakhyātādiṃ darśayati---mālinyamiti /",
    "GK16visa07cu:3031": " pāpe ityarthaḥ /",
    "GK16visa07cu:3032": " satkarmaṇā kīrtiḥ,",
    "GK16visa07cu:3033": " dāne ca yaśa iti yaśakīrttyorbhedaḥ,",
    "GK16visa07cu:3034": " marālo haṃsaḥ /",
    "GK16visa07cu:3035": " ********** END OF COMMENTARY **********",
    "GK16visa07cu:3036": " pādāghātādaśokaṃ vikasati bakulaṃ yoṣitāmāsyamadyair- yūnāmaṅgeṣu hārāḥ,",
    "GK16visa07cu:3037": " sphuṭati ca hṛdayaṃ viprayogasya tāpaiḥ /",
    "GK16visa07cu:3038": " maurvīrolambamālā dhanuratha viśikhāḥ kausumāḥ puṣpaketo- rbhinnaṃ syādasya bāṇairyuvajanahṛdayaṃ strīkaṭākṣeṇa tadvat // VisSd_7.24 //",
    "GK16visa07cu:3039": " ************* COMMENTARY *************",
    "GK16visa07cu:3040": " Vijñapriyā:",
    "GK16visa07cu:3041": " (vi, ga) yoṣitāmāsyamadyairvakulaṃ vikasatītyanvayaḥ /",
    "GK16visa07cu:3042": " Locanā:",
    "GK16visa07cu:3043": " (lo, i) hāro hṛdayaṃ ca sphuṭatīti sambandhaḥ /",
    "GK16visa07cu:3044": " yuvajanā yuvāno yuvatayaśca /",
    "GK16visa07cu:3045": " strīkaṭākṣairyūna eva /",
    "GK16visa07cu:3046": " ********** END OF COMMENTARY **********",
    "GK16visa07cu:3047": " ahnyambhojaṃ,",
    "GK16visa07cu:3048": " niśāyāṃ vikasati kumudaṃ,",
    "GK16visa07cu:3049": " candrikā śuklapakṣe meghadhvāneṣu nṛtyaṃ bhavati ca śikhināṃ nāpyaśoke phalaṃ syāt /",
    "GK16visa07cu:3050": " na syājjātī vasante;",
    "GK16visa07cu:3051": " na ca kusumaphale gandhasāradrumāṇā- mityādyunneyamanyatkavisamayagataṃ satkavīnāṃ prabandhe // VisSd_7.25 //",
    "GK16visa07cu:3052": " eṣāmudāharaṇānyākareṣu spaṣṭāni /",
    "GK16visa07cu:3053": " dhanurjyādiṣa śabdeṣu śabdāstu dhanurādayaḥ /",
    "GK16visa07cu:3054": " ārūḍhatvādibodhāya---",
    "GK16visa07cu:3055": " yathā---“pūrite rodasī dhvānairdhanurjyāsphālanodbhavaiḥ” /",
    "GK16visa07cu:3056": " atra jyāśabdenāpi gatārthatve dhanuḥ śabdena jyāyā dhanuṣyāyattīkaraṇaṃ bodhyate /",
    "GK16visa07cu:3057": " ādiśabdāt---",
    "GK16visa07cu:3058": " “bhāti karṇāvataṃsaste” /",
    "GK16visa07cu:3059": " atra karṇasthitatvabodhanāya karṇaśabdaḥ /",
    "GK16visa07cu:3060": " ************* COMMENTARY *************",
    "GK16visa07cu:3061": " Locanā:",
    "GK16visa07cu:3062": " (lo, ī) eṣvavataṃsādipadapratipādanenāpi karṇārthapratipatteḥ paunaruktyam /",
    "GK16visa07cu:3063": " tathā hi---karṇapadānyanyakarṇādivyavacchedena prakṛtasyaiva karṇādīn bodhayanti /",
    "GK16visa07cu:3064": " teśca teṣāṃ śobhādiḥ svahetukaḥ /",
    "GK16visa07cu:3065": " kintu prakṛtanāyikāhetuka eva paryavasyatīti bhāvaḥ /",
    "GK16visa07cu:3066": " ********** END OF COMMENTARY **********",
    "GK16visa07cu:3067": " evaṃ śravaṇakuṇḍalaśiraḥśekharaprabhṛtiḥ /",
    "GK16visa07cu:3068": " ************* COMMENTARY *************",
    "GK16visa07cu:3069": " Vijñapriyā:",
    "GK16visa07cu:3070": " (vi, gha) dhanuriti /",
    "GK16visa07cu:3071": " ārūḍhatveti /",
    "GK16visa07cu:3072": " tadvodhaśca dhanuḥ śabdādau dhanurārūḍhatvaṃ lakṣaṇayā rūḍhihetukayā luptaṣaṣṭyartho vā ārūḍhatvam /",
    "GK16visa07cu:3073": " gatārthatvepīti--na ca jyāśabdārthaḥ kathaṃ dhanurjyātvasya saṃsthānaviśeṣavyaṅgyajātiviśeṣa iti vācyam /",
    "GK16visa07cu:3074": " jyātvasya jātitve 'pi tatsambandhino dhanuṣo namayataḥ smārakatvena tadvaśādeva dhanurlābhe,",
    "GK16visa07cu:3075": " dhanuḥ padasyādhikyaprasakterārūḍhatvapratipādanena niravasitatvāt,",
    "GK16visa07cu:3076": " yatra karṇasthitatve 'piatra punaruktiprasāktivāraṇameva karṇāvataṃsyāpi savataṃsapadārthatvāt",
    "GK16visa07cu:3077": " na caivaṃ karṇasthaitalakṣaṇāyāmapi karṇasthitakarṇabhūṣā iti bodhanenaiva punaruktiriti vācyam /",
    "GK16visa07cu:3078": " avataṃsapadasya karṇayogyabhūṣārthakatvena karṇasthitakarṇayogyabhūṣā iti punaruktyabhāvāt /",
    "GK16visa07cu:3079": " evaṃ śravaṇeti--etaddvaye padādhikyasyaiva prasāktiḥ kuṇḍalatvakirīṭatvayoḥ saṃsthānavyaṅgyajātitvādeva /",
    "GK16visa07cu:3080": " ********** END OF COMMENTARY **********",
    "GK16visa07cu:3081": " evaṃ nirupapado mālāśabdaḥ puṣpastrajamevābhidhatta iti sthitāvapi “puṣpamālāvibhāti te” /",
    "GK16visa07cu:3082": " atra puṣpaśabda utkṛṣṭapuṣpavṛddhyai /",
    "GK16visa07cu:3083": " evaṃ “muktāhāra” ityatra muktāśabdenānyaratnāmiśritatvam /",
    "GK16visa07cu:3084": " ************* COMMENTARY *************",
    "GK16visa07cu:3085": " Vijñapriyā:",
    "GK16visa07cu:3086": " (vi, ṅa) puṣpastrajamevābhidhatte iti /",
    "GK16visa07cu:3087": " tathā cātrāpi punaruktereva prasaktiḥ /",
    "GK16visa07cu:3088": " utkṛṣṭapuṣpaprasiddhyai iti puṣpāṃśo mālāśabdārtha eva puṣpaśabdasya tu utkṛṣṭe lakṣaṇetyarthaḥ /",
    "GK16visa07cu:3089": " evaṃ muktāhāra ityatreti /",
    "GK16visa07cu:3090": " muktagraiveyakaṃ hāra iti kośāt /",
    "GK16visa07cu:3091": " muktāṃśo 'pi hāraśabdārtha eva ityato 'trāpi punaruktereva prasiktiḥ /",
    "GK16visa07cu:3092": " anyaratnāmiśritatvaṃ tu muktāśabdalakṣaṇāgamyam /",
    "GK16visa07cu:3093": " ********** END OF COMMENTARY **********",
    "GK16visa07cu:3094": " ---prayoktavyāḥ sthitā amī // VisSd_7.26 //",
    "GK16visa07cu:3095": " dhanurjyādayaḥ satkāvyasthitā eva nibaddhavyāḥ,",
    "GK16visa07cu:3096": " na tvasthitā jaghanakāñjīkarakaṅkaṇādayaḥ /",
    "GK16visa07cu:3097": " ************* COMMENTARY *************",
    "GK16visa07cu:3098": " Vijñapriyā:",
    "GK16visa07cu:3099": " (vi, ca) satkāvyasthitā eveti---yataḥ satkāvye sthitā ato nibaddhavyā evetyanvayaḥ /",
    "GK16visa07cu:3100": " tathā cātra lakṣaṇāyā rūḍhihetukatvaṃ darśitam /",
    "GK16visa07cu:3101": " jaghanakāñcyādau tu na rūḍhiriti bhāvaḥ /",
    "GK16visa07cu:3102": " ********** END OF COMMENTARY **********",
    "GK16visa07cu:3103": " uktāvānandamagnadeḥ syānnyūnapadatā guṇaḥ /",
    "GK16visa07cu:3104": " yathā---",
    "GK16visa07cu:3105": " “gāḍhāliṅganavāmanīkṛtakucaprodbhinnaromodramā sāndrasneharasātirekavigalacchrīmannatambāmbarā /",
    "GK16visa07cu:3106": " mā mā mānada /",
    "GK16visa07cu:3107": " māti māmalamiti kṣāmākṣarollāpinī suptā kiṃ nu mṛtā nu kiṃ manasi me līnā vilīnā nu kim” //",
    "GK16visa07cu:3108": " ************* COMMENTARY *************",
    "GK16visa07cu:3109": " Vijñapriyā:",
    "GK16visa07cu:3110": " (vi, cha) uktaviti---ānandamagnādervacanasyoktāvityarthaḥ /",
    "GK16visa07cu:3111": " gāṭhāliṅganeti---sakhyau sakhyuruktiriyam /",
    "GK16visa07cu:3112": " gāṭhāliṅganena vāmanīkṛtakucā cāsau prodbhinnaromodramā ceti samāsaḥ /",
    "GK16visa07cu:3113": " kuce romavarṇanānaucityānnāsya samāsaḥ /",
    "GK16visa07cu:3114": " sāndrasneharasātirekeṇa vigalat śrīmato nitambādambaraṃ yasyāstādṛśaviśeṣaṇadvayavatī sā mama nāyikā pīḍayetyanuktivaśāt, he mānada /",
    "GK16visa07cu:3115": " māṃ mā mā mā ityalimityevamalakṣarollāpinī satī suptetyādivitarkacatuṣṭayaviṣayo 'bhūdityarthaḥ /",
    "GK16visa07cu:3116": " suptā nidritā niṣpandatvāt atiniṣyandatvena maraṇavitarkaḥ /",
    "GK16visa07cu:3117": " manogatatvena manasi layavitarkaḥ manasoradyāpi abahirbhāvāt atyantalayarūpasya vilayasya vitarkaḥ /",
    "GK16visa07cu:3118": " Locanā:",
    "GK16visa07cu:3119": " (lo, u) gāḍheti--atra suptetyādinā uttarottaraṃ niścalādhikyam /",
    "GK16visa07cu:3120": " kim ? uktarūpā priyā mama manasi suptā nu /",
    "GK16visa07cu:3121": " sthiratayā varttamānatvāt /",
    "GK16visa07cu:3122": " suptāpi punarutthāya pātītyāśaṅkyāha mṛtā nu kim ?",
    "GK16visa07cu:3123": " sāpi parairbahiṣkartuṃ śakyā ityata āha---līneti /",
    "GK16visa07cu:3124": " jatukāṣṭādivaditi viśeṣaḥ /",
    "GK16visa07cu:3125": " tathābhūtāpi kenacid vyāvarttayituṃ śakyetetyata āhavilīneti--dugdhre jalavat sarvathā bhedopalambhābhāva iti bhāvaḥ /",
    "GK16visa07cu:3126": " tatomāmeti sāmānyataḥ prakṛtanirākaraṇam /",
    "GK16visa07cu:3127": " māti māmityatra paḍiyeti kiyāpadaṃ nyūnam /",
    "GK16visa07cu:3128": " etatpratipādikāyā nāyikāyāḥ sāndrānandajaḍībhūtatayā saṅkīrṇavākyoccāraṇe 'pyasāmarthyaṃ vyanaktīti nyūnapadatvaṃ guṇaḥ /",
    "GK16visa07cu:3129": " ********** END OF COMMENTARY **********",
    "GK16visa07cu:3130": " atra pīḍayeti nyūnam /",
    "GK16visa07cu:3131": " kvacinna doṣo na guṇaḥ---",
    "GK16visa07cu:3132": " nyūnapadatvamityeva /",
    "GK16visa07cu:3133": " yathā---",
    "GK16visa07cu:3134": " “tiṣṭhetkopavaśātprabhāvapihitā dīrghaṃ na sā kupyati svargāyotpatitā bhavenmayi punarbhāvārdramasyā manaḥ /",
    "GK16visa07cu:3135": " tāṃ hartuṃ vibudhadviṣo 'pi na ca me śaktāḥ purovartinīṃ sā cātyantamagocaraṃ nayanayorjāteti ko 'yaṃ vidhiḥ” //",
    "GK16visa07cu:3136": " ************* COMMENTARY *************",
    "GK16visa07cu:3137": " Vijñapriyā:",
    "GK16visa07cu:3138": " (vi, ja) tiṣṭhetkopeti---urvaśīmanāsādya pururavaso 'yaṃ vitarkaḥ /",
    "GK16visa07cu:3139": " sā urvaśī svaprabhāvena pihitā adṛśyā tiṣṭhaditi vitarkyāha--dīrghaṃ na sā iti evaṃ svargāya iti vitarkyāha---mayi punariti /",
    "GK16visa07cu:3140": " asyā asureṇa haraṇakoṭistu asambhavyā ityāha---tāṃ hartumiti /",
    "GK16visa07cu:3141": " me purovartatinīm iti tatra hetuḥ /",
    "GK16visa07cu:3142": " ato 'darśane hetvabhāvāna vismayādāha---sā ceti---agocaram agocaratvaṃ yātā prāptā /",
    "GK16visa07cu:3143": " ********** END OF COMMENTARY **********",
    "GK16visa07cu:3144": " atra prabhāvapihitetiṃ bhavediti cetyanantaraṃ “naitadyataḥ” iti padāni nyūnāni /",
    "GK16visa07cu:3145": " eṣāṃ padānāṃ nyūnatāyāmapyetadvākyavyaṅgyasya vitarkākhyavyabhicāribhāvasyotkarṣākaraṇānna guṇaḥ /",
    "GK16visa07cu:3146": " “dīrghaṃ na se” tyādivākyajanyayā ca pratipattyā tiṣṭhedityādivākyapratipatterbodhaḥ sphuṭamevāvabhāsata iti na doṣaḥ /",
    "GK16visa07cu:3147": " ************* COMMENTARY *************",
    "GK16visa07cu:3148": " Vijñapriyā:",
    "GK16visa07cu:3149": " (vi, jha) atreti---pūrvoktasya niṣedhaṃ pratyeva dīrghaṃ na sā ityanayoḥ hetutvāt natu pūrvapratītiṃ prati iti bhāvaḥ /",
    "GK16visa07cu:3150": " nanūtkarṣasyākaraṇāt mā bhavatu guṇatvaṃ,",
    "GK16visa07cu:3151": " doṣatvaṃ tu syādityata āha--dīrghaṃ na setyādīti /",
    "GK16visa07cu:3152": " bādhaḥ sphuṭameveti---virodhinaḥ paravākyasya tathātvaniyamāt /",
    "GK16visa07cu:3153": " tathā ca “naitadyataḥ“ityasyākāṅkṣāvaśādadhyāhāro 'pi na doṣāya iti bhāvaḥ /",
    "GK16visa07cu:3154": " Locanā:",
    "GK16visa07cu:3155": " (lo, ū) tiṣṭhedityādi /",
    "GK16visa07cu:3156": " prabhāvena divyena pihitā,",
    "GK16visa07cu:3157": " adṛśyā sā urvaśī /",
    "GK16visa07cu:3158": " pratipattyā jñānena /",
    "GK16visa07cu:3159": " uttarā pratipattiḥ pūrvāṃ pratipattiṃ bādhate /",
    "GK16visa07cu:3160": " ********** END OF COMMENTARY **********",
    "GK16visa07cu:3161": " ---guṇaḥ kvāṣyadhikaṃ padam // VisSd_7.27 //",
    "GK16visa07cu:3162": " yathā---",
    "GK16visa07cu:3163": " “ācariti durjano yatsahasā manaso 'pyagocarānarthān /",
    "GK16visa07cu:3164": " tanna na jāne jāne spṛśati manaḥ kiṃ tu naiva niṣṭhuratām” //",
    "GK16visa07cu:3165": " atra “na na jāna” ityayogavyavacchede /",
    "GK16visa07cu:3166": " ************* COMMENTARY *************",
    "GK16visa07cu:3167": " Locanā:",
    "GK16visa07cu:3168": " (lo, ṛ) ayogavyavacchedo 'haṃ jānāmītyevaṃrūpaḥ /",
    "GK16visa07cu:3169": " ********** END OF COMMENTARY **********",
    "GK16visa07cu:3170": " dvitīye “jāna” ityanena nāhameva jāne ityanyayogavyavacchedādvicchittiviśeṣaḥ /",
    "GK16visa07cu:3171": " ************* COMMENTARY *************",
    "GK16visa07cu:3172": " Vijñapriyā:",
    "GK16visa07cu:3173": " (vi, ña) guṇaḥ kvāpīti---yatrādhikapadasya rūḍhilakṣaṇayā arthāntaraṃ tatretyarthaḥ /",
    "GK16visa07cu:3174": " ācāratīti---manaso 'pyagocarānarthāt asadarthān sahasā yat durjana ācarati tadahaṃ na na jāne /",
    "GK16visa07cu:3175": " api tvahameva jāne ityarthaḥ,",
    "GK16visa07cu:3176": " kintu mama bhanaḥ niṣṭhuratāṃ naiva spṛśati ityarthaḥ /",
    "GK16visa07cu:3177": " vicchittirbodhaviśeṣarūpā bhaṅgiḥ /",
    "GK16visa07cu:3178": " atreti---ākāṅkṣotthānānutthānadvayamatra adoṣadoṣatayorbojam /",
    "GK16visa07cu:3179": " ********** END OF COMMENTARY **********",
    "GK16visa07cu:3180": " samāptapunarā ttatvaṃ na doṣo na guṇaḥ kvacit /",
    "GK16visa07cu:3181": " yathā---“anyāstā guṇaratna-” ityādi /",
    "GK16visa07cu:3182": " atra prathamārdhena vākyasamāptāvapi dvitīyārghavākyaṃ punarupāttam /",
    "GK16visa07cu:3183": " evaṃ ca viśeṣaṇamātrasya punarupādāne samāptapunarāttatvaṃ na vākyāntarasyeti vijñeyam /",
    "GK16visa07cu:3184": " ************* COMMENTARY *************",
    "GK16visa07cu:3185": " Vijñapriyā:",
    "GK16visa07cu:3186": " (vi, ṭa) anyastā ityatra pūrvārddhena vākyasamāptāvapi kathamatra niṣpādakaguṇaratnādīnāṃ vailakṣaṇyamityākāṅkṣotthānādadoṣatā /",
    "GK16visa07cu:3187": " samāptapunarāttatvasya doṣatvādoṣatve vinigamayati---evañceti /",
    "GK16visa07cu:3188": " viśeṣaṇamātrasya ityatrāpi anākāṅkṣitasyeti bodhyaṃ,",
    "GK16visa07cu:3189": " viśeṣaṇe ākāṅkṣāsattve tu na doṣa iti prāgeva darśitam /",
    "GK16visa07cu:3190": " tathā cākāṅkṣāyā eva niyāmakatvaṃ;",
    "GK16visa07cu:3191": " na vākyatvaviśeṣaṇatvayoriti sthitena vākyāntarasyeti yaduktaṃ tadvākyāntare ākāṅkṣā avaśyaṃ tiṣṭhatītyabhiprāyeṇaiva /",
    "GK16visa07cu:3192": " Locanā:",
    "GK16visa07cu:3193": " (lo, ṝ) dvitīyārddhavākyaṃ śrīmatkāntītyādi /",
    "GK16visa07cu:3194": " evañceti--viśeṣaṇamātrasyetyupalakṣaṇam /",
    "GK16visa07cu:3195": " tena karttṛkarmādīnāmanyeṣāṃ padānāmapi vākyasamāptāvuktau /",
    "GK16visa07cu:3196": " yathodāhṛtaṃ divākaro harirityādiḥ /",
    "GK16visa07cu:3197": " ********** END OF COMMENTARY **********",
    "GK16visa07cu:3198": " garbhitatvaṃ guṇaḥ kvāpi---",
    "GK16visa07cu:3199": " yathā---",
    "GK16visa07cu:3200": " “diṅmātaṅgaghaṭāvibhaktacaturāghāṭā mahī sādhyate siddhā sāpi vadanta eva hi vayaṃ romāñjitāḥ paśyata /",
    "GK16visa07cu:3201": " viprāya pratipādyate kimaparaṃ rāmāya tasmai namo yasmātprādurabhūtkathādbhutamidaṃ yatraiva cāstaṃ matam” //",
    "GK16visa07cu:3202": " atra vadanta evetyādi vākyaṃ vākyāntarapraveśāt camatkārātiśayaṃ puṣṇāti /",
    "GK16visa07cu:3203": " ************* COMMENTARY *************",
    "GK16visa07cu:3204": " Vijñapriyā:",
    "GK16visa07cu:3205": " (vi, ṭha) diṅmātaṅgaghaṭeti /",
    "GK16visa07cu:3206": " āghāṭaḥ paryantaḥ /",
    "GK16visa07cu:3207": " tathā ca diṅmātaṅgaghaṭābhirvibhaktāścatvāraḥ paryantāḥ yasyāḥ tādṛśī mahī yena rāmeṇa sādhyate /",
    "GK16visa07cu:3208": " siddhā vyāghātaśūnyasādhanena svavaśīkṛtā sāpi mahī viprāya pratipādyate /",
    "GK16visa07cu:3209": " kimaparaṃ brūma iti śeṣaḥ /",
    "GK16visa07cu:3210": " tasmai rāmāya nama idaṃ kāthādbhutaṃ yasmāt prādurabhūt anyairatathākāraṇāt yasmādeva prādurabhūdityarthaḥ /",
    "GK16visa07cu:3211": " yatraiva cāstaṃ gataṃ,",
    "GK16visa07cu:3212": " kenāpyutrakālaṃ tathākaraṇādastaṃ gatamityevaṃ vadanta eva vayaṃ romāñcitā eva idaṃ paśyatetyarthaḥ /",
    "GK16visa07cu:3213": " hiravadhāraṇe /",
    "GK16visa07cu:3214": " atreti /",
    "GK16visa07cu:3215": " camatkārasya vākya'samāptāveva vismayodvodhāt /",
    "GK16visa07cu:3216": " Locanā:",
    "GK16visa07cu:3217": " (lo, ḷ) diṅbhātaṅgetyādipadasya catuḥ samudrasīmā ityarthaḥ /",
    "GK16visa07cu:3218": " ********** END OF COMMENTARY **********",
    "GK16visa07cu:3219": " ---patatprakarṣatā tathā // VisSd_7.28 //",
    "GK16visa07cu:3220": " tatheti kvacit guṇaḥ /",
    "GK16visa07cu:3221": " yathā---“cañcadbhuja-” ityādi /",
    "GK16visa07cu:3222": " atra caturthapāde sukumārārthatayā śabdāḍambaratyāgo guṇaḥ /",
    "GK16visa07cu:3223": " ************* COMMENTARY *************",
    "GK16visa07cu:3224": " Vijñapriyā:",
    "GK16visa07cu:3225": " (vi, ḍa) atra caturthapāda iti /",
    "GK16visa07cu:3226": " uttaṃsayiṣyati kacāṃstava devi /",
    "GK16visa07cu:3227": " bhīma ityatra sukumāratayā varṇānāmasamāsena ca sukumāratayetyarthaḥ /",
    "GK16visa07cu:3228": " ********** END OF COMMENTARY **********",
    "GK16visa07cu:3229": " kvaciduktau svaśabdena na doṣo vyabhicāriṇaḥ /",
    "GK16visa07cu:3230": " anubhāvavibhāvābhyāṃ racanā yatra nocitā // VisSd_7.29 //",
    "GK16visa07cu:3231": " ************* COMMENTARY *************",
    "GK16visa07cu:3232": " Vijñapriyā:",
    "GK16visa07cu:3233": " (vi, ḍha) kvaciduktāviti /",
    "GK16visa07cu:3234": " vyabhicāraṇaḥ svaśabdenoktau kvacinna doṣa ityarthaḥ /",
    "GK16visa07cu:3235": " kutra na doṣa ityatrāha---anubhāveti /",
    "GK16visa07cu:3236": " racanā pratipādanam /",
    "GK16visa07cu:3237": " anaucityameva dvividhaṃ taddvayaṃ vyācaṣṭe yatretyādibhyām /",
    "GK16visa07cu:3238": " ********** END OF COMMENTARY **********",
    "GK16visa07cu:3239": " yatrānubhāvavibhāvamukhena pratipādane viśadapratītirnāsti,",
    "GK16visa07cu:3240": " yatra ca vibhāvānubhāvakṛtapuṣṭirāhityamevānuguṇaṃ",
    "GK16visa07cu:3241": " ************* COMMENTARY *************",
    "GK16visa07cu:3242": " Vijñapriyā:",
    "GK16visa07cu:3243": " (vi, ṇa) vibhāvānubhāvakṛteti---vyabhicāribhāvasya yau vibhāvānubhāvau tābhyāṃ vyaṅgyatvarūpāyā vyabhicāribhāvasya puṣṭistadrāhityamevetyarthaḥ",
    "GK16visa07cu:3244": " ********** END OF COMMENTARY **********",
    "GK16visa07cu:3245": " tatra vyabhicāriṇaḥ svaśabdenoktau na doṣaḥ /",
    "GK16visa07cu:3246": " yathā---",
    "GK16visa07cu:3247": " “autsukyena kṛtasvarā sahabhuvā vyāvartamānā hriyā taistairbandhuvadhūjanasya vacanairnotābhimukhyaṃ punaḥ /",
    "GK16visa07cu:3248": " dṛṣṭvāgre varamāttasādhvasarasā gaurī nave sahgame saṃhohatpulakā hareṇa hasatā śliṣṭā śivāyāstu vaḥ” //",
    "GK16visa07cu:3249": " ************* COMMENTARY *************",
    "GK16visa07cu:3250": " Vijñapriyā:",
    "GK16visa07cu:3251": " (vi, ta) dvayorekamevodaharaṇamāha---autsukyena iti /",
    "GK16visa07cu:3252": " gaurī nave saṃgame prathamadine harasānnidhyanimittamautsukyena kṛtatvārānantaraṃ ca sahabhuvā sāhajikayā hriyā vyāvarttamānā tataśca taistairityādi",
    "GK16visa07cu:3253": " tataśca varaṃ svāminaṃ haram agre dṛṣṭvā āttasādhvasarūparasā,",
    "GK16visa07cu:3254": " tataśca hasatā hareṇaśliṣṭā satī saṃrohatpulakā īdṛśī vaḥ śivāyāstu /",
    "GK16visa07cu:3255": " Locanā:",
    "GK16visa07cu:3256": " (lo, e) kuto na doṣa ityāha---anubhāveti /",
    "GK16visa07cu:3257": " autsukyeneti /",
    "GK16visa07cu:3258": " sahabhuvā tvarāsamanantarakālotpannayā tvarayeti /",
    "GK16visa07cu:3259": " bhayena tvarāṃ kṛtavatīti sambhrāntisambhāvanatvādityarthaḥ /",
    "GK16visa07cu:3260": " evamanyatra eṣāmautsukyādīnāṃ “dūrādutsukamāgate vivalitam“ityādau vivalanādirūpānubhāvamukhena",
    "GK16visa07cu:3261": " yathā lajjādipratipādranaṃ tathā sahasā prasāraṇarūpānubhāvamukhena autsukyasya pratipādane",
    "GK16visa07cu:3262": " na viśadapratītiriti vyabhicāriṇaḥ svaśabdapratipādanamevocitamiti bhāvaḥ /",
    "GK16visa07cu:3263": " ********** END OF COMMENTARY **********",
    "GK16visa07cu:3264": " atrautsukyasya tvarārūpānubhāvamukhena pratipādane saṅgame na jhaṭiti pratītiḥ,",
    "GK16visa07cu:3265": " tvarāyā bhayādināpi sambhavāt /",
    "GK16visa07cu:3266": " hriyo 'nubhāvasya ca vyāvartamānasya kopādinā sambhavāt /",
    "GK16visa07cu:3267": " sādhvasahāsayostu vibhāvādiparipoṣasya prakṛtarasapratikūlaprāyatvādityeṣāṃ svaśabdābhidhānameva nyāyyam /",
    "GK16visa07cu:3268": " ************* COMMENTARY *************",
    "GK16visa07cu:3269": " Vijñapriyā:",
    "GK16visa07cu:3270": " (vi, tha) atreti /",
    "GK16visa07cu:3271": " autsukyasya tvarārūpo yo 'nubhāvastunmukhenetyarthaḥ /",
    "GK16visa07cu:3272": " jhaṭityapratītau bījamāha---tvarāyā bhayādināpīti /",
    "GK16visa07cu:3273": " evaṃ hriyo 'pyanubhāvavyāvarttanāt na jhaṭiti tatpratītiḥ ityataḥ tasyāpi hriyeti śabdasya vācyatvaṃ na doṣa ityāha---hriyo 'nubhāvasya ceti",
    "GK16visa07cu:3274": " vibhāvānubhāvakṛtapuṣṭirāhityaṃ darśayati---sādhvasahāsayostu iti /",
    "GK16visa07cu:3275": " sādhvasaṃ bhayaṃ hāsaśca hāsyahetuścetovikāsaḥ sthāyibhāvalakṣaṇe darśitaḥ /",
    "GK16visa07cu:3276": " taddvayaṃ ca bhayānakahāsyarasayoḥ sthāyibhāvāvapi gauramaheśayoḥ śṛṅgare 'tra vyabhicārabhāvau /",
    "GK16visa07cu:3277": " tayoḥ svasvavibhāvādinā paripoṣasya prakṛtaśṛṅgārarasapratikūlaprāyatvāt ityarthaḥ /",
    "GK16visa07cu:3278": " vibhāvādītyādipadāt anubhāvaparigrahaḥ /",
    "GK16visa07cu:3279": " tathā hi kampastāvad gaurī sādhvasasyānubhāvaḥ /",
    "GK16visa07cu:3280": " maheśahāsaścoddīpanavibhāvastataśca sādhvasahāsāvanupādāya yadi sakampā iti kriyeta",
    "GK16visa07cu:3281": " tadā tadaṅgasarpadarśanāt bhayena ārdragajacarmakapāladarśanāt jugupsayā ca śṛṅgārapratikūlābhyāṃ",
    "GK16visa07cu:3282": " tatkampasambhavāt na śṛṅgāravyabhicāriṇoḥ sādhvasahāsayoreva vyañjanā syāt,",
    "GK16visa07cu:3283": " bhayajutpasośca vyañjanāsambhavādityata eṣām autsukyahrīsādhvasahāsānāṃ svaśabdenābhidhānimityarthaḥ /",
    "GK16visa07cu:3284": " sādhvasahāsayorapi vyañjanasambhavāt nātyantaṃ prātikūlyamityataḥ prāyatvādityuktam /",
    "GK16visa07cu:3285": " ********** END OF COMMENTARY **********",
    "GK16visa07cu:3286": " sañcāryāderviruddhasya bādhyatvena vaco guṇaḥ /",
    "GK16visa07cu:3287": " ************* COMMENTARY *************",
    "GK16visa07cu:3288": " Locanā:",
    "GK16visa07cu:3289": " (lo, ai) viruddhasya prakṛtarasādipratikūlasya /",
    "GK16visa07cu:3290": " ********** END OF COMMENTARY **********",
    "GK16visa07cu:3291": " yathā--“kvākāryaṃ śaśalakṣmaṇaḥ kva ca kulam-” ityādi /",
    "GK16visa07cu:3292": " atra praśamāṅgānāṃ vitarkamatiśaṅkādhṛtīnāmabhilāṣāṅgautsukyasmṛtidainyacintābhistiraskāraḥ paryante cintāpradhānamāsvādaprakarṣamāvirbhāvayati",
    "GK16visa07cu:3293": " ************* COMMENTARY *************",
    "GK16visa07cu:3294": " Vijñapriyā:",
    "GK16visa07cu:3295": " (vi, da) sañcāryyāderiti---sañcārī vyabhicārī /",
    "GK16visa07cu:3296": " ādipadādanubhāvavibhāvau ca /",
    "GK16visa07cu:3297": " viruddharasīyasyāpi tasya balavatā bādhyasya bādhyatvena kathanaṃ virodhino jaye yathātathā guṇaḥ /",
    "GK16visa07cu:3298": " praśamāṅgānāmiti /",
    "GK16visa07cu:3299": " śāntarasasthābhībhāvaḥ praśamaḥ /",
    "GK16visa07cu:3300": " tadaṅgānāṃ tadīyānāmityarthaḥ /",
    "GK16visa07cu:3301": " abhilāṣāṅgeti /",
    "GK16visa07cu:3302": " abhilāṣo ratistadīyautsukyādibhirityarthaḥ /",
    "GK16visa07cu:3303": " paryyanta iti /",
    "GK16visa07cu:3304": " kaḥ khalu yuvā dhanyo 'dharaṃ pāsyatyanena vyaṅgyetyarthaḥ /",
    "GK16visa07cu:3305": " ********** END OF COMMENTARY **********",
    "GK16visa07cu:3306": " virādhino 'pi smaraṇo sāmyena vacane 'pi vā // VisSd_7.30 //",
    "GK16visa07cu:3307": " bhavedvirodho nānyonyamaṅginyaṅgatvamāptayoḥ /",
    "GK16visa07cu:3308": " ************* COMMENTARY *************",
    "GK16visa07cu:3309": " Vijñapriyā:",
    "GK16visa07cu:3310": " (vi, dha) virodhino 'pi iti---virodhirasasyāpi sañcāryyādeḥ smaraṇi smaryyamāṇatvena vyañjitasya vacane sāmyena vathane 'pi prakṛtarasena saha na virodho bhavet /",
    "GK16visa07cu:3311": " evakaṅginyaṅgatvamāptayośca nānyonyavirodha ityarthaḥ /",
    "GK16visa07cu:3312": " aṅginyaṅgatvamāptayorityatra cārthaḥ pūraṇīyaḥ /",
    "GK16visa07cu:3313": " ********** END OF COMMENTARY **********",
    "GK16visa07cu:3314": " krameṇa yathā---“ayaṃ sa rasanotkarṣo-” ityādi /",
    "GK16visa07cu:3315": " atrālambanavicchede raterarasātmatayā smaryamāṇānāṃ tadaṅgānāṃ śokoddīpakatayā kuṇānukūlatā /",
    "GK16visa07cu:3316": " ************* COMMENTARY *************",
    "GK16visa07cu:3317": " Vijñapriyā:",
    "GK16visa07cu:3318": " (vi, na) ayaṃ sa ityādikaṃ spaṣṭam /",
    "GK16visa07cu:3319": " atra rasanotkarṣaṇādayaḥ uddīpanavibhāvāḥ smaryyamāṇāstadvyaṅgyāḥ /",
    "GK16visa07cu:3320": " śṛṅgāro 'pi smaryyamāṇo vyaṅgyasyāpi atītatvena smaryyamāṇatā /",
    "GK16visa07cu:3321": " Locanā:",
    "GK16visa07cu:3322": " (lo, o) ālambanaṃ,",
    "GK16visa07cu:3323": " saṃgrāmanigrahaḥ /",
    "GK16visa07cu:3324": " ********** END OF COMMENTARY **********",
    "GK16visa07cu:3325": " “sarāgayā strutaghanagharmatoyayā karāhatidhvanitapṛthūrupīṭhayā /",
    "GK16visa07cu:3326": " muhurmuhurdaśanavilaṅghitoṣṭhayā ruṣā nṛpāḥ priyatamayeva bhejire” //",
    "GK16visa07cu:3327": " ************* COMMENTARY *************",
    "GK16visa07cu:3328": " Vijñapriyā:",
    "GK16visa07cu:3329": " (vi, pa) sāmyena vacane āha---sarāgayeti /",
    "GK16visa07cu:3330": " pīṭhopaviṣṭānāṃ rājñāṃ yuddhodyamārthaṃ krodhasya varṇanamidam /",
    "GK16visa07cu:3331": " nṛpā ruṣā bhejire prapedire priyatamayā iva /",
    "GK16visa07cu:3332": " arthāt kruddhāyā ruṣaḥ kruddhipriyatamāyāḥ viśeṣaṇānyāha---sarāgayeti /",
    "GK16visa07cu:3333": " ruṣo raktavarṇanaṃ kavisampradāyasiddham,",
    "GK16visa07cu:3334": " pakṣe tu priyatamatvena anurāgayuktayā;",
    "GK16visa07cu:3335": " krodhādhīnalauhityabhājā /",
    "GK16visa07cu:3336": " strutaṃ kṣaritaṃ ghanaṃ gharmatoyaṃ rājñāṃ yataḥ,",
    "GK16visa07cu:3337": " ruṣā tādṛśyā,",
    "GK16visa07cu:3338": " strutaṃ niḥ sṛtaṃ ghanaṃ gharmatoyaṃ gātrāt yasyāstādṛśyā priyatamayā /",
    "GK16visa07cu:3339": " karāhatīti /",
    "GK16visa07cu:3340": " rājñāṃ karāhatyā pīṭhadhvananaṃ ruṣā prayuktam /",
    "GK16visa07cu:3341": " pīṭhasya pṛthutvaṃ vistāraḥ,",
    "GK16visa07cu:3342": " urutvaṃ uccatvaṃ,",
    "GK16visa07cu:3343": " priyatamayā tu svīyakarāhatyā pṛthoḥ svorudeśarūpasya pīṭhasya dhvananam /",
    "GK16visa07cu:3344": " muhuriti /",
    "GK16visa07cu:3345": " daśanoṣṭhalaṅghanaṃ nṛpakarttṛkaṃ ruṣā prayuktam /",
    "GK16visa07cu:3346": " priyatamāyāstu svakarttṛkam /",
    "GK16visa07cu:3347": " Locanā:",
    "GK16visa07cu:3348": " (lo, au) rāgo lauhityaṃ premā ca /",
    "GK16visa07cu:3349": " ********** END OF COMMENTARY **********",
    "GK16visa07cu:3350": " atra sambhogaśṛṅgāro varṇanīyavīravyabhicāriṇaḥ krodhasyānubhāvasāmyena vivakṣitaḥ /",
    "GK16visa07cu:3351": " ************* COMMENTARY *************",
    "GK16visa07cu:3352": " Vijñapriyā:",
    "GK16visa07cu:3353": " (vi, pha) atreti /",
    "GK16visa07cu:3354": " ekasasthāyibhāvo 'pi anyarase vyabhicāribhāva ityato raudrasasthāyibhāvaḥ krodho",
    "GK16visa07cu:3355": " 'tra prakrāntavīrarasasya vyabhicāribhāvastadvyaṅgyasya prakṛtabīrarasasya sāmyenātra",
    "GK16visa07cu:3356": " sarāgatvādivyaṅgyaḥ sambhogaśṛṅgāro vivakṣita ityarthaḥ /",
    "GK16visa07cu:3357": " nanu priyatamayā iva ityuktyā priyatamaiva sāmyena vivakṣitā,",
    "GK16visa07cu:3358": " na tu śṛṅgāra ityata āha---anubhāvasāmyeneti /",
    "GK16visa07cu:3359": " vīraśṛṅgārayordvayorapi sarāgatvādayo 'nubhāvāḥ /",
    "GK16visa07cu:3360": " teṣāmekaśabdavācyatvarūparasasāmye tu tadvyaṅgyayorvoraśṛṅgārayorapi sāmyamityarthaḥ /",
    "GK16visa07cu:3361": " yadyapi “anukūlau niṣeveti yatrānyo 'nyaṃ vilāsinau /",
    "GK16visa07cu:3362": " darśanasparśanādīni sa sambhoga udāhṛtaḥ //",
    "GK16visa07cu:3363": " “ityevaṃ sambhogalakṣaṇamuktam /",
    "GK16visa07cu:3364": " tathāpi pramādhīnakrodhadarśanādāvānukūlyamastyeva,",
    "GK16visa07cu:3365": " ityato 'yaṃ sambhogaśṛṅgāra eva /",
    "GK16visa07cu:3366": " ********** END OF COMMENTARY **********",
    "GK16visa07cu:3367": " “ekaṃ dhyānimīlanānmukulitaprāyaṃ dvitīyaṃ punaḥ pārvatyā vadanāmbujastanabhare sambhogabhāvālasam /",
    "GK16visa07cu:3368": " andaddūravikṛṣṭacāpakamanakrodhānaloddīpitaṃ śambhobhinnarasaṃ samādhisamaye netratrayaṃ pātu vaḥ” //",
    "GK16visa07cu:3369": " atra śāntaśṛṅgāraraudrarasaparipuṣṭā bhagavadviṣayā ratiḥ /",
    "GK16visa07cu:3370": " ************* COMMENTARY *************",
    "GK16visa07cu:3371": " Vijñapriyā:",
    "GK16visa07cu:3372": " (vi, ba) aṅgini aṅgatvamāptayoravirodhamāha---ekamiti /",
    "GK16visa07cu:3373": " samādhisamaye vibhinnarasaṃ śambhoḥ netratrayaṃ vaḥ pātu /",
    "GK16visa07cu:3374": " tatra bhinnarasatvaṃ darśayati---dhyānanimīlanena mukulaprāyamiti /",
    "GK16visa07cu:3375": " kvacittu dhyānanimīlanāt mukulataprāyamiti pāṭhaḥ,",
    "GK16visa07cu:3376": " tadā mukulitaṃ mukulaśabdāt ktapratyayena mukulatulyam /",
    "GK16visa07cu:3377": " prāyaḥ padāttu alpamukulam /",
    "GK16visa07cu:3378": " ayaṃ śāntānubhāvaḥ /",
    "GK16visa07cu:3379": " dvitīyamiti /",
    "GK16visa07cu:3380": " vadanāmbhujastanabhare ityatra prāṇyaṅgatvāt samāhāradvandvaḥ /",
    "GK16visa07cu:3381": " ayaṃ śṛṅgārānubhāvaḥ /",
    "GK16visa07cu:3382": " anyaditi /",
    "GK16visa07cu:3383": " dūre vikṛṣṭacāpo yo madanaḥ tadviṣaye krodhānalenoddīpitamityarthaḥ /",
    "GK16visa07cu:3384": " atra raudrarasasthāyibhāvasya krodhasya vācyatve 'pyuddīpanena tadanubhāvena punarvyañjanā aparāṅgatetyāha---atreti /",
    "GK16visa07cu:3385": " śāntādipadamatra sthāyiparam /",
    "GK16visa07cu:3386": " teṣāṃ virodhināmuktānubhāvairvyaṅgyānāmaparāṅgatvenāvirodha ityāha---atreti /",
    "GK16visa07cu:3387": " Locanā:",
    "GK16visa07cu:3388": " (lo, a) atra śānteti---aṅgino bhagavadviṣayaratibhāvasya aṅgabhāvena viruddhānāmapi śāntādīnāṃ nānyo 'nyavirodha iti bhāvaḥ /",
    "GK16visa07cu:3389": " ********** END OF COMMENTARY **********",
    "GK16visa07cu:3390": " yathā vā---",
    "GK16visa07cu:3391": " “kṣipto hastāvalagnaḥ prasabhamabhihato 'pyādadānoṃ'śukāntaṃ gṛhṇan keśeṣvapāstaścaraṇanipatito nekṣitaḥ saṃbhrameṇa /",
    "GK16visa07cu:3392": " āliṅgan yo 'vadhūtastripurayuvatibhaiḥ sāśrunetrotpalābhiḥ kāmīvārdrāparādhaḥ sa dahatu duritaṃ śāmbhavo vaḥ śarāgniḥ” //",
    "GK16visa07cu:3393": " ************* COMMENTARY *************",
    "GK16visa07cu:3394": " Vijñapriyā:",
    "GK16visa07cu:3395": " (vi, bha) itthamaṅgini virodhināṃ sākṣādavirodhaṃ darśayitvā sākṣāt paramparābhyāṃ tādṛśānāmavirodhamāha---yathā vā---kṣipta iti /",
    "GK16visa07cu:3396": " tripurudāhe sa prasiddhaḥ śāmbhavaḥ śarāgnirvo duritaṃ dahatu /",
    "GK16visa07cu:3397": " kīdṛśaḥ hastāvalagnaḥ san sāśrunetrotpalābhistripurayuvatibhirārdraparādhaḥ kāmīva kṣiptaḥ evamaṃśukasyāntamādadāno 'pi abhihataḥ /",
    "GK16visa07cu:3398": " apikāro hyatra bhinnakrame /",
    "GK16visa07cu:3399": " tathā keśeṣu gṛhṇan apāstaḥ /",
    "GK16visa07cu:3400": " kāmipakṣe---cumbanārthaṃ keśagrahaṇaṃ tathā caraṇanipātato 'gniḥ sambhrameṇa bhayena nekṣitaḥ /",
    "GK16visa07cu:3401": " kāmī tu caraṇanipatitaḥ saṃbhrameṇādareṇa yat īkṣaṇaṃ tadviṣayo na kṛtaḥ /",
    "GK16visa07cu:3402": " āliṅgan iti spaṣṭam /",
    "GK16visa07cu:3403": " agnipakṣe---bhayāt kāmipakṣe krodhādaśru /",
    "GK16visa07cu:3404": " ********** END OF COMMENTARY **********",
    "GK16visa07cu:3405": " atra kavigatā bhagavadviṣayā ratiḥ pradhānam /",
    "GK16visa07cu:3406": " tasyāḥ paripoṣakatayā bhagavatastripuradhvaṃsaṃ pratyutsāhasyāparipuṣṭatayā rasapadavīmaprāptatayā bhāvamātrasya karuṇo 'ṅgam /",
    "GK16visa07cu:3407": " tasya ca kāmīvetisāmyabalādāyātaḥ śṛṅgāraḥ /",
    "GK16visa07cu:3408": " evaṃ cāviśrāntidhāmatayā karuṇasyāpyaṅgataiveti dvayorapi karuṇaśṛṅgārayorbhagavadutsāhaparipuṣṭatadviṣayaratibhāvāsvādaprakaṣrakatayā yaugapadyasambhāvādaṅgatvena na virodhaḥ /",
    "GK16visa07cu:3409": " ************* COMMENTARY *************",
    "GK16visa07cu:3410": " Vijñapriyā:",
    "GK16visa07cu:3411": " (vi, ma) kavigatā kaviniṣṭhā pradhānam,",
    "GK16visa07cu:3412": " sa dahatu ityādi nirākāṅkṣavākyavyaṅgyatvāt ṣa tasyāśceti /",
    "GK16visa07cu:3413": " tasyāḥ pradhānasya bhagavadutsāhastripuraṃ pratyāgneyāstraprayogāda vyaṅgyaḥ /",
    "GK16visa07cu:3414": " sa ca tanmahattvasūcakatvena tadviṣayaratibhāvasyādhikyarūpapuṣṭikāraka ityāha---paripoṣakatayeti /",
    "GK16visa07cu:3415": " utsāho ratibhāvasyāṅgamityarthaḥ /",
    "GK16visa07cu:3416": " tasyotsāhasya karuṇo 'ṅgamityanvayaḥ /",
    "GK16visa07cu:3417": " nanu utsāho vīrarasasthāyibhāvaḥ /",
    "GK16visa07cu:3418": " sa cātra vyaṅgya ityato vīrarasa evātra pradhānam /",
    "GK16visa07cu:3419": " tat kathaṃ ratibhāvasya prādhānyamuktam ityata āha---tasya cāparipuṣṭatayā iti /",
    "GK16visa07cu:3420": " tasyotsāhasya sākāṅkṣavākyavyaṅgyatvena dahatviti nirākāṅkṣavākyavyaṅgyakavibhāvāṅgatvenāprādhānyarūpayā aparipuṣṭatayā rasapadavīmanāptatayā bhāvamātrasya sthāyibhāvasyetyarthaḥ /",
    "GK16visa07cu:3421": " karuṇa iti /",
    "GK16visa07cu:3422": " tripurayuvatīnāṃ śocyāvasthāvyaṅgyaḥ karuṇaḥ tatpuṣṭikārako 'ṅgamityarthaḥ /",
    "GK16visa07cu:3423": " tasya ceti /",
    "GK16visa07cu:3424": " asya karuṇasya ityarthaḥ /",
    "GK16visa07cu:3425": " śṛṅgāro 'ṅgamityanvayaḥ /",
    "GK16visa07cu:3426": " tasyāṅgatā ca upamānopameyaprakarṣaṇāt /",
    "GK16visa07cu:3427": " itthaṃ bhagavadutsāhapuṣṭasya bhagavadviṣayakavibhāvasya sākṣātparamparābhyāmaṅgabhūtau karaṇaśṛṅgārau virodhisvarūpau api aviruddhau iti darśayati---evaṃ cāviśrāntīti /",
    "GK16visa07cu:3428": " aviśrāntidhāmatayā sākāṅkṣatā'śrayatayā,",
    "GK16visa07cu:3429": " aṅgisākāṅkṣatayeti yāvat /",
    "GK16visa07cu:3430": " bhagavadutsāhastu aṅgamapi bhāvasyāvirodhitvāt tadvirodho na darśitaḥ /",
    "GK16visa07cu:3431": " nanu smaryyamāṇavibhāvādivyaṅgyasya rasasyāpi,",
    "GK16visa07cu:3432": " smaryyamāṇasya vibhāvādisāmyasya vivakṣādhīnavivakṣitasāmyasya aṅgirasena saha virodhaprasaktāvapi na virodhaityuktam,",
    "GK16visa07cu:3433": " aṅgirasena saha virodhaprasaktireva nāstītyāśaṅkate---",
    "GK16visa07cu:3434": " Locanā:",
    "GK16visa07cu:3435": " (lo, ā) aparipuṣṭatayā vibhāvādibhirityarthaḥ /",
    "GK16visa07cu:3436": " bhāvamātrasya ityatra hetuḥ /",
    "GK16visa07cu:3437": " rasapadavīmaprāptatvamaṅgatvādityarthaḥ /",
    "GK16visa07cu:3438": " sāmyabalādāyātaḥ sadṛśaviśeṣaṇamahimnā prāptaḥ /",
    "GK16visa07cu:3439": " karuṇasyeti /",
    "GK16visa07cu:3440": " karuṇasya śṛṅgarāpekṣayo 'ṅgitve 'pi bhagavadratyutsāhasyāṅgatvādevetyarthaḥkiñcātra",
    "GK16visa07cu:3441": " śṛṅagārarasasya “ayaṃ sa rasanotkarṣo“tyādipūrvoktadiśā smaryyamāṇatayāṃśabhūtatvenāpi",
    "GK16visa07cu:3442": " vyaktīkaraṇena na virodhaḥ /",
    "GK16visa07cu:3443": " tathā hi yāsāṃ tripurayuvatīnāṃ praṇayaroṣanivāraṇārthaṃ kāmī nirākṛtahastagrahaṇāni kṛtavān /",
    "GK16visa07cu:3444": " tāsveva niṣkaruṇāsu śāmbhavaḥ śarāgnistathā ceṣṭitavāniti sādṛśyasaṃdarśanāt smaryyamāṇenerṣyavipralambhena karuṇaḥ pratyuta puṣṭaṃ nītaḥ /",
    "GK16visa07cu:3445": " tena ca tripuraripuprabhāvātiśayaparipuṣṭastadviṣayaratibhāvaḥ pariṣoṣaṃ nīyate /",
    "GK16visa07cu:3446": " ********** END OF COMMENTARY **********",
    "GK16visa07cu:3447": " nanu samūhālambanātmakapūrṇaghanānandarūpasya rasasya tādṛśenetararasena kathaṃ virodhaḥ sambhāvanīyaḥ ?",
    "GK16visa07cu:3448": " ekavākye niveśaprādurbhāvairyaugapadyaviraheṇa parasparopamardakatvānupapatteḥ /",
    "GK16visa07cu:3449": " ************* COMMENTARY *************",
    "GK16visa07cu:3450": " Vijñapriyā:",
    "GK16visa07cu:3451": " (vi, ya) nanu iti /",
    "GK16visa07cu:3452": " samūhālambaneti---prapānakarasanyāyāccarvyamāṇo raso bhavedityanenoktasya vibhāvādisamūhālambanātmakasya",
    "GK16visa07cu:3453": " nirākāṅkṣavākyavyaṅgyatvenākāṅkṣāpūrttyā pūrṇasya ghanasya viṣayāntarāgrahaṇe nibiḍasyā'nandarūpasya",
    "GK16visa07cu:3454": " rasasya aṅgirasasya tādṛśena smaryamāṇena vivakṣitasāmyena vā rasena saha kathaṃ",
    "GK16visa07cu:3455": " virodhaḥ sambhāvanīya ityarthaḥ /",
    "GK16visa07cu:3456": " asambhāvanāyāṃ hetumāha---ekavākye iti /",
    "GK16visa07cu:3457": " aṅgirasastāvannirākāṅkṣavidheyavākyāt prādurbhavati /",
    "GK16visa07cu:3458": " smaryamāṇopamānayostu sākāṅkṣoddeśyavākyayoreva prādurbhāveṇa ekavākyaprādurbhavarūpayaugapadyaviraheṇaparasparopamarddakatvānupapatterityarthaḥ",
    "GK16visa07cu:3459": " tulyabalatvābhāvena pradhānabhūtena nirākāṅkṣavidheyavākyena vyaṅgyatayā pradhānena aṅhirasena balavatā smaryamāṇopamānayoreva upamardanāditi bhāvaḥ /",
    "GK16visa07cu:3460": " na cāyaṃ sa rasanotkarṣotyādau nirākāṅkṣavākyaireva smaryamāṇaśṛṅgāra iti vācyam /",
    "GK16visa07cu:3461": " rasanotkarṣyādikaro 'yaṃ hastaḥ patita ityevaṃ vidheyapātityasākāṅkṣatvādeva /",
    "GK16visa07cu:3462": " teṣāṃ vidheyapātityaṃ tu karuṇavyañjakameva śṛṅgārasya vyaṅgyatve 'pi parokṣatvādeva smaryamāṇatopacāra iti bodhyam /",
    "GK16visa07cu:3463": " ********** END OF COMMENTARY **********",
    "GK16visa07cu:3464": " nāpyaṅgāṅgibhāvaḥ,",
    "GK16visa07cu:3465": " dvayorapi pūrṇatayā svātantryeṇa viśrānteḥ /",
    "GK16visa07cu:3466": " ************* COMMENTARY *************",
    "GK16visa07cu:3467": " Vijñapriyā:",
    "GK16visa07cu:3468": " (vi, ra) itthaṃ smaryamāṇopamānayorvirodhāprasaktiṃ darśayitvā aṅginyaṅgatvamāptayoraṅgāṅgibhāvāsambhavamevāśahkate---nāpyaṅgaṅgibhāva iti /",
    "GK16visa07cu:3469": " dvayorapi iti /",
    "GK16visa07cu:3470": " śṛṅgārakaruṇayorvirodhinorityarthaḥ /",
    "GK16visa07cu:3471": " svātantryeṇeti /",
    "GK16visa07cu:3472": " kṣipta ityādivākyānāṃ kāmīva ityādivākyasya canirākāṅkṣatvena tadvyaṅgyatvādityarthaḥ /",
    "GK16visa07cu:3473": " svātantryameva ca pūrṇatā,",
    "GK16visa07cu:3474": " ākāṅkṣāyāḥ pūrṇatvāt",
    "GK16visa07cu:3475": " Locanā:",
    "GK16visa07cu:3476": " (lo, i) nanu samūhetyādi--yadi rasayorvirodhaḥ syāt,",
    "GK16visa07cu:3477": " yadi vā aṅgāṅgi bhāvaḥ syāt /",
    "GK16visa07cu:3478": " natvetatprakāradvitayamapi rasayoḥ sambhavati /",
    "GK16visa07cu:3479": " kathaṃ virodho na sambhavatītyāha---parasparopamardakatvānupapatteḥ /",
    "GK16visa07cu:3480": " parasparopamardakatvaṃ kathamanupapannamityāha---ekavākyeti---ekavākyanirdeśe ca prādurbhāvasyaikavākyanirdeśahetukasya yaugapadyasya virahāt",
    "GK16visa07cu:3481": " ayamarthaḥ--yaugapadyaṃ hi ekavākyanirdeśenaiva sambhavati /",
    "GK16visa07cu:3482": " sa tu rasayornasambhavati,",
    "GK16visa07cu:3483": " atra hetuḥ---samūheti /",
    "GK16visa07cu:3484": " ayamarthaḥ dviruktaprakāreṇa vibhāvādisamūhālambanatvāt /",
    "GK16visa07cu:3485": " vibhāvādisāmagrī khalu ekavākyasyārthaḥ /",
    "GK16visa07cu:3486": " ekā ca sāmagrī kathaṃvirodhinordvayorapi syāt /",
    "GK16visa07cu:3487": " kathamekavākyahetukaṃ paripūrṇatvaṃ syāt /",
    "GK16visa07cu:3488": " ghanaśabdo hi vijātīyānavacchinnapravāhatvam /",
    "GK16visa07cu:3489": " aṅgāṅgibhāvāsambhave hetumāha--nāpīti /",
    "GK16visa07cu:3490": " aṅgāṅgibhāva upakāryopakāritvam /",
    "GK16visa07cu:3491": " ********** END OF COMMENTARY **********",
    "GK16visa07cu:3492": " satyamuktam /",
    "GK16visa07cu:3493": " ata evātra pradhānetareṣu raseṣu svātantryaviśrāmarāhityātpūrṇarasabhāvamātrācca vilakṣaṇatayā saṃcārirasanāmnā vyapadeśaḥ prācyānām /",
    "GK16visa07cu:3494": " asmatpitāmahānujakavipaṇḍitamukhyaśrīcaṇḍīdāsapādānāṃ tu khaṇḍarasanāmnā /",
    "GK16visa07cu:3495": " ************* COMMENTARY *************",
    "GK16visa07cu:3496": " Vijñapriyā:",
    "GK16visa07cu:3497": " (vi, la) samādhatte---satyamiti /",
    "GK16visa07cu:3498": " ekavākyavyaṅgyatvābhāve 'pi dvayornirākaṅkṣavākyavyaṅgyatve 'pi ca śṛṅgāravati karuṇāpratītyā virodhāprasaktirastyeva /",
    "GK16visa07cu:3499": " kintu smaryamāṇaśṛṅgārapekṣayā anubhūyamānasyopamānaśṛṅgārāpekṣayā upameyasya ca karuṇasya paryantikapratītiviṣayatayā prādhānyam /",
    "GK16visa07cu:3500": " evaṃ karuṇāpekṣayā bhagavati kavibhāvasya ca pāryantikapratītiviṣayatvena prādhānyam /",
    "GK16visa07cu:3501": " ityataḥ tādṛśapradhānetareṣu karuṇetaratra śṛṅgāre bhāvetaratra karuṇe ślokāntare",
    "GK16visa07cu:3502": " cānyetaratra anyasmin rase ca pāryantikapratītiviṣayatārūpasvatantraviśrāntirāhityāt",
    "GK16visa07cu:3503": " tadvaśena pūrṇarasabhāvamātrānmukhyarasāt vilakṣaṇatayā vyapadeśaviśeṣa ityarthaḥ /",
    "GK16visa07cu:3504": " khaṇḍarasanāmnetyatrāpi vyapadeśa ityanvayaḥ /",
    "GK16visa07cu:3505": " Locanā:",
    "GK16visa07cu:3506": " (lo, ī) siddhāntamāha---satyamuktamiti /",
    "GK16visa07cu:3507": " ata eva virodhasya aṅgāṅgibhāvasya cāsambhavāt /",
    "GK16visa07cu:3508": " bhāvamātravailakṣaṇyaṃ cāpātataḥ svasāmagrīparipuṣṭatayā /",
    "GK16visa07cu:3509": " ********** END OF COMMENTARY **********",
    "GK16visa07cu:3510": " yadāhuḥ---",
    "GK16visa07cu:3511": " “aṅgaṃ bādhyo 'tha saṃsargo yadyaṅgī syādrasāntare /",
    "GK16visa07cu:3512": " nāsvādyate samagraṃ tattataḥ khaṇḍarasaḥ smṛtaḥ” //",
    "GK16visa07cu:3513": " iti /",
    "GK16visa07cu:3514": " ************* COMMENTARY *************",
    "GK16visa07cu:3515": " Vijñapriyā:",
    "GK16visa07cu:3516": " (vi, va) caṇḍīdāsokte khaṇḍarasavyapadeśe yogārthavaśāt saṃvādamāha---aṅgamiti /",
    "GK16visa07cu:3517": " bādhyo yo rasaḥ so 'ṅgabādhyatvameva /",
    "GK16visa07cu:3518": " kīdṛśamityatrāha---atha saṃsargāditi /",
    "GK16visa07cu:3519": " atha sambodhane /",
    "GK16visa07cu:3520": " ekapadyabodhyatārūpāt saṃsargāt yadi rasāntare aṅgaprakarṣakaṃ syāttadā bādhya ityarthaḥ /",
    "GK16visa07cu:3521": " yogārthaviśeṣavaśāt khaṇḍarasavyapadeśa ityāha---nāsvādyata iti /",
    "GK16visa07cu:3522": " pāryantikapratītiviṣaye eva samagnāsvāda iti bhāvaḥ /",
    "GK16visa07cu:3523": " itthaṃ pāryantikapratītiviṣayasya bādhakatvam /",
    "GK16visa07cu:3524": " atathābhūtasya ca bādhyatvaṃ svaṇḍarasatvaṃ ca ityuktam /",
    "GK16visa07cu:3525": " Locanā:",
    "GK16visa07cu:3526": " (lo, u) yadyaṅgī rasaḥ aparipuṣṭatayā bhāvamātravailakṣaṇyenāpātatamātrataḥ prādhānyenābhivyaktaḥ samagraṃ nāsvādyata iti pastantratvāt,",
    "GK16visa07cu:3527": " nyūnāṅgasamagrīkatvāt,",
    "GK16visa07cu:3528": " samagrāpuṣṭatvācca /",
    "GK16visa07cu:3529": " ********** END OF COMMENTARY **********",
    "GK16visa07cu:3530": " nanu “ādyaḥ karuṇavībhatsaraudravīrabhayānakaiḥ” ityuktanayena virodhinorboraśṛṅgārayoḥ kathamekatra---",
    "GK16visa07cu:3531": " ************* COMMENTARY *************",
    "GK16visa07cu:3532": " Vijñapriyā:",
    "GK16visa07cu:3533": " (vi, śa) yatra tu kapole jānakyā ityatra vilodhinoḥ śṛṅgāravīrarasayornedṛśo bādhyabādhakabhāvastatra",
    "GK16visa07cu:3534": " tayoḥ kathaṃ sanniveśa ityāśaṅkya tu vīraśṛṅgārayorvirodhaṃ paroktaṃ darśayati---nanvādya iti /",
    "GK16visa07cu:3535": " ādyaḥ śṛṅgāraḥ karuṇādibhayānakāntairvirudhyate iti vākyāntare /",
    "GK16visa07cu:3536": " ityuktanayena viruddhayoḥ kathamekatra vīraśṛṅgārayoḥ sanniveśa ityanvayaḥ /",
    "GK16visa07cu:3537": " Locanā:",
    "GK16visa07cu:3538": " (lo, ū) ādyaḥ śṛṅgāraḥ /",
    "GK16visa07cu:3539": " kathamekatretyasya uparitatenetyādau sanniveśa ityanena sambandhaḥ /",
    "GK16visa07cu:3540": " ********** END OF COMMENTARY **********",
    "GK16visa07cu:3541": " “kapole jānakyāḥ karikalabhadantadyutimuṣi smarasmerasphāroḍḍamarapulakaṃ vaktrakamalam /",
    "GK16visa07cu:3542": " muhuḥ paśyañchṛṇvan rajanicarasenākalakalaṃ jaṭājūṭgranthiṃ draḍhayati raghūṇāṃ parivṛḍhaḥ” //",
    "GK16visa07cu:3543": " ityādau samaveśaḥ /",
    "GK16visa07cu:3544": " ************* COMMENTARY *************",
    "GK16visa07cu:3545": " Vijñapriyā:",
    "GK16visa07cu:3546": " (vi, ṣa) kapola ityādi /",
    "GK16visa07cu:3547": " ślokārthastu raghūṇāṃ parivṛḍhaḥ prabhuḥ rāmaḥ jānakyā vaktrakamalaṃ muhuḥ paśyan kharadūṣaṇādirajanicarasenākalakalaṃ śṛṇvān jaṭājūṭasya jaṭāsamūhasya granthiṃ draḍhayati /",
    "GK16visa07cu:3548": " vaktrakamalaṃ kīdṛśaṃ karikalabhadantadyutimuṣi kapole smareṇajānakīniṣṭhena rāmaviṣayakasmareṇa",
    "GK16visa07cu:3549": " smeraḥ harṣaprāyaḥ sphārī vistṛtaḥ uḍḍāmaro bāhulyāt udbhaṭaḥ pulako yasya tādṛśaṃ",
    "GK16visa07cu:3550": " vaktrakamalam ityarthaḥ /",
    "GK16visa07cu:3551": " atra jānakīmukhadarśanavyaṅgyaḥ śṛṅgāraḥ /",
    "GK16visa07cu:3552": " jaṭājuṭadraḍhanavyaṅgyo vīrarasaśca parasparamabādhyatam anaṅgatāṃ cāpannau svātantryeṇa upalabhyeti /",
    "GK16visa07cu:3553": " tat kathamanayorekatra samāveśa ityanvayaḥ /",
    "GK16visa07cu:3554": " ********** END OF COMMENTARY **********",
    "GK16visa07cu:3555": " atrocyate---iha khalu rasānāṃ virodhitāyā avirodhitāyāśca tridhā vyavasthā /",
    "GK16visa07cu:3556": " kayościdālambanaikyena,",
    "GK16visa07cu:3557": " kayościdāśrayaikyena,",
    "GK16visa07cu:3558": " kayościnnairantaryeṇoti /",
    "GK16visa07cu:3559": " tatra vīraśṛṅgārayorālambanaikyena virodhaḥ /",
    "GK16visa07cu:3560": " tathā hāsyaraudrabībhatsaiḥ sambhogasya /",
    "GK16visa07cu:3561": " vīrakaruṇaraudrādibhirvipralambhasya /",
    "GK16visa07cu:3562": " (ālambanaikyane)",
    "GK16visa07cu:3563": " āśrayaikyena ca vīrabhayānakayoḥ /",
    "GK16visa07cu:3564": " nairantaryavibhāvaikyābhyāṃ śāntaśṛṅgārayoḥ /",
    "GK16visa07cu:3565": " tridhāyaṃ virodho vīrasyādbhutaraudrābhyām /",
    "GK16visa07cu:3566": " śṛṅgārasyādbhutena bhayānakasya bībhatseneti /",
    "GK16visa07cu:3567": " tenātra vīraśṛṅgārayobhinnālambanatvānna virodhaḥ /",
    "GK16visa07cu:3568": " ************* COMMENTARY *************",
    "GK16visa07cu:3569": " Locanā:",
    "GK16visa07cu:3570": " (lo, ṛ) sphāro bahulaḥ uḍḍāmara utkaṭaḥ /",
    "GK16visa07cu:3571": " parivṛḍhaḥ prabhuḥ /",
    "GK16visa07cu:3572": " tridhāpyālambanetyādinā kapole jānakyā ityādau bhinne ālambane vīrasya rajanīcarasenā,",
    "GK16visa07cu:3573": " śṛṅgārasyajānakīti /",
    "GK16visa07cu:3574": " ********** END OF COMMENTARY **********",
    "GK16visa07cu:3575": " evaṃ ca vīrasya nāyakaniṣṭhatvena bhayānakasya pratināyakaniṣṭhatvena nibandhe bhinānaśrayatvena na virodhaḥ /",
    "GK16visa07cu:3576": " ************* COMMENTARY *************",
    "GK16visa07cu:3577": " Vijñapriyā:",
    "GK16visa07cu:3578": " (vi, sa) svatantrayoranekayorekāvalambanakatve eva virodhaḥ /",
    "GK16visa07cu:3579": " prakṛte tu jānakyālambanakaḥ śṛṅgāro,",
    "GK16visa07cu:3580": " rajanīcarālambanakastu vīrarasa ityavirodha iti samādhāsyan āha---atrecyate /",
    "GK16visa07cu:3581": " iha khalviti /",
    "GK16visa07cu:3582": " nairantaryyeṇa avyavadhānena /",
    "GK16visa07cu:3583": " tatra yasya yena saha vilodhastaṃ darśayati---tatra vīraśṛṅgārayoriti /",
    "GK16visa07cu:3584": " etāni spaṣṭāni /",
    "GK16visa07cu:3585": " Locanā:",
    "GK16visa07cu:3586": " (lo, ṝ) nāyakaniṣṭhatvaṃ bhayānakasya pratināyakaniṣṭhatvam /",
    "GK16visa07cu:3587": " yathā mama---prauḍhāmādāya bhītiṃ manasi sarabhasaṃ prāpya lokāpakīrtiṃ naiva stokāpyapekṣākriyata pathi pathi prāktanāsu priyāsu /",
    "GK16visa07cu:3588": " śrīmanniḥ śaṅkabhānoḥ samaraparisaradbhīmmaniḥ sīmasenā- niḥ śāṇasvānaśaṅkākulamapasaratāṃ pañcagauḍeśvereṇa /",
    "GK16visa07cu:3589": " atra vīrabhayānakayorekāśrayābhāvānna virodhaḥ /",
    "GK16visa07cu:3590": " ********** END OF COMMENTARY **********",
    "GK16visa07cu:3591": " yaśca nāgānande praśamāśrayasyāpi jīmūtavāhanasya malayavatyanurāgo darśitaḥ,",
    "GK16visa07cu:3592": " tatra “aho gītamaho vāditram” ityadbhutasyāntarā niveśanānnairantaryābhāvānna śāntaśṛṅgārayorvirodhaḥ /",
    "GK16visa07cu:3593": " ekamanyadapi jñeyam /",
    "GK16visa07cu:3594": " ************* COMMENTARY *************",
    "GK16visa07cu:3595": " Vijñapriyā:",
    "GK16visa07cu:3596": " (vi, ha) nanu śāntaśṛṅgārayornairantaryye virodhaścet kathaṃ nāgānande na tathā nibaddhamityata āha---yattviti /",
    "GK16visa07cu:3597": " adbhutasyeti /",
    "GK16visa07cu:3598": " rasanāmanāpanno 'dbhuto ahośabdavācyo 'pi antarāsthito nairantaryyavighaṭak ityarthaḥ /",
    "GK16visa07cu:3599": " Locanā:",
    "GK16visa07cu:3600": " (lo, ḷ) śāntaśṛṅgārayornairantaryyavirodhinorna paraṃ prabandhe yāvadekasminnapi vākye virādhaḥ /",
    "GK16visa07cu:3601": " yathā--- bhūreṇudigdhānnavapārijātamālārajovāsitabāhumadhyāḥ gāḍhaṃ śivābhiḥ parirabhyamāṇān surāṅganāśliṣṭabhujāntarālāḥ /",
    "GK16visa07cu:3602": " saśoṇitaiḥ kavyabhujāṃ sphuradbhiḥ pakṣaiḥ khagānāmupavījyamānān saṃvījitāścandanavārisekaiḥ sugandhibhiḥ kalpalatādukūlaiḥ /",
    "GK16visa07cu:3603": " vimānaparyyaṅkatale niṣaṇṇāḥ kutūhalāviṣṭatayā tadānīm nirddiśyamānān lalanāṅgulibhirvorāḥ svadehān patitānapaśyan /",
    "GK16visa07cu:3604": " atra bībhatsaśṛṅgārayorvorarasasyāntarā niveśanānna virodhaḥ /",
    "GK16visa07cu:3605": " evamanyeṣāmapi rasānāṃ parihāraprakārāḥ satkavikāvyeṣu anusarttavyāḥ /",
    "GK16visa07cu:3606": " ********** END OF COMMENTARY **********",
    "GK16visa07cu:3607": " “pāṇḍukṣāmaṃ vadanam-” ityādau ca pāṇḍutādīnāmaṅgabhāvaḥ karuṇavipralambhe 'pīti na virodhaḥ /",
    "GK16visa07cu:3608": " ************* COMMENTARY *************",
    "GK16visa07cu:3609": " Vijñapriyā:",
    "GK16visa07cu:3610": " (vi, ka) nanu paripanthirasāṅgasya vibhāvādeḥ parigraho doṣa ityuktam,",
    "GK16visa07cu:3611": " tatkatham “pāṇḍu kṣāmaṃ vadanaṃ hṛdayaṃ sarasaṃ tavālasaṃ ca vapuḥ /",
    "GK16visa07cu:3612": " āvedayati nitāntaṃ kṣetriyarogaṃ sakhi hṛdantaḥ //",
    "GK16visa07cu:3613": " “ityādau śṛṅgārasīye mālatīmādhavīye śloke śṛṅgāraparipanthikaruṇānubhāvasya vadanapāṇḍutādeḥ sattve 'pi aduṣṭatānubhava ityata āha---pāṇḍu kṣāmam iti /",
    "GK16visa07cu:3614": " mālatīṃ prati lavaṅgikāyā iyaṃ pṛcchā /",
    "GK16visa07cu:3615": " he sakhi / tava pāṇḍukṣāmavadanādikaṃ tava hṛdantaḥ kṣetriyarogam asmin kṣetre śarīre 'cikitsyaṃ rogamāvedayatītyarthaḥ /",
    "GK16visa07cu:3616": " kṣāmaṃ kṣīṇaṃ,",
    "GK16visa07cu:3617": " sarasaṃ sasvedadravam /",
    "GK16visa07cu:3618": " samādhatte---pāṇḍutādīnāmiti /",
    "GK16visa07cu:3619": " paripanthimātraīyatve eva doṣaḥ /",
    "GK16visa07cu:3620": " ubhayīyatve tu prakaraṇasācivyāt prakṛtasabodhāt na doṣa iti bhāvaḥ /",
    "GK16visa07cu:3621": " Locanā:",
    "GK16visa07cu:3622": " (lo, e) aṅgabhāvo 'nubhāvatayetyarthaḥ /",
    "GK16visa07cu:3623": " yadi khalu pāṇḍutvādīnāṃ vipralambhāpekṣayādhikā karuṇāṅgatā bhavet tadaiva doṣaḥ syādityarthaḥ /",
    "GK16visa07cu:3624": " iti uktaprakārāt /",
    "GK16visa07cu:3625": " ********** END OF COMMENTARY **********",
    "GK16visa07cu:3626": " anukāre ca sarveṣāṃ doṣāṇāṃ naiva doṣatā // VisSd_7.31 //",
    "GK16visa07cu:3627": " sarveṣāṃ duḥ śravatvaprabhṛtīnām /",
    "GK16visa07cu:3628": " yathā---",
    "GK16visa07cu:3629": " “eṣa duścyavanaṃ naumītyādi jalpati kaścana” /",
    "GK16visa07cu:3630": " atra duścyavanaśabdo 'prayuktaḥ /",
    "GK16visa07cu:3631": " ************* COMMENTARY *************",
    "GK16visa07cu:3632": " Vijñapriyā:",
    "GK16visa07cu:3633": " (vi, kha) anukāre anukaraṇe /",
    "GK16visa07cu:3634": " eṣa iti /",
    "GK16visa07cu:3635": " eṣa kaścana ityanvayaḥ /",
    "GK16visa07cu:3636": " ********** END OF COMMENTARY **********",
    "GK16visa07cu:3637": " anyeṣāmapi doṣāṇāmityaucityānmanīṣibhiḥ /",
    "GK16visa07cu:3638": " adoṣatā ca guṇatā jñeyā cānubhayātmatā // VisSd_7.32 //",
    "GK16visa07cu:3639": " anubhayātmatā adoṣaguṇatā /",
    "GK16visa07cu:3640": " ************* COMMENTARY *************",
    "GK16visa07cu:3641": " Vijñapriyā:",
    "GK16visa07cu:3642": " (vi, ga) ityaucityāt evam aucityāt,",
    "GK16visa07cu:3643": " adoṣatā guṇatā iti /",
    "GK16visa07cu:3644": " tathādoṣatāmātraṃ paryavasyāti /",
    "GK16visa07cu:3645": " anubhayātmatāṃ vyācaṣṭe---adoṣaguṇeti /",
    "GK16visa07cu:3646": " adoṣatā aguṇatā ca ityarthaḥ /",
    "GK16visa07cu:3647": " doṣatāguṇatayorvyātireko hi na doṣatā na guṇatā /",
    "GK16visa07cu:3648": " doṣatāsahitaguṇatvasattve 'pi ubhayābhāvasattvāt yathā---prahelikākriyākarmakartṛguptyādau kaṣṭārthatāyāḥ /",
    "GK16visa07cu:3649": " iti śrīmaheśvaratarkālaṅkārabhaṭṭācāryakṛtāyāṃ sāhityadarpaṇaṭīkāyāṃ doṣa- nirūpaṇākhyasaptamaparicchedasya vivaraṇam /",
    "GK16visa07cu:3650": " Locanā:",
    "GK16visa07cu:3651": " (lo, ai) adoṣatā “autsukyena kṛtatvarā“ityādivad /",
    "GK16visa07cu:3652": " guṇatā “kvākārya-“mityādivat /",
    "GK16visa07cu:3653": " adoṣaguṇātmatā “tiṣṭhet kopavaśā“dityādivat /",
    "GK16visa07cu:3654": " iti sāhityadarpaṇalocane doṣanirūpaṇo nāma saptamaparicchedaḥ /",
    "GK16visa07cu:3655": " ********** END OF COMMENTARY **********",
    "GK16visa07cu:3656": " iti sāhityadarpaṇe doṣanirūpaṇo nāma saptamaḥ paricchedaḥ /"
}