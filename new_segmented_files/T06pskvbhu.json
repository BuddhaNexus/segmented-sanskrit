{
    "T06pskvbhu:1": " [p. 1] // pañcaskandhakavibhāṣā //",
    "T06pskvbhu:2": " namo buddhāya || pañca skandhā ityādi prakaraṇārambhaḥ /",
    "T06pskvbhu:3": " sa ca dharmasvasāmānyalakṣaṇavyutpattyartham /",
    "T06pskvbhu:4": " nanu ca yogācārabhūmyādiṣu śāstreṣu dharmalakṣaṇaṃ nirdhāritam eveti punas tannirdhāraṇāya yatnavaiyarthyam /",
    "T06pskvbhu:5": " na vaiyarthyam udghaṭitajñavineyārthitvāt /",
    "T06pskvbhu:6": " udghaṭitajñā hi diṅmātreṇa tatsambhavino viśeṣān niravaśeṣān avaboddhuṃ samarthā iti saṅkṣepoktim eva bahu manyante ,",
    "T06pskvbhu:7": " na vistaroktim /",
    "T06pskvbhu:8": " ataś ca saṅkṣiptarucisattvānugrahāyedaṃ prakaraṇam ārabdham iti /",
    "T06pskvbhu:9": " athavā gṛhasthānāṃ bahukṛtyavyāpṛtatvād vistaragrantheṣv abhiyogāsambhavaḥ /",
    "T06pskvbhu:10": " manasikārābhiyuktānāṃ ca pravrajitānām api vistaragranthābhiyogo vikṣepāyaivety ubhayeṣām api dharmalakṣaṇavyutpattyartham iha prakaraṇe dharmalakṣaṇaṃ samāsenoktam iti nāsti tadārambhavaiyarthyam /",
    "T06pskvbhu:11": " athavā saṅkṣepeṇa dharmalakṣaṇavyutpannā ayatnena dharmalakṣaṇavistarapratipattisamarthā bhaviṣyantīty ato yogācārabhūmyādīnāṃ vistaragranthānāṃ praveśabhūtam idam ācāryeṇa prakaraṇaṃ kṛtam iti /",
    "T06pskvbhu:12": " kiṃ punar dharmalakṣaṇavyutpattyā vinā na sidhyati yatrācāryo dharmalakṣaṇanirdeśaṃ praty ādriyate /",
    "T06pskvbhu:13": " cittaikāgratā sāṅkathyaviniścayeṣu ca praśna[p. 2]vyākaraṇakauśalam /",
    "T06pskvbhu:14": " tathā hi dharmalakṣaṇakṛtaparicayasya sandehābhāvād yatheṣṭam ālambane cittam ekāgrībhavati nānyathā /",
    "T06pskvbhu:15": " dharmalakṣaṇapravicayāc ca prajñāprakarṣagamanād vaiśāradyaṃ pratilabhate /",
    "T06pskvbhu:16": " viśāradaś ca sāṅkathyaviniścayeṣu sarvapraśnatadvyākaraṇanirdeśasamartho bhavati nānyathā //",
    "T06pskvbhu:17": " pañca skandhā iti nyūnātiriktapratiṣedhena saṅkhyāvadhāraṇam /",
    "T06pskvbhu:18": " nirviśeṣaṇaskandhaśabdaprayogāt sāsravānāsravaskandhopādānam /",
    "T06pskvbhu:19": " pañcaiva skandhā na nyūnā adhikā vā /",
    "T06pskvbhu:20": " ātmātmīyagrāhavastupradarśanārtham ,",
    "T06pskvbhu:21": " prāyeṇa hi bālānāṃ vijñāna evātmagrāhaḥ ,",
    "T06pskvbhu:22": " śeṣeṣu rūpādiṣv ātmīyagrāhaḥ /",
    "T06pskvbhu:23": " tathā hi bāhyādhyātmikasya rūpasya karaṇatvena karmatvena vātmanā sambandha iti rūpaskandha ātmīyagrāhaḥ /",
    "T06pskvbhu:24": " śubhāśubhānāṃ karmaṇāṃ vedanā vipākaḥ ,",
    "T06pskvbhu:25": " tāṃ cātmā saṃvedayata iti vedanāskandha ātmīyagrāhaḥ /",
    "T06pskvbhu:26": " tatra śubhānāṃ karmaṇāṃ sukho 'nubhavo vipākaḥ /",
    "T06pskvbhu:27": " aśubhānāṃ karmaṇāṃ duḥkhaḥ /",
    "T06pskvbhu:28": " ubhayeṣām aduḥkhāsukhaḥ /",
    "T06pskvbhu:29": " atra cālayavijñānasamprayuktopekṣaiva paramārthataḥ karmavipākaḥ ,",
    "T06pskvbhu:30": " śubhāśubhakarmavipākatvād ālayavijñānasya /",
    "T06pskvbhu:31": " sukhaduḥkhayos tu vipākajatvād vipākopacāraḥ /",
    "T06pskvbhu:32": " dṛṣṭaśrutamatavijñāteṣv artheṣv ātmanaḥ sañjñādvāreṇa saṃvyavahāraḥ pravartata iti sañjñāskandha ātmīyagrāhaḥ /",
    "T06pskvbhu:33": " kuśalākuśalādiṣu saṃskārair ātmābhimatasya cittasya preraṇātsaṃskāraskandha ātmīyagrāha iti [p. 3] pañcaiva skandhaḥ //",
    "T06pskvbhu:34": " atha kasmāt skandhānām iyam evānupūrvī /",
    "T06pskvbhu:35": " yathaudārikataḥ /",
    "T06pskvbhu:36": " tatra sarvaudārikaṃ rūpaṃ sapratighatvāt pañcavijñānakāyāśrayatvāt ṣaḍvijñānaviṣayatvāt /",
    "T06pskvbhu:37": " ata ādāv audārikaṃ rūpam uktam /",
    "T06pskvbhu:38": " tribhyaḥ pracāraudārikatayaudārikatarā vedanā /",
    "T06pskvbhu:39": " tathā hy adeśasthām api sañjñādivat pracāraudārikatvād deśaparicchedena tām eva vyapadiśanti na sañjñādīn - haste me vedanā śirasi me vedaneti",
    "T06pskvbhu:40": " ato rūpānantaram uktā /",
    "T06pskvbhu:41": " dvābhyām audārikatarā sañjñānimittodgrahaṇātmakatvena sulakṣyatvāt /",
    "T06pskvbhu:42": " vijñānāt saṃskārā audārikatarāḥ saṃskaraṇalakṣaṇatvena sukhāvabodhatvāt /",
    "T06pskvbhu:43": " sarvaśūkṣmatvād vijñānaṃ sarvapaścād uktam //",
    "T06pskvbhu:44": " rūpaskandha iti samānādhikaraṇo vā syāt ,",
    "T06pskvbhu:45": " ṣaṣṭhītatpuruṣo vā /",
    "T06pskvbhu:46": " na bhavet samānādhikaraṇaḥ ,",
    "T06pskvbhu:47": " adravyatvāt skandhasya /",
    "T06pskvbhu:48": " yasmāt skandhaśabdo rāśiparyāyavacanaḥ ,",
    "T06pskvbhu:49": " tasmād rāśivat prajñaptisantaḥ skandhā iti /",
    "T06pskvbhu:50": " tataś ca sāmānādhikaraṇyābhāvaḥ /",
    "T06pskvbhu:51": " ṣaṣṭhītatpuruṣo 'pi na prāpnoti /",
    "T06pskvbhu:52": " sambandho hi dvayoḥ parasparavibhinnarūpayor bhavati ,",
    "T06pskvbhu:53": " devadattamātulavat /",
    "T06pskvbhu:54": " sambandhārthā ceyaṃ ṣaṣṭhī rūpaskandhayor iti rūpād anya eva [p. 4] skandhaḥ prāpnoti /",
    "T06pskvbhu:55": " na caitad iṣyate ,",
    "T06pskvbhu:56": " prajñaptisataḥ svopādānāt tattvānyatvenāvācyatvāt /",
    "T06pskvbhu:57": " naiṣa doṣaḥ /",
    "T06pskvbhu:58": " abhede 'pi ṣaṣṭhī dṛṣṭā tattvānyatvenāvācye ca -- pratimāyāḥ śarīram ,",
    "T06pskvbhu:59": " rūpasya prāgabhāva iti /",
    "T06pskvbhu:60": " na hi pratimā śarīrād anyā /",
    "T06pskvbhu:61": " prāgabhāvo 'pi nirūpākhyatvāt tattvānyatvenāvācyaḥ ,",
    "T06pskvbhu:62": " svarūpanibandhanatvāt tattvānyatvayoḥ /",
    "T06pskvbhu:63": " anyavastugrahaṇāpekṣaṃ niḥsvabhāvatvād yatra grahaṇam abhidhānaṃ ca tad upādānavyatiriktasvabhāvābhāvāt prajñaptisat /",
    "T06pskvbhu:64": " tathaiva ca skandhārtha iti prajñaptisann ucyate /",
    "T06pskvbhu:65": " ataś ca tattvānyatvenāvācyatve 'pi svopādānāt ṣaṣṭhī na virudhyate /",
    "T06pskvbhu:66": " tataś ca ṣaṣṭhītatpuruṣa evātra //",
    "T06pskvbhu:67": " rūpaṃ katamat /",
    "T06pskvbhu:68": " catvāri mahābhūtāni catvāri ca mahābhūtāny upādāya /",
    "T06pskvbhu:69": " nanu ca skandhānāṃ prakṛtatvāt katamad rūpam ity asambaddhaḥ praśnaḥ /",
    "T06pskvbhu:70": " nāsambaddhaḥ ,",
    "T06pskvbhu:71": " skandhānāṃ niḥsvabhāvatvāt tatsvabhāvavyapadeśena nirdhāraṇam aśakyam ,",
    "T06pskvbhu:72": " kiṃ tarhi tadupādānanirdhāraṇenaiveti /",
    "T06pskvbhu:73": " ato rūpaṃ katamad iti praśnaḥ ,",
    "T06pskvbhu:74": " na rūpaskandha iti /",
    "T06pskvbhu:75": " rūpasya kāryakāraṇabhāvena bhedapradarśanārtham āha -- catvāri mahābhūtānītyādi /",
    "T06pskvbhu:76": " tathā hi sarvāṇi mahābhūtāni sarvasyopādāyarūpasya kāraṇam ,",
    "T06pskvbhu:77": " sarvaṃ copādāyarūpaṃ sarveṣāṃ mahābhūtānāṃ kāryam /",
    "T06pskvbhu:78": " mahattvaṃ bhūtānāṃ sarvopādāyarū[p. 5]pāśrayatvenaudārikatvāt /",
    "T06pskvbhu:79": " athavā sarvarūpādisamudāyeṣu kāṭhinyādisadbhāvān mahāsanniveśatvād mahattvam /",
    "T06pskvbhu:80": " bhūtatvaṃ tu punar eṣāṃ vividhopādāyarūpanirvṛttau tais taiḥ prakārair bhavantīti bhūtāni /",
    "T06pskvbhu:81": " sarvasattvakarmādhipatyād vānādau saṃsāre na kadācin nābhūvann iti bhūtāni /",
    "T06pskvbhu:82": " na cānyeṣāṃ bhūtatvaprasaṅgo mahiṣādivad rūḍhiśabdatvāt /",
    "T06pskvbhu:83": " tāni punaś catvāry eva na nyūnādhikāni ,",
    "T06pskvbhu:84": " asāmarthyāpārthakatvaprasaṅgāt /",
    "T06pskvbhu:85": " bhautikasya hy avadhṛtisnehapācanavyūhanamātrakam eva kāryam /",
    "T06pskvbhu:86": " tasya caitāvadbhir eva parisamāptatvād anyasya ca karaṇīyasyābhāvāt ,",
    "T06pskvbhu:87": " catvāry eva bhūtāni /",
    "T06pskvbhu:88": " nanu ca dhṛtyādivad avakāśam apy upādāyarūpasya kāryam /",
    "T06pskvbhu:89": " tac cākāśena kriyata iti pṛthivyādivad ākāśasyāpi mahābhūtatvaprasaṅgaḥ /",
    "T06pskvbhu:90": " naitad evam /",
    "T06pskvbhu:91": " kiṃ kāraṇam /",
    "T06pskvbhu:92": " na hy ākāśaṃ nāma kiñcid asty anyatra sapratigharūpābhāvamātrāt /",
    "T06pskvbhu:93": " avakāśaṃ ca sapratigham eva vastu svasminn avakāśe sapratighasyaiva tasmād apasaraṃ dadāti ,",
    "T06pskvbhu:94": " nākāśam /",
    "T06pskvbhu:95": " na hi tasmāt pradeśād rūpavad ākāśam apasṛtam iti tasyāvakāśadānaṃ na yujyate /",
    "T06pskvbhu:96": " sapratighaṃ ca rūpaṃ svadeśe 'nyarūpasyotpattiṃ pratibadhnāti ,",
    "T06pskvbhu:97": " nākāśam /",
    "T06pskvbhu:98": " tasmād yatra yasya yasmin saty avakāśābhāvaḥ ,",
    "T06pskvbhu:99": " yasminn asati tasya tatrāvakāśa iti tenaiva tasmāt sthānād apasaratā tasyāvakāśo dattaḥ ,",
    "T06pskvbhu:100": " nākāśeneti /",
    "T06pskvbhu:101": " tasmān nākāśaṃ pṛthivyādivan mahābhūtam //",
    "T06pskvbhu:102": " [p. 6] catvāri ca mahābhūtāny upādāyeti catvāri ca mahābhūtāni rūpaṃ catvāri ca mahābhūtāny upādāya rūpam iti ,",
    "T06pskvbhu:103": " ubhayatrāpi caśabdaḥ sambadhyate /",
    "T06pskvbhu:104": " pañcaprakāreṇa janananiśrayapratiṣṭhopastambhabṛṃhaṇānāṃ hetubhāvena bhautikaṃ bhūtāny upādatta ity upādāyaśabdo hetvarthaḥ ,",
    "T06pskvbhu:105": " tadyathendhanam upādāyāgnir bhavatīti tena nimitteneti gamyate /",
    "T06pskvbhu:106": " tatra jananahetutvaṃ tair vinā tadanutpatteḥ /",
    "T06pskvbhu:107": " niśrayahetutvaṃ bhūtavikāre tatpratiṣṭhitopādāyarūpavikṛtyanuvidhānāt /",
    "T06pskvbhu:108": " sthānahetutvaṃ bhūtānāṃ sadṛśasantānotpattau bhautikasyāpi sadṛśasantānānucchedahetutvāt /",
    "T06pskvbhu:109": " upastambhahetutvaṃ tadvaśenānucchedāt /",
    "T06pskvbhu:110": " bṛṃhaṇahetutvaṃ bhūtavṛddhau tadāśritopādāyarūpavṛddheḥ //",
    "T06pskvbhu:111": " pṛthivīdhātur ityādivyākaraṇaṃ -- svalakṣaṇopādāyarūpadhāraṇāt pṛthivyādaya eva dhātavaḥ /",
    "T06pskvbhu:112": " pṛthivyādigrahaṇaṃ cakṣurdhātvādibhyaḥ parasparataś ca vyavacchedārtham /",
    "T06pskvbhu:113": " dhātugrahaṇaṃ laukikebhyaḥ pṛthivyādibhyo viśeṣaṇārtham /",
    "T06pskvbhu:114": " pṛthivyādayo hi laukikaśāstraprasiddhibhedena dvidheṣyante /",
    "T06pskvbhu:115": " tatra laukikā varṇasaṃsthānātmakatvāt sāṃvyavahārikā iti na dhātavaḥ /",
    "T06pskvbhu:116": " śāstrīyāḥ punaḥ khakkhaṭādisvabhāvasadbhāvāt pāramārthikatvād dhātavaḥ /",
    "T06pskvbhu:117": " bhūtavat pṛthivīdhātvādayo 'pi svarūpanirdeśam a[p. 7]ntareṇa na vijñāyanta iti punar api praśnaḥ -- pṛthivīdhātuḥ katama ityādi /",
    "T06pskvbhu:118": " khakkhaṭatvam iti bhāvapratyayo 'tra svārthikaḥ /",
    "T06pskvbhu:119": " khakkhaṭam eva khakkhaṭatvam na hy atra bhāvāntaram asti /",
    "T06pskvbhu:120": " khakkhaṭaḥ kharaḥ krūra itiparyāyāḥ /",
    "T06pskvbhu:121": " sneho 'bdhātur iti saṃśrayātmakatvād dravatvād vā snehaḥ /",
    "T06pskvbhu:122": " dāhakatvād ūṣmā tejodhātuḥ /",
    "T06pskvbhu:123": " vāyudhātur laghusamudīraṇatvam iti /",
    "T06pskvbhu:124": " laghutvaṃ vāyudhātur ity ucyamāna upādāyarūpasyāpi bhūtatvaṃ prasajyeta /",
    "T06pskvbhu:125": " īraṇaṃ vāyudhātur ity ucyamāne karmaivāsya nirdiṣṭaṃ syān na svarūpam ity ato 'sya laghutvād upādāyarūpāt karmaṇaś cavyavacchedārtham evam uktaṃ laghusamudīraṇatvaṃ vāyudhātur iti /",
    "T06pskvbhu:126": " samudīraṇatvaṃ punar bhāvasrotaso nairantaryeṇa deśāntarotpattihetutvam /",
    "T06pskvbhu:127": " ete ca pṛthivyaptejovāyudhātava upādāyarūpeṇeva parasparato 'py avinirbhāgavartina iti kathaṃ vijñāyate /",
    "T06pskvbhu:128": " karmataḥ /",
    "T06pskvbhu:129": " ata eva caiṣāṃ dhṛtisaṅgrahapaktivyūhanāni kāritram uktam /",
    "T06pskvbhu:130": " kathaṃ nāmaiṣāṃ svarūpato 'nupalabhyamānānām api ,",
    "T06pskvbhu:131": " upalādiṣu kāryataḥ sattvam anumīyeteti /",
    "T06pskvbhu:132": " tathā hy [p. 8] upalādiṣu saṅgrahapaktivyūhanebhyo jalānalānilānāṃ pṛthivīdhātunā sāhacaryaṃ vijñāyate /",
    "T06pskvbhu:133": " apsu kāṣṭhasandhāraṇapatradalapākoṣṇatāvacalanebhyaḥ kṣityanalānilānām abdhātunā /",
    "T06pskvbhu:134": " agnau jvālādīnāṃ sthairyasampiṇḍitapreraṇebhyaḥ kṣitijalānilānāṃ tejasā /",
    "T06pskvbhu:135": " vāyau sandhāraṇavastrādiśoṣaṇāvisārebhyaḥ kṣityudakānalānāṃ vāyudhātunā sāhacaryaṃ vijñāyate /",
    "T06pskvbhu:136": " karmaṇaḥ svabhāvasya ca ko viśeṣaḥ /",
    "T06pskvbhu:137": " kriyamāṇāpekṣaṃ karma vyavasthāpyate /",
    "T06pskvbhu:138": " tathā hy ādhāryadravyasandhāraṇāpekṣayāpṛthivīdhātor dhṛtiḥ karmocyate /",
    "T06pskvbhu:139": " saṅgrāhyāpekṣayāpāṃ saṅgrahaḥ karma ,",
    "T06pskvbhu:140": " pākāpekṣayā tejasaḥ paktiḥ karmavardhanīyakalalāṅkurāpekṣayā vyūhanaṃ vāyoḥ karma /",
    "T06pskvbhu:141": " vyūhanaṃ punar vṛddhiḥ prasarpaṇaṃ ca /",
    "T06pskvbhu:142": " svabhāvas tu sarvānyabhāvanirapekṣa ity ayaṃ karmaṇaḥ svabhāvasya ca viśeṣaḥ /",
    "T06pskvbhu:143": " uktāni bhūtāni sāmānyaviśeṣasañjñābhiḥ svabhāvataś ca //",
    "T06pskvbhu:144": " bhūtānantaroddiṣṭam upādāyarūpaṃ prabhedataḥ svarūpataś ca na vijñāyata ity ataḥ pṛcchati -- upādāyarūpaṃ katamad iti /",
    "T06pskvbhu:145": " katiprakāraṃ [p. 9] kiṃsvarūpaṃ cety arthaḥ /",
    "T06pskvbhu:146": " cakṣurindriyaṃ kiṃsvabhāvam /",
    "T06pskvbhu:147": " varṇaviṣayo rūpaprasāda iti tatsvabhāvāviṣkaraṇam /",
    "T06pskvbhu:148": " catvāri mahābhūtāny upādāyeti prakṛtatvāt sambadhyate /",
    "T06pskvbhu:149": " varṇo nīlapītādikaś catuḥprakāraḥ /",
    "T06pskvbhu:150": " varṇālocanād varṇanirbhāsāsādhāraṇakāraṇatvād vā varṇo viṣayo 'syeti varṇaviṣayaḥ /",
    "T06pskvbhu:151": " ayaṃ cātra prasādārthaḥ ,",
    "T06pskvbhu:152": " tadyathā prasanna ādarśa udakapātre vā bimbaṃ pratītya tatpratibhāsaṃ pratibimbam utpadyate ,",
    "T06pskvbhu:153": " tadvat pañcasu rūpaprasādātmakeṣu cakṣurādiṣu rūpagandhādīn pratītya tatpratibhāsā vijñaptaya utpadyante /",
    "T06pskvbhu:154": " atra cakṣurādīnāṃ parasparato viṣayarūpātmakāt prasādān manastaḥ śraddhātaś ca vyavacchedaḥ kāryaḥ /",
    "T06pskvbhu:155": " rūpaprasādātmakatvāviśeṣād varṇaviṣayatvāviśeṣāc ca ubhayam ucyate varṇaviṣayo rūpaprasāda iti ca /",
    "T06pskvbhu:156": " tatra varṇaviṣayatvena śrotrādibhyo viṣayaprasādāc ca vyavacchinatti /",
    "T06pskvbhu:157": " na hi śrotrādayo viṣayaprasādo vā varṇaviṣayo 'sti /",
    "T06pskvbhu:158": " rūpaprasādātmakatvena manasto vyavacchinatti /",
    "T06pskvbhu:159": " tad dhi saty api varṇaviṣayatve na rūpaprasādātmakam /",
    "T06pskvbhu:160": " rūpagrahaṇaṃ śraddhātmakāt prasādād vyavacchedakam /",
    "T06pskvbhu:161": " śraddhāpi hi prasādātmikā rūpādiviṣayā cety ato rūpagrahaṇam /",
    "T06pskvbhu:162": " varṇaviṣayaḥ prasādaś cakṣurindriyam ity ucyamāne śraddhāyā api prasaṅga ity ato rūpagrahaṇaṃ kriyata iti śraddhāyā arū[p. 10]pātmakatvāt /",
    "T06pskvbhu:163": " cakṣurādīni hi indantītīndriyāṇi /",
    "T06pskvbhu:164": " īśanta ity arthaḥ ādhipatyam asmin saṅghātekurvantīty arthaḥ ,",
    "T06pskvbhu:165": " ataś cādhipatyārtha indriyārthaḥ ,",
    "T06pskvbhu:166": " indantītīndriyāṇi /",
    "T06pskvbhu:167": " evam indrāṇīti prāpnoti /",
    "T06pskvbhu:168": " nipātanād indriyam iha bhaviṣyati /",
    "T06pskvbhu:169": " evam api dhātvartho vaktavyaḥ /",
    "T06pskvbhu:170": " sa ca nokta ityayaṃ parihāraḥ /",
    "T06pskvbhu:171": " vijñānavad eva kṛt syāt /",
    "T06pskvbhu:172": " tadyathā vijānātīti vijñānam iti prāpte lyuḍartham anādṛtya vijñānam uktaṃ tadvyatiriktavijñātṛsaṅgrahavyudāsārtham evam ihāpīndriyavyatiriktaliṅgakalpanāvyudāsārtham evam uktaṃ syād iti /",
    "T06pskvbhu:173": " yathaiva hi cakṣurādīnāṃ viṣayiṇāṃ parasparato viṣayabhedena bheda uktaḥ -- cakṣurindriyaṃ katamat /",
    "T06pskvbhu:174": " varṇaviṣayo rūpaprasādaḥ /",
    "T06pskvbhu:175": " śrotrendriyaṃ katamat /",
    "T06pskvbhu:176": " śabdaviṣayo rūpaprasāda ity evamādi ,",
    "T06pskvbhu:177": " evaṃ rūpādīnām api viṣayāṇāṃ cakṣurādibhir viṣayibhir bheda ucyate /",
    "T06pskvbhu:178": " cakṣuṣa eva viṣayo rūpam ,",
    "T06pskvbhu:179": " na śrotrādīnām ,",
    "T06pskvbhu:180": " tadviṣayāṇāṃ śabdāditvena vyavasthānāt /",
    "T06pskvbhu:181": " atra ca manaso navidhir na pratiṣedho 'prakṛtatvāt /",
    "T06pskvbhu:182": " evaṃ ca rūpādīnāṃ parasparato bheda ukto bhavati -- cakṣuṣo viṣayo rūpam eva ,",
    "T06pskvbhu:183": " nārūpam iti /",
    "T06pskvbhu:184": " evam api nīlapītādīnāṃ parasparavilakṣaṇānāṃcakṣurindriyaviṣayāṇāṃ rūpatvenābheda ukto bhavatīti /",
    "T06pskvbhu:185": " yadi cakṣurviṣayatvena rūpaṃ viśeṣitam eveti ,",
    "T06pskvbhu:186": " evaṃ sati varṇasaṃsthā[p. 11]naṃ vijñaptiś ceti kimartham /",
    "T06pskvbhu:187": " rūpaprabhedasandarśanārtham /",
    "T06pskvbhu:188": " rūpaprabhedeṣu hi sandigdhaviparyastāvyutpannānāṃ bhedapradarśanena sandehaviparyāsāvyutpattayo nirākriyante /",
    "T06pskvbhu:189": " varṇaścatuḥprakāraḥ /",
    "T06pskvbhu:190": " nīlaḥ pīto lohito 'vadātaśca /",
    "T06pskvbhu:191": " abhraṃ dhūmorajo mahikā cchāyātapa āloko 'ndhakāramabhyavakāśaṃnabhaśceti te 'pi kasmād atra noktāḥ /",
    "T06pskvbhu:192": " varṇasaṃsthānavadrūpabhedatvena noktāḥ /",
    "T06pskvbhu:193": " abhrādayo hi paricchinnadeśāaparicchinnadeśāś ca /",
    "T06pskvbhu:194": " tatra ye paricchinnadeśās te saṃsthāna evāntarbhūtāḥ /",
    "T06pskvbhu:195": " ye 'paricchinnadeśās te varṇaviśeṣā eveti /",
    "T06pskvbhu:196": " na varṇasaṃsthānābhyāṃ pṛthag vyavasthāpayituṃ śakyanta itīhapṛthag noktāḥ /",
    "T06pskvbhu:197": " tatrābhyavakāśastadanyapratighātakartṛspraṣṭavyavirahito yaḥ pradeśaḥ /",
    "T06pskvbhu:198": " na bho yad upariṣṭān nīlam upalabhyate /",
    "T06pskvbhu:199": " saṃsthānaṃ dīrghaṃ hrasvaṃ vṛttaṃ parimaṇḍalam unnatamavanataṃ sātaṃ visātam iti /",
    "T06pskvbhu:200": " kiṃ punar idaṃ saṃsthānaṃ nāma /",
    "T06pskvbhu:201": " nanūktaṃ dīrghādir iti /",
    "T06pskvbhu:202": " tad etad eva na jñāyate /",
    "T06pskvbhu:203": " yatradīrghādibuddhayo bhavanti tad dīrghādisaṃsthānam /",
    "T06pskvbhu:204": " evaṃ tarhi na varṇādivyatiriktaṃ saṃsthānaṃ vidyate /",
    "T06pskvbhu:205": " kiṃ kāraṇam /",
    "T06pskvbhu:206": " [p. 12] yasmād ekadiṅmukhapravṛtte bhūyasi varṇādisaṅghāte dīrghabuddhir bhavati ,",
    "T06pskvbhu:207": " alpīyasi hrasvabuddhiḥ ,",
    "T06pskvbhu:208": " caturdiśaṃ same vṛttabuddhiḥ ,",
    "T06pskvbhu:209": " sarvataḥ same parimaṇḍalabuddhiḥ ,",
    "T06pskvbhu:210": " ekadiṅmukhe sātabuddhiḥ ,",
    "T06pskvbhu:211": " nānādiṅmukhe visātabuddhir iti /",
    "T06pskvbhu:212": " kathaṃ punar etad gamyate -- varṇādisamudāye dīrghabuddhir bhavati na punar arthāntarabhūte saṃsthāna iti /",
    "T06pskvbhu:213": " sparśanadvāreṇāpi dīrghādibuddhyutpatteḥ ,",
    "T06pskvbhu:214": " na cendriyāntaraviṣaya indriyāntaradvāreṇa buddhir utpadyate ,",
    "T06pskvbhu:215": " naikendriyavaiyarthyaprasaṅgāt /",
    "T06pskvbhu:216": " naiva tad indriyajñānam ,",
    "T06pskvbhu:217": " kiṃ tarhy anumānajñānam ,",
    "T06pskvbhu:218": " gandhāt puṣpavarṇajñānavat /",
    "T06pskvbhu:219": " yathā gandhaḥ puṣpavarṇaniyataḥ na tv evaṃ sparśaḥ saṃsthāna iti viṣamo 'yam upanyāsaḥ /",
    "T06pskvbhu:220": " tasmād ubhayendriyadvāreṇa ghaṭādivad dīrghādisaṃsthānapravṛtteḥ na tad varṇādibhyo'rthāntaram iti /",
    "T06pskvbhu:221": " na ca niravayavatvāt paramāṇūnāṃ dīrghādirūpeṇa [p. 13] parasparato bhedo yuktaḥ /",
    "T06pskvbhu:222": " tasmān na nīlādiparamāṇuvad dīrghādiparamāṇavaḥ santīty ataś ca saṃsthānaparamāṇusamudāyo 'pi dīrghādisaṃsthānam ity ayuktam ,",
    "T06pskvbhu:223": " dīrghādisaṃsthānaparamāṇvabhāvāt /",
    "T06pskvbhu:224": " na ca saṃsthānātmakaṃ dravyam ,",
    "T06pskvbhu:225": " arvāṅmadhyaparabhāgasambhavāt /",
    "T06pskvbhu:226": " na ca teṣām abhedaḥ ,",
    "T06pskvbhu:227": " yugapat pratyakṣāpratyakṣatvāt /",
    "T06pskvbhu:228": " sambandhibhedāc catasyāvaśyaṃ bhedena bhavitavyam abhede vātatsambandhīnām apy abhinnatvaprasaṅga iti /",
    "T06pskvbhu:229": " tasmān nāsty eva dravyataḥ saṃsthānam ,",
    "T06pskvbhu:230": " kiṃ tarhi varṇādiṣv eva tathā tathāvyavasthiteṣu dīrghādi prajñapyate //",
    "T06pskvbhu:231": " atha vijñaptir nāma ka eṣa dharmaḥ /",
    "T06pskvbhu:232": " tadālambanacittajaṃ kāyamahābhūtāśrayeṇotpannaṃ kāyasya saṃsthānaṃ svasamutthāpakacittavijñapanād vijñaptir ity ucyate /",
    "T06pskvbhu:233": " atra ca tadālambanād eva yaj jāyate cittāt saṃsthānam tad eva vijñaptiḥ na punar anyālambanāt /",
    "T06pskvbhu:234": " evaṃ ca punar bruvata oṣṭhādisaṃsthānam atadālambanacittajatvān nirākṛtam ,",
    "T06pskvbhu:235": " pūrvapraṇidhānajaṃ ca /",
    "T06pskvbhu:236": " tad dhi praṇidhānacittād anyavipākahetucittajam [p. 14] apīti na vijñaptir iṣyate /",
    "T06pskvbhu:237": " tatra yadi vijñaptyākhyaṃ saṃsthānam ekaṃ kāyākhyasamudāyavyāpi tad ekatvād vyāpitvāc ca pratyavayavaṃ gṛhyate sarvasmiṃs tadbhāvāt /",
    "T06pskvbhu:238": " na vā tad ekam ,",
    "T06pskvbhu:239": " bhāgato vyavasthānāt /",
    "T06pskvbhu:240": " daśa cāyatanāni paramāṇusañcitānīti siddhānto bādhyeta /",
    "T06pskvbhu:241": " tasmān nāsti saṃsthānaṃ nāma dravyāntaram /",
    "T06pskvbhu:242": " ataś ca na saṃsthānaṃvijñaptiḥ /",
    "T06pskvbhu:243": " yadi kāyād arthāntaram ,",
    "T06pskvbhu:244": " na saṃsthānam ,",
    "T06pskvbhu:245": " kā tarhi sā /",
    "T06pskvbhu:246": " tadālambanacetanānimittā kāyasantater nairantaryeṇa deśāntarotpattiḥ /",
    "T06pskvbhu:247": " cetanānimittatvaṃ tu kāyasantater deśāntarotpattihetuvāyudhātunirvartanāt /",
    "T06pskvbhu:248": " sā ca kāyasya deśāntarotpattiḥ svanimittaṃ cetanāṃ vijñāpayatīti vijñaptiḥ /",
    "T06pskvbhu:249": " tasyās tu kuśalākuśalatvaṃ na svābhāvikam /",
    "T06pskvbhu:250": " kiṃ tarhi kuśalākuśalacetanāpravartitatvāt kuśalākuśalatvam upacaryate ,",
    "T06pskvbhu:251": " kārye kāraṇopacārāt /",
    "T06pskvbhu:252": " atra tu rūpavyavasthānaṃ svabhāvataḥ sanniveśataḥ kriyālakṣaṇataś ca /",
    "T06pskvbhu:253": " svabhāvato nīlādīnāṃ caturṇāṃ varṇānām ,",
    "T06pskvbhu:254": " tatsvabhāvatvāt /",
    "T06pskvbhu:255": " sanniveśato daśānāṃ dīrghādisaṃsthānānām ,",
    "T06pskvbhu:256": " tathā tathā varṇasanniveśāt /",
    "T06pskvbhu:257": " kriyālakṣaṇato vijñapteḥ praspandātmakatvāt /",
    "T06pskvbhu:258": " dravyasadviṣayatvāc cakṣurādīnām ,",
    "T06pskvbhu:259": " saṃsthānasya vijñapteś caprajñaptisattvā[p. 15]t na cakṣuṣo viṣayatvam asti /",
    "T06pskvbhu:260": " kathaṃ cakṣurviṣayatvena rūpam ucyate /",
    "T06pskvbhu:261": " atra hi lokānuvṛttyā varṇaḥ saṃsthānaviśeṣaṇaś cakṣurviṣayatvena vivakṣitaḥ /",
    "T06pskvbhu:262": " tathā hi saṃsthānaviśiṣṭaś cakṣuṣā varṇo gṛhyate ,",
    "T06pskvbhu:263": " na kevalaṃ saṃsthānaṃ varṇo vā ,",
    "T06pskvbhu:264": " dīrghādisaṃsthānaviśiṣṭavarṇanirbhāsacakṣurvijñānotpatteḥ /",
    "T06pskvbhu:265": " ato varṇaḥ saṃsthānaṃ ca cakṣuṣo viṣaya iti loke prasiddhiḥ /",
    "T06pskvbhu:266": " tathā deśāntarotpattiviśiṣṭakāyasantatigrahaṇād vijñaptir api cakṣuṣo viṣaya iti prasiddhiḥ /",
    "T06pskvbhu:267": " paramārthatas tu saṃsthānavan na varṇo 'pi cakṣuṣo viṣayaḥ ,",
    "T06pskvbhu:268": " saṃsthānavat paramāṇor aniṣpannatvād vijñānasya bāhyārthāviṣayatvāt /",
    "T06pskvbhu:269": " tasmāl lokaśāstraprasiddhir evātrācāryeṇānuvṛtteti gamyate /",
    "T06pskvbhu:270": " rūpānantaram uddiṣṭatvāt tannirdeśānantaram eva śabdasya nirdeśo nyāyya iti praśnaḥ -- śabdaḥ katamaḥ /",
    "T06pskvbhu:271": " śrotrasya viṣaya iti śrotrasyaiva viṣayonānyasyendriyasyeti /",
    "T06pskvbhu:272": " evaṃ hy upādāyarūpatvāviśeṣe 'pi ,",
    "T06pskvbhu:273": " anyendriyaviṣayebhyo rūpādibhyo 'sya viśeṣa ukto bhavati /",
    "T06pskvbhu:274": " śrotraviṣayaś ca śabda eveti parasparabhinnānāṃ śabdabhedānāṃ śabdāyatanatvenābheda ukto bhavati /",
    "T06pskvbhu:275": " tadbhedapradarśanārtham āha upāttānupāttobhayamahābhūtahetuka iti /",
    "T06pskvbhu:276": " tatropāttāny ātmabhāvaparyāpannāni cittacaittair a[p. 16]dhiṣṭhānabhāvenopagṛhītāni /",
    "T06pskvbhu:277": " viparyayād anupāttāni /",
    "T06pskvbhu:278": " tāni hetur asyety upāttānupāttobhayamahābhūtahetukaḥ /",
    "T06pskvbhu:279": " tatropāttamahābhūtahetuko hastavācchabda ity evamādi /",
    "T06pskvbhu:280": " anupāttamahābhūtahetuko vāyuvanaspatinadīśabda ity evamādi /",
    "T06pskvbhu:281": " ubhayamahābhūtahetuko mṛdaṅgaśabda ity evamādi //",
    "T06pskvbhu:282": " gandhaḥ katamaḥ /",
    "T06pskvbhu:283": " ghrāṇasyaiva viṣayaḥ /",
    "T06pskvbhu:284": " ghrāṇaviṣayaś ca gandha eveti pūrvavat /",
    "T06pskvbhu:285": " samagandhas tu tenendriyamahābhūtānāṃ nānugraho nopaghātaḥ /",
    "T06pskvbhu:286": " sa ca gandhaḥ sahajaḥ sāṃyogikaḥ pāriṇāmikaś ca /",
    "T06pskvbhu:287": " tatra sahajaś candanakuṅkumādīnām /",
    "T06pskvbhu:288": " sāṃyogiko dhūpavartigandhādīnām /",
    "T06pskvbhu:289": " pāriṇāmikaḥ pakvāmraphalādīnām //",
    "T06pskvbhu:290": " rasaḥ katama ityādi /",
    "T06pskvbhu:291": " jihvāyā eva viṣayaḥ ,",
    "T06pskvbhu:292": " jihvāviṣayaś ca rasa eveti pūrvad vistareṇa vaktavyam /",
    "T06pskvbhu:293": " prakṛtibhedāt ṣaḍbheda uktaḥ /",
    "T06pskvbhu:294": " a[p. 17]nyas tu bhedastatsaṃyogabhedāt anantaś ca bhavati //",
    "T06pskvbhu:295": " atra hy upādāyarūpanirdeśaḥ prastutaḥ ,",
    "T06pskvbhu:296": " rasānantaraṃ tu spraṣṭavyaikadeśa upādāyarūpatvenoddiṣṭa ity ato rasanirdeśānantaraṃ spraṣṭavyaikadeśanirdidikṣayā praśnaḥ -- spraṣṭavyaikadeśaḥ katama iti /",
    "T06pskvbhu:297": " spraṣṭavyaṃ hi dvividham ,",
    "T06pskvbhu:298": " bhūtāni tāni copādāya rūpam /",
    "T06pskvbhu:299": " bhūtāni ca pūrvam uddiṣṭāni nirdiṣṭāni ca /",
    "T06pskvbhu:300": " iha tūpādāyarūpaṃ prakṛtam iti /",
    "T06pskvbhu:301": " ataḥ spraṣṭavyaikadeśaḥ katama upādāyarūpam iti sambadhyate /",
    "T06pskvbhu:302": " kāyasya viṣaya iti kāyasyaiva viṣayo na cakṣurādīnām iti rūpaśabdādibhyo 'sya bheda ukto bhavati /",
    "T06pskvbhu:303": " kāyasya ca viṣayaḥ sparśa eveti bhūtabhautikayoḥ parasparavilakṣaṇatve 'pi sparśatvenābheda ukto bhavati /",
    "T06pskvbhu:304": " kāyasya viṣaya iti bhūtānām api kāyaviṣayatvād upādāyarūpaprasaṅga ity ata āha -- mahābhūtāni sthāpayitveti /",
    "T06pskvbhu:305": " spraṣṭavyaikadeśapradarśanārtham āha -- ślakṣṇatvaṃ karkaśatvam ityādi /",
    "T06pskvbhu:306": " nanu ca kāyendriyeṇa spṛśyata iti ślakṣṇatvādi spraṣṭavyam ucyate /",
    "T06pskvbhu:307": " yac ca yena spṛśyate niyogāt tad api tat spṛśatīti kāyendriye 'pi sparśatvaprasaṅgaḥ /",
    "T06pskvbhu:308": " na hi kenacit kiñcit spṛśyate /",
    "T06pskvbhu:309": " sarvātmanā sparśane hi sarvapiṇḍāḥ paramāṇupramāṇāḥ syuḥ /",
    "T06pskvbhu:310": " pradeśena sparśane paramāṇūnāṃ sāvayavatvaprasaṅgāt paramāṇutvam avahīyate /",
    "T06pskvbhu:311": " tasmād viṣayendriyayor nirantarotpattau yadāśritaṃ vijñānaṃ [p. 18] viṣayamupalabhate tena sa viṣayaḥ spṛṣṭa ity upacaryate na tu viṣayeṇa vijñānāśrayaḥ",
    "T06pskvbhu:312": " ata eva kāyendriyeṇa bhūtāny eva spṛśyanta ity upacaryate ,",
    "T06pskvbhu:313": " na tadāśritā rūpādayaḥ ,",
    "T06pskvbhu:314": " kāyavijñānenāgrahaṇāt /",
    "T06pskvbhu:315": " puṣpādiṣu ca varṇādyupaghātas tadāśrayopaghātāt ,",
    "T06pskvbhu:316": " na kāyasaṃsparśād iti /",
    "T06pskvbhu:317": " varṇādyāśrayasyāpi kāyenāspṛṣṭasya katham upaghāta iti /",
    "T06pskvbhu:318": " cintyam etat /",
    "T06pskvbhu:319": " tasmāl lokavyavahāra evātrānusartavyaḥ ,",
    "T06pskvbhu:320": " na paramārthaḥ /",
    "T06pskvbhu:321": " ślakṣṇatvaṃ mṛdv aparūṣam āliṅganakṣamam ity arthaḥ /",
    "T06pskvbhu:322": " ślakṣṇam eva ślakṣṇatvam /",
    "T06pskvbhu:323": " karkaśatvam iti karkam asyāstīti karkaśam ,",
    "T06pskvbhu:324": " lomaśavat /",
    "T06pskvbhu:325": " karkam iti balasyākhyā /",
    "T06pskvbhu:326": " karkaśam eva karkaśatvam /",
    "T06pskvbhu:327": " rūkṣaṃ paruṣam asukumāram ity arthaḥ /",
    "T06pskvbhu:328": " guruḥsāndra ity arthaḥ /",
    "T06pskvbhu:329": " gurv eva gurutvam /",
    "T06pskvbhu:330": " yena bhāvās tulyante ,",
    "T06pskvbhu:331": " avanamanti /",
    "T06pskvbhu:332": " laghutvaṃ yena bhāvā nāvanamanti /",
    "T06pskvbhu:333": " saṃsthānapṛthutve 'pi yasya sadbhāvāt sukham āhriyate /",
    "T06pskvbhu:334": " tulāyā jaghanāvanatikāraṇam ity arthaḥ /",
    "T06pskvbhu:335": " yadabhyāhatasyoṣṇābhilāṣo bhavati tac chītam /",
    "T06pskvbhu:336": " nanu ca grīṣme śaradi ca saty api śīta uṣṇābhilāṣo na bhavati /",
    "T06pskvbhu:337": " uṣṇābhilāṣasyānyathābhāvāt ,",
    "T06pskvbhu:338": " śītam evoṣṇābhilāṣakṛd ity avadhāryate /",
    "T06pskvbhu:339": " evaṃ ca tatkāryam api tajjātīyatvāl lakṣyate [p. 19] lākṣaṇikaiḥ /",
    "T06pskvbhu:340": " jighatsā bhojanābhilāṣakṛt /",
    "T06pskvbhu:341": " pipāsā pānābhilāṣakṛt /",
    "T06pskvbhu:342": " na hi caitasiko dharmaḥ kāyendriyaviṣayo 'stīti /",
    "T06pskvbhu:343": " ataḥ kāraṇe kāryopacāraṃ kṛtveha nirdeśo jighatsā pipāseti /",
    "T06pskvbhu:344": " vāyudhātubhūyiṣṭho hi kaścit spraṣṭavyaviśeṣo jighatsāhetuḥ koṣṭha utpadyate /",
    "T06pskvbhu:345": " sa jighatsākāraṇatvāj jighatsety uktaḥ /",
    "T06pskvbhu:346": " evaṃ tejodhātubhūyiṣṭhaḥ pipāsākāraṇatvāt pipāsety uktaḥ /",
    "T06pskvbhu:347": " anye 'pi mūrchābaladaurbalyādayaḥ spraṣṭavyaviśeṣā vidyante /",
    "T06pskvbhu:348": " eteṣv evāntarbhutā iti pṛthag noktāḥ /",
    "T06pskvbhu:349": " mūrchā ślakṣṇatvān na bhidyate /",
    "T06pskvbhu:350": " balaṃ karkaśagurutvābhyām /",
    "T06pskvbhu:351": " evam anye 'pispraṣṭavyaviśeṣā yathāsambhavam antarbhāvayitavyāḥ /",
    "T06pskvbhu:352": " ślakṣṇatvādīnāṃ tv āśrayaviśeṣāt parasparato viśeṣaḥ /",
    "T06pskvbhu:353": " aptejodhātūtsadatvācchlakṣṇatvam /",
    "T06pskvbhu:354": " pṛthivīvāyudhātūtsadatvāt karkaśatvam /",
    "T06pskvbhu:355": " pṛthivyabdhātūtsadatvād gurutvam /",
    "T06pskvbhu:356": " tejovāyudhātūtsadatvāl laghutvam /",
    "T06pskvbhu:357": " ata eva mṛtaśarīreṣv adhikaṃ gurutvam /",
    "T06pskvbhu:358": " abdhātūtsadatvāc chītam /",
    "T06pskvbhu:359": " vāyudhātūtsadatvāj jighatsā /",
    "T06pskvbhu:360": " tejodhātūtsadatvāt pipāsā /",
    "T06pskvbhu:361": " evam anyasminn apy upādāyarūpe ya[p. 20]thāsambhavam āśrayaviśeṣāt parasparaviśeṣo 'vagantavya iti /",
    "T06pskvbhu:362": " atra tu diṅmātraṃ pradarśitaṃ granthagauravaparihārārtham iti //",
    "T06pskvbhu:363": " rūpaskandhād upādāyarūpād vāvijñaptir evāvaśiṣyata iti praśnaḥ -- avijñaptiḥ katameti /",
    "T06pskvbhu:364": " tannirdeśaḥ -- vijñaptisamādhijaṃ kuśalākuśalaṃ rūpam anidarśanam apratigham iti /",
    "T06pskvbhu:365": " tatra vijñaptir dvividhā ,",
    "T06pskvbhu:366": " kāyavijñaptir vāgvijñaptiś ca /",
    "T06pskvbhu:367": " sā punaḥ pratyekaṃ tridhā bhidyate ,",
    "T06pskvbhu:368": " kuśalākuśalāvyākṛtabhedāt /",
    "T06pskvbhu:369": " avijñaptir api trividhaiva kāmāptā rūpāptānāsravā ca /",
    "T06pskvbhu:370": " tatra kāmāvacary avijñaptiḥ kuśalākuśalavijñaptijā /",
    "T06pskvbhu:371": " sā punaḥ prātimokṣasaṃvaro bodhisattvasaṃvaro 'saṃvaras tadviyuktā ca /",
    "T06pskvbhu:372": " tatra prātimokṣasaṃvaro bhikṣuśrāmaṇeropāsakopavāsasthabhedād dravyataś caturvidhaḥ /",
    "T06pskvbhu:373": " nāmatas tv aṣṭavidhaḥ bhikṣubhikṣuṇyādibhedāt /",
    "T06pskvbhu:374": " tatra prātimokṣasaṃvaraḥ sanidānāt sarvākārāt paropaghātān nivṛttiḥ /",
    "T06pskvbhu:375": " bodhisattvasaṃvaraḥ kāyajīvitopāttavastunirapekṣaṃ kāyavākcittaiḥ sarvākāraparopakārapravṛttiḥ /",
    "T06pskvbhu:376": " asaṃvaraḥ sarvākāraparopaghāta pravṛttiḥ /",
    "T06pskvbhu:377": " ekade[p. 21]śenānugrahopaghātapravṛttir naiva saṃvaro nāsaṃvaraḥ /",
    "T06pskvbhu:378": " tatra rūpāptānāsravā ca samādhijā /",
    "T06pskvbhu:379": " sā punar yathākramaṃ dhyānasaṃvaro 'nāsravasaṃvaraś ca /",
    "T06pskvbhu:380": " tatra caturṣu dhyāneṣv anāgamye dhyānāntare ca sāsravasamādhijo dhyānasaṃvaraḥ /",
    "T06pskvbhu:381": " anāsravasamādhijo 'nāsravasaṃvaraḥ /",
    "T06pskvbhu:382": " tasyās tūpādāyarūpatvaṃ bhūtāny āśritya pravṛtter anuvṛtteś ca /",
    "T06pskvbhu:383": " idam ihāmutrety ayam eva vyapadeśo nidarśanam /",
    "T06pskvbhu:384": " so 'tra nāstīty anidarśanam /",
    "T06pskvbhu:385": " svapradeśe parasyotpattipratibandhaḥ pratighātaḥ /",
    "T06pskvbhu:386": " sa cāvijñapter adeśatvān na sambhavatīty apratigham /",
    "T06pskvbhu:387": " sarvaṃ hi rūpaṃ trividham /",
    "T06pskvbhu:388": " sanidarśanaṃ sapratigham -- cakṣurindriyaviṣayaḥ /",
    "T06pskvbhu:389": " anidarśanaṃ sapratigham -- cakṣurādayaḥ pañca śabdagandharasasparśāś catvāraḥ ,",
    "T06pskvbhu:390": " anidarśanam apratighaṃ ca dharmāyatanikaṃ rūpam /",
    "T06pskvbhu:391": " tat punaḥ pañcaprakāram -- ābhisaṅkṣepikam ābhyavakāśikaṃ sāmādānikaṃ parikalpitaṃ vaibhūtvikaṃ ceti /",
    "T06pskvbhu:392": " iha tv ekādaśadravya eva rūpaskandho vivakṣita iti sāmādānikam eva rūpam anidarśanam apratigham ity uktam ,",
    "T06pskvbhu:393": " nānyat /",
    "T06pskvbhu:394": " kimarthaṃ punas tan noktam /",
    "T06pskvbhu:395": " ābhisaṅkṣepikaṃ paramāṇava eva nīlādikād varṇān na bhidyante /",
    "T06pskvbhu:396": " na ca [p. 22] varṇanibhā anyā nīlādikād varṇāt /",
    "T06pskvbhu:397": " ābhyavakāśikaṃ paramāṇava eva tadanyapratighātikaspraṣṭavyavirahitāḥ /",
    "T06pskvbhu:398": " te ca varṇātmakatvādihopāttā eveti punar na nirdiṣṭāḥ /",
    "T06pskvbhu:399": " parikalpitaṃ pratibimbarūpam asthisaṅkalikādikam /",
    "T06pskvbhu:400": " vaibhūtvikaṃ vimokṣadhyāyigocaraṃ yad rūpam ,",
    "T06pskvbhu:401": " tad vikalpātmakatvād iha nopāttam /",
    "T06pskvbhu:402": " na hi tat tadākāravijñānapratyavabhāsād bahir vidyate /",
    "T06pskvbhu:403": " pratibimbaṃ ca viṣayapratyavabhāso vijñānasyaiveti na vijñānāt pratibimbaṃ pratibimbād vā vijñānaṃ pṛthag asti /",
    "T06pskvbhu:404": " tasmāt sāmādānikam evoktam ,",
    "T06pskvbhu:405": " nānyat /",
    "T06pskvbhu:406": " ko vā prabhāvamahatām asmadvidho buddhivispanditāny avagāhituṃ samarthaḥ /",
    "T06pskvbhu:407": " tasmāt tadanabhidhāna ācāryābhiprāyo 'nveṣyaḥ /",
    "T06pskvbhu:408": " etad uktaṃ bhavati vijñaptisamādhisambhūtaṃ kuśalākuśalam upādāyarūpam vikṣiptāvikṣiptacittasyācittasya ca yad anubadhnāti ,",
    "T06pskvbhu:409": " tat parityāgakāraṇābhāve uktaṃ bhavati -- avijñaptir iti /",
    "T06pskvbhu:410": " rūpakriyāsvabhāvāpi satī svasamutthāpakaṃ cittaṃ vijñaptivat paraṃ na vijñapayatīty avijñaptiḥ /",
    "T06pskvbhu:411": " atra ca vaibhāṣikaparikalpitavijñaptivad avijñaptir api naivāsti ,",
    "T06pskvbhu:412": " pramāṇā[p. 23]viṣayatvāt /",
    "T06pskvbhu:413": " na ca prātimokṣasaṃvarādyabhāvaḥ /",
    "T06pskvbhu:414": " tathā hi yayā cetanayākṛtābhyupagama upasampadādividhānapūrvakaṃ pratiṣiddhāt karmaṇaḥ kāyavācau saṃvṛṇoti ,",
    "T06pskvbhu:415": " tayā cetanayālayavijñāne 'nāgatatajjātīyacetanotpattaye bījam āhitam ,",
    "T06pskvbhu:416": " yata uttarakālam ahaṃ prāṇātipātādibhyaḥ prativirata iti samādānasmṛtir utpadyate /",
    "T06pskvbhu:417": " tasyāṃ samutpannāyāṃ yo lajjī na sa śikṣāṃ bhinatti /",
    "T06pskvbhu:418": " evaṃ ca sānubandhā samādānacetanā saṃvara ity uktaṃ bhavati /",
    "T06pskvbhu:419": " tathā dhyānaṃ mārgaṃ vā samāpanno vināpy avijñaptyā tadrūpaṃ mārgam āśrayaṃ ca pratilabhate ,",
    "T06pskvbhu:420": " yasya pratilambhād vyutthito 'pi na punar mithyāvāgādiṣu pravartate ,",
    "T06pskvbhu:421": " saṃyagvāgādiṣv eva pravartate /",
    "T06pskvbhu:422": " ato nimitte naimittikopacāraṃ kṛtvā ,",
    "T06pskvbhu:423": " aṣṭau mārgāṅgāni dhyānasaṃvaraś ca vyavasthāpyate /",
    "T06pskvbhu:424": " asaṃvaro 'pi vadhakaprayogakriyācetanā tatkulīnānām ,",
    "T06pskvbhu:425": " tatkarmābhyupagamacetanā 'nyakulīnānām /",
    "T06pskvbhu:426": " na ca taccetanāpagame 'samvaratyāgaḥ ,",
    "T06pskvbhu:427": " sattveṣu drohāśayasyāvinivṛttatvāt /",
    "T06pskvbhu:428": " evaṃ ca kriyācetanābhyupagamacetanā ca sattveṣu drohāśayānugatāsaṃvara ity uktaṃ bhavati /",
    "T06pskvbhu:429": " atra ca vijñaptisamādhijatvaṃ subodham eveti na punar iha prapañcitam /",
    "T06pskvbhu:430": " kuśalākuśalatvaṃ tu saṃvarāsaṃvaracetanānāṃ svata eva ,",
    "T06pskvbhu:431": " ta[p. 24]danubandhasya kuśalākuśalacetanākṣiptatvāt kuśalākuśalacetanāphalatvāc ca /",
    "T06pskvbhu:432": " dhyānānāsravasaṃvarayor api dhyānānāsravamārganimittatvāt saṃyagvāgādiphalatvāc ca kuśalatvam /",
    "T06pskvbhu:433": " rūpatvaṃ punaḥ kāyavāgviṣayatvāt ,",
    "T06pskvbhu:434": " viṣayiṇi viṣayopacārāt /",
    "T06pskvbhu:435": " anidarśanāpratighatvaṃ tu subodham iti //",
    "T06pskvbhu:436": " kasmāt punar ayam avijñaptiparyanto rūpaskandho rūpam ity ucyate /",
    "T06pskvbhu:437": " uktaṃ hi bhagavatā -- rūpyate rūpyata iti bhikṣavas tasmād rūpopādānaskandhaity ucyate /",
    "T06pskvbhu:438": " kena rūpyate /",
    "T06pskvbhu:439": " pāṇisaṃsparśenāpi spṛṣṭo rūpyata iti vistaraḥ /",
    "T06pskvbhu:440": " sūtre hi -- pāṇyādisaṃsparśena rūpaṇād rūpam ity uktam /",
    "T06pskvbhu:441": " kā punar iyaṃ rūpasya rūpaṇā /",
    "T06pskvbhu:442": " hastādisaṃsparśanapūrvāvasthāto'nyathotpādanā /",
    "T06pskvbhu:443": " iyaṃ ca santānam adhikṛtyocyate ,",
    "T06pskvbhu:444": " na kṣaṇam /",
    "T06pskvbhu:445": " kṣaṇasyotpādavināśakālayor adhikṛtatvāt //",
    "T06pskvbhu:446": " rūpaskandhānantaraṃ vedanāskandhanirdeśāvasaras tadanantaram uddiṣṭatvād iti praśnaḥ -- vedanā katameti /",
    "T06pskvbhu:447": " trividho 'nubhava iti nirdeśaḥ /",
    "T06pskvbhu:448": " anubhūtir anubhavo vastuno hlādaparitāpatadubhayākāravinirmuktasvarū[p. 25]pasākṣātkaraṇaḥ /",
    "T06pskvbhu:449": " atha vā hlādaparitāpobhayākāravinirmuktaṃ vastusvarūpam anubhavatīty anubhavaḥ /",
    "T06pskvbhu:450": " sa ca svabhāvabhedāt trividhaḥ ,",
    "T06pskvbhu:451": " sukho duḥkho 'duḥkhāsukhaś ca /",
    "T06pskvbhu:452": " kathaṃ punaḥ sukhaduḥkhavyatirikto 'nyas tṛtīyo 'nubhavo 'stīti vijñāyate /",
    "T06pskvbhu:453": " āgamād yuktitaś ca /",
    "T06pskvbhu:454": " uktaṃ hi sūtre -- \"tisro vedanā\" iti /",
    "T06pskvbhu:455": " punaś coktam -- sukhasya ca prahāṇād duḥkhasya ca prahāṇād aduḥkhāsukhasya ceti /",
    "T06pskvbhu:456": " yuktir api vedanāvirahitacittotpattyabhāvād apetasukhaduḥkhacittopalabdheś ceti /",
    "T06pskvbhu:457": " vedanānubhavaḥ sparśasyety ācāryasaṅghabhadraḥ /",
    "T06pskvbhu:458": " iṣṭāniṣṭobhayaviparītānāṃ sparśānām anubhavaḥ sā vedanā /",
    "T06pskvbhu:459": " tathā coktam -- sukhavedanīyaṃ sparśaṃ pratītyotpadyate sukhā vedanetivistaraḥ /",
    "T06pskvbhu:460": " sukhavedanādijanakatvena tadvibhaktatvāt /",
    "T06pskvbhu:461": " yadi ca viṣayānubhavo vedanā syāt ,",
    "T06pskvbhu:462": " ekālambanebhyo 'sya ko viśeṣaḥ syāt /",
    "T06pskvbhu:463": " yena sparśānubhavo vedaneti vyavasthāpyate /",
    "T06pskvbhu:464": " evaṃ tarhi sañjñādhimokṣasmṛtiprajñādīnām ālambanadvārako vedanāvat svabhāvo na vaktavyaḥ /",
    "T06pskvbhu:465": " athaikālambanebhyo nimittodgrahaṇādibhiḥ sañjñādīnāṃ viśeṣa ucyate vedanāyā viṣayānubhavena kiṃ neṣyate /",
    "T06pskvbhu:466": " sparśānubhavaś ca tatsamprayogaḥ kāraṇabhāvo vā parikalpyeta ,",
    "T06pskvbhu:467": " tadālambanatvāsambhavāt /",
    "T06pskvbhu:468": " tatra na bhavet samprayogaḥ ,",
    "T06pskvbhu:469": " sarvacaittānāṃ sparśasamprayogāviśeṣāt /",
    "T06pskvbhu:470": " nāpi kāraṇabhāvaḥ ,",
    "T06pskvbhu:471": " sarvacaittānāṃ sparśasya kāraṇatvāviśeṣāt /",
    "T06pskvbhu:472": " na ca loke śāstre vānubhavaśabdaḥ kārye kāraṇe vā prasiddhaḥ /[p. 26] prasiddhas tu sākṣātkāre /",
    "T06pskvbhu:473": " evaṃ tu manyante -- śubhāśubhānāṃ karmaṇāṃ phalavipākaṃ pratyanubhavanty anenety anubhavaḥ /",
    "T06pskvbhu:474": " tatra śubhānāṃ karmaṇāṃ sukho 'nubhavaḥ phalavipākaḥ /",
    "T06pskvbhu:475": " aśubhānāṃ duḥkhaḥ /",
    "T06pskvbhu:476": " ubhayeṣām aduḥkhāsukhaḥ /",
    "T06pskvbhu:477": " atra cālayavijñānam eva śubhāśubhakarmavipākaḥ /",
    "T06pskvbhu:478": " tatsamprayuktaivopekṣā paramārthataḥ śubhāśubhānāṃ karmaṇāṃ vipākaḥ /",
    "T06pskvbhu:479": " sukhaduḥkhayos tu vipākajatvād vipākopacāraḥ /",
    "T06pskvbhu:480": " tatra sukho 'nubhavo yasya nirodha ityādi /",
    "T06pskvbhu:481": " yat tarhy uktaṃ pratītyasamutpāde -- yasyām utpannāyām aviyogecchā jāyate sā sukhā vedaneti ,",
    "T06pskvbhu:482": " tat katham /",
    "T06pskvbhu:483": " nāsty atra virodhaḥ ,",
    "T06pskvbhu:484": " arthata itaropādānāt /",
    "T06pskvbhu:485": " yasyām utpannāyām aviyogecchā jāyata ity arthata uktaṃ bhavati -- tasyāṃ niruddhāyāṃ punaḥ saṃyogecchāpi bhavatīti /",
    "T06pskvbhu:486": " yasya nirodhe saṃyogacchando bhavatīty atrāpy arthata [p. 27]uktam bhavati -- tasyotpāde 'viyogacchando bhavati /",
    "T06pskvbhu:487": " yat tarhy anicchopagatarāgaparyavasthānānāṃ yatīnāṃ rāgaje sukha utpanne viyogecchā jāyate nirodhe cāsaṃyogacchandaḥ ,",
    "T06pskvbhu:488": " tat katham /",
    "T06pskvbhu:489": " nāsau tata eva jāyate ,",
    "T06pskvbhu:490": " tadvidūṣaṇāt /",
    "T06pskvbhu:491": " śīlasamādhiparipanthitvaṃ tasya sukhasya paśyatāṃ tadubhayaṃ bhavatīti nāsti virodhaḥ /",
    "T06pskvbhu:492": " duḥkho yasyotpāde viyogacchanda iti nirodhe ca punar asaṃyogacchandaḥ /",
    "T06pskvbhu:493": " viyogas taducchedaḥ /",
    "T06pskvbhu:494": " chando 'bhilāṣaḥ prārthanā /",
    "T06pskvbhu:495": " duḥkhāsukho yasyotpāda ubhayaṃ na bhavatītyādi /",
    "T06pskvbhu:496": " tatra kāyacittopacayapravṛttatvān manojñasvabhāvatvāc ca sukho 'nubhava iti nirodhe punas tatsaṃyogābhilāṣaḥ pravartate /",
    "T06pskvbhu:497": " kāyacittāpacayapravṛttatvāsvabhāvataś ca pratikūlo duḥkho'nubhava iti tasyotpādetadviyogacchando bhavati /",
    "T06pskvbhu:498": " yas tu nobhayapravṛtto 'sti ca ,",
    "T06pskvbhu:499": " so'nubhavo 'duḥkhāsukhaḥ ,",
    "T06pskvbhu:500": " akṛṣṇāśuklakarmavat /",
    "T06pskvbhu:501": " ata eva cānanugrahānupaghātapravṛttatvāt tadaduḥkhāsukhotpāda ubhayecchābhāvaḥ //",
    "T06pskvbhu:502": " [p. 28] eṣa tu trividho 'nubhavaḥ pratyekam āśrayabhedāt punaḥ ṣaḍvidho bhavati ,",
    "T06pskvbhu:503": " cakṣuḥśrotraghrāṇarasanakāyamanaḥsaṃsparśajatvāt //",
    "T06pskvbhu:504": " punar ādheyasaṅkalanato dvidhā bhidyate ,",
    "T06pskvbhu:505": " kāyikaś caitasikaśceti /",
    "T06pskvbhu:506": " tatra kāyāvinirbhāvavartitvāt sapratighatvāc cakṣuḥśrotraghrāṇarasanendriyāṇi kāye 'ntarbhāvyakāyaśabdenoktānīty ataś cakṣuḥśrotraghrāṇarasanakāyasaṃsparśānubhavaḥ kāyika ity uktaḥ /",
    "T06pskvbhu:507": " manaḥsaṃsparśajas tu caitasika ity ukto manomātrāśrayatvāt //",
    "T06pskvbhu:508": " punaḥ vipakṣapratipakṣabhedena pratyekam anubhavasya dvidhā vyavasthānam -- sāmiṣo nirāmiṣa iti ,",
    "T06pskvbhu:509": " gredhāśrito naiṣkramyāśritaś ceti /",
    "T06pskvbhu:510": " āmiṣa rātmabhāvatṛṣṇā /",
    "T06pskvbhu:511": " ātmabhāva ādhyātmikā upādānaskandhāḥ /",
    "T06pskvbhu:512": " tasmiṃs tṛṣṇāpriyaikaputropagūḍhanyāyenāviyogam ivecchantī yā pravartate sā āmiṣam /",
    "T06pskvbhu:513": " tayā saha vartata iti sāmiṣā /",
    "T06pskvbhu:514": " tayā tṛṣṇayā visaṃyuktā viyogānukūlā ca nirāmiṣā /",
    "T06pskvbhu:515": " pañceṣṭā rūpādayaḥ kāmaguṇāḥ /",
    "T06pskvbhu:516": " apekṣābhiṣvaṅgaprārthanālakṣaṇena kāmena guṇyante punaḥ punar abhyasyanta iti kāmaguṇāḥ /",
    "T06pskvbhu:517": " teṣv abhiṣvaṅgaḥ prārthanā ca gredhaḥ /",
    "T06pskvbhu:518": " tadāśritas tena [p. 29] vāśrito gredhāśritaḥ /",
    "T06pskvbhu:519": " naiṣkramyaṃ kāmavairāgyaṃ tanmārgo vā /",
    "T06pskvbhu:520": " tadāśritas tena vāśrito naiṣkramyāśritaḥ /",
    "T06pskvbhu:521": " tatra satkāyavairāgyaṃ purodhāya vipakṣapratipakṣabhāvena sāmiṣanirāmiṣayor vyavasthānam /",
    "T06pskvbhu:522": " laukikavairāgyam adhikṛtya gredhanaiṣkramyāśritavyavasthānam /",
    "T06pskvbhu:523": " kimarthaṃ punar atra svarūpata eva bheda ukto nāśrayādibhedena yathānyatra /",
    "T06pskvbhu:524": " iha saṅkṣepasya vivakṣitatvāt sarvabhedānāṃ ca svarūpād apṛthaktvād āśrayādibhedena nokta iti //",
    "T06pskvbhu:525": " vedanāskandhanirdeśānantaraṃ sañjñāskandhanirdeśāvasara ity ataḥ praśnaḥ -- sañjñā katameti /",
    "T06pskvbhu:526": " viṣayanimittodgrahaṇam iti tannirdeśaḥ /",
    "T06pskvbhu:527": " viṣaya ālambanam /",
    "T06pskvbhu:528": " nimittaṃ viṣayaviśeṣaḥ ,",
    "T06pskvbhu:529": " nīlapītādyālambanavyavasthākāraṇam /",
    "T06pskvbhu:530": " tasyodgrahaṇaṃ nīlanirūpaṇaṃ -- nīlam etat ,",
    "T06pskvbhu:531": " pītam etad iti /",
    "T06pskvbhu:532": " evaṃ tarhi cakṣurādivijñānasamprayuktā sañjñā viṣayanimittodgrahaṇātmikā na syāt ,",
    "T06pskvbhu:533": " viśeṣāsaṃlakṣaṇāt /",
    "T06pskvbhu:534": " sāpi nimittodgrahaṇātmikaiva na paricchedikā mandatvāt /",
    "T06pskvbhu:535": " anyathā pūrvam agṛhīte viśeṣe paścād api nirūpaṇaṃ na syāt -- nīlametat pītam etad iti /",
    "T06pskvbhu:536": " svarūpābhede 'pi bhedaḥ sañjñāyā āśrayata ālambanataś ca ve[p. 30]ditavyaḥ /",
    "T06pskvbhu:537": " āśrayataḥ ṣaṭ sañjñākāyāḥ -- cakṣuḥsaṃsparśajā sañjñā ,",
    "T06pskvbhu:538": " evaṃ yāvan manaḥsaṃsparśajā sañjñā /",
    "T06pskvbhu:539": " ālambanaṃ punaḥ sanimittam ,",
    "T06pskvbhu:540": " animittam parīttam ,",
    "T06pskvbhu:541": " mahadgatam ,",
    "T06pskvbhu:542": " apramāṇam ,",
    "T06pskvbhu:543": " ākiñcanyāyatanaṃ ca /",
    "T06pskvbhu:544": " tatra śabdadvāreṇa yad artharūpam adhyāropitam tena nimittena vastusvarūpaṃ sanimittam /",
    "T06pskvbhu:545": " tasmin vastuny adhyāropitaṃ rūpam etac chabdo 'sāv iti yā sañjñā sā sanimittālambanā /",
    "T06pskvbhu:546": " animittaṃ punar anadhyāropitākāraṃ vastusvarūpam nirvāṇam bhavāgraṃ ca /",
    "T06pskvbhu:547": " tatrādhyāropitanimittābhāvād rūpavedanānimittābhāvād apaṭutvāc caitat trayam animittam ucyate /",
    "T06pskvbhu:548": " avyutpannaśabdārthasambandhasya hi rūpasvarūpa eva sañjñā bhavati ,",
    "T06pskvbhu:549": " na tu rūpam iti /",
    "T06pskvbhu:550": " atas tadviṣayasañjñā animittālambanā /",
    "T06pskvbhu:551": " nirvāṇadhātur api sarvasaṃskṛtanimittapratyastamitasvarūpa iti tadālambanenāpi samādhinā samprayuktā sañjñā animittālambanā /",
    "T06pskvbhu:552": " bhavāgram apaṭutvād animittam /",
    "T06pskvbhu:553": " tatsamāpannasya sañjñālambanaṃ na nimittīkarotīty animittālambanā /",
    "T06pskvbhu:554": " bhavāgrasyātrāsphuṭanimittatvāt tadālambanam animittam ucyate 'nuda[p. 31] rākanyānyāyena ,",
    "T06pskvbhu:555": " na punas tatra nimittaṃ naivāstīty animittam /",
    "T06pskvbhu:556": " anyathā sañjñābhāvaprasaṅga iti ,",
    "T06pskvbhu:557": " nimittābhāve nimittodgrahaṇābhāvāt /",
    "T06pskvbhu:558": " parīttaṃ kāmadhātur ,",
    "T06pskvbhu:559": " nikṛṣṭatvāt /",
    "T06pskvbhu:560": " mahadgato rūpadhātuḥ ,",
    "T06pskvbhu:561": " utkṛṣṭatvāt /",
    "T06pskvbhu:562": " apramāṇe ākāśavijñānānantyāyatane ,",
    "T06pskvbhu:563": " aparyantatvāt /",
    "T06pskvbhu:564": " parigrahakiñcanābhāvād ākiñcanyāyatanam ākiñcanyam /",
    "T06pskvbhu:565": " tasmāt kāmadhātvādyālambanā sañjñā parīttādisañjñety ucyate //",
    "T06pskvbhu:566": " sañjñāskandhanirdeśānantaraṃ saṃskāraskandhanirdeśo nyāyyas tadanantaram uddiṣṭatvād ity ataḥ praśnaḥ -- saṃskārāḥ katame iti /",
    "T06pskvbhu:567": " vedanāsañjñābhyām anye caitasikā dharmāś cittaviprayuktāś ceti tannirdeśaḥ /",
    "T06pskvbhu:568": " sametya sambhūya pratyayaiḥ kṛtatvāt sarva eva rūpādiskandhasaṅgṛhītā dharmāḥ saṃskārā ity ucyante /",
    "T06pskvbhu:569": " iha tu saṃskāraskandhasaṅgṛhītā eva saṃskārā abhipretāḥ /",
    "T06pskvbhu:570": " rūpavedanāsañjñāsaṅgṛhītānām uktatvād vijñānaskandhasaṅgṛhītānāṃ ca vakṣyamāṇatvāt /",
    "T06pskvbhu:571": " ata eva vedanāsañjñayoḥ sparśamanaskārādibhiś caitasikatvāviśeṣe 'py āha -- vedanāsañjñābhyām anye caitasikā iti /",
    "T06pskvbhu:572": " vedanāsañjñayoś caitasikatve saty api vedanāsañjñāskandhasaṅgṛhītatvān na saṃskāraskandhe 'sti saṅgraha iti pradarśanārtham /",
    "T06pskvbhu:573": " vedanā hy upabhogavastu /",
    "T06pskvbhu:574": " tathā hi vedanayā śubhāśubhānāṃ karmaṇāṃ phalavipākam anubhavati /",
    "T06pskvbhu:575": " sañjñā vyavahārava[p. 32]stu /",
    "T06pskvbhu:576": " sañjñayā hi dṛṣṭaśrutamatavijñāteṣv artheṣu nimittam udgṛhya dṛṣṭādiṣu dṛṣṭaśrutamatavijñātā iti lokaḥ saṃvyavahāre pravartate -- ity ato vedanāsañjñe pṛthakskandhīkṛte ,",
    "T06pskvbhu:577": " nānye caitasikā iti /",
    "T06pskvbhu:578": " yadi vedanāsañjñābhyām anye sparśādayo vicārāntāś caitasikā dharmāś cittaviprayuktāś ca prāptyādayaḥ saṃskāraskandhasaṅgṛhītāḥ ,",
    "T06pskvbhu:579": " evaṃ sati sūtravirodhaḥ /",
    "T06pskvbhu:580": " uktaṃ hi sūtre -- saṃskāraskandhaḥ katamaḥ /",
    "T06pskvbhu:581": " ṣaṭ cetanākāyā iti /",
    "T06pskvbhu:582": " nāsti virodhaḥ ,",
    "T06pskvbhu:583": " prādhānyena tannirdeśāt /",
    "T06pskvbhu:584": " cetanā hi cittābhisaṃskaraṇe pradhānam ,",
    "T06pskvbhu:585": " anuvartante manaskārādaya -- iti cetanaiva saṃskāraskandhatvenoktā /",
    "T06pskvbhu:586": " tathā hi kuśale cittaṃ prerayaty akuśale 'py avyākṛte 'pi sukhaduḥkhādyavasthāsv api cittaṃ prerayatīti /",
    "T06pskvbhu:587": " saṃskāravac caitasikā api dharmā na vijñāyanta iti praśnaḥ /",
    "T06pskvbhu:588": " ye dharmāś cittena samprayuktā iti vyākaraṇam /",
    "T06pskvbhu:589": " te tu na vijñāyanta ity ataḥ pṛcchati /",
    "T06pskvbhu:590": " vyākaraṇaṃ sparśo manaskāra iti vistaraḥ /",
    "T06pskvbhu:591": " ete 'pi sparśādayo vicārāntāḥ pañcabhir āśrayālambanākārakāladravyasamatāprakāraiś cittānuvartanāt samaṃ prayuktā iti samprayuktāḥ /",
    "T06pskvbhu:592": " cittena samprayuktā ity aviśeṣābhidhānāt sarveṣāṃ sarvacittasamprayogaḥ prasakta iti tannirdhāraṇārtham āha -- eṣāṃ pañca sarvatragāḥ ,",
    "T06pskvbhu:593": " pañca pratiniyataviṣa[p. 33]yāḥ ,",
    "T06pskvbhu:594": " ekādaśa kuśalāḥ ,",
    "T06pskvbhu:595": " ṣaṭ kleśāḥ ,",
    "T06pskvbhu:596": " avaśiṣṭā upakleśāḥ ,",
    "T06pskvbhu:597": " kaukṛtyādyāś catvāro 'nyathāpīti /",
    "T06pskvbhu:598": " eṣāṃ ya ādyāḥ sparśo manaskāro vedanā sañjñā cetanā ca ,",
    "T06pskvbhu:599": " ete sarvatragāḥ /",
    "T06pskvbhu:600": " ete hi pañca dharmāḥ sarvaṃ cittam anugacchantīti sarvatragaḥ /",
    "T06pskvbhu:601": " tathā hy ete kuśalena traidhātukenānāsraveṇa ca samprayujyante /",
    "T06pskvbhu:602": " akuśalena kāmāptena kliṣṭāvyākṛtābhyāṃ ca traidhātukābhyāṃ samprayujyante /",
    "T06pskvbhu:603": " avaśyaṃ hi sarvacittapravṛttiṣu trikasannipātena bhavitavyam ,",
    "T06pskvbhu:604": " trikasannipātaś ca sparśāvyabhicārīty ataḥ sparśasya sarvatragatvam /",
    "T06pskvbhu:605": " nirābhogasya cittasyālambane pravṛttyabhāvān manaskāro 'pi sarvatragaḥ /",
    "T06pskvbhu:606": " niranubhavasya nimittodgrahaṇanirapekṣasya ca cittasyābhāvād vedanāsañjñayor api sarvatragatvam /",
    "T06pskvbhu:607": " cetanā tu manaskarmaiveti tayāpy avaśyaṃ sarvatra cetasi bhavitavyam -- ity ata ete pañca dharmāḥ sarvatragāḥ //",
    "T06pskvbhu:608": " pañca pratiniyataviṣayā iti pratiniyato viṣaya eṣāṃ na sarva iti pratiniyataviṣayāḥ /",
    "T06pskvbhu:609": " te punaś chando 'dhimokṣaḥ smṛtiḥ samādhiḥ prajñā /",
    "T06pskvbhu:610": " ekādaśa kuśalāḥ /",
    "T06pskvbhu:611": " te punaḥ śraddhādayo 'vihiṃsāvasānāḥ /",
    "T06pskvbhu:612": " ete hy āśraddhyādivipakṣatvāt kuśalamūlasamprayogāc ca kuśalāḥ /",
    "T06pskvbhu:613": " etair eva ca samprayuktaṃ cittaṃ kuśalam /",
    "T06pskvbhu:614": " ṣaṭ kleśāḥ -- rāgaḥ pratigho māno 'vidyā [p. 34] dṛṣṭir vicikitsā ca /",
    "T06pskvbhu:615": " ete hi cittaṃ kliśnantīti kleśāḥ /",
    "T06pskvbhu:616": " avaśiṣṭā upakleśāḥ /",
    "T06pskvbhu:617": " te punaḥ krodhādyā asamprajanyāntāḥ /",
    "T06pskvbhu:618": " kaukṛtyādyāś catvāro 'nyatheti vacanād upakleśā avaśiṣṭā ity aviśeṣābhidhāne 'py asamprajanyāvasānā eveti gamyate /",
    "T06pskvbhu:619": " kleśāṅgikatvāc cittakleśakaratvāc ca kleśasamīpe vartanta ity upakleśāḥ /",
    "T06pskvbhu:620": " kaukṛtyādyāś catvāra iti kaukṛtyaṃ middhaṃ vitarko vicāraś ca /",
    "T06pskvbhu:621": " anyathāpīti na kevalam ete upakleśā eva ,",
    "T06pskvbhu:622": " kiṃ tarhi kuśalā apy avyākṛtā apīti /",
    "T06pskvbhu:623": " sa eṣa caitasikānāṃ piṇḍaḥ samāsata ekapañcāśad bhavati //",
    "T06pskvbhu:624": " eṣāṃ tu pratyekaṃ svarūpaṃ na prajñāyata iti praśnaḥ -- sparśaḥ katamaḥ ,",
    "T06pskvbhu:625": " manaskāraḥ katama ityādi /",
    "T06pskvbhu:626": " iha caitasikānāṃ lakṣaṇata eva nirdeśo na karmato yathānyatra ,",
    "T06pskvbhu:627": " saṅkṣepasya vivakṣitatvāt /",
    "T06pskvbhu:628": " vayaṃ tu karmāpy eṣāṃ nirdekṣyāmaḥ sukhāvabodhārtham /",
    "T06pskvbhu:629": " tatra pūrvaṃ svarūpam eva nirdiṣṭam ,",
    "T06pskvbhu:630": " prāguddiṣṭatvāt /",
    "T06pskvbhu:631": " evam anyatrāpi yathāsambhavaṃ vācyam /",
    "T06pskvbhu:632": " trikasamavāyapariccheda iti prakṛtam indriyaviṣayavijñānāni trīṇy eva trikam /",
    "T06pskvbhu:633": " tasya kāryakāraṇabhāvena samavasthānaṃ samavāyaḥ /",
    "T06pskvbhu:634": " tasmin sati tatkālam evendriyasya sukhādivedanotpattyanukūlo yo vikāraḥ ,",
    "T06pskvbhu:635": " tena sadṛśo viṣayasya sukhādivedanīyākāraparicchedo yaḥ sa sparśaḥ /",
    "T06pskvbhu:636": " indriyaṃ punar [p. 35] yena viśeṣeṇa sukhaduḥkhādihetutvaṃ pratipadyate sa tasya vikāra indriyavikāraḥ /",
    "T06pskvbhu:637": " sādṛśyenendriyaṃ spṛśatīndriyeṇa vā spṛśyata iti sparśaḥ /",
    "T06pskvbhu:638": " vedanāsanniśrayatvam asya karma /",
    "T06pskvbhu:639": " evaṃ hy uktaṃ sūtre -- sukhavedanīyaṃ sparśaṃ pratītyotpadyate sukhā vedaneti //",
    "T06pskvbhu:640": " manaskāraḥ katamaḥ /",
    "T06pskvbhu:641": " cetasa ābhoga iti /",
    "T06pskvbhu:642": " ābhujanam ābhoga /",
    "T06pskvbhu:643": " ālambane yena cittam abhimukhīkriyate ,",
    "T06pskvbhu:644": " sa cittasyābhogaḥ /",
    "T06pskvbhu:645": " sa punar ālambane cittadhāraṇakarmakaḥ /",
    "T06pskvbhu:646": " cittadhāraṇaṃ punas tatraivālambane punaḥ punaścittasyāvarjanam /",
    "T06pskvbhu:647": " etac ca karma cittasantater ālambananiyamena viśiṣṭaṃ manaskāram adhikṛtyoktam ,",
    "T06pskvbhu:648": " na tu yaḥ praticittakṣaṇam /",
    "T06pskvbhu:649": " yad apy atra nidarśanam ucyate -- samādhilābhī manaskāralābhīty ucyata iti ,",
    "T06pskvbhu:650": " tatra viśiṣṭamanaskāralābhād eva manaskāralābhīty ucyate /",
    "T06pskvbhu:651": " anyathā hi sarvasattvā eva manaskāralābhinaḥ syuḥ ,",
    "T06pskvbhu:652": " sarveṣāṃ praticittakṣaṇaṃ manaskārabhāvāt //",
    "T06pskvbhu:653": " cetanā katamā /",
    "T06pskvbhu:654": " guṇato doṣato nobhayataś cittābhisaṃskāro manaskarmeti /",
    "T06pskvbhu:655": " guṇataḥ kuśaleṣu dharmeṣu /",
    "T06pskvbhu:656": " doṣato 'kuśaleṣu /",
    "T06pskvbhu:657": " anubhaya[p. 36]to 'vyākṛteṣu /",
    "T06pskvbhu:658": " atha vā guṇata ity upakariṣu ,",
    "T06pskvbhu:659": " doṣata ity apakāriṣu ,",
    "T06pskvbhu:660": " anubhayata iti madhyastheṣu /",
    "T06pskvbhu:661": " cittābhisaṃskāra iti manaśceṣṭā /",
    "T06pskvbhu:662": " yasyāṃ satyām ālambanaṃ prati cetasaḥ praspando bhavati ,",
    "T06pskvbhu:663": " ayaskāntavaśād ayaspraspandavat /",
    "T06pskvbhu:664": " āha ca -- kṣaṇāntarānavasthānaṃ nirvyāpāraṃ yayā manaḥ /",
    "T06pskvbhu:665": " savyāpāram ivākhyāti sā manaskarma cetanā //",
    "T06pskvbhu:666": " iti /",
    "T06pskvbhu:667": " cittābhisaṃskāra ity ukte manaskarmeti kimartham /",
    "T06pskvbhu:668": " sarvair eva caitasikaiś cittam abhisaṃskriyate /",
    "T06pskvbhu:669": " tebhyo vyavacchedārthaṃ manaskarmety āha ,",
    "T06pskvbhu:670": " vijñānasya parispandaiva yo dharmaḥ ,",
    "T06pskvbhu:671": " sa eva cetanā nānya iti jñāpanārtham /",
    "T06pskvbhu:672": " guṇato doṣato 'nubhayataś cittābhisaṃskāra iti karmanirdeśaḥ /",
    "T06pskvbhu:673": " manaskarmeti cetanāyāḥ svarūpanirdeśaḥ //",
    "T06pskvbhu:674": " chandaḥ katamaḥ /",
    "T06pskvbhu:675": " abhiprete vastuny abhilāṣa ity /",
    "T06pskvbhu:676": " abhipretagrahaṇam anabhiprete chandābhāvajñāpanārtham /",
    "T06pskvbhu:677": " evaṃ ca cchandasya pratiniyataviṣayatvaṃ jñāpitam bhavati /",
    "T06pskvbhu:678": " darśanaśravaṇādikriyāviṣayatvena yad abhimataṃ vastu tad abhipretam /",
    "T06pskvbhu:679": " tatra darśanaśravaṇābhilāṣaḥ prārthanā /",
    "T06pskvbhu:680": " yady abhilāṣātmakaś chandaḥ ,",
    "T06pskvbhu:681": " tṛṣṇāchandayoḥ kaḥ prativiśeṣaḥ /",
    "T06pskvbhu:682": " tṛṣṇā[p. 37]abhiṣvaṅgalakṣaṇā /",
    "T06pskvbhu:683": " chando 'bhilāṣalakṣaṇa ity asti viśeṣaḥ /",
    "T06pskvbhu:684": " sa ca vīryārambhasanniśrayadānakarmakaḥ ///",
    "T06pskvbhu:685": " adhimokṣaḥ katamaḥ /",
    "T06pskvbhu:686": " niścite vastuni tathaivāvadhāraṇam iti niścitagrahaṇam /",
    "T06pskvbhu:687": " adhimokṣasya sarvaviṣayāsattvaprajñāpanārtham /",
    "T06pskvbhu:688": " na hy aniścite vastuni tathaivāvadhāraṇasambhavo 'stīti /",
    "T06pskvbhu:689": " yuktita āptopadeśād vā yad vastu niḥsandigdhaṃ tan niścitam /",
    "T06pskvbhu:690": " yenaivākāreṇa tan niścitam anityaduḥkhādyākāreṇa ,",
    "T06pskvbhu:691": " tenaivākāreṇa tadvastunaś cetasi niveśanam evam evaitan nānyathety avadhāraṇam adhimokṣaḥ /",
    "T06pskvbhu:692": " sa cāsaṃhāryatākarmakaḥ /",
    "T06pskvbhu:693": " adhimuktipradhāno hi svasiddhāntāt parapravādibhir apahartuṃ na śakyate /",
    "T06pskvbhu:694": " smṛtiḥ katamā /",
    "T06pskvbhu:695": " saṃstute vastuny asampramoṣaś cetaso 'bhilapanateti /",
    "T06pskvbhu:696": " saṃstuta ity asaṃstute smṛtyabhāvapradarśanārtham /",
    "T06pskvbhu:697": " saṃstutaṃ ca vastu pūrvānubhūtam /",
    "T06pskvbhu:698": " asampramoṣa ālambanagrahaṇāvipraṇāśakāraṇam /",
    "T06pskvbhu:699": " tat pūrvagṛhītasya vastunaḥ punaḥ punar ālambanākārasmaraṇam abhilapanatā /",
    "T06pskvbhu:700": " abhilapanam [p. 38] ivābhilapanam ,",
    "T06pskvbhu:701": " abhilapanam evābhilapanatā /",
    "T06pskvbhu:702": " sā punar ālambanābhilapane sati na cittasyālambanāntare ākārāntare vā vikṣepo bhavatīty ato 'vikṣepakarmikā //",
    "T06pskvbhu:703": " samādhiḥ katamaḥ /",
    "T06pskvbhu:704": " upaparīkṣye vastuni cittasyaikāgrateti /",
    "T06pskvbhu:705": " upaparīkṣya iti nānyatra /",
    "T06pskvbhu:706": " evaṃ ca samādheḥ pratiniyataviṣayatvam uktaṃ bhavati /",
    "T06pskvbhu:707": " upaparīkṣye vastuni guṇato doṣato vā /",
    "T06pskvbhu:708": " cittasyaikāgrateti ekālambanatā /",
    "T06pskvbhu:709": " agraṃ hy atrālambanam ucyate /",
    "T06pskvbhu:710": " ñānasanniśrayadānakarmakaḥ ,",
    "T06pskvbhu:711": " samāhite citte yathābhūtaparijñānāt /",
    "T06pskvbhu:712": " upaparīkṣyaṃ vastu satyacatuṣṭayam /",
    "T06pskvbhu:713": " guṇato nirodhasatyaṃ mārgasatyaṃ ca /",
    "T06pskvbhu:714": " nirodhasatyaṃ śāntādyākārair upaparīkṣyam /",
    "T06pskvbhu:715": " mārgasatyaṃ nairyāṇikādyākāraiḥ /",
    "T06pskvbhu:716": " duḥkhasamudayasatye doṣataḥ /",
    "T06pskvbhu:717": " duḥkham anityādyākāraiḥ ,",
    "T06pskvbhu:718": " hetvādyākāraiḥ samudayaḥ /",
    "T06pskvbhu:719": " tathā navānāṃ bhūmīnām adharāṃ doṣataḥ ,",
    "T06pskvbhu:720": " ūrdhvāṃ guṇataḥ /",
    "T06pskvbhu:721": " evam anyeṣv api sāmānyālambaneṣu yathāsambhavaṃ vaktavyam //",
    "T06pskvbhu:722": " prajñā katamā /",
    "T06pskvbhu:723": " tatraiva pravicayo yogāyogavihito 'nyathā ceti /",
    "T06pskvbhu:724": " tatraivety upaparīkṣya eva vastuni /",
    "T06pskvbhu:725": " evaṃ ca samādhivat prajñāpi [p. 39] pratiniyataviṣayety uktaṃ bhavati /",
    "T06pskvbhu:726": " pravicinotīti pravicayaḥ /",
    "T06pskvbhu:727": " saṃyag mithyā vā saṅkīrṇasvasāmānyalakṣaṇeṣv iva dharmeṣu vivekāvabodhaḥ /",
    "T06pskvbhu:728": " yuktir yogaḥ -- āptopadeśo 'numānam pratyakṣaṃ ca /",
    "T06pskvbhu:729": " tena triprakāreṇa yo janitaḥ sa yogavihitaḥ /",
    "T06pskvbhu:730": " sa punaḥ śrutamayaś cintāmayo bhāvanāmayaś ca /",
    "T06pskvbhu:731": " tatrāptavacanaprāmāṇyajo 'vabodhaḥ śrutamayaḥ /",
    "T06pskvbhu:732": " yuktinidhyānajaś cintāmayaḥ /",
    "T06pskvbhu:733": " samādhijo bhāvanāmayaḥ /",
    "T06pskvbhu:734": " ayogaḥ punar anāptopadeśo 'numānābhāsomithyāpraṇihitaś ca samādhiḥ /",
    "T06pskvbhu:735": " tena yo janitaḥ so 'yogavihitaḥ /",
    "T06pskvbhu:736": " tatra sāṅkhyavaiśeṣikādīnāṃ śrutamayaś cintāmayaś cānāptopadeśajanitatvāt kutarkajanitatvād ayogavihitaḥ /",
    "T06pskvbhu:737": " vītarāgānāṃ tu śāśvatocchedavādinām ekatyaśāśvatikādīnāṃ ca mithyāpraṇihitasamādhijanitatvād ayogavihitaḥ /",
    "T06pskvbhu:738": " upapattipratilambhiko laukikavyavahārāvabodhaś ca naiva yogavihito nāyogavihitaḥ /",
    "T06pskvbhu:739": " eṣa ca saṃśayavyāvartanakarmakaḥ /",
    "T06pskvbhu:740": " saṃśayavyāvartanaṃ tu prajñayā dharmān pravicinvato niścayalābhāt //",
    "T06pskvbhu:741": " [p. 40] śraddhā katamā /",
    "T06pskvbhu:742": " karmaphalasatyaratneṣv abhisampratyayo 'bhilāṣaś cetasaḥ prasāda iti /",
    "T06pskvbhu:743": " karma trividham ,",
    "T06pskvbhu:744": " puṇyam apuṇyam āniñjyaṃ ca /",
    "T06pskvbhu:745": " tatrāpuṇyaṃ kāmāptam eva ,",
    "T06pskvbhu:746": " akuśalamūlasamprayogāt /",
    "T06pskvbhu:747": " puṇyam api vipākaniyamāt kāmāptam eva /",
    "T06pskvbhu:748": " karmavipākaṃ praty aniñjanād āniñjyam /",
    "T06pskvbhu:749": " apuṇyasya kāmadhātāv aniṣṭo vipākaḥ ,",
    "T06pskvbhu:750": " puṇyasyeṣṭaḥ /",
    "T06pskvbhu:751": " aniñjasya rūpārūpadhātvor iṣṭa eva vipākaḥ /",
    "T06pskvbhu:752": " tatra karmaphalayor astīty abhisampratyayākārā śraddhā /",
    "T06pskvbhu:753": " asti kuśalam akuśalaṃ ca karma ,",
    "T06pskvbhu:754": " tac ca yathākramam iṣṭāniṣṭaphalam ,",
    "T06pskvbhu:755": " tad api kuśalākuśalakarmahetukam ,",
    "T06pskvbhu:756": " neśvarādinirmitam iti ya evaṃ karmaphalasvarūpe 'viparīte ca karmaphalavipākayor hetuphalasambandhe 'bhisampratyayaḥ ,",
    "T06pskvbhu:757": " iyaṃ karmaphalayor astitvasampratyayākārā śraddhā /",
    "T06pskvbhu:758": " duḥkhasamudayanirodhamārgāḥ satyāni /",
    "T06pskvbhu:759": " āryāṇāṃ pratikūlatvād anityatvāditvenāvitathatvāc ca phalabhūtāḥ pañcopādānaskandhā duḥkhasatyam /",
    "T06pskvbhu:760": " duḥkhahetutvāt pratyayādyākāraiś cāviparītatvād dhetubhūtās ta eva pañcopādānaskandhāḥ samudayasatyam /",
    "T06pskvbhu:761": " sahetukaduḥkhopaśamātmakatvāc chāntādyākārāviparītatvāc ca duḥkhanirodho nirodhasatyam /",
    "T06pskvbhu:762": " duḥkhanirodhaprāpakatvān nairyā[p. 41]ṇikatvādināvitathatvāc cāryāṣṭāṅgamārgo mārgasatyam /",
    "T06pskvbhu:763": " tatra duḥkhasamudayasatyayor asti duḥkham asti samudaya ity abhisampratyayākāraiva śraddhā /",
    "T06pskvbhu:764": " nirodhamārgasatyayor abhilāṣākārā śraddhā ,",
    "T06pskvbhu:765": " śakyo mayā prāptuṃ nirodho mārgaś cotpādayitum iti //",
    "T06pskvbhu:766": " ratnāni trīṇi buddhadharmasaṅghāḥ /",
    "T06pskvbhu:767": " durlabhatvān mahārghatvāt prītikaratvād upakārakaratvād amānuṣādyupaghātapratipakṣatvāc ca ratnānīva ratnāni /",
    "T06pskvbhu:768": " tatra durlabhatvaṃ -- bhavabhogeṣv asaktaiḥ kāyajīvitanirapekṣair bodhisattvair nairantaryeṇa bodhisambhāreṣu pravartamānais tribhiḥ kalpāsaṅkhyeyair buddhatvaṃ prāpyata iti durlabham /",
    "T06pskvbhu:769": " ata evodumbarapuṣpaprādurbhāvavad durlabho buddhotpāda ucyate /",
    "T06pskvbhu:770": " buddhotpādasya ca durlabhatvād dharmasaṅgharatnayor api durlabhatvaṃ buddhotpādapratibaddhatvāt /",
    "T06pskvbhu:771": " mahārghatvaṃ punaḥ prāptaprakāmaprakarṣāvasthaiḥ puṇyajñānobhayasambhāraiḥ prāpyatvāt /",
    "T06pskvbhu:772": " tatra puṇyasambhāro dānaśīlakṣāntipāramitās tisraḥ /",
    "T06pskvbhu:773": " jñānasambhāraḥ prajñādhyānapāramite /",
    "T06pskvbhu:774": " puṇyajñā nasambhārāṅgabhāvagamanād vīryapāramitobhayasambhāraḥ /",
    "T06pskvbhu:775": " dharmaratnam api sarvasaṃskṛtaparityāgena prāpyatvāt mahārgham /",
    "T06pskvbhu:776": " saṅgharatnam api sāṃsārikaphalanirvartakaviśiṣṭābhyāṃ puṇyajñānābhyāṃ prāpyata iti mahārgham /",
    "T06pskvbhu:777": " ratnatrayaṃ hi darśanaśravaṇānusmaranaiḥ prītihetutvāt prītikaram /",
    "T06pskvbhu:778": " tathābhigamanādhyupāsanānveṣaṇaparijñānaiḥ sattvānām upakārakaram /",
    "T06pskvbhu:779": " yathoktam [p. 42] śrīkaraṃ te 'bhigamanam śaṅkaram adhyupāsanam /",
    "T06pskvbhu:780": " anveṣaṇaṃ matikaram parijñānaṃ viśodhanam //",
    "T06pskvbhu:781": " iti /",
    "T06pskvbhu:782": " amānuṣādyupaghātapraśamanaṃ punar yathoktaṃ sūtre -- saced bho bhikṣavo 'raṇyagatānāṃ veti vistareṇa yāvad yat tad bhaviṣyati bhayaṃ vā chambhitatvaṃ vā romaharṣo vā tat pratigamiṣyatīti /",
    "T06pskvbhu:783": " evaṃ dharmaratnānusmaraṇe saṅgharatnānusmaraṇe ca vaktavyam /",
    "T06pskvbhu:784": " tatra sarvasmiñ jñeye'saktāpratihatajñānaśaktilābhād āśrayaparāvṛttir buddhaḥ /",
    "T06pskvbhu:785": " sā punaḥ sarvasāsravadharmabījāpagatā sarvānāsravadharmabījapracitā ,",
    "T06pskvbhu:786": " anantaprabhāvaparigrahā cintāmaṇiratnavad anābhogenāśeṣasattvārthakaraṇasamartheti //",
    "T06pskvbhu:787": " dharmas trividhaḥ /",
    "T06pskvbhu:788": " deśanādharmaḥ sūtrageyādikaḥ /",
    "T06pskvbhu:789": " pratipattidharma āryāṣṭāṅgo mārgaḥ sopacāraḥ /",
    "T06pskvbhu:790": " paramārthadharmo nirvāṇam /",
    "T06pskvbhu:791": " sa ca dviprakāraḥ -- sopadhiśeṣo nirupadhiśeṣaś ca /",
    "T06pskvbhu:792": " tatra kleśavisaṃyogākhyaḥ sopadhiśeṣaḥ /",
    "T06pskvbhu:793": " vartamānajanmanirodhe 'nāgatajanmānutpādo nirūpadhiśeṣaḥ //",
    "T06pskvbhu:794": " aṣṭau puruṣapudgalāḥ saṅghaḥ -- catvāraḥ pratipannāś catvāraśca phalasthāḥ /",
    "T06pskvbhu:795": " parasparataḥ śāstṛtaś cābhedyārthena saṅghaḥ /",
    "T06pskvbhu:796": " sarvaguṇadoṣaprakarṣā[p. 43]pakarṣaniṣṭhāgatatvād buddhe bhagavati romāñcāśrupātādisūcitā prasādalakṣaṇā śraddhā /",
    "T06pskvbhu:797": " sarvasahetukaduḥkhopaśamātmakatvāt prāpakatvāttaddyotakatvāc ca dharme prasādalakṣanaiva śraddhā /",
    "T06pskvbhu:798": " saṃsārapaṅkottīrnatvāt saṃsārapaṅkottaraṇamārgāvasthitatvācca saṅghe 'pi prasādātmikaiva //",
    "T06pskvbhu:799": " śraddhā hi trividhā pravartate /",
    "T06pskvbhu:800": " sati vastuni guṇavaty aguṇavati vā sampratyayākārā ,",
    "T06pskvbhu:801": " sati guṇavati ca prasādākārā ,",
    "T06pskvbhu:802": " sati guṇavati ca prāptum utpādayituṃ śakye 'bhilāṣākārā /",
    "T06pskvbhu:803": " nanvevam abhilāṣākāratvāt tṛṣṇācchandayor anyatarā bhavati /",
    "T06pskvbhu:804": " naitad evam /",
    "T06pskvbhu:805": " kuśalaviṣayatvān na tṛṣṇā ,",
    "T06pskvbhu:806": " śraddhāpūrvakatvāc chandasya na cchandaḥ /",
    "T06pskvbhu:807": " cetasaḥ prasāda iti /",
    "T06pskvbhu:808": " śraddhā hi cittakāluṣyavairodhikīty atas tatsamprayoge kleśopakleśamalakāluṣyavigamāc cittaṃ śraddhām āgamya prasīdatīti cetasaḥ prasāda ucyate",
    "T06pskvbhu:809": " udakaprasādakamaṇisthānīyaṃ dharmāntaraṃ caitasikaṃ śraddhā ,",
    "T06pskvbhu:810": " na rūpaprasādātmiketi pradarśanārtham āha -- cetasaḥ prasāda iti /",
    "T06pskvbhu:811": " cetasaḥ prasādo ,",
    "T06pskvbhu:812": " na rūpasyeti /",
    "T06pskvbhu:813": " sā punaś chandasanniśrayadānakarmikā //",
    "T06pskvbhu:814": " hrīḥ katamā /",
    "T06pskvbhu:815": " ātmānaṃ dharmaṃ vādhipatiṃ kṛtvāvadyena lajjā /",
    "T06pskvbhu:816": " yatpratibaddhā yasya kriyāsu pravṛttir nivṛttir vā sa tasyādhipatiḥ svā[p. 44]mītyarthaḥ /",
    "T06pskvbhu:817": " ātmānaṃ dharmaṃ vādhipatiṃ svāminaṃ kṛtvā /",
    "T06pskvbhu:818": " sadbhir vigarhitatvād aniṣṭavipākatvāc ca pāpam evāvadyam /",
    "T06pskvbhu:819": " tenāvadyena kṛtenākṛtena vā cittasyāvalīnatā lajjā /",
    "T06pskvbhu:820": " kulajñānādibhir guṇaiḥ pāpakriyāyām ātmānam ayogyaṃ matvā ,",
    "T06pskvbhu:821": " kathaṃ hi nāma mayaivaṃvidhenaivaṃ pāpaṃ kṛtaṃ kriyate kariṣyate vā ,",
    "T06pskvbhu:822": " dharme 'py etad aniṣṭavipākatvāt paropaghātapravṛttatvāc ca garhitam -- ity evaṃ yātmānaṃ dharmaṃ cāvekṣamāṇasyāvadyena lajjā ,",
    "T06pskvbhu:823": " sā hrīḥ /",
    "T06pskvbhu:824": " iyaṃ ca duścaritasaṃyamanasanniśrayadānakarmikā //",
    "T06pskvbhu:825": " apatrāpyaṃ katamat /",
    "T06pskvbhu:826": " lokam adhipatiṃ kṛtvāvadyena lajjā /",
    "T06pskvbhu:827": " loke hy etad garhitam ,",
    "T06pskvbhu:828": " māṃ caivaṅkarmāṇaṃ viditvā vigarhiṣyantīty aślokādibhayād avadyena lajjate /",
    "T06pskvbhu:829": " idam api duścaritasaṃyamanasanniśrayadānakarmakam eva /",
    "T06pskvbhu:830": " duścaritād viratiḥ saṃyamanam /",
    "T06pskvbhu:831": " lajjamānasyāpatrapamāṇasya vā kṛte 'pi duścarite 'vaśyaṃ tadviramaṇād anayos ta[p. 45]tsanniśrayadānakarmakatvam //",
    "T06pskvbhu:832": " alobha iti /",
    "T06pskvbhu:833": " ayam akāras triṣv artheṣu vartate /",
    "T06pskvbhu:834": " abhāve /",
    "T06pskvbhu:835": " 'nyasmin pratipakṣe ca /",
    "T06pskvbhu:836": " atra pratipakṣa eva vartate nānyasmin nābhāva iti pradarśanārtham āha -- lobhapratipakṣa iti /",
    "T06pskvbhu:837": " evam adveṣe amohe ca vaktavyam /",
    "T06pskvbhu:838": " nirvid anāgraha iti tatsvarūpanirūpaṇam /",
    "T06pskvbhu:839": " lobho nāma bhave bhavopakaraṇeṣu ca āsaktiḥ prārthanā ca /",
    "T06pskvbhu:840": " tatpratipakṣo 'lobho bhave bhavopakaraṇeṣu cānāsaktir vaimukhyaṃ ca /",
    "T06pskvbhu:841": " nirvid bhavabhogādīnavānāṃ parijñānād bhave bhavopakaraṇeṣu ca vaimukhyam /",
    "T06pskvbhu:842": " anāgraho bhavabhavabhogayor asaktiḥ /",
    "T06pskvbhu:843": " athavānāgrahaviśeṣaṇārthaṃ nirvidgrahaṇaṃ -- bhave bhavopakaraṇeṣu ca vaimukhyākāro yo 'nāgraho 'yam alobha iti /",
    "T06pskvbhu:844": " ayaṃ ca duścaritāpravṛttisanniśrayadānakarmaka iti //",
    "T06pskvbhu:845": " adveṣaḥ katamaḥ /",
    "T06pskvbhu:846": " dveṣapratipakṣo maitrī /",
    "T06pskvbhu:847": " dveṣo hi sattveṣu duḥkhe duḥkhasthānīyeṣu ca dharmeṣv āghātaḥ /",
    "T06pskvbhu:848": " tatpratipakṣo 'nāghātaḥ /",
    "T06pskvbhu:849": " dveṣasyānye 'pi pratipakṣāḥ santīty ata āha -- maitrī /",
    "T06pskvbhu:850": " maitrātmako dveṣasya yaḥ pratipakṣaḥ so 'dveṣaḥ ,",
    "T06pskvbhu:851": " nānya iti /",
    "T06pskvbhu:852": " ayam api duścaritāpravṛttisa[p. 46]nniśrayadānakarmaka iti //",
    "T06pskvbhu:853": " amohaḥ katamaḥ /",
    "T06pskvbhu:854": " mohapratipakṣo bhūtasampratipattiḥ /",
    "T06pskvbhu:855": " sarva eva hi kuśalā dharmāḥ kliṣṭānāṃ dharmāṇāṃ samudācāravirodhāt pratipakṣa ity ata āha -- bhūtasampratipattir iti /",
    "T06pskvbhu:856": " saṃyagaviparītapratipattibhedāt /",
    "T06pskvbhu:857": " sā punar dvividhā -- jñānaṃ pratisaṅkhyā ca /",
    "T06pskvbhu:858": " punaś caturvidhā vipākāgamacintādhigamanimittā /",
    "T06pskvbhu:859": " pratisaṅkhyā tu prajñaiva dhairyasahitā /",
    "T06pskvbhu:860": " dhairyam iti prajñāvīryasamādhaya ucyante /",
    "T06pskvbhu:861": " tatra dvayoḥ prajñādravyayoḥ samavadhānāsambhavād vīryeṇa samādhinā vā samprayuktā prajñā pratisaṅkhyety ucyate ,",
    "T06pskvbhu:862": " yadbalenānuddhṛtānupahatakleśabījo 'pi kleśānām avakāśan na dadati /",
    "T06pskvbhu:863": " ayam atra vākyārthaḥ -- yathābhūtajñānātmakaḥ pratisaṅkhyātmakaś ca jñānaviśeṣo 'moha ity ucyate /",
    "T06pskvbhu:864": " ata evāmoho duścaritāpravṛttisanniśrayadānakarmakaḥ //",
    "T06pskvbhu:865": " vīryaṃ katamat /",
    "T06pskvbhu:866": " kausīdyapratipakṣaḥ kuśale cetaso 'bhyutsāhaḥ /",
    "T06pskvbhu:867": " kutsitaṃ sīdatīti kusīdaḥ /",
    "T06pskvbhu:868": " tadbhāvaḥ kausīdyam /",
    "T06pskvbhu:869": " ālasyam ity arthaḥ /",
    "T06pskvbhu:870": " tac ca kuśalākuśalayoś cittasyānutsāhaḥ ,",
    "T06pskvbhu:871": " tatpratipakṣaś ca vīryam ity ataḥ kausīdyavad ubhayaprasaṅge vyavacchedārtham [p. 47] āha -- kuśale cetaso 'bhyutsāho vīryam ,",
    "T06pskvbhu:872": " na tu kliṣṭa iti /",
    "T06pskvbhu:873": " kliṣṭe tūtsāhaḥ kutsitatvāt kausīdyam eva /",
    "T06pskvbhu:874": " nanu ca kliṣṭaṃ svabhyastatvāt svarasenaiva pravartate /",
    "T06pskvbhu:875": " kiṃ tatrotsāhena /",
    "T06pskvbhu:876": " prāyeṇaivam ,",
    "T06pskvbhu:877": " asti tu kiñcid yatrotsāho 'py apekṣyate /",
    "T06pskvbhu:878": " tat punar yatsamprayogāt sannāhe prayoge vālīnatve vāvyāvṛttau vāsantuṣṭau vā kuśaleṣu dharmeṣu cetaso 'bhyutsāhaḥ ,",
    "T06pskvbhu:879": " tad vīryam /",
    "T06pskvbhu:880": " kuśalapakṣaparipūraṇapariniṣpādanakarmakam /",
    "T06pskvbhu:881": " paripūraṇaṃ yathā maulapraveśaḥ /",
    "T06pskvbhu:882": " pariniṣpādanaṃ tasyaiva parikarmakṛtatvam //",
    "T06pskvbhu:883": " prasrabdhiḥ katamā /",
    "T06pskvbhu:884": " dauṣṭhulyapratipakṣaḥ kāyacittakarmaṇyatā /",
    "T06pskvbhu:885": " dauṣṭhulyaṃ kāyacittayor akarmaṇyatā sāṅkleṣikadharmabījāni ca /",
    "T06pskvbhu:886": " tadapagame prasrabdhisadbhāvād dauṣṭhulyapratipakṣaḥ /",
    "T06pskvbhu:887": " lakṣaṇaṃ tu prasrabdheḥ kāyacittakarmaṇyatā /",
    "T06pskvbhu:888": " tatra kāyakarmaṇyatā kāyasya svakāryeṣu laghusamutthānatā yato bhavati /",
    "T06pskvbhu:889": " cittakarmaṇyatā samyaṅmanasikāraprayuktasya hlādalāghavanimittaṃ yac caitasikaṃ dharmāntaram /",
    "T06pskvbhu:890": " tadyogāc cittam asaktam ālambane pravartata ity atas tac cittakarmaṇyatety ucyate /",
    "T06pskvbhu:891": " kāya[p. 48]sya punaḥ spraṣṭavyaviśeṣa eva prītyāhṛtaḥ kāyaprasrabdhir veditavyā /",
    "T06pskvbhu:892": " prītamanasaḥ kāyaḥ prasrabhyata iti sūtre vacanāt /",
    "T06pskvbhu:893": " atra caitasikādhikārād acaitasiky api kāyaprasrabdhiḥ prasrabdhisambodhyaṅgatvenoktā ,",
    "T06pskvbhu:894": " kāyakarmaṇyatā vā cittakarmaṇyatām āvāhayatīty ato 'caitasiky api kāyakarmaṇyatātroktā /",
    "T06pskvbhu:895": " iyaṃ ca tadbalenāśrayaparāvṛttito 'śeṣakleśādyāvaraṇaniṣkarṣaṇakarmikā //",
    "T06pskvbhu:896": " apramādaḥ katamaḥ /",
    "T06pskvbhu:897": " pramādapratipakṣo 'lobho yāvad vīryam ,",
    "T06pskvbhu:898": " yān niśrityākuśalān dharmān prajahāti ,",
    "T06pskvbhu:899": " tatpratipakṣāṃś ca kuśalān dharmān bhāvayatīti /",
    "T06pskvbhu:900": " pramādo hi yena kleśebhyaś cittaṃ na rakṣati kuśalaṃ ca hāpayati /",
    "T06pskvbhu:901": " apramādena punaḥ kleśān prajahāti pratipakṣāṃś ca dharmān bhāvayatīty ato 'pramādaḥ pramādapratipakṣa uktaḥ /",
    "T06pskvbhu:902": " alobho yāvad vīryam ity alobhādveṣāmohāḥ saha vīryeṇa gṛhyante /",
    "T06pskvbhu:903": " yān alobhādīn vīryaparyantān niśrityāgamya prāpyākuśalān dharmān prajahātīty anena sarve alobhādayo 'pramāda ity uktaṃ bhavati /",
    "T06pskvbhu:904": " akuśalā dharmā āsravā āsravasthānīyāś ca viṣayā veditavyāḥ /",
    "T06pskvbhu:905": " [p. 49] tatra āsravāṇām vinodanaviṣkambhaṇabījasamuddhārātmakaṃ prahāṇam /",
    "T06pskvbhu:906": " viṣayāṇāṃ punaḥ parivarjanena prahāṇam /",
    "T06pskvbhu:907": " tatpratipakṣā ity akuśaladharmapratipakṣāḥ /",
    "T06pskvbhu:908": " te punaḥ kuśalasāsravā anāsravāś ca /",
    "T06pskvbhu:909": " teṣām abhyāso bhāvanā ,",
    "T06pskvbhu:910": " paunaḥpunyena sammukhīkaraṇam /",
    "T06pskvbhu:911": " yasmād vīryasahītān alobhādīn niśrityākuśalān dharmān prajahāti tatpratipakṣāṃś ca dharmān bhāvayati ,",
    "T06pskvbhu:912": " tasmāt savīryeṣv alobhādiṣv apramādaḥ prajñapyate -- ity anena sādhiṣṭhānā sakāraṇā cāpramādasya prajñaptir uktā /",
    "T06pskvbhu:913": " sa punaḥ sarvalaukikalokottarasampattiparipūraṇakarmakaḥ /",
    "T06pskvbhu:914": " tatra laukikasampattir bhavabhogaviśeṣalābhaḥ ,",
    "T06pskvbhu:915": " lokottarā śrāvakādibodhyadhigamaḥ //",
    "T06pskvbhu:916": " upekṣā katamā /",
    "T06pskvbhu:917": " sa evālobho yāvad vīryam ityādi -- apramāda ivātrāpi vyākhyānam /",
    "T06pskvbhu:918": " cittasamatādibhis tribhiḥ padair upekṣāyā ādimadhyāvasānāvasthā dyotitā /",
    "T06pskvbhu:919": " tatra layauddhatyaṃ cetaso vaiṣamyam /",
    "T06pskvbhu:920": " tasyābhāvād ādau cittasya samatā /",
    "T06pskvbhu:921": " tato 'nabhisaṃskāreṇāprayatnena samāhitasya cetaso yathāyogaṃ samasyaiva pravṛttiḥ praśaṭhatā /",
    "T06pskvbhu:922": " sā punar avasthā layauddhatyāśaṅkānugatā ,",
    "T06pskvbhu:923": " acirabhāvitatvāt /",
    "T06pskvbhu:924": " tato bhāvanāprakarṣagamanāt tadvipakṣadūrībhāvāt tacchaṅkābhāve layauddhatyapratipakṣani[p. 50]mitteṣv ābhogam akurvato 'nābhogāvasthatā cittasyānābhogatā",
    "T06pskvbhu:925": " yayā nirvāsiteṣu kliṣṭeṣu dharmeṣv iti /",
    "T06pskvbhu:926": " yayety upekṣaiva sambadhyate /",
    "T06pskvbhu:927": " kliṣṭā dharmā rāgādisahitāḥ /",
    "T06pskvbhu:928": " teṣāṃ nirvāsanaṃ punar anutpattiḥ /",
    "T06pskvbhu:929": " upekṣā hi saṅkliṣṭavihāravairodhikīty avaśyaṃ tayā rāgādipravṛttivibandhe vartitavyam ity atas tayā nirvāsiteṣv ity uktam /",
    "T06pskvbhu:930": " yataś ca saṅkliṣṭena vihāreṇopekṣā virūdhyate ,",
    "T06pskvbhu:931": " tenopekṣāvihāry asaṅkliṣṭavihārī bhavatīti /",
    "T06pskvbhu:932": " ataś copekṣā saṅkleśānavakāśasanniśrayadānakarmikā //",
    "T06pskvbhu:933": " avihiṃsā katamā /",
    "T06pskvbhu:934": " vihiṃsāpratipakṣaḥ karuṇeti /",
    "T06pskvbhu:935": " vadhabandhādibhir aviheṭhanam adrohaṇaṃsattvānām avihiṃseti vihiṃsāpratipakṣaḥ /",
    "T06pskvbhu:936": " kaṃ ruṇaddhīti karuṇā /",
    "T06pskvbhu:937": " kam iti sukhasyākhyā /",
    "T06pskvbhu:938": " sukhaṃ ruṇaddhīty arthaḥ /",
    "T06pskvbhu:939": " kāruṇiko hi paraduḥkhaduḥkhī bhavatīti /",
    "T06pskvbhu:940": " iyaṃ cāpramādavat prajñaptita eva ,",
    "T06pskvbhu:941": " na dravyasatī ,",
    "T06pskvbhu:942": " adveṣāṃśa eva prajñapanāt /",
    "T06pskvbhu:943": " aviheṭhanakarmikā /",
    "T06pskvbhu:944": " uktā ekādaśa kuśalāḥ //",
    "T06pskvbhu:945": " ṣaṭ kleśā vaktavyāḥ /",
    "T06pskvbhu:946": " ta ucyante -- rāgaḥ katamaḥ /",
    "T06pskvbhu:947": " pañcasūpādānaskandheṣu sneho 'dhyavasānaṃ /",
    "T06pskvbhu:948": " sāsravāṇi rūpavedanāsañjñāsaṃskāravijñānāni pañca rūpavedanāsañjñāsaṃskāravijñānopadānaskandhāḥ /",
    "T06pskvbhu:949": " [p. 51] tatra rūpopādānaskandho dvaidhātukaṃ rūpam /",
    "T06pskvbhu:950": " vedanādyupādānaskandhāś catvāras traidhātukā vedanādayaḥ /",
    "T06pskvbhu:951": " upādīyate 'nayā tṛṣṇayā tribhavotpattiḥ paunarbhavikaṃ vā karmeti tṛṣṇāyā upādānākhyā /",
    "T06pskvbhu:952": " upādānasambhūtatvād upādānavidheyatvād upādānāni vā tebhyaḥ sambhavantīty upādānaskandhāḥ /",
    "T06pskvbhu:953": " sneha iva snehaḥ /",
    "T06pskvbhu:954": " yathā hi tailādikaḥ sneho vastrādikam āśrayam anupraviśya vyāpnoti ,",
    "T06pskvbhu:955": " mahatāpi ca yatnena svāśrayād durvivecyaḥ ,",
    "T06pskvbhu:956": " evaṃ rāgo 'pi svālambanam anupraviśyaiva vyāpnoti mahatāpi ca prayāsena tasmādālambanāt durvivecya iti sneha ucyate /",
    "T06pskvbhu:957": " adhyavasānaṃ tanmayatā /",
    "T06pskvbhu:958": " athavā spraṣṭavyaviśeṣo 'pi sneha iti vyavacchedārtham āha -- adhyavasānam iti /",
    "T06pskvbhu:959": " sa punar duḥkhasañjananakarmakaḥ /",
    "T06pskvbhu:960": " triduḥkhatāyogād yathāsambhavaṃ traidhātukāḥ pañca skandhā duḥkham abhipretam tasya ca duḥkhasya kāmarūpārūpyatṛṣṇāvaśenābhinirvṛttito rāgasya duḥkhasañjananaṃ karma nirdiśyate //",
    "T06pskvbhu:961": " pratighaḥ katamaḥ /",
    "T06pskvbhu:962": " sattveṣv āghāta iti /",
    "T06pskvbhu:963": " āghātaḥ sattveṣu rūkṣacittatā yenāviṣṭaḥ sattvānāṃ vadhabandhādikam anarthaṃ cintayati /",
    "T06pskvbhu:964": " sa punar asparśavihāraduścaritasanniśrayadānakarmakaḥ /",
    "T06pskvbhu:965": " sparśaḥ sukham /",
    "T06pskvbhu:966": " tena sahito vihāraḥ sparśavihāraḥ /",
    "T06pskvbhu:967": " na sparśavihāro 'sparśavihāraḥ ,",
    "T06pskvbhu:968": " duḥkhasahita ity arthaḥ /",
    "T06pskvbhu:969": " āghātacittasyāvaśyaṃ daurmanasyasamudācārāc [p. 52] cittaṃ tapyate /",
    "T06pskvbhu:970": " cittānuvidhānāc ca kāyo 'pi tapyata eveti /",
    "T06pskvbhu:971": " sarveryāpatheṣu saduḥkhasavighāto 'sya vihāro bhavati /",
    "T06pskvbhu:972": " pratihatacittasya ca na kiñcid duścaritaṃ vidūr -- iti pratigho 'sparśavihāraduścaritasanniśrayadānakarmaka uktaḥ //",
    "T06pskvbhu:973": " mānaḥ katamaḥ /",
    "T06pskvbhu:974": " sapta mānā iti /",
    "T06pskvbhu:975": " māno hi sarva eva satkāyadṛṣṭisanniśrayeṇa pravartate ,",
    "T06pskvbhu:976": " cittasya connatilakṣaṇaḥ /",
    "T06pskvbhu:977": " tathā hy ātmātmīyabhāvaṃ skandheṣv adhyāropyāyam aham idaṃ mamety ātmānaṃ tena tena viśeṣeṇonnamayati anyebhyo 'dhikaṃ manyate /",
    "T06pskvbhu:978": " sa cāgauravaduḥkhotpattisanniśrayadānakarmakaḥ /",
    "T06pskvbhu:979": " agauravaṃ guruṣu guṇavatsu ca pudgaleṣu stabdhatā kāyavācor apasṛtatā /",
    "T06pskvbhu:980": " duḥkhotpattiḥ punar atra punarbhavotpattir veditavyā /",
    "T06pskvbhu:981": " sa punaś cittonnatisvabhāvābhede 'pi cittonnatinimittabhedāt saptadhā bhidyate -- māno 'timāna ity evamādi //",
    "T06pskvbhu:982": " hīnāt kulavijñānavittādibhiḥ śreyān asmi kulavijñānavittādibhir iti yā cittasyonnatiḥ ,",
    "T06pskvbhu:983": " sadṛśena vā kulādibhis tair eva sadṛśo 'smīti yā cittasyonnatiḥ ,",
    "T06pskvbhu:984": " sa mānaḥ /",
    "T06pskvbhu:985": " atimānaḥ kulavijñānavittādibhiḥ sadṛśāt tyāgaśīlapauruṣādibhiḥ śreyān a[p. 53]smi ,",
    "T06pskvbhu:986": " śreyasā vā kulavittādibhiḥ sadṛśo 'smi vijñānavittādibhir iti yā cittasyonnatiḥ ,",
    "T06pskvbhu:987": " ayam atimāna iti /",
    "T06pskvbhu:988": " mānātimānaḥ śreyasaḥ kulavijñānavittair aham eva śreyān kulavijñānavittair iti yā cittasyonnatiḥ ,",
    "T06pskvbhu:989": " ayaṃ mānātimānaḥ /",
    "T06pskvbhu:990": " asmimānaḥ pañcopādānaskandhān iti /",
    "T06pskvbhu:991": " chandarāgau hy atropādānam /",
    "T06pskvbhu:992": " anāgatātmabhāvābhilāṣaś chandaḥ /",
    "T06pskvbhu:993": " vartamānādhyavasānaṃ rāgaḥ /",
    "T06pskvbhu:994": " tatrānāgatātmabhāvaṃ chandamukhenopādatte /",
    "T06pskvbhu:995": " vartamānaskandhān rāgamukhenāparityāgata upādatte /",
    "T06pskvbhu:996": " ata etad eva dvayamupādānam ity ucyate /",
    "T06pskvbhu:997": " tena yuktāḥ skandhā upādānaskandhāḥ /",
    "T06pskvbhu:998": " teṣūpādānaskandheṣv ātmātmīyarahiteṣv ātmātmīyābhiniveśād yā cittasyonnatir ,",
    "T06pskvbhu:999": " ayam asmimānaḥ /",
    "T06pskvbhu:1000": " abhimāno 'prāpta uttariviśeṣādhigame prāpto mayeti yā cittasyonnatiḥ /",
    "T06pskvbhu:1001": " manuṣyadharmā rāgadveṣamohādayaḥ ,",
    "T06pskvbhu:1002": " tatpravartitaṃ ca kāyavāṅmanaskarma /",
    "T06pskvbhu:1003": " tatpratipakṣabhūtaṃ yad dhyānasamāpattyādikam ,",
    "T06pskvbhu:1004": " tan manuṣyadharmebhya uttariviśeṣa ucyate /",
    "T06pskvbhu:1005": " tasmin viśeṣādhigama 'prāpte sati prāpto mayā uttariviśeṣādhigama iti yā cittasyonnatiḥ ,",
    "T06pskvbhu:1006": " so 'bhimā[p. 54]naḥ /",
    "T06pskvbhu:1007": " ūnamāno bahvantaraviśiṣṭāt kulavidyāvittādibhir alpāntarahīno 'smi kulādibhir iti yā cittasyonnatiḥ /",
    "T06pskvbhu:1008": " yuktaṃ tāvat samena samaḥ ,",
    "T06pskvbhu:1009": " samānād vā viśiṣṭaḥ ,",
    "T06pskvbhu:1010": " viśiṣṭād vā viśiṣṭa ity unnatisthānatvān mānaḥ ,",
    "T06pskvbhu:1011": " ātmānaṃ tu nyūnaṃ paśyataḥ kim unnatisthānaṃ ,",
    "T06pskvbhu:1012": " yatas tasya māna ucyate /",
    "T06pskvbhu:1013": " etad evonnatisthānaṃ bahvantaraviśiṣṭād alpāntarahīno 'smi na yathābahvantarahīnād iti /",
    "T06pskvbhu:1014": " api ca santi kecid ye prakṛṣṭe ca sattvarāśau hīnam apy ātmānaṃ bahu manyante /",
    "T06pskvbhu:1015": " mithyāmāno 'guṇavato guṇavān asmīti yā cittasyonnatiḥ /",
    "T06pskvbhu:1016": " guṇā dānaśīlakṣāntyādayaḥ /",
    "T06pskvbhu:1017": " te yasya na vidyante so 'guṇavān /",
    "T06pskvbhu:1018": " athavā 'guṇā dauḥśīlyādayaḥ /",
    "T06pskvbhu:1019": " te yasya santi so 'guṇavān /",
    "T06pskvbhu:1020": " tasmād aguṇavato guṇavān asmīti /",
    "T06pskvbhu:1021": " aguṇavata iti -- anena hi dānaśīlādyabhāve guṇavattvam abhyupagataṃ bhavatīty ato nirvastukatvān mithyāmāna ucyate //",
    "T06pskvbhu:1022": " avidyā katamā /",
    "T06pskvbhu:1023": " karmaphalasatyaratneṣv ajñānam /",
    "T06pskvbhu:1024": " sā punaḥ [p. 55] sahajā parikalpitā ca /",
    "T06pskvbhu:1025": " tatra sahajānyakleśāsamprayogād āveṇikī /",
    "T06pskvbhu:1026": " parikalpitā vicikitsāmithyādṛṣṭiśīlavrataparāmarṣādikleśasamprayuktā /",
    "T06pskvbhu:1027": " karmaṇy ajñānaṃ puṇyāpuṇyāniñjyakarmāstitve yad ajñānam apratipattir anavabodhaḥ ,",
    "T06pskvbhu:1028": " iyaṃ sahajā avidyā /",
    "T06pskvbhu:1029": " puṇyāpuṇyāniñjyakarmāstitve vicikitsato vāpavadato vā nāsti puṇyam apuṇyam āniñjyaṃ ceti ,",
    "T06pskvbhu:1030": " paśubandhāgnipraveśādinivartane puṇye 'puṇyasañjñinām /",
    "T06pskvbhu:1031": " paśubandhāgnipraveśādike vāpuṇye puṇyasañjñināṃ yā vicikitsāmithyādṛṣṭisamprayuktā avidyā ,",
    "T06pskvbhu:1032": " sā parikalpitā /",
    "T06pskvbhu:1033": " sā dharmeṣu mithyāniścayavicikitsāsaṅkleśotpattisanniśrayadānakarmikā //",
    "T06pskvbhu:1034": " prajñā nitīraṇātmikā dṛṣṭir ucyata ity ato laukikīsaṃyagdṛṣṭyādiprasaṅge dṛṣṭir iti satkāyadṛṣṭyādikāḥ pañca dṛṣṭaya ihābhipretā iti pradarśann āha -- pañca dṛṣṭaya iti /",
    "T06pskvbhu:1035": " tāsāṃ kliṣṭatvāviśeṣe 'py ā[p. 56]lambanākārabhedād bhedapradarśanārthaṃ punar apy āha -- satkāyadṛṣṭir antagrāhadṛṣṭir iti vistaraḥ //",
    "T06pskvbhu:1036": " nsīdatīti sat /",
    "T06pskvbhu:1037": " cayaḥ kāyaḥ /",
    "T06pskvbhu:1038": " vinaśvare saṅghāte iyaṃ dṛṣṭir nātmani nātmīye ceti jñāpitaṃ bhavati /",
    "T06pskvbhu:1039": " ātmā hi nityaś caikaś cātmavādibhir abhyupagamyate ,",
    "T06pskvbhu:1040": " iyaṃ cānityānekaviṣayatvān nātmaviṣayety uktaṃ bhavati /",
    "T06pskvbhu:1041": " pañcopādānaskandhān ityādi -- ye kecic chramaṇā vā brāhmaṇā vā ātmānam ātmīyaṃ veti samanupaśyantaḥ samanupaśyanti ,",
    "T06pskvbhu:1042": " ta imān eva pañcopādānaskandhān iti sūtra uktam /",
    "T06pskvbhu:1043": " te hi svarūpataḥ kāryato vā ātmānaṃ prajñapayeyuḥ /",
    "T06pskvbhu:1044": " sāṅkhyāś caitanyasvarūpam ātmānaṃ manyante /",
    "T06pskvbhu:1045": " te ca cittacaitasikaprabhede 'vidvāṃsaḥ sakalaṃ cittacaitasikakalāpam eva caitanyam ity āhuḥ /",
    "T06pskvbhu:1046": " atas te caturaḥ skandhān ātmeti pratipannāḥ ,",
    "T06pskvbhu:1047": " rūpaskandham ātmīyatvena /",
    "T06pskvbhu:1048": " na ca buddhivṛttito 'nyac caitanyaṃ svasthacittena śakyate vaktuṃ pratipattum vā /",
    "T06pskvbhu:1049": " evam vedanādīnām ekeṣāṃ ca nirgranthānāṃ jñānasvarūpa ātmeti teṣām ātmātmīyagrāho 'nantarokta eva draṣṭavyaḥ /",
    "T06pskvbhu:1050": " vaiśeṣikādayas tu kāryata ātmānaṃ vyapadiśanti -- yaḥ paśyati yāvan manyate ,",
    "T06pskvbhu:1051": " tathā yo vedayate [p. 57] jānāti smarati cetayate vijānāti ca ,",
    "T06pskvbhu:1052": " sa ātmeti /",
    "T06pskvbhu:1053": " teṣām api cakṣurādiṣv evātmābhimānaḥ /",
    "T06pskvbhu:1054": " yasmāc cakṣurvyatirikto yaḥ paśyati tasyābhāvaḥ /",
    "T06pskvbhu:1055": " cakṣurvijñāne hi darśanasamākhyā /",
    "T06pskvbhu:1056": " tasyāsādharaṇakāraṇatvāc cakṣuḥ paśyatīti vyapadiśyate /",
    "T06pskvbhu:1057": " tadyathā nādasyāsādhāraṇakāraṇatvād ghaṇṭā rautīty ucyate /",
    "T06pskvbhu:1058": " yatra tarhi cakṣuṣā rūpāṇi dṛṣṭvā naiva sumanā bhavati naiva durmanā iti ,",
    "T06pskvbhu:1059": " tatra katham /",
    "T06pskvbhu:1060": " tatrāpi yatrātmaprajñaptiḥ samūhe santāne vā ,",
    "T06pskvbhu:1061": " sa eva cakṣuṣā rūpāṇi dṛṣṭvety ucyate /",
    "T06pskvbhu:1062": " rūpanirbhāsataiva hi rūpadarśanam ,",
    "T06pskvbhu:1063": " yasmāt tadbhāvābhāve rūpasya darśanādarśane vyavasthāpyete /",
    "T06pskvbhu:1064": " evaṃ śravaṇādiṣv api vaktavyam /",
    "T06pskvbhu:1065": " yatra tūktaṃ vedayata iti vedanā ,",
    "T06pskvbhu:1066": " evaṃ yāvad vijānātīti vijñānam /",
    "T06pskvbhu:1067": " tatra bhāvamātre kartṛvyapadeśaḥ ,",
    "T06pskvbhu:1068": " vijñānavyatiriktavijñātṛpratiṣedhārtham /",
    "T06pskvbhu:1069": " evaṃ vedanādiṣv api vaktavyam /",
    "T06pskvbhu:1070": " athavā viṣayanirbhāsatām upādāya kartṛvyapadeśaḥ ,",
    "T06pskvbhu:1071": " yathoktaṃ prāk /",
    "T06pskvbhu:1072": " na cātmalābhavyatiriktā kriyā vidyate ,",
    "T06pskvbhu:1073": " kṣaṇikatvāt sarvabhāvānāṃ kriyākāle 'navasthānāt /",
    "T06pskvbhu:1074": " na cākartṛkā kriyāsti /",
    "T06pskvbhu:1075": " ātmalābhānantaraṃ ca bhāvānāṃ nirhetukatvād yadi vināśo na syāt ,",
    "T06pskvbhu:1076": " paścād api na syāt ,",
    "T06pskvbhu:1077": " vinaṣṭur vināśasya ca paścād ātmātiśayābhāvāt /",
    "T06pskvbhu:1078": " sahetukavināśaparikalpe ca vinaṣṭaiva tadvyatirikto vā vinā[p. 58]śahetuḥ parikalpyeta /",
    "T06pskvbhu:1079": " pūrvasmin pakṣa ātmalābhānantaraṃ bhāvānāṃ vināśaḥ ,",
    "T06pskvbhu:1080": " naiva vāsti vināśa iti prasajyate /",
    "T06pskvbhu:1081": " yo 'nyanirapekṣaḥ pūrvaṃ yasya na kāraṇam ,",
    "T06pskvbhu:1082": " sa paścād api tasya naiva kāraṇam ,",
    "T06pskvbhu:1083": " ātmātiśayābhāvāt /",
    "T06pskvbhu:1084": " itarasminn api pakṣe vināśānāṃ kāraṇaniyamo na syāt /",
    "T06pskvbhu:1085": " kāryāṇām iva tadvināśānām api kāraṇaniyamo bhaviṣyati /",
    "T06pskvbhu:1086": " naitad evam ,",
    "T06pskvbhu:1087": " kāryāṇāṃ hi parasparato bhinnasvarūpatvāt tatkāraṇānām api śaktibhedāt niyamo na virudhyate /",
    "T06pskvbhu:1088": " vināśānāṃ tu nirupākhyatvād ātmātiśayābhāve kiṅkṛto 'yaṃ niyamaḥ /",
    "T06pskvbhu:1089": " tasmāt sarvaṃ vā vināśakāraṇaṃ sarvavināśasya ,",
    "T06pskvbhu:1090": " naiva vā vināśakāraṇam astīti pratipattavyam /",
    "T06pskvbhu:1091": " vināśaś ca yadi vināśakāraṇāt pūrvam apy asti ,",
    "T06pskvbhu:1092": " evaṃ sati vināśakāraṇavaiyarthyaṃ prasajyeta /",
    "T06pskvbhu:1093": " bhāvānāṃ ca vināśe saty utpattir iti vinaṣṭānām apy utpattiprasaṅgaḥ /",
    "T06pskvbhu:1094": " atha vināśakāraṇebhyaḥ pūrvaṃ na vidyate ,",
    "T06pskvbhu:1095": " evaṃ sati bhāvavad abhāvasyāpi prāgabhāvaḥ prajyate /",
    "T06pskvbhu:1096": " yasya ca prāgabhāvaḥ ,",
    "T06pskvbhu:1097": " tasya cāvaśyaṃ bhāvatvāt pradhvaṃsābhāvenāpi bhavitavyam /",
    "T06pskvbhu:1098": " evaṃ bhāvābhāvayor aviśeṣāt sarvaṃ bhāvātmakam abhāvātmakam vā prasajyeta /",
    "T06pskvbhu:1099": " yadi ca pradhvaṃsābhāvasyāpi pradhvaṃsābhāvaḥ ,",
    "T06pskvbhu:1100": " evaṃ pradhvaṃsābhāvānām anavasthānāt tatkāraṇānām api /",
    "T06pskvbhu:1101": " neṣyate ,",
    "T06pskvbhu:1102": " evaṃ sati bhā[p. 59]vapradhvaṃsābhāvasyāpi naiveṣṭavyā dvayor apy ātmātiśayatvābhāvāt /",
    "T06pskvbhu:1103": " kriyā ca bhāvebhyo 'nyā 'nanyā vā parikalpyeta /",
    "T06pskvbhu:1104": " yady ananyā ,",
    "T06pskvbhu:1105": " ātmaivātmanaḥ kartā karma ceti na yujyate /",
    "T06pskvbhu:1106": " yadi ca labdhātmakaḥ kriyāṃ karoti ,",
    "T06pskvbhu:1107": " nāsau tasyātmabhūtā /",
    "T06pskvbhu:1108": " yo hi yena vināpi bhavati ,",
    "T06pskvbhu:1109": " na sa tasyātmabhūto yujyate /",
    "T06pskvbhu:1110": " kriyāśūnye ca kartṛtvaṃ na yujyate /",
    "T06pskvbhu:1111": " kriyārahitāc ca kriyādhyāsito 'nya eveti kathaṃ kartuḥ karmaṇo vātmabhūtā /",
    "T06pskvbhu:1112": " kriyārahitatadadhyāsitayoś ca yaugapadyādarśanāt pūrvavināśa uttarasyotpādo 'bhyupagantavyaḥ /",
    "T06pskvbhu:1113": " athālabdhātmakaḥ ,",
    "T06pskvbhu:1114": " evam api tasya kartṛtvaṃ kriyāyāś ca tadātmabhūtatvaṃ na yujyate ,",
    "T06pskvbhu:1115": " dvayor apy asattvāt /",
    "T06pskvbhu:1116": " kiṃ caikasya kriyārahitatvāt ,",
    "T06pskvbhu:1117": " dvitīyasya kriyādhyāsitatvāt kartṛtvābhāvaḥ ,",
    "T06pskvbhu:1118": " kartur abhāvāc ca kriyāyā apy abhāva iti ,",
    "T06pskvbhu:1119": " evaṃ ca svarasavināśāt kṣaṇikatvam evābhyupagataṃ bhavati /",
    "T06pskvbhu:1120": " kartṛkarmaṇor anyāpi kriyā naivāsti /",
    "T06pskvbhu:1121": " kārakair hi kriyā janyate /",
    "T06pskvbhu:1122": " janyatvāc ca karmaiva bhavati /",
    "T06pskvbhu:1123": " na ca niḥkriyaṃ karma kartā vā yujyata ity avaśyaṃ tatrānyayā kriyayā bhavitavyam ,",
    "T06pskvbhu:1124": " tatrāpy anyayety anavasthā kriyāṇāṃ kartṝṇāṃ ca /",
    "T06pskvbhu:1125": " atha kriyākriyāntarām anapekṣā janyate ,",
    "T06pskvbhu:1126": " evaṃ tarhi dravyam eva [p. 60] kriyāntararahitaṃ janyatvena kiṃ neṣyate /",
    "T06pskvbhu:1127": " kim arthāntarabhūtayādṛṣṭasvarūpasāmarthyayā kriyayā parikalpitayā /",
    "T06pskvbhu:1128": " yadi ca kriyā kārakair janyate ,",
    "T06pskvbhu:1129": " na dravyam ,",
    "T06pskvbhu:1130": " evaṃ prākpradhvaṃsābhāvau kriyāyā eva ,",
    "T06pskvbhu:1131": " na dravyasyeti sarvadravyāṇi nityāni ,",
    "T06pskvbhu:1132": " naiva vā santīty abhyupeyam /",
    "T06pskvbhu:1133": " yadi ca kārakebhyo 'nyā kriyā ,",
    "T06pskvbhu:1134": " kriyārahitaṃ ca sādhanam ,",
    "T06pskvbhu:1135": " evaṃ kriyāṇām anavasthānaṃ sādhanābhāvo vā /",
    "T06pskvbhu:1136": " sādhanābhāvāc ca kriyābhāvo 'pi /",
    "T06pskvbhu:1137": " na hy asādhanā kriyāsti /",
    "T06pskvbhu:1138": " yadi ca gantur anyā gatiḥ ,",
    "T06pskvbhu:1139": " taṇḍulebhyo 'nyā paciḥ ,",
    "T06pskvbhu:1140": " evaṃ sati gantur na deśāntaraprāptiḥ ,",
    "T06pskvbhu:1141": " taṇḍulānām vāpacanaṃ ,",
    "T06pskvbhu:1142": " pūrvāvasthāto 'vikṛtatvāt /",
    "T06pskvbhu:1143": " atha kriyaiva svāśrayasya vikārahetur iti pūrvāvasthāto vikṛtatvam apratiṣiddham /",
    "T06pskvbhu:1144": " vikāro hi pūrvasmād ātmātiśayaḥ /",
    "T06pskvbhu:1145": " sa cānyatvāvinābhāvī/",
    "T06pskvbhu:1146": " tasmād avaśyaṃ pūrvottarayor yaugapadyābhāvāt pūrvavināśenābhinnakālam uttarasyotpādo 'bhyupagantavyaḥ /",
    "T06pskvbhu:1147": " evaṃ kriyāyā āśrayābhāvād anavasthitatvāt kuto vikārahetutvam /",
    "T06pskvbhu:1148": " tasmād ātmalābhānantaravināśeṣu nirīheṣv antarvyāpārapuruṣarahiteṣu pañcasūpādānaskandheṣv eva sadbhāvamātreṇa prāgabhūtānām anyeṣāṃ skandhānāṃ hetubhāvena vyavasthiteṣu nityakartṛbhoktṛgrāhapūrvako 'yam ātmātmīyagrāhaḥ ,",
    "T06pskvbhu:1149": " nātmany ātmīye ceti /",
    "T06pskvbhu:1150": " [p. 61] ātmata ātmīyato cety antagrāhadṛṣṭito vyavacchinatti /",
    "T06pskvbhu:1151": " samanupaśyata iti niścinvataḥ /",
    "T06pskvbhu:1152": " yā kliṣṭā prajñeti /",
    "T06pskvbhu:1153": " na hy amūḍhasyānātmany ātmeti jñānaṃ bhavati /",
    "T06pskvbhu:1154": " ato mohasamprayogād viparyastatvāc ca kliṣṭā /",
    "T06pskvbhu:1155": " tatra svasantatipatitān ātmatvena samanupaśyati ,",
    "T06pskvbhu:1156": " parasantatipatitān anupāttāṃś cātmīyatvena /",
    "T06pskvbhu:1157": " yadāpi svasantatipatitānām ekadeśam ātmatvena ,",
    "T06pskvbhu:1158": " tadā itarān apy ātmīyatvena /",
    "T06pskvbhu:1159": " iyaṃ ca sarvadṛṣṭigatasanniśrayadānakarmikā //",
    "T06pskvbhu:1160": " tām evādhipatiṃ kṛtveti satkāyadṛṣṭim /",
    "T06pskvbhu:1161": " satkāyadṛṣṭibalena tadutpatteḥ ,",
    "T06pskvbhu:1162": " satkāyadṛṣṭis tasyā adhipatiḥ /",
    "T06pskvbhu:1163": " śāśvatata ucchedato veti -- yat satkāyadṛṣṭyātmatvena vastv ālambitam ,",
    "T06pskvbhu:1164": " tad eva śāśvatata iti nityataḥ ,",
    "T06pskvbhu:1165": " ucchedata ity ucchedo 'trāpratisandhiko vināśaḥ /",
    "T06pskvbhu:1166": " samanupaśyato yā kliṣṭā prajñeti pūrvavad vācyam /",
    "T06pskvbhu:1167": " iyaṃ ca madhyamāpratipanniryāṇaparipanthakarmikā /",
    "T06pskvbhu:1168": " madhyamā pratipac chāśvatocchedagrāhavarjitaṃ pratītyasamutpādajñānam //",
    "T06pskvbhu:1169": " [p. 62] hetum vāpavadataḥ phalaṃ vā kriyāṃ vā sad vā vastu nāśayata ityādi -- sucaritādikam ,",
    "T06pskvbhu:1170": " sugatidurgatī ,",
    "T06pskvbhu:1171": " mātādikriyām ,",
    "T06pskvbhu:1172": " arhadādikaṃ ca yathākramaṃ hetvādikam /",
    "T06pskvbhu:1173": " kuśalamūlasamucchedakarmikākuśalamūladṛḍhatāsanniśrayadānakarmikā ceyam /",
    "T06pskvbhu:1174": " sā tu viśiṣṭaiva na sarvā /",
    "T06pskvbhu:1175": " dṛṣṭiparāmarśaḥ katama iti /",
    "T06pskvbhu:1176": " dṛṣṭyādīn paratvenāmṛśatīti dṛṣṭiparāmarśaḥ /",
    "T06pskvbhu:1177": " tām eva ca trividhāṃ dṛṣṭim iti satkāyadṛṣṭim antagrāhadṛṣṭiṃ mithyādṛṣṭiṃ ca /",
    "T06pskvbhu:1178": " tadāśrayāṃś ca skandhān iti /",
    "T06pskvbhu:1179": " ye draṣṭur ātmabhāvasaṃśabditāḥ ,",
    "T06pskvbhu:1180": " yān āśritya dṛṣṭayaḥ pravartante ,",
    "T06pskvbhu:1181": " te tadāśrayā /",
    "T06pskvbhu:1182": " agrataḥ śreṣṭhato viśiṣṭataḥ paramata iti /",
    "T06pskvbhu:1183": " ete 'grādayaḥ śabdās tulyārthā apy uttarottaravyākhyānatvenopāttāḥ /",
    "T06pskvbhu:1184": " ayaṃ cāsaddṛṣyabhiniveśasanniśrayadānakarmakaḥ /",
    "T06pskvbhu:1185": " dṛṣṭilakṣaṇasyābhiniveśasya guṇarūpeṇa grahaṇāt tadaparityāgamukhena sarvadṛṣṭīnām ayaṃ sanniśraya ity uktaṃ bhava[p. 63]ti //",
    "T06pskvbhu:1186": " śīlaṃ vrataṃ tadāśrayāṃśca skandhān iti /",
    "T06pskvbhu:1187": " dauḥśīlyaviratiḥ śīlam ,",
    "T06pskvbhu:1188": " veśavṛttakāyavākpravṛttirniyamo vratam /",
    "T06pskvbhu:1189": " yān āśritya skandhāñ chīlaṃ vrataṃ vā pravartate ,",
    "T06pskvbhu:1190": " te śīlavratāśrayāḥ skandhāḥ /",
    "T06pskvbhu:1191": " kutsitāṃ dṛṣṭiṃ guṇato gṛhītvā tatpūrvakaṃ śīlaṃ vrataṃ vā paratvenāmṛśatīti śīlavrataparāmarśaḥ /",
    "T06pskvbhu:1192": " ata eva śīlavrataparāmarśād dṛṣṭiparāmarśaḥ pūrva uktaḥ /",
    "T06pskvbhu:1193": " śudhyate 'nena vā pāpācayanāt (?) śīlena vratena ceti śuddhiḥ /",
    "T06pskvbhu:1194": " mucyate 'nena kleśabandhād iti muktiḥ /",
    "T06pskvbhu:1195": " niryāty anena saṃsārād iti niryāṇam /",
    "T06pskvbhu:1196": " niryāṇam eva nairyāṇiko mokṣamārga ity arthaḥ /",
    "T06pskvbhu:1197": " samanupaśyata iti nirūpayataḥ /",
    "T06pskvbhu:1198": " śīle vrate vā śuddhyādyākārair abhiniveśātmikā prajñā śīlavrataparāmarśaḥ /",
    "T06pskvbhu:1199": " kliṣṭā tu viparītālambanatvāt /",
    "T06pskvbhu:1200": " ayaṃ ca śramavaiphalyasanniśrayadānakarmakaḥ //",
    "T06pskvbhu:1201": " vicikitsā katamā /",
    "T06pskvbhu:1202": " satyādiṣu yā vimatir iti /",
    "T06pskvbhu:1203": " ādiśabdena karmaphalaratnāni gṛhyante /",
    "T06pskvbhu:1204": " dvidhā matir vimatiḥ -- syān na syād [p. 64] iti /",
    "T06pskvbhu:1205": " prajñātaś ceyaṃ jātyantaram eva draṣṭavyā /",
    "T06pskvbhu:1206": " sā kuśalapakṣāpravṛttisanniśrayadānakarmikā //",
    "T06pskvbhu:1207": " kleśānāṃ ca rāgādīnāṃ kati parikalpitā eva ,",
    "T06pskvbhu:1208": " kati sahajāḥ parikalpitāś cety āha -- tisro dṛṣṭayaḥ parikalpitāḥ eveti /",
    "T06pskvbhu:1209": " tās tu pūrvā api santīty ata āha paścimā iti /",
    "T06pskvbhu:1210": " tāḥ punar mithyādṛṣṭir dṛṣṭiparāmarśaḥ śīlavrataparāmarśaś ca /",
    "T06pskvbhu:1211": " na kevalam etā eva parikalpitāḥ ,",
    "T06pskvbhu:1212": " kiṃ tarhi vicikitsā ca parikalpitā /",
    "T06pskvbhu:1213": " śeṣāḥ sahajāḥ parikalpitāś cety ubhayathā /",
    "T06pskvbhu:1214": " ke punaḥ śeṣāḥ /",
    "T06pskvbhu:1215": " rāgapratighamānāvidyāḥ satkāyadṛṣṭir antagrāhadṛṣṭiś ca //",
    "T06pskvbhu:1216": " uktāḥ kleśāḥ upakleśā vaktavyāḥ /",
    "T06pskvbhu:1217": " ta ucyante /",
    "T06pskvbhu:1218": " vartamānaṃ pratyutpannam ,",
    "T06pskvbhu:1219": " nānāgatam atītam vā /",
    "T06pskvbhu:1220": " apakāram āgamyety apakāraṃ gṛhītvety anena krodhasya viṣayaṃ nirūpayati /",
    "T06pskvbhu:1221": " krodho hy apakāravastuny eva vartamāna eva pravartate ,",
    "T06pskvbhu:1222": " nānyatreti /",
    "T06pskvbhu:1223": " cetasa āghāta ity atrāpi vijñānasambandhitvaṃ svarūpaṃ ca nirūpitam /",
    "T06pskvbhu:1224": " ayaṃ cāghātasvarūpatvāt pratighān na bhidyate ,",
    "T06pskvbhu:1225": " kiṃ tarhi pratighāṃśika eva ,",
    "T06pskvbhu:1226": " pratighasyāṃ[p. 65]śe viśeṣe prajñaptatvāt /",
    "T06pskvbhu:1227": " vartamānam apakāram adhikṛtya yaś cetasa āghātaḥ sattvāsattvaviṣayo daṇḍādānādisanniśrayadānakarmakaś ca sa krodha iti prajñapyate //",
    "T06pskvbhu:1228": " krodhād ūrdhvaṃ mamānenedam apakṛtam ity etasya vairātmakasyāśayasyānubandho 'nutsargaḥ ,",
    "T06pskvbhu:1229": " prabandhena pravartanam upanāhaḥ /",
    "T06pskvbhu:1230": " akṣānti sanniśrayadānakarmakaḥ /",
    "T06pskvbhu:1231": " akṣāntir apakārāmarṣaṇaṃ ,",
    "T06pskvbhu:1232": " pratyapakāracikīrṣety arthaḥ /",
    "T06pskvbhu:1233": " ayaṃ ca krodhavat pradveṣāvasthāviśeṣe prajñapyata iti prajñaptisan veditavyaḥ //",
    "T06pskvbhu:1234": " chandadveṣabhayādīṃs tiraskṛtya kāle taddhitaiṣiṇā codakena tvam evaṅkārīty anuyuktasya mohāṃśiky avadyapracchādanā mrakṣaḥ /",
    "T06pskvbhu:1235": " mohāṃśikatvaṃ tu mrakṣasyāvacchādanākāratvāt /",
    "T06pskvbhu:1236": " kaukṛtyāsparśavihārasanniśrayadānakarmakaḥ /",
    "T06pskvbhu:1237": " dharmataiṣā yad avadyaṃ pracchādayataḥ kaukṛtyam /",
    "T06pskvbhu:1238": " kaukṛtyāc cāvaśyaṃ daurmanasyena samprayogād asparśavihāra iti //",
    "T06pskvbhu:1239": " caṇḍaṃ vacaḥ pragāḍhaṃ pāruṣyaṃ marmaghaṭṭanayogena /",
    "T06pskvbhu:1240": " daśanaśīlo dāśī /",
    "T06pskvbhu:1241": " tadbhāvo dāśitā /",
    "T06pskvbhu:1242": " ayaṃ ca bhāvapratyayaḥ svārthikaḥ /",
    "T06pskvbhu:1243": " caṇḍena vacasā [p. 66] pradaśatīti caṇḍavacodāśitā pradāśaḥ /",
    "T06pskvbhu:1244": " ayaṃ ca krodhopanāhapūrvaṅgamaś cetasa āghātasvabhāva iti pratighāṃśika eveti na dravyato vidyate /",
    "T06pskvbhu:1245": " ayaṃ ca vāgduścaritaprasavanakarmako 'sparśavihārakarmakaś ca /",
    "T06pskvbhu:1246": " tadvataḥ pudgalasya duḥsaṃvāsatvāt //",
    "T06pskvbhu:1247": " ābhasatkārakulaśīlaśrutādīn guṇān upalabhya dveṣāṃśikaś cetaso vyāroṣa īrṣyā /",
    "T06pskvbhu:1248": " svam āśayaṃ vyāpya roṣo vyāroṣaḥ /",
    "T06pskvbhu:1249": " daurmanasyasamprayogāt tatpūrvakaś cāsparśavihāra iti daurmanasyāsparśavihārakarmikā //",
    "T06pskvbhu:1250": " upāttaṃ vastu dharmāmiṣakauśalātmakaṃ yena pūjānugrahakāmyayārthine 'narthine vā dīyate ,",
    "T06pskvbhu:1251": " tad dānam /",
    "T06pskvbhu:1252": " tasmin sati dānābhāvāt tadvirodhīty ucyate /",
    "T06pskvbhu:1253": " lābhasatkārādhyavasitasya jīvitopakaraṇeṣu rāgāṃśikaś cetasa āgraho 'parityāgecchā mātsaryam /",
    "T06pskvbhu:1254": " idaṃ cāsaṃlekhasanniśrayadānakarmakam /",
    "T06pskvbhu:1255": " asaṃlekhaḥ punar mātsaryeṇānupayujyamānānām apy upakaraṇānāṃ sannicayād veditavyaḥ //",
    "T06pskvbhu:1256": " [p. 67] māyā paravañcanāyā abhūtārthasandarśanā /",
    "T06pskvbhu:1257": " lābhasatkārādhyavasitasya paravañcanābhiprāyeṇānyathā vyavasthitasya śīlāder arthasyānyathā prakāśanā /",
    "T06pskvbhu:1258": " iyaṃ ca yābhyāṃ rāgamohābhyām abhūtān guṇān prakāśayate tayoḥ samuditayoḥ prajñapyate -- iti krodhādivat prajñaptita eva ,",
    "T06pskvbhu:1259": " na dravyataḥ /",
    "T06pskvbhu:1260": " mithyājīvasanniśrayadānakarmikā /",
    "T06pskvbhu:1261": " kāyavākkuhanopāttāḥ śayyāsanādaya upajīvyante ,",
    "T06pskvbhu:1262": " na ca vyāyāmalabdhā iti mithyājīva ucyate //",
    "T06pskvbhu:1263": " śāṭhyaṃ katamat /",
    "T06pskvbhu:1264": " svadoṣapracchādanopāyasaṅgṛhītaṃ cetasaḥ kauṭilyaṃ /",
    "T06pskvbhu:1265": " svadoṣapracchādanopāyaḥ paravyāmohanam /",
    "T06pskvbhu:1266": " tat punar anyenānyat pratisarati kṣipaty aparisphuṭaṃ vā pratipadyate /",
    "T06pskvbhu:1267": " ata eva śāṭhyaṃ mrakṣād bhidyate /",
    "T06pskvbhu:1268": " sa hi parisphuṭam eva pracchādayati /",
    "T06pskvbhu:1269": " svadoṣapracchādanopāyasaṅgrahas tannimittatvāt /",
    "T06pskvbhu:1270": " cetasaḥ kauṭilyaṃ vaṅkatā ,",
    "T06pskvbhu:1271": " yasya yogāc cittam ṛjumārgaṃ na pratipadyate /",
    "T06pskvbhu:1272": " idaṃ ca lābhasatkārādhyavasito yābhyāṃ rāgamohābhyāṃ svadoṣapracchādanārthaṃ paramohanāya pravartate ,",
    "T06pskvbhu:1273": " tayor eva sahitayos tat prajñapyate /",
    "T06pskvbhu:1274": " idaṃ ca saṃyagavavādalābhaparipanthakarmakam /",
    "T06pskvbhu:1275": " saṃyagavavāde yo lābho yoniśo manaskāraḥ ,",
    "T06pskvbhu:1276": " tasyānta[p. 68]rāyaṃ karotīti //",
    "T06pskvbhu:1277": " madaḥ svasampattau raktasyoddharṣaś cetasaḥ paryādānam /",
    "T06pskvbhu:1278": " kulārogyarūpayauvanabalaiśvaryabuddhimedhādiprakarṣaḥ svasampattiḥ /",
    "T06pskvbhu:1279": " uddharṣo harṣaviśeṣaḥ /",
    "T06pskvbhu:1280": " harṣaviśeṣam eva vyācaṣṭe -- cetasaḥ paryādānam iti /",
    "T06pskvbhu:1281": " yena harṣaviśeṣeṇa cittam asvatantrīkṛtaṃ tena tad ātmatantrīkaraṇāt paryāttaṃ bhavatītyata uktam -- cetasaḥ paryādānam iti /",
    "T06pskvbhu:1282": " eṣa saṅkṣepo harṣaviśeṣasahitas tṛṣṇāprakāro mada iti /",
    "T06pskvbhu:1283": " ayaṃ ca sarvakleśopakleśasanniśrayadānakarmakaḥ //",
    "T06pskvbhu:1284": " vividhair vadhabandhanatāḍanatarjanādibhiḥ sattvānāṃ hiṃsā vihiṃsā /",
    "T06pskvbhu:1285": " viheṭhyante 'nayā sattvā vadhabandhanādibhir duḥkhadaurmanasyotpādanād iti viheṭhanā /",
    "T06pskvbhu:1286": " sā punaḥ pratighāṃśikā nirghṛṇatā niṣkaruṇatā nirdayatā ca /",
    "T06pskvbhu:1287": " etāś ca nirghṛṇatādayaḥ svayaṃ vadhādiṃ kurvataḥ kārayataḥ paraiś ca kriyamāṇān dṛṣṭvā śrutvā vānumodataś ca yathākramaṃ boddhavyāḥ ,",
    "T06pskvbhu:1288": " uttarottaravyākhyānato vā /",
    "T06pskvbhu:1289": " eṣa tu saṅkṣepaḥ -- pratighāṃśikā sattveṣu cittarūkṣatā sattvaviheṭhanakarmikāvihiṃsety ucyate //",
    "T06pskvbhu:1290": " [p. 69] nāsya hrīr astīty ahrīḥ /",
    "T06pskvbhu:1291": " sa yadyogād evam ucyate ,",
    "T06pskvbhu:1292": " hrīvipakṣabhūtaṃ tad āhrīkyam /",
    "T06pskvbhu:1293": " tasmin karmaṇy ātmanam ayogyam avekṣyamāṇasyāpi yāvadyenālajjā ,",
    "T06pskvbhu:1294": " sāhrīkyam /",
    "T06pskvbhu:1295": " apatrapate 'nayety apatrāpyam /",
    "T06pskvbhu:1296": " tadviparītam anapatrāpyam /",
    "T06pskvbhu:1297": " lokaśāstraviruddham etan mayā kriyata /",
    "T06pskvbhu:1298": " ity evam avagacchato 'pi yānayā pāpakriyayālajjā ,",
    "T06pskvbhu:1299": " sānapatrāpyam /",
    "T06pskvbhu:1300": " etac ca dvayam api sarvakleśopakleśasāhāyyakarmakam /",
    "T06pskvbhu:1301": " rāgadveṣamohaprakāreṣu sarvasatkāyaprasavahetuṣu rāgadveṣayor ayaugapadyād yathāsambhavaṃ prajñapyate ,",
    "T06pskvbhu:1302": " na svatantre sta iti //",
    "T06pskvbhu:1303": " styānaṃ cittākarmaṇyatā /",
    "T06pskvbhu:1304": " paryāyāntareṇa vyācaṣṭe -- rstaimityam iti /",
    "T06pskvbhu:1305": " stimitabhāvaḥ staimityam ,",
    "T06pskvbhu:1306": " yadyogāc cittaṃ jaḍībhāvāt stimitam iva bhavati ,",
    "T06pskvbhu:1307": " nālambanaṃ pratipattum utsahate /",
    "T06pskvbhu:1308": " etac ca sarvakleśopakleśasāhāyyakarmakam /",
    "T06pskvbhu:1309": " mohāṃśe prajñaptatvāc ca prajñaptita eva ,",
    "T06pskvbhu:1310": " na dravyataḥ //",
    "T06pskvbhu:1311": " auddhatyaṃ cittasyāvyupaśamaḥ /",
    "T06pskvbhu:1312": " vyupaśamo hi śamathaḥ /",
    "T06pskvbhu:1313": " tadviru[p. 70]ddho 'vyupaśamaḥ /",
    "T06pskvbhu:1314": " sa punā rāgānukūlaḥ pūrvahasitaramitakrīḍitādy anusmarato rāgāṃśikaś cetaso 'vyupaśamahetuḥ /",
    "T06pskvbhu:1315": " śamathaparipanthakarmakam //",
    "T06pskvbhu:1316": " śraddhāvipakṣa iti /",
    "T06pskvbhu:1317": " śraddhāstitvaguṇavattvaśakyatveṣv abhisampratyayaḥ prasādo 'bhilāṣaś ca yathākramam /",
    "T06pskvbhu:1318": " aśraddhātadviparyayeṇāstitvaguṇavattvaśakyatveṣvasampratyayo 'prasādo 'nabhilāṣaś ca /",
    "T06pskvbhu:1319": " kauśīdyasanniśrayadānakarmakam /",
    "T06pskvbhu:1320": " aśraddhadhānasya prayogacchandābhāvāt kausīdyasanniśrayadānakarmakatvam //",
    "T06pskvbhu:1321": " kuśale kāyavāṅmanaḥkarmaṇi nidrāpārśvaśayanasukham āgamya yo mohāṃśikaś cetaso 'nabhyutsāhaḥ ,",
    "T06pskvbhu:1322": " sa kausīdyam /",
    "T06pskvbhu:1323": " kutsitaṃ sīdatīti kusīdaḥ /",
    "T06pskvbhu:1324": " tadbhāvaḥ kausīdyam ,",
    "T06pskvbhu:1325": " vīryavipakṣaḥ /",
    "T06pskvbhu:1326": " vīryavipakṣa iti /",
    "T06pskvbhu:1327": " vīryaṃ hi kuśalapakṣaprayoge cetaso 'bhyutsāhaḥ ,",
    "T06pskvbhu:1328": " tadvipakṣatvāt kausīdyam /",
    "T06pskvbhu:1329": " etac ca kuśalapakṣaprayogaparipanthakarmakam //",
    "T06pskvbhu:1330": " [p. 71] lobhadveṣamohakausīdyeṣu pramādaḥ prajñapyate ,",
    "T06pskvbhu:1331": " yathāvyākhyāteṣu /",
    "T06pskvbhu:1332": " ayaṃ cākuśalavṛddhikuśalaparihāṇisaṃniśrayadānakarmakaḥ //",
    "T06pskvbhu:1333": " muṣitasmṛtitā kliṣṭā smṛtiḥ /",
    "T06pskvbhu:1334": " kliṣṭeti kleśasamprayuktā /",
    "T06pskvbhu:1335": " kuśalasyānabhilapanateti -- na hi kleśasamprayuktā smṛtiḥ kleśenābhinnaviṣayatvāt kuśalam abhilapituṃ samarthā /",
    "T06pskvbhu:1336": " iyaṃ ca vikṣepasanniśrayadānakarmikā //",
    "T06pskvbhu:1337": " vividhaṃ kṣipyate 'nena cittam iti vikṣepaḥ /",
    "T06pskvbhu:1338": " yai rāgadveṣamohaiś cittaṃ samādhyālambanād bahir visāryate ,",
    "T06pskvbhu:1339": " teṣu yathāsambhavam upakleśātmako vikṣepaḥ prajñapyate /",
    "T06pskvbhu:1340": " eṣa ca vairāgyaparipanthakarmakaḥ //",
    "T06pskvbhu:1341": " asamprajanyaṃ kleśasamprayuktā prajñā /",
    "T06pskvbhu:1342": " yayāsamviditā kāyavākcittacaryābhikramapratikramādiṣu pravartate /",
    "T06pskvbhu:1343": " karaṇīyākaraṇīyājñānāc cāpattisanniśrayadānakarmakam /",
    "T06pskvbhu:1344": " kaukṛtyaṃ cetaso vipratisāraḥ /",
    "T06pskvbhu:1345": " kutsitaṃ kṛtam iti kukṛtam /",
    "T06pskvbhu:1346": " tadbhāvaḥ kaukṛtyam /",
    "T06pskvbhu:1347": " kukṛtaviṣayaś cetaso vilekhaḥ kaukṛtyam [p. 72] ucyate ,",
    "T06pskvbhu:1348": " caitasikādhikārāt /",
    "T06pskvbhu:1349": " abhipretam anabhipretaṃ kuśalam akuśalam avyākṛtaṃ kāle 'kāle yuktam ayuktaṃ ca kṛtvākṛtvā vā mohāṃśikaś cetaso vipratisāraḥ kaukṛtyam /",
    "T06pskvbhu:1350": " tac ca cittasthitiparipanthakarmakam /",
    "T06pskvbhu:1351": " anabhiratipūrvakaṃ yat kriyate ,",
    "T06pskvbhu:1352": " tad abhipretam /",
    "T06pskvbhu:1353": " anabhipretaṃ punaḥ parair balād avaṣṭabhya yat kāryate ,",
    "T06pskvbhu:1354": " kleśābhibhavād vā yat karoti /",
    "T06pskvbhu:1355": " kālo yāvan na viramati ,",
    "T06pskvbhu:1356": " akālas tadūrdhvam /",
    "T06pskvbhu:1357": " yuktaṃ sthāne ,",
    "T06pskvbhu:1358": " ayuktam asthāne /",
    "T06pskvbhu:1359": " tac cāpi trividham ,",
    "T06pskvbhu:1360": " kuśalam akuśalam avyākṛtaṃ ca /",
    "T06pskvbhu:1361": " mohāṃśikam ity upakleśasaṅgṛhītam atra gṛhyate //",
    "T06pskvbhu:1362": " middham asvatantravṛttiś cetaso 'bhisaṅkṣepaḥ /",
    "T06pskvbhu:1363": " vṛttir ālambane pravṛttiḥ /",
    "T06pskvbhu:1364": " sāsvatantrā cetaso yato bhavati ,",
    "T06pskvbhu:1365": " tan middham /",
    "T06pskvbhu:1366": " kāyasandhāraṇāsamarthā vā vṛttiś cetaso 'svatantrā ,",
    "T06pskvbhu:1367": " sā yato bhavati ,",
    "T06pskvbhu:1368": " tan middham /",
    "T06pskvbhu:1369": " anyato 'py asvatantrā vṛttiś cetaso bhavatīty ata āha -- cetaso 'bhisaṅkṣepa iti /",
    "T06pskvbhu:1370": " anyato 'py abhisaṅkṣepaś cetasa ity asvatantravṛttiś cetasa ity āha /",
    "T06pskvbhu:1371": " abhisaṅkṣepaś cetasaś cakṣurādīndriyadvāreṇāpravṛttiḥ /",
    "T06pskvbhu:1372": " sa punaḥ kuśalo 'kuśalo 'vyākṛtaś ca /",
    "T06pskvbhu:1373": " mi[p. 73]ddhanimittaṃ daurbalyaśramakāyagauravāndhakāranimittamanasikaraṇādikam āgamya mohāṃśiko bhavati /",
    "T06pskvbhu:1374": " kṛtyātipattisanniśrayadānakarmakam /",
    "T06pskvbhu:1375": " atra cākuśala eva mohāṃśikaḥ ,",
    "T06pskvbhu:1376": " nānyaḥ //",
    "T06pskvbhu:1377": " vitarkaḥ paryeṣako manojalpaś cetanāprajñāviśeṣaḥ /",
    "T06pskvbhu:1378": " paryeṣakaḥ kim etad iti nirūpaṇākārapravṛttaḥ /",
    "T06pskvbhu:1379": " manaḥsvabhāvo jalpo manojalpaḥ /",
    "T06pskvbhu:1380": " jalpa iva jalpo 'rthakathanam /",
    "T06pskvbhu:1381": " cetanāprajñāviśeṣa iti cetanāyāś cittaparispandātmakatvāt prajñāyāś ca guṇadoṣavivekākāratvāt /",
    "T06pskvbhu:1382": " tadvaśena cittapravṛtteḥ kadāciccittacetanayor vitarkaprajñaptiḥ ,",
    "T06pskvbhu:1383": " kadācit prajñācetasoḥ ,",
    "T06pskvbhu:1384": " yathākramam abhyūhānabhyūhāvasthāyoḥ /",
    "T06pskvbhu:1385": " athavā cetanāprajñayor eva vitarkaprajñaptiḥ ,",
    "T06pskvbhu:1386": " tadvaśena cittasya tathā pravṛttatvāt /",
    "T06pskvbhu:1387": " eṣa ca nayo vicāre 'pi draṣṭavyaḥ /",
    "T06pskvbhu:1388": " ittasyaudārikateti sthūlatā vastumātraparyeṣaṇākāratvāt //",
    "T06pskvbhu:1389": " vicāraḥ pratyavekṣako manojalpaḥ ,",
    "T06pskvbhu:1390": " idaṃ tad iti /",
    "T06pskvbhu:1391": " pūrvādhigatani[p. 74]rūpaṇāt /",
    "T06pskvbhu:1392": " tathaiva cittasya sūkṣmateti /",
    "T06pskvbhu:1393": " tathaiveti cetanāprajñāviśeṣaḥ /",
    "T06pskvbhu:1394": " paryeṣaṇato vastupratyavekṣaṇākāratvāt sūkṣma ucyate /",
    "T06pskvbhu:1395": " etau ca sparśāsparśavihārasanniśrayadānakarmakau /",
    "T06pskvbhu:1396": " anayoś caudārikasūkṣmavyavasthānāt pṛthakkaraṇam //",
    "T06pskvbhu:1397": " saṃskāraskandho vedanāsañjñāvyatiriktacaitasikātmakaś cittaviprayuktasaṃskārātmakaś cety uktam /",
    "T06pskvbhu:1398": " tatra caitasikā uktāḥ /",
    "T06pskvbhu:1399": " cittaviprayuktāḥ saṃskārā idānīṃ vaktavyā ity ata āha -- cittaviprayuktāḥ saṃskārāḥ katama iti //",
    "T06pskvbhu:1400": " praśnavat sāmānyatas tannirdeśaḥ -- ye rūpacittacaitasikāvasthāsu prajñapyante tattvānyatvataś ca na prajñapyante ,",
    "T06pskvbhu:1401": " te viprayuktāḥ saṃskārā iti prakaraṇāt sambadhyate /",
    "T06pskvbhu:1402": " rūpādyavasthāvyatiriktasvarūpābhāvāt te rūpādyavasthāsu saṃvyavahārārthaṃ prajñapyante /",
    "T06pskvbhu:1403": " ata eva svopādānāt tattvānyatvenāvasthāvan na prajñapyante ,",
    "T06pskvbhu:1404": " avasthāvasthāvator ekānekatvaprasaṅgād avasthāvataś ca kāryanityatvaprasaṅgāt /",
    "T06pskvbhu:1405": " sāmānyanirdeśād viśeṣānavagamād viśeṣabubhutsayā pra[p. 75]śnaḥ te punaḥ katama iti /",
    "T06pskvbhu:1406": " prāptir asañjñisamāpattir iti vistareṇa tadviśeṣanidarśanam /",
    "T06pskvbhu:1407": " evambhāgīyā evañjātīyāḥ /",
    "T06pskvbhu:1408": " ye 'nye 'pi rūpacittacaittāvasthāsu prajñapyante ,",
    "T06pskvbhu:1409": " te viprayuktāḥ saṃskārā veditavyāḥ /",
    "T06pskvbhu:1410": " te punaḥ katame /",
    "T06pskvbhu:1411": " pravṛttiḥ pratiniyamo yogo javo 'nukramaḥ kālo deśaḥ saṅkhyā sāmagrī cety evamādayaḥ /",
    "T06pskvbhu:1412": " idānīṃ sāmagryādīnāṃ pratyekaṃ svarūpanirdhāraṇārthaṃ praśnaḥ -- prāptiḥ katamety evamādiḥ /",
    "T06pskvbhu:1413": " pratilambhaḥ samanvāgama ityādi /",
    "T06pskvbhu:1414": " tat kilāyam (?) aprāptapūrvasya prathamataḥ prāptiḥ pratilambhaḥ /",
    "T06pskvbhu:1415": " prāptānāṃ dvitīyādiṣu kṣaṇeṣu prāptiḥ samanvāgamaḥ ,",
    "T06pskvbhu:1416": " samanugamaḥ samanvāgama iti kṛtvā /",
    "T06pskvbhu:1417": " evaṃ ca prāptiśabdaḥ pratilambhe samanvāgame ca vartata iti jñāpitaṃ bhavati /",
    "T06pskvbhu:1418": " sā punar bījaṃ vaśitā sammukhībhāvaś ceti tridhā bhidyate yathāyogam iti /",
    "T06pskvbhu:1419": " tatrāyaṃ yogaḥ -- prathamāt kṣaṇād ārabhya prāptir yāvad vaśitāvasthaṃ bījam ucyata iti pratilambhasamanvāgamau bījākhyau bhavataḥ ,",
    "T06pskvbhu:1420": " vaśitā sammukhībhāvaś ca samanvāgama eva /",
    "T06pskvbhu:1421": " kiṃ punar bījam /",
    "T06pskvbhu:1422": " kuśalākuśalāvyākṛtair dharmair āhito vijñāne 'nāgatatajjātīyadharmahetuḥ sāmarthyaviśeṣo bījam /",
    "T06pskvbhu:1423": " bīje hi labdhe tadāyattatvād asammukhībhūtam api yasya tad bījaṃ tatprāptam ucyate /",
    "T06pskvbhu:1424": " vaśitā punas tasya pra[p. 76]tyayān apekṣyāpratibandhena svakāryanirvartanāvasthā /",
    "T06pskvbhu:1425": " sammukhībhāvas tatkāryanirvṛttyavasthā //",
    "T06pskvbhu:1426": " asañjñā vā samāpattir asañjñisamāpattir asañjñānām vā samāpattir ity asañjñisamāpattiḥ /",
    "T06pskvbhu:1427": " śubhakṛtsnavītarāgasyeti tṛtīyadhyānavītarāgasyeti /",
    "T06pskvbhu:1428": " tṛtīyaṃ dhyānaṃ parīttaśubhāḥ ,",
    "T06pskvbhu:1429": " apramāṇaśubhāḥ ,",
    "T06pskvbhu:1430": " śubhakṛtsnāś ca /",
    "T06pskvbhu:1431": " tatra yaḥ śubhakṛtsnebhyo vītarāgaḥ ,",
    "T06pskvbhu:1432": " sa tṛtīyād dhyānād vītarāgaḥ /",
    "T06pskvbhu:1433": " nordhvaṃ tṛtīyād dhyānād ūrdhvaṃ caturthaṃ dhyānam ,",
    "T06pskvbhu:1434": " caturthād dhyānād avītarāgasyety arthaḥ /",
    "T06pskvbhu:1435": " niḥsaraṇasañjñāpūrvakeṇeti /",
    "T06pskvbhu:1436": " niḥsaraṇasañjñā pūrvaṃ yasya manasikārasya ,",
    "T06pskvbhu:1437": " sa niḥsaraṇasañjñāpūrvakaḥ /",
    "T06pskvbhu:1438": " āsañjñike mokṣasañjñinaḥ samāpattau vā tanmārgasañjñino 'sañjñisamāpattiṃ samāpadyante /",
    "T06pskvbhu:1439": " ato niḥsaraṇasañjñā mokṣasañjñā tanmārgasañjñā vā /",
    "T06pskvbhu:1440": " vidūṣaṇākāro 'tra niḥsaraṇasañjñāpūrvako manasikāro 'bhipretaḥ /",
    "T06pskvbhu:1441": " ata eva sarvacittacaittanirodhe 'pi sañjñābhāva eva nirdiśyate 'sañjñisamāpattir iti /",
    "T06pskvbhu:1442": " tathā hi sañjñām eva vidū[p. 77]ṣayan niravaśeṣacittacaittanirodhaṃ prāpnoti /",
    "T06pskvbhu:1443": " asthāvarāṇāṃ cittacaitasikānāṃ yo nirodha iti /",
    "T06pskvbhu:1444": " asthāvarāḥ pravṛttivijñānasaṅgṛhītāḥ sasamprayogāḥ ṣaḍvijñānakāyāḥ /",
    "T06pskvbhu:1445": " sarvāsv acittikāsv avasthāsv abhāvāt sacittikāsv apy avasthāsu ye na sarvadā bhavanti te 'sthāvarāḥ /",
    "T06pskvbhu:1446": " sthāvaram ālayavijñānaṃ sasamprayogam ,",
    "T06pskvbhu:1447": " sarvadā bhāvāt ,",
    "T06pskvbhu:1448": " kliṣṭaṃ ca manaḥ ,",
    "T06pskvbhu:1449": " anāsravamārgasatyasamāpattyavasthāṃ nirodhasamāpattyavasthām aśaikṣāvasthāṃ ca hitvānyāsu sarvāsv avasthāsu bhāvāt -- ity asthāvarāṇām iti viśeṣaṇam",
    "T06pskvbhu:1450": " yo nirodha iti samāpatticittakṛtaḥ kālāntaram asthāvaracittacaittasamudācāravirodhy āśrayasyāvasthāviśeṣaḥ /",
    "T06pskvbhu:1451": " nirudhyate 'neneti nirodhaḥ /",
    "T06pskvbhu:1452": " evaṃ cāśrayāvasthāviśeṣe asañjñisamāpattiḥ prajñapyata ity uktaṃ bhavati /",
    "T06pskvbhu:1453": " samāpatticittenānantaraṃ cittāntarotpattiviruddha āśrayo yaḥ ,",
    "T06pskvbhu:1454": " sa samāpatticittena kṛta ity ucyate //",
    "T06pskvbhu:1455": " nirodhasamāpattir ākiñcanyāyatanavītarāgasya bhavāgrād [p. 78] uccalitasyeti /",
    "T06pskvbhu:1456": " bhavāgrād anuccalito 'py asty ākiñcanyāyatanavītarāgaḥ pṛthagjana ity ata āha -- bhavāgrāduccalitasyeti /",
    "T06pskvbhu:1457": " bhavāgrād uccalita ākiñcanyāyatanavītarāgo 'py asti kaścit phalasthaḥ pratipannakaś ca bhavāgrād uccalita ākiñcanyāyatanād avītarāgo 'py asti kaścit phalasthaḥ pratipannakaś cety ata āha -- ākiñcanyāyatanavītarāgasyeti /",
    "T06pskvbhu:1458": " upary avītarāgasyety avacanam ,",
    "T06pskvbhu:1459": " bhavāgravītarāgasyārhato 'pi nirodhasamāpattisambhavāt /",
    "T06pskvbhu:1460": " ākiñcanyāyatanavītarāgasya bhavāgrād uccalitasyety ubhayābhidhānena āryasyaiveyam anāgāmino 'rhato vā samāpattiḥ ,",
    "T06pskvbhu:1461": " na pṛthagjanasyeti jñāpitaṃ bhavati /",
    "T06pskvbhu:1462": " na hi pṛthagjano bhavāgrād uccalati ,",
    "T06pskvbhu:1463": " bhavāgrapratipakṣasya mārgasyābhāvāt /",
    "T06pskvbhu:1464": " darśanamārgas tu bhavāgrapratipakṣo bhāvanāmārgaś cānāsravaḥ /",
    "T06pskvbhu:1465": " ata ārya eva bhavāgrād uccalitaḥ ,",
    "T06pskvbhu:1466": " darśanaprahātavyakleśaprahāṇāc ca virajya /",
    "T06pskvbhu:1467": " vihārasañjñāpūrvakeṇa manasikāreṇeti na [p. 79] hi nirodhasamāpattim asañjñāsamāpattim iva niḥsaraṇasañjñāpūrvakeṇa manasikāreṇa samāpadyante",
    "T06pskvbhu:1468": " kiṃ tarhi vihārasañjñāpūrvakeṇa /",
    "T06pskvbhu:1469": " nirodhasamāpattir bhavāgrakī ,",
    "T06pskvbhu:1470": " na cāryāṇāṃ bhave niḥsaraṇasañjñā pravartate /",
    "T06pskvbhu:1471": " sañjñāveditaparikhinnas tadabhāvān nirodhasamāpattau śāntavihārasañjñī bhavati /",
    "T06pskvbhu:1472": " vihāra iti sañjñā vihārasañjñā ,",
    "T06pskvbhu:1473": " viharaty anena iti vā vihāraḥ /",
    "T06pskvbhu:1474": " kālāntaraṃ yāpayatīty arthaḥ /",
    "T06pskvbhu:1475": " nirvāṇasadṛśena samāpattiviśeṣeṇa vihariṣyāma ity anayā sañjñayā saṃskṛto manasikāro vihārasañjñāpūrvako manasikāra ucyate /",
    "T06pskvbhu:1476": " sa punar bhavāgrikaḥ śūkṣmaḥ ,",
    "T06pskvbhu:1477": " tadanantaraṃ nirodhasamāpattisammukhībhāvāt /",
    "T06pskvbhu:1478": " asthāvarāṇām iti ṣaṇṇāṃ pravṛttivijñānānāṃ caturṇām ekasya kāmarūpārūpyadhātuṣu yathākramaṃ nirodhaṃ samāpadyamānānām /",
    "T06pskvbhu:1479": " ekatīyānāṃ ca sthāvarāṇāmiti /",
    "T06pskvbhu:1480": " sthāvarā iti vipākavijñānasaṅgṛhītā api santīty ata āha -- ekatīyānām iti /",
    "T06pskvbhu:1481": " kliṣṭasya ca manasaḥ sarvasmin sāsrave cāre sthānaśīlatvāt sthāvaratvam anyatra nirodhasamāpattyaśaikṣāvasthayoḥ /",
    "T06pskvbhu:1482": " nirodha iti samāpattivijñānakṛto vipākavijñāne pravṛttivijñānānāṃ kliṣṭasya ca manaso bījopaghātaḥ /",
    "T06pskvbhu:1483": " nirudhyate 'nena pravṛttivijñānaṃ kliṣṭaṃ [p. 80] ca manaḥ kālāntaram apravṛttita iti nirodha ucyate /",
    "T06pskvbhu:1484": " evaṃ cālayavijñānasya samāpatticittenopahatabījāvasthāyāṃ nirodhasamāpattiḥ prajñapyate //",
    "T06pskvbhu:1485": " āsañjñikam asañjñisamāpatteḥ phalam asañjñisattveṣu deveṣūpapannasyāsthāvarāṇāṃ cittacaitasikānāṃ dharmāṇāṃ yo nirodhaḥ /",
    "T06pskvbhu:1486": " bṛhatphalā nāma devāś caturthe dhyāne tṛtīyaṃ sthānāntaram /",
    "T06pskvbhu:1487": " teṣāṃ parigaṇā ivopary asañjñisattvānāṃ devānāṃ sthānaṃ ,",
    "T06pskvbhu:1488": " tatropannasyāsañjñisamāpattivipākaphalam /",
    "T06pskvbhu:1489": " asthāvarāṇāṃ cittacaittānāṃ yo nirodha iti tatsvarūpāvadhāraṇam /",
    "T06pskvbhu:1490": " tatra hy upapannasyāsthāvarāś cittacaittāḥ svāśraye svajātīyacittacaittabījopaghāte vartamānāḥ kṣāmakṣāmatarā utpadyante ,",
    "T06pskvbhu:1491": " yāvad ante 'tikṣāmatāṃ gatāś cittāntaraṃ sambandhuṃ na śaknuvanti ,",
    "T06pskvbhu:1492": " svāśrayasyopahatabījatvāt /",
    "T06pskvbhu:1493": " ataś cāsthāvarāṇāṃ cittacaittānāṃ tatkālāśrayeṇāpravṛttiḥ /",
    "T06pskvbhu:1494": " tasyāṃ copahatabījāvasthāyām āśrayasyāsañjñikaṃ prajñapyate /",
    "T06pskvbhu:1495": " evam āśrayasyāvasthāviśeṣa eva ni[p. 81]rudhyate 'neneti nirodhaḥ //",
    "T06pskvbhu:1496": " jīvitendriyaṃ nikāyasabhāgeṣu pūrvakarmāviddho yaḥ saṃskārāṇāṃ sthitikālaniyama iti /",
    "T06pskvbhu:1497": " jīvyate 'neneti jīvitam /",
    "T06pskvbhu:1498": " tad eva nikāyasabhāgasthityādhipatyād indriyam /",
    "T06pskvbhu:1499": " nikāyaḥ sattvasamūhaḥ /",
    "T06pskvbhu:1500": " samāno bhāga iti sabhāgaḥ ,",
    "T06pskvbhu:1501": " sadṛśa ity arthaḥ /",
    "T06pskvbhu:1502": " nikāyasya sabhāgāḥ /",
    "T06pskvbhu:1503": " teṣu ca nikāyasabhāgeṣu gatibhedena karmabhedena ca bhinneṣu pratyekam ekajānmiko yaḥ skandhasantānaḥ,",
    "T06pskvbhu:1504": " sa nikāyasabhāgākhyaḥ /",
    "T06pskvbhu:1505": " tasya pūrvopacitakuśalākuśalāniñjyakarmāviddhaḥ karmajanitaḥ /",
    "T06pskvbhu:1506": " yaḥ sthitikālaniyama iti ,",
    "T06pskvbhu:1507": " abhinnanikāyasabhāgasaṅgṛhītānāṃ saṃskārāṇāṃ pravṛttiḥ sthitiniyama ucyate /",
    "T06pskvbhu:1508": " tasyāḥ sthiteḥ kālaniyama iyantaṃ kālam anenāsmin nikāyasabhāge sthātavyaṃ varṣaśataṃ varṣasahasraṃ vety ayaṃ sthitikālaniyamaḥ /",
    "T06pskvbhu:1509": " evaṃ ca sthitikālaniyamasvabhāvam āyurity uktaṃ bhavati /",
    "T06pskvbhu:1510": " adhiṣṭhānaṃ tu tasya sthāvarāḥ saṃskārā ālayavijñānapū[p. 82]rvakāḥ pūrvajanmopacitena karmaṇākṣiptasāmarthyaviśeṣā iti //",
    "T06pskvbhu:1511": " nikāyasabhāgo yā sattvānām ātmabhāvasabhāgatā /",
    "T06pskvbhu:1512": " sattvā devamanuṣyādayaḥpañcagatiparyāpannāḥ /",
    "T06pskvbhu:1513": " teṣām ātmeti bhāvo yatra ,",
    "T06pskvbhu:1514": " sa sattvānām ātmabhāvaḥ /",
    "T06pskvbhu:1515": " sa punaḥ pañcopādānaskandhātmakaś catuḥskandhātmako vā /",
    "T06pskvbhu:1516": " sabhāgatā sādṛśyam /",
    "T06pskvbhu:1517": " etad uktaṃ bhavati -- gatisthānātmabhāvādibhedena bhinnānāṃ sattvānāṃ gatisthānātmabhāvabhedanibandhanaṃ sattvānāṃ yat paraspareṇātmabhāvasādṛśyam",
    "T06pskvbhu:1518": " tatra nikāyasabhāga iti prajñaptiḥ /",
    "T06pskvbhu:1519": " jātir nikāyasabhāge yaḥ saṃskārāṇām abhūtvā bhāvaḥ /",
    "T06pskvbhu:1520": " nikāyasabhāgagrahaṇaṃ na saṃskāramātrasyotpādo jātiḥ ,",
    "T06pskvbhu:1521": " kiṃ tarhi nikāyasabhāgavartino ye saṃskārāḥ /",
    "T06pskvbhu:1522": " teṣām evābhūtvā bhāvo jātiḥ ,",
    "T06pskvbhu:1523": " na sarveṣām iti jñāpanārtham /",
    "T06pskvbhu:1524": " ye bhāvānām anutpannāvinaṣṭānām arthāntarabhūtāṃ jātiṃ kāritrataś cādhvavyavasthāṃ pratipannāḥ ,",
    "T06pskvbhu:1525": " tanmatanirāsārtham āha -- abhūtvā bhāva iti /",
    "T06pskvbhu:1526": " svarūpasyaiva hi saṃskārāṇām abhūtvā bhāvo jātiḥ ,",
    "T06pskvbhu:1527": " nārthāntarabhūtā na ca kāritrato 'dhvavyavastheti //",
    "T06pskvbhu:1528": " [p. 83] jarā tathaiva teṣāṃ prabandhānyathātvaṃ /",
    "T06pskvbhu:1529": " tathaiva teṣām iti nikāyasabhāgapatitānām eva saṃskārāṇām /",
    "T06pskvbhu:1530": " prabandhānyathātvam ity upapattibhavād yāvan maraṇabhavaḥ ,",
    "T06pskvbhu:1531": " tatrāntare hetuphalabhāvenāvasthitānāṃ saṃskārāṇāṃ nairantaryeṇotpādaḥ prabandha ucyate /",
    "T06pskvbhu:1532": " tasyānyathā cānyathā ca bhāvo 'nyathātvam /",
    "T06pskvbhu:1533": " tathā hi kalalāvasthāto 'rbudāvasthety evaṃ yāvan vṛddhāvasthā /",
    "T06pskvbhu:1534": " kalalādyavasthāsv api pūrvasmād uttarasya pratikṣaṇam anyathābhāvo vācyaḥ /",
    "T06pskvbhu:1535": " evaṃ ca prabandhānyathātve jarāprajñaptiḥ ,",
    "T06pskvbhu:1536": " naikasya kṣaṇasya nāpy arthāntarabhūteti //",
    "T06pskvbhu:1537": " sthitis tathaiva teṣāṃ prabandhānuvṛttir iti /",
    "T06pskvbhu:1538": " tathaivety ekasmin nikāyasabhāge /",
    "T06pskvbhu:1539": " ā maraṇāt saṃskārāṇāṃ prabandhavṛttau sthitir iti prajñaptiḥ ,",
    "T06pskvbhu:1540": " naikasya kṣaṇasya nāpy arthāntarabhūteti jñāpitaṃ bhavati //",
    "T06pskvbhu:1541": " nityatā tathaiva teṣāṃ prabandhoparamaḥ /",
    "T06pskvbhu:1542": " tathaiva teṣām iti -- ekasmin nikāyasabhāge saṃskārāṇāṃ prabandhoparame 'nityatā prajñapyate /",
    "T06pskvbhu:1543": " na pratikṣaṇaṃ nāpy arthāntarabhūte tad bhavati /",
    "T06pskvbhu:1544": " prabandhoparamas tv atra maraṇaṃ veditavyam /",
    "T06pskvbhu:1545": " nanu ca bāhyasyāpi rūpasya jātijarāsthityani[p. 84]tyatāḥ santi /",
    "T06pskvbhu:1546": " tat kimarthaṃ nikāyasabhāga eva saṃskārasantānasya jātyādaya uktāḥ ,",
    "T06pskvbhu:1547": " na bāhyasya rūpasyeti /",
    "T06pskvbhu:1548": " yānīmāni bhagavatā saṃskṛtalakṣaṇānīty uktāni jātir jarā sthitir anityatā ca ,",
    "T06pskvbhu:1549": " tāni sattvākhyān eva saṃskārān ādhikṛtya na bāhyān iti jñāpanārtham /",
    "T06pskvbhu:1550": " kasmāt punar bhagavatā ubhayeṣām api tulye jātisattve upāttān eva saṃskārān adhikṛtya saṃskṛtalakṣaṇāny uktāni /",
    "T06pskvbhu:1551": " bāhyaṃ hi rūpaṃ saṃvartavivartaprabhāvitam ,",
    "T06pskvbhu:1552": " ādhyātmikās tu saṃskārā jātijarādiprabhāvitāḥ /",
    "T06pskvbhu:1553": " etad uktaṃ bhavati -- vināśotpādau bāhyasya rūpasya saṃvartavivartaśabdena loke prasiddhāv iti bhagavatāpi lokam anuvartamānena tathaivoktau,",
    "T06pskvbhu:1554": " na jātyādiśabdena /",
    "T06pskvbhu:1555": " ādhyātmikās tu saṃskārā jātijarādiprabhāvitāḥ -- jātā jīrṇāḥ sthitā vinaṣṭā iti teṣāṃ bhagavatāpi lokānuvṛttyotpādādayo jātyādiśabdena nirdiṣṭā iti //",
    "T06pskvbhu:1556": " nāmakāyādharmāṇāṃ svabhāvādhivacanāni /",
    "T06pskvbhu:1557": " abhidheyam abhidheyaṃ prati jñānaṃ nāmayatīti nāma /",
    "T06pskvbhu:1558": " tat punar artheṣu kṛtāvadhivarṇasamudāyaḥ /",
    "T06pskvbhu:1559": " nāmnāṃ varṇānāṃ vā samudāyo nāmakāyaḥ /",
    "T06pskvbhu:1560": " dharmāṇāṃ svarūpasyānākhyeyatvād adhyāropya vacanam adhivacanam /",
    "T06pskvbhu:1561": " svabhāvaḥ svalakṣaṇam /",
    "T06pskvbhu:1562": " yenānabhilapyasvarūpāṇāṃ dharmāṇāṃ svarūpaṃ dyotyate ,",
    "T06pskvbhu:1563": " tad abhidhānaṃ nāmety ucyate ,",
    "T06pskvbhu:1564": " tadyathā cakṣuḥ śrotraṃ rūpaṃ śabda iti //",
    "T06pskvbhu:1565": " [p. 85] padakāyādharmāṇāṃ viśeṣādhivacanāni /",
    "T06pskvbhu:1566": " padyate 'nena saviśeṣo 'rtha iti padam /",
    "T06pskvbhu:1567": " evaṃ nāmno laukikāc ca padāt padaṃ viśeṣitaṃ bhavati /",
    "T06pskvbhu:1568": " nāmapadayoḥ varṇasamudāyātmakatvāviśeṣe 'py arthaviśeṣād viśeṣaḥ -- dharmāṇāṃ svabhāvādhivacanaṃ nāma ,",
    "T06pskvbhu:1569": " viśeṣādhivacanaṃ padam /",
    "T06pskvbhu:1570": " svabhāvādhiṣṭhānatvād viśeṣasya pūrvaṃsvabhāvādhivacanam /",
    "T06pskvbhu:1571": " viśeṣaḥ punar anityatādiko 'nuvṛttivyāvṛttyātmakaḥ /",
    "T06pskvbhu:1572": " anyatrāvartamānaṃ svabhāvaṃviśinaṣṭīti viśeṣaḥ ,",
    "T06pskvbhu:1573": " tadyathā anityāḥ sarvasaṃskārāḥ ,",
    "T06pskvbhu:1574": " sarvadharmā anātmānaḥ ,",
    "T06pskvbhu:1575": " śāntaṃ nirvāṇam /",
    "T06pskvbhu:1576": " etad uktaṃ bhavati -- vastusvabhāvābhidhānamātraṃ nāma ,",
    "T06pskvbhu:1577": " viśiṣṭavastusvabhāvābhidhānaṃ padam iti /",
    "T06pskvbhu:1578": " śeṣaṃ tu nāmavyākhyānato vijñeyam //",
    "T06pskvbhu:1579": " vyañjanakāyā akṣarāṇi tadubhayābhivyañjanatām upādāya /",
    "T06pskvbhu:1580": " vyajyate'neneti vyañjanam /",
    "T06pskvbhu:1581": " vyañjanānāṃ kāyo vyañjanakāyaḥ ,",
    "T06pskvbhu:1582": " kāyagrahaṇaṃ sarvavyañjanopādānārtham /",
    "T06pskvbhu:1583": " tacchabdāt kevalād anantarasyaiva sambandha āśaṅkyeta /",
    "T06pskvbhu:1584": " ubhayaśabdād api kevalāt katamasyobhayasyeti na vijñāyate /",
    "T06pskvbhu:1585": " ata ubhayābhidhānaṃ tadubhayam iti /",
    "T06pskvbhu:1586": " evam anantarasyaiva nāmnaḥ padasya cābhivyañjakatvād vyañjanam ity uktaṃ bhavati /",
    "T06pskvbhu:1587": " kathaṃ punar akṣarair nāmapadayor abhivyañjanam /",
    "T06pskvbhu:1588": " akṣareṣu samuditeṣu svabhāvaviśe[p. 86]ṣādhivacanāvasthāṃ gateṣu nāmapadaprajñapanāt /",
    "T06pskvbhu:1589": " evam akṣarair nāmapadābhivyañjanā akṣarāṇi na vāgvijñaptisvabhāvāni /",
    "T06pskvbhu:1590": " akārādayo varṇā iti prasiddhaṃ loke /",
    "T06pskvbhu:1591": " te punar nāmapadāśrayatvenārthasaṃvarṇanād varṇā ucyante /",
    "T06pskvbhu:1592": " yadavastheṣv artheṣu vyutpādyante ,",
    "T06pskvbhu:1593": " tadavastheṣv eva nāmapadayoḥ prajñaptir iti te tadāśrayatvenocyante /",
    "T06pskvbhu:1594": " akṣaratvaṃ punas teṣāṃ paryāyākṣaraṇatām upādāya /",
    "T06pskvbhu:1595": " tathā hi cakṣur netrādiparyāyāntareṣu kṣarati /",
    "T06pskvbhu:1596": " abhidheyatvena paryāyāntarair gamyata ity arthaḥ /",
    "T06pskvbhu:1597": " na punar evam akārasya paryāyāntaram asti ,",
    "T06pskvbhu:1598": " yenākārābhidhānaṃ muktvākāro gamyeta /",
    "T06pskvbhu:1599": " etāvac ca sarvaṃ yad uta ,",
    "T06pskvbhu:1600": " svabhāvo viśeṣas tadubhayavyavahāraś ca /",
    "T06pskvbhu:1601": " tat sarvam ebhir anuvyavahriyata ity ata ete nāmapadavyañjanakāyā vyavasthāpitā iti /",
    "T06pskvbhu:1602": " evam anyeṣām api viprayuktānāṃ nāmapadavyañjanakāyavat prayojanāpekṣayā vyavasthānaṃ veditavyam //",
    "T06pskvbhu:1603": " pṛthagjanatvam āryadharmāṇām alābha iti /",
    "T06pskvbhu:1604": " yasya dharmasya yogāt pṛthagjana ity ākhyāyate ,",
    "T06pskvbhu:1605": " tat pṛthagjanatvam /",
    "T06pskvbhu:1606": " ārād yātāḥ pāpakebhyo 'kuśalebhyo dharmebhya ity āryāḥ /",
    "T06pskvbhu:1607": " te punaḥ śaikṣā aśaikṣāḥ /",
    "T06pskvbhu:1608": " teṣāṃ dharmā darśanabhāvanāśaikṣamārgāḥ /",
    "T06pskvbhu:1609": " teṣām alābhaḥ pṛthagjanatvam /",
    "T06pskvbhu:1610": " [p. 87] alābhaḥ punar atrāryadharmāṇām anutpādaḥ /",
    "T06pskvbhu:1611": " tathā hy anutpannāryadharmaḥ sattvasantānaḥ pṛthagjana ity ucyate /",
    "T06pskvbhu:1612": " āryadharmotpādāt tv ārya iti //",
    "T06pskvbhu:1613": " pravṛttiḥ katamā /",
    "T06pskvbhu:1614": " hetuphalaprabandhānupacchedaḥ pravṛttir ity ucyate /",
    "T06pskvbhu:1615": " naikasmin kṣaṇe prabandhoparame vā pravṛttyupacāraḥ //",
    "T06pskvbhu:1616": " pratiniyamaḥ katamaḥ /",
    "T06pskvbhu:1617": " hetuphalanānātve pratiniyamavyavasthā /",
    "T06pskvbhu:1618": " hetuphalanānātvaṃ punar iṣṭasya viṣayasya sucaritam ,",
    "T06pskvbhu:1619": " aniṣṭasya duścaritam ityādi phalānāṃ pṛthag anyonyahetutā //",
    "T06pskvbhu:1620": " yogaḥ katamaḥ /",
    "T06pskvbhu:1621": " hetuphalānurūpye yoga iti prajñaptiḥ /",
    "T06pskvbhu:1622": " tadyathā dānasya bhogasampad anurūpeti yujyate dānasya bhogasampat phalam //",
    "T06pskvbhu:1623": " javaḥ katamaḥ /",
    "T06pskvbhu:1624": " hetuphalāśupravṛttau java iti prajñaptiḥ //",
    "T06pskvbhu:1625": " anukramaḥ katamaḥ /",
    "T06pskvbhu:1626": " hetuphalaikaikapravṛttāv anukrama iti prajñaptiḥ /",
    "T06pskvbhu:1627": " ekaikatvena pravṛttir ayugapatpravṛttiḥ //",
    "T06pskvbhu:1628": " [p. 88] kālaḥ katamaḥ /",
    "T06pskvbhu:1629": " hetuphalaprabandhapravṛttau kāla iti prajñaptiḥ /",
    "T06pskvbhu:1630": " hetuphalayoḥ prabandhena pravṛttau satyāṃ yat tatra hetuphalam utpannaniruddham ,",
    "T06pskvbhu:1631": " so 'tītaḥ kāla iti prajñapyate /",
    "T06pskvbhu:1632": " yad anutpannaṃ so 'nāgataḥ /",
    "T06pskvbhu:1633": " yad utpannāniruddhaṃ sa pratyutpannaḥ kālaḥ //",
    "T06pskvbhu:1634": " deśaḥ katamaḥ /",
    "T06pskvbhu:1635": " pūrvadakṣiṇapaścimottarādharordhvāsu sarvato daśasu dikṣu hetuphala eva deśa iti prajñaptiḥ /",
    "T06pskvbhu:1636": " hetuphalasya digvyāptau deśopacāraḥ /",
    "T06pskvbhu:1637": " rūpasaṅgṛhītaṃ ca hetuphalaṃ veditavyam ,",
    "T06pskvbhu:1638": " arūpiṇāṃ digvyāpanāsāmarthyāt //",
    "T06pskvbhu:1639": " saṅkhyā katamā /",
    "T06pskvbhu:1640": " saṃskārāṇāṃ pratyekaśo bhede saṅkhyeti prajñaptiḥ /",
    "T06pskvbhu:1641": " bheda ity abhinnaikātmakatve dvitīyasaṅkhyānupapatteḥ //",
    "T06pskvbhu:1642": " sāmagrī katamā /",
    "T06pskvbhu:1643": " hetupratyayasamavadhāne sāmagrīti prajñaptiḥ //",
    "T06pskvbhu:1644": " evam ete cittaviprayuktāḥ saṃskārā dharmāṇām avasthāviśeṣeṣu prajñapyanta iti prajñaptisanto veditavyāḥ //",
    "T06pskvbhu:1645": " uktaḥ saṃskāraskandhaḥ /",
    "T06pskvbhu:1646": " saṃskāraskandhānantaraṃ vijñānaskandho veditavya ity ata āha -- vijñānaskandhaḥ katama iti /",
    "T06pskvbhu:1647": " ālamba[p. 89]navijñaptir ity /",
    "T06pskvbhu:1648": " ālambanaṃ cittacaittaviṣayaḥ /",
    "T06pskvbhu:1649": " sa punaḥ ṣaṭprakāraḥ ,",
    "T06pskvbhu:1650": " rūpaṃ yāvad dharmāḥ /",
    "T06pskvbhu:1651": " tasya vijñaptir grahaṇam avabodhaḥ pratipattir ity arthaḥ /",
    "T06pskvbhu:1652": " sā punaḥ ṣaṭ pravṛttivijñānāni ,",
    "T06pskvbhu:1653": " cakṣurvijñānaṃ yāvan manovijñānam /",
    "T06pskvbhu:1654": " tatra cakṣurvijñānaṃ cakṣurindriyāśrayā rūpaprativijñaptiḥ /",
    "T06pskvbhu:1655": " evaṃ yāvan manovijñānaṃ manaindriyāśrayā sarvadharmaprativijñaptiḥ //",
    "T06pskvbhu:1656": " vijñānasvarūpam uktvā tatparyāyapradarśanārtham āha -- cittaṃ mano 'pi tad iti /",
    "T06pskvbhu:1657": " tad vijñānaṃ cittam apy ucyate /",
    "T06pskvbhu:1658": " mana ity apīti /",
    "T06pskvbhu:1659": " paryāyārthapradarśanārtham āha -- citratāṃ manaḥsanniśrayatāṃ copādāyeti /",
    "T06pskvbhu:1660": " citratām upādāya cittam ity ucyate /",
    "T06pskvbhu:1661": " samanantaracittasanniśrayatām upādāya mana iti /",
    "T06pskvbhu:1662": " tatra pravṛttivijñānasyālambanaprativijñaptisvarūpatvād ālambanasya ca prativijñānam anekākāratvāc cakṣurādivijñānaṃ citram utpadyate /",
    "T06pskvbhu:1663": " ata eva tadindriyāśrayeṇāpy [p. 90] utpadyamānaṃ viṣayaṃ vijānātīty ucyate ,",
    "T06pskvbhu:1664": " nendriyam /",
    "T06pskvbhu:1665": " tathā ṣaṇṇāṃ cakṣurādivijñānānāṃ yad yannirudhyate tat tad anantarasya vijñānasyotpadyamānasyāśrayabhāvena vyavatiṣṭhata ity ataḥ samanantaracittasanniśrayatām upādāya mana ity ucyate /",
    "T06pskvbhu:1666": " yad etac citratvāc cittam ity uktam ,",
    "T06pskvbhu:1667": " taj jātim adhikṛtya ,",
    "T06pskvbhu:1668": " na lakṣaṇam /",
    "T06pskvbhu:1669": " lakṣaṇaṃ tu pratiniyatālambanākāratvān na citram iti na tat prādhānyena cittam /",
    "T06pskvbhu:1670": " prādhānyena punaś cittam ālayavijñānam /",
    "T06pskvbhu:1671": " atraiva kāraṇam āha -- tathā hi tac citaṃ sarvasaṃskārabījair iti /",
    "T06pskvbhu:1672": " pratikṣaṇaṃ sarvasaṃskārabījaiś citatvāc cittam iti prādhānyena tad eva cittam /",
    "T06pskvbhu:1673": " cayas tu paunaḥpunyena bījaparipoṣaḥ saṃskārabījānusyūtir vā /",
    "T06pskvbhu:1674": " saṃskāro 'tra sāsravā dharmā abhipretāḥ /",
    "T06pskvbhu:1675": " teṣāṃ punar utpattiś caturbhyaḥ pratyayebhyaḥ /",
    "T06pskvbhu:1676": " tatra hetupratyaya ālayavijñānasanniviṣṭā vāsanā /",
    "T06pskvbhu:1677": " paunaḥpunyena saṃskārāṇāṃ samudācārād bījapuṣṭir vāsanety ucyate /",
    "T06pskvbhu:1678": " adhipatipratyayaś cakṣurādīnīndriyāṇi /",
    "T06pskvbhu:1679": " samanantarapratyayaḥ samanantaraniruddhaṃ vijñānam /",
    "T06pskvbhu:1680": " ālambanapratyayo rūpādikaḥ /",
    "T06pskvbhu:1681": " tathā hi sūtre 'py uktam [p. 91] -- cakṣur aparibhinnaṃ bhavati ,",
    "T06pskvbhu:1682": " rūpāṇy ābhāsagatāni ,",
    "T06pskvbhu:1683": " tajjaś ca manasikāraḥ pratyupasthito bhavati ,",
    "T06pskvbhu:1684": " evaṃ tajjasya cakṣurvijñānasya prādurbhāvo bhavatīti /",
    "T06pskvbhu:1685": " evaṃ śrotrādivijñāneṣv api yathāsambhavaṃ vācyam /",
    "T06pskvbhu:1686": " hetupratyayas tu sadā sannihitatvād durvijñeyatvāc ca noktaḥ /",
    "T06pskvbhu:1687": " tadanantaraṃ paryeṣakaṃ manovijñānam ,",
    "T06pskvbhu:1688": " paryeṣakād anantaraṃ vyavasthāpakam ,",
    "T06pskvbhu:1689": " evaṃ vyavasthāpakānantaraṃ vikalpakaṃ manovijñānam utpadyate /",
    "T06pskvbhu:1690": " tatra ca viṣayāt saṅkliśyate vyavadāyate vā /",
    "T06pskvbhu:1691": " tadavasthaś ca puṇyāpuṇyāniñjyān saṃskārāṃś cetanātmakān abhisaṃskaroti /",
    "T06pskvbhu:1692": " te 'bhisaṃskṛtā nirudhyamānā ālayavijñāne vipākavāsanāṃ vā puṣṇanti niṣyandavāsanāṃ vā /",
    "T06pskvbhu:1693": " tatra niṣyandavāsanām āgamyālayavijñānāt puṇyāpuṇyāniñjyāḥ saṃskārāḥ pravartante /",
    "T06pskvbhu:1694": " vipākavāsanām āgamyālayavijñānān nikāyasabhāgāntareṣv ālayavijñānam eva vipākātmakaṃ nirvartate /",
    "T06pskvbhu:1695": " tatra ye 'py anye 'kuśalāḥ kuśalasāsravāś ca dharmās teṣām apy ayam eva nayaḥ /",
    "T06pskvbhu:1696": " avyākṛtās tu niṣyandavāsanām eva puṣṇanti ,",
    "T06pskvbhu:1697": " na vipākavāsanām ,",
    "T06pskvbhu:1698": " teṣām avipākatvāt /",
    "T06pskvbhu:1699": " tad evam ālayavijñānaṃ dviprakāram /",
    "T06pskvbhu:1700": " niṣyandavāsanām upādāya kāryaṃ kāraṇaṃ ca /",
    "T06pskvbhu:1701": " tathā hi sarvasaṃskārāḥ svabījādhāne vartamānā ālayavijñānātmātiśayahetu[p. 92]bhāvena vyavatiṣṭhanta iti sarvasaṃskārāṇāṃ tat kāryam /",
    "T06pskvbhu:1702": " sarvasaṃskārāś ca tadbījopādānād ālayavijñānād utpadyanta iti sarvasaṃskārāṇām ālayavijñānaṃ kāraṇam /",
    "T06pskvbhu:1703": " vipākavāsanāṃ tv adhikṛtya kuśalākuśalānāṃ saṃskārāṇāṃ kāryam eva tat na ,",
    "T06pskvbhu:1704": " kāraṇam /",
    "T06pskvbhu:1705": " kāraṇaṃ tu tad vipākavāsanām upādāya nikāyasabhāgāntareṣu vipākavijñānasyaiveti //",
    "T06pskvbhu:1706": " pravṛttivijñānaṃ hi rūpaśabdādyālambanatvāt svasāmānyalakṣaṇākāratvāc ca paricchinnālambanaṃ paricchinnākāraṃ ca /",
    "T06pskvbhu:1707": " ālayavijñānaṃ punar aparicchinnālambanākāram /",
    "T06pskvbhu:1708": " na hy asyālambanaṃ paricchettuṃ śakyate ,",
    "T06pskvbhu:1709": " nākāraḥ /",
    "T06pskvbhu:1710": " kiṃ kāraṇam /",
    "T06pskvbhu:1711": " yasmād ālayavijñānaṃ dvābhyām ālambanābhyāṃ pravartate /",
    "T06pskvbhu:1712": " adhyātmam upādānavijñaptitaḥ ,",
    "T06pskvbhu:1713": " bahirdhāparicchinnākārabhājanavijñaptitaś ca /",
    "T06pskvbhu:1714": " tatrādhyātmam upādānaṃ parikalpitasvabhāvābhiniveśavāsanā sādhiṣṭhānaṃ cendriyarūpam /",
    "T06pskvbhu:1715": " etac cālambanaṃ sūkṣmatvāl lokapaṇḍitair api duravadhāram ity ato 'paricchinnālambanākāram ity ucyate ,",
    "T06pskvbhu:1716": " na punar anālambanam eva //",
    "T06pskvbhu:1717": " [p. 93] pravṛttivijñānaṃ kuśalakliṣṭāvyākṛtajātīyam ālayavijñānaṃ tv ekajātīyam /",
    "T06pskvbhu:1718": " tatra na tāvat kuśalākuśalajātīyaṃ kuśalākuśalair asamprayogāt /",
    "T06pskvbhu:1719": " tad dhi pañcabhir eva sarvatragaiś caitasaiḥ samprayujyate ,",
    "T06pskvbhu:1720": " manaskārasparśavedanāsañjñācetanābhiḥ /",
    "T06pskvbhu:1721": " ālayavijñānaṃ sasamprayogaṃ pūrvakarmasaṃskārahetukatvād ekāntena vipāka evety avyākṛtajātīyam eva //",
    "T06pskvbhu:1722": " santānānuvṛtti ca atra hy ālayavijñānaṃ nikāyasabhāgāntareṣu pratisandhim upādāya yāvac cyutiṃ tāvat kṣaṇaprabandhapravāhena vartate ,",
    "T06pskvbhu:1723": " na tv antarāntarāvicchidyate pravṛttivijñānavat /",
    "T06pskvbhu:1724": " tathā hi cakṣurvijñānānantaraṃ śrotrādivijñānāny utpadyante ,",
    "T06pskvbhu:1725": " śrotravijñānānantaraṃ cakṣurādivijñānāni /",
    "T06pskvbhu:1726": " evaṃ ghrāṇādivijñānānantaram iti vistareṇa vācyam /",
    "T06pskvbhu:1727": " tathā kuśalānantaram akuśalam utpadyate ,",
    "T06pskvbhu:1728": " akuśalānantaraṃ kuśalam ,",
    "T06pskvbhu:1729": " tadubhayānantaram avyākṛtam ,",
    "T06pskvbhu:1730": " hīnadhātukānantaraṃ madhyadhātukam ,",
    "T06pskvbhu:1731": " madhyadhātukānantaraṃ praṇītadhātukam ,",
    "T06pskvbhu:1732": " praṇītadhātukānantaram apraṇītadhātukam ,",
    "T06pskvbhu:1733": " apraṇītadhātukānantaraṃ madhyadhātukam iti vistareṇa vācyam /",
    "T06pskvbhu:1734": " nāpy ekaṃ dravyam ā maraṇād anuvartata iti //",
    "T06pskvbhu:1735": " ṣaṭprakārapravṛttivijñānavyatiriktam anyad ālayavijñānam a[p. 94]stīti katham vijñāyate /",
    "T06pskvbhu:1736": " āgamato yuktitaś ca /",
    "T06pskvbhu:1737": " tatrāgama -- uktaṃ bhagavatābhidharmasūtre anādikāliko dhātuḥ sarvadharmasamāśrayaḥ /",
    "T06pskvbhu:1738": " tasmin sati gatiḥ sarvā nirvāṇādhigamo 'pi ca //",
    "T06pskvbhu:1739": " punaś ca sandhinirmocane 'py uktam -- ādānavijñāna gambhīrasūkṣmo ogho yathā vartati sarvabījaḥ /",
    "T06pskvbhu:1740": " bālāna eṣo mayi na prakāśito mā haiva ātmā parikalpayeyuḥ //",
    "T06pskvbhu:1741": " yuktim apy adhikṛtyāha -- yato nirodhasamāpattyasañjñisamāpattyāsañjñikebhyo vyutthitasya punar viṣayavijñaptyākhyaṃ pravṛttivijñānam utpadyate",
    "T06pskvbhu:1742": " tad ālayavijñānaṃ pravṛttivijñānebhyo 'rthāntaram iti vākyaśeṣaḥ /",
    "T06pskvbhu:1743": " nirodhāsañjñisamāpattisamāpannasyāsañjñike ca prādurbhūte niravaśeṣeṣu pravṛttivijñāneṣu niruddheṣu punarvyutthānakāla ālayavijñānam antareṇa pravṛttivijñānotpattir na yujyate /",
    "T06pskvbhu:1744": " na hi samāpatticittāt tasyotpattir yuktā /",
    "T06pskvbhu:1745": " tasya ciraniruddhatvān niruddha[p. 95]sya cāsattvāt ,",
    "T06pskvbhu:1746": " asac ca na kāryaṃ na kāraṇaṃ pradhānātmādivat /",
    "T06pskvbhu:1747": " yo 'pi manyate -- anapāyopādānavikāraṃ bhāvasvarūpam /",
    "T06pskvbhu:1748": " anāgatavartamānātītatvaṃ tu bhāvānāṃ kāritradvārakam /",
    "T06pskvbhu:1749": " tathā hy akurvatkāritro 'nāgataḥ /",
    "T06pskvbhu:1750": " kurvatkāritro vartamānaḥ ,",
    "T06pskvbhu:1751": " uparatakāritro 'tīta ity ucyate /",
    "T06pskvbhu:1752": " evaṃ tarhi kāritraṃ bhāvād anyad ity abhyupagantavyam atītānāgatāvasthayoḥ kāritre 'saty api bhāvābhyupagamāt /",
    "T06pskvbhu:1753": " evaṃ ca kāritrasyaivotpādo vyayaś ca ,",
    "T06pskvbhu:1754": " na bhāvānām ,",
    "T06pskvbhu:1755": " abhūtvā bhāvād bhūtvā cābhāvāt ,",
    "T06pskvbhu:1756": " na ca rūpavedanāsañjñāsaṃskāravijñānānām ,",
    "T06pskvbhu:1757": " sarvadā svarūpādhyāsitatvāt ,",
    "T06pskvbhu:1758": " tataś cotpādavyayābhāvān nirodhavan nānityā rūpādayaḥ skandhāḥ syuḥ /",
    "T06pskvbhu:1759": " tataś ca duḥkhā api na syuḥ /",
    "T06pskvbhu:1760": " uktaṃ hi sūtre -- yad anityaṃ tad duḥkham iti /",
    "T06pskvbhu:1761": " evaṃ ca skandhān anityato duḥkhataś ca cintayato viparyāsa eva syāt /",
    "T06pskvbhu:1762": " na ca viparyāsāt kleśaprahāṇaṃ yuktam ,",
    "T06pskvbhu:1763": " anitye duḥkhe ca nityasukhaviparyāsavat /",
    "T06pskvbhu:1764": " kāritrasya cotpādavyayasambhavāt saṃskṛtatvam ,",
    "T06pskvbhu:1765": " rūpādiṣu ca skandheṣu saṅgrahābhāvāt ṣaṣṭhaḥ skandho 'bhyupagantavyaḥ /",
    "T06pskvbhu:1766": " na ca sāsravā dharmā upādānaskandhaiḥ sarve [p. 96] vā saṃskṛtāḥ skandhaiḥ saṅgṛhītā iti vaktavyam //",
    "T06pskvbhu:1767": " anyaḥ punar āha -- kāritraṃ nāma phalaparigrahaḥ /",
    "T06pskvbhu:1768": " dharmo hi yasya dharmasya hetubhāvena vyavatiṣṭhate ,",
    "T06pskvbhu:1769": " sa dharmas taṃ dharmaṃ phalatvena gṛhṇātīty ato hetubhāvavyavasthānaṃ bhāvānāṃ phalaparigrahaḥ /",
    "T06pskvbhu:1770": " hetubhāvena ca sa eva dharmo vyavatiṣṭhata iti dharmebhyaḥ kāritram ananyat /",
    "T06pskvbhu:1771": " ataś ca nānantaroktadoṣaprasaṅgaḥ /",
    "T06pskvbhu:1772": " ananyo hi nāma sa eva /",
    "T06pskvbhu:1773": " etad uktaṃ bhavati -- nānyat kāritraṃ dharmāt,",
    "T06pskvbhu:1774": " kiṃ tarhi dharma eva kāritram /",
    "T06pskvbhu:1775": " tathā kāritrān nānyo dharmaḥ /",
    "T06pskvbhu:1776": " kāritram eva dharma iti /",
    "T06pskvbhu:1777": " evaṃ cātītānāgatayor adhvanoḥ kāritravad dharmābhāvaḥ /",
    "T06pskvbhu:1778": " tataś cātītānāgatāstitvavādaḥ parityaktobhavati /",
    "T06pskvbhu:1779": " kāritrasya vā dharmasvarūpavad dharmād ananyatvāttraiyadhvakatvam abhyupagantavyam /",
    "T06pskvbhu:1780": " evam api kāritreṇādhvāno vyavasthitā iti vādahāniḥ /",
    "T06pskvbhu:1781": " kāritraṃ ca kurvan vartamāna iṣyate /",
    "T06pskvbhu:1782": " anyac cānyena kriyate ,",
    "T06pskvbhu:1783": " na svātmanaiva ,",
    "T06pskvbhu:1784": " tasya kṛtatvāt /",
    "T06pskvbhu:1785": " akṛtaṃ ca kriyate ,",
    "T06pskvbhu:1786": " na kṛtam /",
    "T06pskvbhu:1787": " ataś ca dharmakāritrayoḥ kṛtākṛtatvāt spaṣṭam anyatvam /",
    "T06pskvbhu:1788": " tasmāt pūrvoktadoṣas tadavastha eva /",
    "T06pskvbhu:1789": " dharmakāritrayoś cānanyatve hetuphalābhāvaprasaṅgaḥ /",
    "T06pskvbhu:1790": " tathā hi phalasya kāraṇavat pūrvam eva pariniṣpannatvāt phalasya kiṃ kurvat kāraṇaṃ bhavati /",
    "T06pskvbhu:1791": " akurvad vā kathaṃ kāraṇam /",
    "T06pskvbhu:1792": " phalam api tenākriyamāṇaṃ kathaṃ tasya kāryaṃ bhavati /",
    "T06pskvbhu:1793": " kāritrāṇām e[p. 97]va ca parasparato hetuphalabhāvaḥ ,",
    "T06pskvbhu:1794": " na dharmāṇām /",
    "T06pskvbhu:1795": " tathā hi kāritre sati kāritrāntaraṃ bhavati ,",
    "T06pskvbhu:1796": " nāsati /",
    "T06pskvbhu:1797": " na tu dharmasvarūpam ,",
    "T06pskvbhu:1798": " nāpi dharmasvarūpād dharmasvarūpam ,",
    "T06pskvbhu:1799": " sarvadāstitvāt /",
    "T06pskvbhu:1800": " tathā ca yasmin sati yad bhavati ,",
    "T06pskvbhu:1801": " asati ca na bhavati ,",
    "T06pskvbhu:1802": " tat tasya kāraṇam itarac ca kāryam /",
    "T06pskvbhu:1803": " lokaprasiddham etat /",
    "T06pskvbhu:1804": " evaṃ ca na dharmasvarūpaṃ kāraṇaṃ na kāryam iti lokaśāstravirodhaḥ /",
    "T06pskvbhu:1805": " kāritraṃ dharmasya tattvānyatvenāvācyam ity anye /",
    "T06pskvbhu:1806": " kimarthaṃ tattvenāvācyam /",
    "T06pskvbhu:1807": " dharmasvabhāvaṃ na bhavatīti /",
    "T06pskvbhu:1808": " kimartham anyatvena nocyate /",
    "T06pskvbhu:1809": " anyasvabhāvam api tan naivety anyatvenāpi nocyate /",
    "T06pskvbhu:1810": " evaṃ tarhi yan na tatsvabhāvaṃ nānyasvabhāvam ,",
    "T06pskvbhu:1811": " tac chaśaviṣāṇavan niḥsvabhāvatvān nāsty eveti /",
    "T06pskvbhu:1812": " katham avidyamānam adhvavyavasthānimittaṃ bhaviṣyati /",
    "T06pskvbhu:1813": " evaṃ kāritrāt sarvathāpy adhvavyavasthā na sidhyati /",
    "T06pskvbhu:1814": " tasmād anutpanno bhāvo 'nāgataḥ ,",
    "T06pskvbhu:1815": " niruddho 'tītaḥ ,",
    "T06pskvbhu:1816": " utpannāniruddho vartamāna ity abhyupeyam /",
    "T06pskvbhu:1817": " na punar akurvatkāritro 'nāgataḥ ,",
    "T06pskvbhu:1818": " kurvatkāritro vartamānaḥ ,",
    "T06pskvbhu:1819": " uparatakāritro 'tīta iti //",
    "T06pskvbhu:1820": " anyaḥ punar āha -- sendriyaṃ rūpaṃ cittaṃ cānyonyabījakam ity ato nirodhāsañjñisamāpattibhyām asañjñikāc ca vyuttiṣṭhataḥ sendriyād rūpāc cittam utpadyate /",
    "T06pskvbhu:1821": " yathārūpyadhātoś cyavamānasya cittād eva ciraniruddham api sendriyaṃ rūpam utpadyata iti /",
    "T06pskvbhu:1822": " tasmā[p. 98]n nātra kiñcid ālayavijñānena prayojanam iti /",
    "T06pskvbhu:1823": " evaṃ tarhy ekaikasya sattvasya dvau cittasantānau syātām /",
    "T06pskvbhu:1824": " ekaḥ sendriyād rūpāt ,",
    "T06pskvbhu:1825": " aparaś cittāt /",
    "T06pskvbhu:1826": " ārūpyeṣu ca nirodhasamāpannasya rūpābhāvād vyutthānābhāvaḥ /",
    "T06pskvbhu:1827": " tataś cāsya parinirvāṇam eva syād ity akalpaneyam /",
    "T06pskvbhu:1828": " ekaṃ ca kāraṇaṃ svasattādhyāsitaṃ nirīham anityaṃ śaktaṃ ceṣyate ,",
    "T06pskvbhu:1829": " na viparyāsāt /",
    "T06pskvbhu:1830": " tathā hy uktaṃ bhagavatā -- asmin satīdaṃ bhavati ,",
    "T06pskvbhu:1831": " asyotpādād idam utpadyate /",
    "T06pskvbhu:1832": " yad utāvidyāpratyayāḥ saṃskārā iti /",
    "T06pskvbhu:1833": " tasmān na nityo hetuḥ ,",
    "T06pskvbhu:1834": " nāpy asan ,",
    "T06pskvbhu:1835": " na sadvyāpāro nāpy aśakta iti /",
    "T06pskvbhu:1836": " ālayavijñānaṃ hi sarvasaṃskṛtadharmabījānugatam ā maraṇāt santānavṛtti cety ālayavijñānād evācittakāvasthāto vyuttiṣṭhataḥ pravṛttivijñānam utpadyata iti /",
    "T06pskvbhu:1837": " sūtre ca -- nirodhasamāpannasya vijñānaṃ kāyād anapakrāntam ity uktam /",
    "T06pskvbhu:1838": " na cālayavijñānād anyasya nirodhasamāpattyavasthāyāṃ vijñānasya kāyād anapakramo yujyate /",
    "T06pskvbhu:1839": " kiṃ kāraṇam /",
    "T06pskvbhu:1840": " nirodhasamāpannasyālayavijñānād yady anyavijñānasamudācāra iṣyate ,",
    "T06pskvbhu:1841": " tataś ca trayāṇāṃ sannipātaḥ sparśaḥ sparśasahajā vedanā sañjñā cetaneti sūtre vacanāt sañjñāvedanayor api samudācāro 'bhyupagantavyaḥ /",
    "T06pskvbhu:1842": " tataś ca vedanāsañjñāsadbhāvāt sañjñāveditanirodha eva na syāt /",
    "T06pskvbhu:1843": " yo 'pi manyate -- sūtre vedanāpratyayā tṛṣṇā uktā ,",
    "T06pskvbhu:1844": " na ca [p. 99] sarvā vedanā tṛṣṇāyāḥ pratyayaḥ /",
    "T06pskvbhu:1845": " evaṃ sparśo 'pi na sarvaḥ sañjñāvedanāpratyaya iti nāyaṃ doṣaḥ /",
    "T06pskvbhu:1846": " naitad evam /",
    "T06pskvbhu:1847": " viśeṣitā hi vedanā sūtrāntare -- avidyāsaṃsparśajaṃ veditaṃ pratītyotpannā tṛṣṇeti /",
    "T06pskvbhu:1848": " na tv evaṃ kvacit sparśo viśeṣita ity asamānam etat /",
    "T06pskvbhu:1849": " tasmād avaśyam ālayavijñānād eva sarvabījakāt sarvāsv avasthāsu santānena vartamānān nirodhāsañjñisamāpattyāsañjñikebhyo vyutthānacittam utpadyata ity abhyupeyam //",
    "T06pskvbhu:1850": " punaś cālambanapratyayāpekṣāṃ prakārāntaravṛttitām upādāya pravṛttivijñānād ālayavijñānam anyad iti pratipattavyam /",
    "T06pskvbhu:1851": " upādāyety ante 'padiṣṭam ihāpi sambadhyate /",
    "T06pskvbhu:1852": " ālambanapratyayaḥ pañcānāṃ cakṣurādivijñānānāṃ rūpādayaḥ pañca viṣayāḥ ,",
    "T06pskvbhu:1853": " manovijñānasya sarvadharmāḥ /",
    "T06pskvbhu:1854": " rūpādyākārāc chabdādyākāraḥ prakārāntaram /",
    "T06pskvbhu:1855": " evaṃ śabdādyākārād rūpādyākāraḥ /",
    "T06pskvbhu:1856": " pītādyākārān nīlādyākāraḥ prakārāntaram /",
    "T06pskvbhu:1857": " evaṃ sarvatra vistareṇa vācyam /",
    "T06pskvbhu:1858": " prakārāntareṇa vṛttir ātmalābho 'sya vijñānasyeti tad vijñānaṃ prakārāntaravṛtti /",
    "T06pskvbhu:1859": " tadbhāvaḥ prakārāntaravṛttitā /",
    "T06pskvbhu:1860": " ālambanapratyayāpekṣā kāraṇaṃ yasyāḥ ,",
    "T06pskvbhu:1861": " prakārāntaravṛtti[p. 100]tāyāḥ sālambanapratyayāpekṣā ,",
    "T06pskvbhu:1862": " tādṛśīṃ prakārāntaravṛttitām upādāya gṛhītvā pravṛttivijñānād anyad ālayavijñānaṃ pravṛttivijñānabījabhūtam astīti vijñāyate /",
    "T06pskvbhu:1863": " atra hi vijñānaṃ pratyavabhāsabhedāt parasparato bhidyate . na samanantarādhipatipratyayabhedāt /",
    "T06pskvbhu:1864": " ata etad evam uktam -- ālambanapratyayāpekṣāṃ prakārāntaravṛttitām upādāya /",
    "T06pskvbhu:1865": " sā ca prakārāntaravṛttitā yathā nālambananirapekṣā yujyate ,",
    "T06pskvbhu:1866": " tathā hetupratyayanirapekṣāpi naiva yujyate /",
    "T06pskvbhu:1867": " yaś ca yeṣāṃ bījair anugataḥ ,",
    "T06pskvbhu:1868": " sa teṣāṃ hetupratyayaḥ /",
    "T06pskvbhu:1869": " na ca pravṛttivijñānānāṃ parasparabījatvaṃ yujyate ,",
    "T06pskvbhu:1870": " kuśalākuśalāvyākṛtānāṃ hīnamadhyapraṇītadhātūnāṃ laukikalokottarāṇāṃ sāsravānāsravāṇāṃ vijñānānāṃ paryāyeṇa bhāvāt /",
    "T06pskvbhu:1871": " na hi tenaiva tasya vāsanā dṛṣṭā nāpy anyena bhinnakālenāsambaddhena vā ,",
    "T06pskvbhu:1872": " kiṃ tarhi saho[p. 101]tpādavināśair eva puṣpādibhis tilādīnāṃ vāsanā dṛṣṭā /",
    "T06pskvbhu:1873": " ato vipākavāsanāvijñānena samakālaṃ tata evotpadyamānāni nirudhyamānāni ca pravṛttivijñānāni svānurūpakāryotpādanasamarthaṃ vipākavijñānaṃ kurvanti",
    "T06pskvbhu:1874": " tasya sāmarthyaṃ vāsanety ucyate /",
    "T06pskvbhu:1875": " taiś ca prakārāntaravṛttibhiḥ pravṛttivijñānair vāsitād vipākavijñānāt punar apy ālambanāpekṣāṇi kuśalākuśalādiprakārāntaravṛttīni pravṛttivijñānāny utpadyanta ity avaśyam abhyupagantavyam /",
    "T06pskvbhu:1876": " tataś ca vipākavijñānaṃ sarvasaṃskṛtadharmabījānugataṃ pravṛttivijñānebhyo 'nyad iti siddham //",
    "T06pskvbhu:1877": " chinnapunarvṛttitāṃ copādāyālayavijñānaṃ pravṛttivijñānebhyo 'nyad astīti pratipattavyam /",
    "T06pskvbhu:1878": " acittakamiddhamūrchādyavasthāsu cchinne pravṛttivijñānasantāne punar acittakamiddhamūrchāpagata ālayavijñānam antareṇa pravṛttivijñānotpattir na yujyate /",
    "T06pskvbhu:1879": " nirodhasamāpattyādivyutthānacittavad ihāpi vicāraḥ kartavyaḥ //",
    "T06pskvbhu:1880": " saṃsārapravṛttinivṛttitāṃ copādāya /",
    "T06pskvbhu:1881": " pravṛttivijñānād anyad [p. 102] ālayavijñānam ,",
    "T06pskvbhu:1882": " yannimittā saṃsārapravṛttir nivṛttiś ca gamyate /",
    "T06pskvbhu:1883": " kṣaṇāvasthānikāyasabhāganairantaryaprabandhenopādānaskandhotpādaḥ saṃsāra ity ucyate /",
    "T06pskvbhu:1884": " tasya punaḥ pravṛttir nikāyasabhāgāntareṣu pratisandhiḥ /",
    "T06pskvbhu:1885": " nivṛttiḥ sopadhiśeṣo nirupadhiśeṣaś ca nirvāṇadhātuḥ /",
    "T06pskvbhu:1886": " tatrālayavijñānānabhyupagame saṃskārapratyayavijñānābhāvāt saṃsārapravṛttir na yujyate /",
    "T06pskvbhu:1887": " ālayavijñānānabhyupagame hi pratisandhivijñānaṃ vā saṃskārapratyayaṃ parikalpyeta ,",
    "T06pskvbhu:1888": " saṃskāraparibhāvitā vā ṣaḍvijñānakāyāḥ saṃskārapratyayaṃ vijñānam /",
    "T06pskvbhu:1889": " tatra na pratisandhivijñānaṃ pūrvajanmopacitasaṃskārapratyayam ,",
    "T06pskvbhu:1890": " pūrvajanmopacitasaṃskārāṇāṃ ciraniruddhatvāt ,",
    "T06pskvbhu:1891": " niruddhasya cāsattvāt ,",
    "T06pskvbhu:1892": " asataś ca pratyayābhāvāt /",
    "T06pskvbhu:1893": " yadi niruddhasya pratyayatvaṃ neṣyate ,",
    "T06pskvbhu:1894": " evaṃ ca saty aphalam eva karma syāt ,",
    "T06pskvbhu:1895": " na hi vartamānāt karmaṇo vipāko nirvartate /",
    "T06pskvbhu:1896": " naitad evam ,",
    "T06pskvbhu:1897": " tajjabhāvanāvasthānāt /",
    "T06pskvbhu:1898": " karmāhitāyāś cittasantāne vāsanāyāḥ paripākaviśeṣaṃ gatāyā vipāko nirvartate /",
    "T06pskvbhu:1899": " tasmān na viphalaṃ karma ,",
    "T06pskvbhu:1900": " na ca niruddhāt karmaṇo vipāka iti /",
    "T06pskvbhu:1901": " pratisandhau ca nāmarūpam eva ,",
    "T06pskvbhu:1902": " na kevalaṃ vijñānam /",
    "T06pskvbhu:1903": " tatra vijñānam eva saṃskārapratyayam ,",
    "T06pskvbhu:1904": " na ca nāmarūpam iti kātra yuktiḥ /",
    "T06pskvbhu:1905": " tasmāt saṃskārapratyayaṃ nāmarūpam iti vaktavyam ,",
    "T06pskvbhu:1906": " na tu vijñānam iti /",
    "T06pskvbhu:1907": " [p. 103] katamad vānyad vijñānapratyayaṃ nāmarūpam /",
    "T06pskvbhu:1908": " yat pratisandhikṣaṇād uttarakālam /",
    "T06pskvbhu:1909": " tasya prātisandhikān nāmarūpāt ka ātmātiśayo yatas tad eva vijñānapratyayaṃ na pūrvam /",
    "T06pskvbhu:1910": " pūrvaṃ ca saṃskārapratyayaṃ nottaram ity ataś ca saṃskārapratyayaṃ nāmarūpam evāstu /",
    "T06pskvbhu:1911": " kiṃ pratisandhivijñānenāṅgāntareṇa parikalpitena /",
    "T06pskvbhu:1912": " tasmān na pratisandhivijñānaṃ saṃskārapratyayaṃ yujyate /",
    "T06pskvbhu:1913": " saṃskārās tv avidyāpratyayāḥ /",
    "T06pskvbhu:1914": " tadadhivāsitaṃ ca vijñānaṃ saṃskārapratyayam /",
    "T06pskvbhu:1915": " tatpratyayaṃ pratisandhau ca nāmarūpam evety eṣaiva nītir niravadyā /",
    "T06pskvbhu:1916": " ṣaḍvijñānakāyāḥ saṃskāraparibhāvitāḥ saṃskārapratyayam vijñānam ity ayam api pakṣo durghaṭita eva /",
    "T06pskvbhu:1917": " kiṃ kāraṇam /",
    "T06pskvbhu:1918": " na hi vijñānaṃ vipākavāsanāṃ niṣyandavāsanāṃ vātmany ādhātuṃ samartham ,",
    "T06pskvbhu:1919": " ātmani kāritravirodhāt /",
    "T06pskvbhu:1920": " nāpy anantare ,",
    "T06pskvbhu:1921": " tasya tadānutpannatvād anutpannasya cāsattvāt /",
    "T06pskvbhu:1922": " nāpy utpanne ,",
    "T06pskvbhu:1923": " pūrvasya tadā niruddhatvāt /",
    "T06pskvbhu:1924": " acittakāsu ca middhādyavasthāsu punaḥ saṃskāraparibhāvitacittotpattyasambhavād vijñānapratyayaṃ nāmarūpaṃ na syāt /",
    "T06pskvbhu:1925": " tadabhāvāt ṣaḍāyatanaṃ na syāt /",
    "T06pskvbhu:1926": " evaṃ yāvaj jarāmaraṇaṃ na syāt /",
    "T06pskvbhu:1927": " tataś ca saṃsārapravṛttir eva virudhyate /",
    "T06pskvbhu:1928": " saṃsāranivṛttir apy ālayavijñāne 'sati nopapadyate /",
    "T06pskvbhu:1929": " saṃsārasya hi karmakleśāḥ kāraṇam /",
    "T06pskvbhu:1930": " tayoḥ kleśāḥ pra[p. 104]dhānam /",
    "T06pskvbhu:1931": " tathā hi kleśādhipatyāt karma punarbhavākṣepasamarthaṃ bhavati ,",
    "T06pskvbhu:1932": " nānyathā /",
    "T06pskvbhu:1933": " ata eva na dṛṣṭasatyānāṃ karmāṇi punarbhavam ākṣipanti darśanaprahātavyakleśābhāvāt /",
    "T06pskvbhu:1934": " ākṣiptapunarbhavam api karma kleśābhāvān na punarbhavībhavatīti /",
    "T06pskvbhu:1935": " tathā hi traidhātukavītarāgāṇām ākṣiptapunarbhavam api karmakleśābhāvād bhavībhavituṃ notsahate /",
    "T06pskvbhu:1936": " ataś ca teṣāṃ punarbhavo nābhinirvartate /",
    "T06pskvbhu:1937": " evaṃ ca pradhānatvāt kleśā eva saṃsārapravṛtter mūlam /",
    "T06pskvbhu:1938": " atas teṣu prahīṇeṣu saṃsāro nivartate ,",
    "T06pskvbhu:1939": " nānyathā /",
    "T06pskvbhu:1940": " na cālayavijñānam antareṇa tatprahāṇaṃ yujyate /",
    "T06pskvbhu:1941": " sammukhībhūto vā kleśaḥ prahīyeta ,",
    "T06pskvbhu:1942": " bījāvastho vā /",
    "T06pskvbhu:1943": " tatra sammukhībhūtaḥ prahīyata ity aniṣṭir eveyam ,",
    "T06pskvbhu:1944": " tadā tatprahāṇamārgābhāvāt /",
    "T06pskvbhu:1945": " bījāvastho 'pi naiva prahīyate ,",
    "T06pskvbhu:1946": " na hi pratipakṣāt tadānīṃ kiñcid anyad abhyupagamyate ,",
    "T06pskvbhu:1947": " yatra kleśabījaṃ vyavasthitaṃ tatpratipakṣeṇa prahīyeta /",
    "T06pskvbhu:1948": " atha pratipakṣacitta eva kleśabījānuṣaktam iṣyate ,",
    "T06pskvbhu:1949": " na hi kleśabījānuṣaktam eva tatpratipakṣo yujyate /",
    "T06pskvbhu:1950": " na cāprahīṇakleśabījānāṃ saṃsāravinivṛttiḥ sambhavatīti tasmād avaśyam ālayavijñānaṃ tadanyavijñānasahabhūtaiḥ kleśopakleśair bhāvyate svabījapuṣṭyādhānata ity upeyam /",
    "T06pskvbhu:1951": " punaś ca tata eva santatipariṇāmaviśeṣād yathābalaṃ bhāvanāvṛttilābhe sati kleśopakleśāḥ pravartante /",
    "T06pskvbhu:1952": " teṣāṃ [p. 105] cālayavijñānavyavasthitaṃ bījaṃ tatsahabhuvā kleśapratipakṣamārgeṇāpanīyate /",
    "T06pskvbhu:1953": " tasmiṃś cāpanīte punas tenāśrayeṇa kleśānām anutpattir iti sopadhiśeṣo nirvāṇadhātuḥ prāpyate /",
    "T06pskvbhu:1954": " pūrvakarmākṣiptajanmanirodhe ca tato 'nyajanmāpratisandhānān nirupadhiśeṣo nirvāṇadhātuḥ /",
    "T06pskvbhu:1955": " na hi karmavidyamānam api kleśeṣu prahīṇeṣu sahakārikāraṇābhāvāt punarbhavam abhinirvartayituṃ samartham /",
    "T06pskvbhu:1956": " ata evālayavijñāne sati saṃsārapravṛttir nivṛttiś ca ,",
    "T06pskvbhu:1957": " nānyathety avaśyam ālayavijñānam abhyupagantavyam /",
    "T06pskvbhu:1958": " kiṃ kāraṇaṃ tad ālayavijñānam ity ucyate /",
    "T06pskvbhu:1959": " ālayavijñānatvaṃ punas tasya sarvabījālayatām /",
    "T06pskvbhu:1960": " upādāyety ante 'padiṣṭaṃ sarvatrābhisambadhyate /",
    "T06pskvbhu:1961": " ālayavijñānabhāva ālayavijñānatvam /",
    "T06pskvbhu:1962": " tat punar ālayavijñānaśabdapravṛttinimittam /",
    "T06pskvbhu:1963": " tatra vijānātīti vijñānam /",
    "T06pskvbhu:1964": " tadvyatiriktavijñātrabhāvapradarśanārthaṃ bhāvamātre kartṛvyapadeśaḥ /",
    "T06pskvbhu:1965": " sarvabījālayatā sarvasāṅkleśikadharmabījasthānatā /",
    "T06pskvbhu:1966": " ālayaṃ sthānam iti paryāyaḥ /",
    "T06pskvbhu:1967": " athavālīyanta upanibadhyante 'smin sarvadharmāḥ kāryabhāvena ,",
    "T06pskvbhu:1968": " tad vālīyata upanibadhyate kāraṇabhāvena sarvadharmeṣv ity ālayaḥ /",
    "T06pskvbhu:1969": " [p. 106] ātmabhāvālayanimittatāṃ copādāya /",
    "T06pskvbhu:1970": " ātmabhāvo nāmarūpam /",
    "T06pskvbhu:1971": " ālīyate 'sminn ātmabhāvaḥ ,",
    "T06pskvbhu:1972": " tadbalenānuvṛttita ity ālayaḥ /",
    "T06pskvbhu:1973": " tadbhāva ālayatā /",
    "T06pskvbhu:1974": " ātmabhāvanimittaṃ tadbījaparipoṣāt pratisandhāv ātmabhāvanirvartanāt /",
    "T06pskvbhu:1975": " ātmabhāvālayatām ātmabhāvanimittatāṃ copādāyālayavijñānatvam abhyupagantavyam //",
    "T06pskvbhu:1976": " anye punar anyathā paṭhanti -- ātmamānālayanimittatāṃ copādāyeti /",
    "T06pskvbhu:1977": " ālayavijñānam ātmatvenālambamānasya yo mānaḥ ,",
    "T06pskvbhu:1978": " sa ātmamāna /",
    "T06pskvbhu:1979": " ālīyate tasmin viṣayibhāvenātmamāna ity ālayavijñānam ātmamānālayaḥ /",
    "T06pskvbhu:1980": " ālīyate vā tan nimittabhāvenātmamāna ity ālaya ucyate /",
    "T06pskvbhu:1981": " śeṣaṃ pūrvavat //",
    "T06pskvbhu:1982": " kāyālīnatāṃ copādāyeti /",
    "T06pskvbhu:1983": " caśabdaḥ samuccayārthaḥ /",
    "T06pskvbhu:1984": " kāyo 'tra sendriyaṃ śarīram /",
    "T06pskvbhu:1985": " samantaṃ hi śarīraṃ vyāpyālayavijñānaṃ vartate /",
    "T06pskvbhu:1986": " ataḥ kāyapratibaddhavṛttitvāt tat kāye ālīnam iti kāyālīnam /",
    "T06pskvbhu:1987": " tadbhāvaḥ kāyālīnatā /",
    "T06pskvbhu:1988": " tāṃ kāyālīnatām upādāya gṛhītvālayavijñānatvam asya pratipattavyam //",
    "T06pskvbhu:1989": " na kevalam ālayavijñānam etad ucyate kiṃ tarhy ādānavijñānam apīti /",
    "T06pskvbhu:1990": " kiṃ kāraṇaṃ tad ādānavijñānam ity ucyate /",
    "T06pskvbhu:1991": " ataḥ kāraṇam āha -- kāyopādānatām upādāyeti /",
    "T06pskvbhu:1992": " ādīyate kā[p. 107]yo 'nenety ādānavijñānam ity ucyate /",
    "T06pskvbhu:1993": " cittena kāyasyopādānaṃ nānyeneti prasiddham //",
    "T06pskvbhu:1994": " tac ca yat pūrvasaṃskārahetukaṃ śukraśoṇitasammūrchitāvasthāyāṃ bhavam upādatte /",
    "T06pskvbhu:1995": " tad evā maraṇāt kāyopādātṛtveneṣyate /",
    "T06pskvbhu:1996": " na cakṣurādivijñānāni tatpṛṣṭhalabdhaṃ vā manovijñānam ,",
    "T06pskvbhu:1997": " teṣāṃ tata ūrdhvaṃ vartamānacakṣurādipratyayanimittatvāt /",
    "T06pskvbhu:1998": " na ca tatrānyan manovijñānaṃ saṃskārahetukam ,",
    "T06pskvbhu:1999": " tasya kuśalākuśalatvāt /",
    "T06pskvbhu:2000": " saṃskārahetukaṃ hy ekāntenāvyākṛtam ,",
    "T06pskvbhu:2001": " vipākatvāt /",
    "T06pskvbhu:2002": " vipākaś ca na vicchinnaḥ sandhīyate ,",
    "T06pskvbhu:2003": " cakṣurādivat /",
    "T06pskvbhu:2004": " na cālayavijñānād anyad ekāntenāvyākṛtajātīyam upalabhyate ,",
    "T06pskvbhu:2005": " yadvipākavijñānatvena parikalpyeta //",
    "T06pskvbhu:2006": " api ca pratiniyatāśrayapravṛttatvāt ṣaṇṇāṃ vijñānakāyānāṃ vicchedapravṛttatvāc ca na sarvasyāśrayasyopādānaṃ prasajyate /",
    "T06pskvbhu:2007": " tathā hi yena yenāśrayeṇa yad vijñānaṃ pravartate ,",
    "T06pskvbhu:2008": " sa eva tenopāttaḥ syāt ,",
    "T06pskvbhu:2009": " avaśiṣṭasyānupāttatvaṃ vijñānavirahitatvāt /",
    "T06pskvbhu:2010": " tathā cakṣurādivijñānaṃ vicchedena punaḥ punaḥ pravartata iti tadāśrayasya punaḥ punar upādānadoṣaprasaṅgaḥ /",
    "T06pskvbhu:2011": " tasmād ālayavijñānam eva pratisandhau kāyam upādatte ā maraṇāc [p. 108] ca samastakāyāśrayeṇa pravartata iti tad eva pratisandhibandhāt prabhṛty ā maraṇāt kāyam upādātta ity ādānavijñānam ity ucyate //",
    "T06pskvbhu:2012": " prādhānyena mana ālayavijñānālambanam iti /",
    "T06pskvbhu:2013": " kliṣṭaṃ hi mana ālayavijñānam ātmatvena nityam ālambate ,",
    "T06pskvbhu:2014": " ātmālambanair mohadṛṣṭimānasnehaiḥ samprayuktatvāt /",
    "T06pskvbhu:2015": " tac canityakālaṃ manyanātmakatvān manaḥ /",
    "T06pskvbhu:2016": " prādhānyena tad eva mana ucyate /",
    "T06pskvbhu:2017": " yat ṣaṇṇāṃ cakṣurādivijñānakāyānāṃ samanantaraniruddhaṃ vijñānaṃ mana ity uktam ,",
    "T06pskvbhu:2018": " tat ṣaṣṭhasya manovijñānasyāśrayaprasiddhyartham ,",
    "T06pskvbhu:2019": " na tu manyanākāratvāt /",
    "T06pskvbhu:2020": " ato na tasya prādhānyena manastvam /",
    "T06pskvbhu:2021": " tac caturbhiḥ kleśair nityaṃ samprayuktam ātmamohātmadṛṣṭyātmamānātmasnehaiḥ /",
    "T06pskvbhu:2022": " atra tv ātmagrahaṇaṃ na mohamātreṇa samprayujyate ,",
    "T06pskvbhu:2023": " kiṃ tarhy ātmani yo mohaḥ /",
    "T06pskvbhu:2024": " evaṃ yāvad ātmasnehe vaktavyam /",
    "T06pskvbhu:2025": " ādigrahaṇāt pañcabhiḥ sarvatragaiś ca sparśamanaskārādibhiḥ sadā samprayuktam /",
    "T06pskvbhu:2026": " tasyāpratītatvāc caittānām api caittaiḥ samprayogāc ca tatsvarūpanirdhāraṇārtham āha -- vijñānam iti //",
    "T06pskvbhu:2027": " ekajātīyam iti kliṣṭajātīyam ,",
    "T06pskvbhu:2028": " na kuśalam avyākṛtaṃ vā ,",
    "T06pskvbhu:2029": " [p. 109] nityam ātmamohādibhiś caturbhiḥ kleśaiḥ samprayuktatvāt //",
    "T06pskvbhu:2030": " santānānuvṛtti cety avicchedena vartata ity arthaḥ //",
    "T06pskvbhu:2031": " asyotsargasyāpavādam ārabhate -- arhattvāryamārganirodhasamāpattyavasthāṃ sthāpayitvā /",
    "T06pskvbhu:2032": " arhattvāvasthāyāṃ na pravartate ,",
    "T06pskvbhu:2033": " arhato niravaśeṣatraidhātukakliṣṭadharmaprahīṇatvāt /",
    "T06pskvbhu:2034": " āryamārgāvasthāyām api na pravartate ,",
    "T06pskvbhu:2035": " paramārthajñānasyātmadṛṣṭisamudācāreṇātyantavirodhāt /",
    "T06pskvbhu:2036": " tata ūrdhvam asyālayavijñānāt pravṛttiḥ ,",
    "T06pskvbhu:2037": " śaikṣasyāprahīṇatvāt /",
    "T06pskvbhu:2038": " nirodhasamāpattyavasthāyām api na pravartate /",
    "T06pskvbhu:2039": " asañjñisamāpattito nirodhasamāpatteḥ śāntataratvaṃ tadasamucāratvād eva veditavyam /",
    "T06pskvbhu:2040": " atra ca mano nirvacanata ālambanataḥ samprayogataḥ pravṛttikālataś ca nirdiṣṭaṃ veditavyam //",
    "T06pskvbhu:2041": " kenārthena rūpādiskandhā ity ucyante /",
    "T06pskvbhu:2042": " rāśyarthena /",
    "T06pskvbhu:2043": " rāśiḥ skandha iti paryāyaḥ /",
    "T06pskvbhu:2044": " etad uktaṃ bhavati -- rūparāśī rūpaskandhaḥ /",
    "T06pskvbhu:2045": " evaṃ yāvad vijñānarāśir vijñānaskandha iti /",
    "T06pskvbhu:2046": " yasmāt sūtre -- adhvasantānaprakāragatideśabhedabhinnānāṃ rūpādīnāṃ saṅkṣepasaṅgrahatām upādāya rūpādayaḥ skandhā uktāḥ /",
    "T06pskvbhu:2047": " yat kiñcid rūpam atītānāgatapratyutpannam ādhyātmikaṃ vā bāhyaṃ vā audarikaṃ vā sūkṣmaṃ vā hīnaṃ [p. 110] vā praṇītaṃ vā yad vā dūre yad vāntike",
    "T06pskvbhu:2048": " sarvam aikadhyam abhisaṅkṣipya rūpaskandha iti saṅkhyāṃ gacchatīty evaṃ yāvad vijñānam /",
    "T06pskvbhu:2049": " atītānāgatapratyutpannā ity adhvabhedena bhinnāḥ /",
    "T06pskvbhu:2050": " ādhyātmikā vā bāhyā veti santānabhedena ,",
    "T06pskvbhu:2051": " yasmād ādhyātmikāḥ svāsāntānikāḥ ,",
    "T06pskvbhu:2052": " bāhyās tato 'nye /",
    "T06pskvbhu:2053": " audārikā vā sūkṣmā veti prakārabhedena /",
    "T06pskvbhu:2054": " tatra rūpasyāpekṣikam audārikasūkṣmatvam /",
    "T06pskvbhu:2055": " sapratigham audārikam ,",
    "T06pskvbhu:2056": " apratighaṃ sūkṣmaṃ /",
    "T06pskvbhu:2057": " vedanāsañjñāsaṃskāravijñānāni tu pañcendriyāśrayotpannāny audārikāṇi ,",
    "T06pskvbhu:2058": " mānasāni sūkṣmāṇi /",
    "T06pskvbhu:2059": " hīnā vā praṇītā veti gatibhedena bhinnāḥ /",
    "T06pskvbhu:2060": " tathā hi hīnagatisaṅgṛhītā hīnāḥ praṇītagatisaṅgṛhītāḥ praṇītāḥ /",
    "T06pskvbhu:2061": " yad vā dūre yad vāntika iti deśabhedena bhinnāḥ /",
    "T06pskvbhu:2062": " vedanādīnāṃ tu dūrāntikatvam āśrayavaśena //",
    "T06pskvbhu:2063": " rūpādīnām iti rūpavedanāsañjñāsaṃskāravijñānānām /",
    "T06pskvbhu:2064": " saṅkṣepasaṅgrahatām upādāyety adhvasantānaprakāragatideśabhedabhinnānāṃ rūpavedanāsañjñāsaṃskāravijñānānāṃ pratyekaṃ saṅkṣepeṇa saṅgrahaḥ saṅkṣepasaṅgrahaḥ",
    "T06pskvbhu:2065": " tadbhāvaḥ saṅkṣepasaṅgrahatā /",
    "T06pskvbhu:2066": " tāṃ saṅkṣepasaṅgrahatām upādāya sūtre rāśyarthaḥ skandhārtho vijñāyate /",
    "T06pskvbhu:2067": " tathā hy uktam /",
    "T06pskvbhu:2068": " tat sarvam atītādikaṃ rūpam [p. 111] ekadhyam abhisaṅkṣipya rūpaskandha iti saṅkhyāṃ gacchatīti /",
    "T06pskvbhu:2069": " evaṃ yāvad vijñānam /",
    "T06pskvbhu:2070": " uktāḥ pañca skandhāḥ skandhārthaś ca //",
    "T06pskvbhu:2071": " sarvasaṃskārāḥ pañcaskandhasaṅgraheṇoktāḥ ,",
    "T06pskvbhu:2072": " sarvadharmāḥ saṃskṛtā asaṃskṛtāś cāyatanadhātusaṅgraheṇa /",
    "T06pskvbhu:2073": " tatra skandhanirdeśānantaram āyatanāni vaktavyāni /",
    "T06pskvbhu:2074": " kaś cāyatanārtha ity ata āha -- dvādaśāyatanānīti /",
    "T06pskvbhu:2075": " tāni punaḥ katamāni /",
    "T06pskvbhu:2076": " cakṣurāyatanaṃ rūpāyatanaṃ yāvad manaāyatanaṃ dharmāyatanaṃ ca iti /",
    "T06pskvbhu:2077": " cakṣurādīnāṃ pūrvavan nirdeśa iti /",
    "T06pskvbhu:2078": " rūpaskandhavibhāge yathā cakṣurādayaḥ svarūpato nirdiṣṭāḥ ,",
    "T06pskvbhu:2079": " tathehāpi svarūpato nirdeṣṭavyā iti /",
    "T06pskvbhu:2080": " tatra hy uktaṃ catvāri mahābhūtāny upādāya varṇaviṣayo rūpaprasādaś cakṣurindriyam iti /",
    "T06pskvbhu:2081": " evaṃ śabdagandharasaspraṣṭavyaviṣayā yathākramaṃ rūpātmakāḥ prasādāḥ śrotrādayaḥ /",
    "T06pskvbhu:2082": " rūpaśabdagandharasāyatanānāṃ ca pūrvavan nirdeśa iti sambadhyate /",
    "T06pskvbhu:2083": " pūrvaṃ hi nirdiṣṭaś cakṣuṣo viṣayo varṇaḥ saṃsthānaṃ vijñaptiś ca rūpam /",
    "T06pskvbhu:2084": " upāttānupāttobhayamahābhūtahetukaḥ śrotrasya viṣayaḥ śabda ityādi /",
    "T06pskvbhu:2085": " mahābhūtāni yaś [p. 112] ca spraṣṭavyasyaikadeśa uktaḥ ,",
    "T06pskvbhu:2086": " tat saha mahābhūtaiḥ spraṣṭavyāyatanam /",
    "T06pskvbhu:2087": " tat punaḥ ślakṣṇatvam ityādi //",
    "T06pskvbhu:2088": " manaāyatanaṃ yo vijñānaskandha iti /",
    "T06pskvbhu:2089": " aṣṭau vijñānāni vijñānaskandhaḥ -- ṣaḍ pravṛttivijñānāni ,",
    "T06pskvbhu:2090": " ālayavijñānaṃ ,",
    "T06pskvbhu:2091": " kliṣṭaṃ ca manaḥ /",
    "T06pskvbhu:2092": " āyatanavyavasthāyāṃ tu vijñānaskandha eva manaāyatanam ucyate //",
    "T06pskvbhu:2093": " punar aṣṭaprakāraṃ -- vedanāsañjñāsaṃskāraskandhā avijñaptiś cāsaṃskṛtāni ca catvāri /",
    "T06pskvbhu:2094": " tatra vedanāsañjñāsaṃskāraskandhā avijñaptiś ca skandhavibhaṅga evoktāḥ //",
    "T06pskvbhu:2095": " asaṃskṛtaṃ tu noktam ity atas tatprabhedabubhutsayā pṛcchati -- asaṃskṛtaṃ katamad iti /",
    "T06pskvbhu:2096": " yan na hetupratyayapratibaddhasvarūpam ,",
    "T06pskvbhu:2097": " tad asaṃskṛtam ucyate /",
    "T06pskvbhu:2098": " ākāśam apratisaṅkhyānirodhaḥ pratisaṅkhyānirodhas tathatā cety asaṃskṛtaprabhedapradarśanam /",
    "T06pskvbhu:2099": " ākāśaṃ katamad ity ākāśasvarūpāvabodhārthaṃ praśnaḥ /",
    "T06pskvbhu:2100": " yo rūpāvakāśa iti tatsvarūpanirdeśaḥ /",
    "T06pskvbhu:2101": " evam apratisaṅkhyānirodhādiṣv api pratyekaṃ vācyam /",
    "T06pskvbhu:2102": " sapratighaṃ rūpaṃ yatra pradeśe na pratihanyate ,",
    "T06pskvbhu:2103": " sa tasyāvakāśaḥ /",
    "T06pskvbhu:2104": " ato rūpiṇāṃ bhāvānām avakāśadānād ākāśam ity ucyate /",
    "T06pskvbhu:2105": " ākā[p. 113]śānantaram uddiṣṭatvāt tannirdeśānantaram evāpratisaṅkhyānirodhasvarūpāvabodhārthaṃ praśnaḥ -- apratisaṅkhyānirodhaḥ katama iti /",
    "T06pskvbhu:2106": " saṅkhyānaṃ tulanaṃ vicayaḥ prajñety anarthāntaram /",
    "T06pskvbhu:2107": " pratir vīpsārthaḥ /",
    "T06pskvbhu:2108": " etad uktaṃ bhavati -- duḥkhādīnām āryasatyānāṃ pratipratisaṅkhyānaṃ pratisaṅkhyā /",
    "T06pskvbhu:2109": " prajñāviśeṣa ity arthaḥ /",
    "T06pskvbhu:2110": " na pratisaṅkhyāpratisaṅkhyā /",
    "T06pskvbhu:2111": " kā punar asau /",
    "T06pskvbhu:2112": " pratyayavaikalyam /",
    "T06pskvbhu:2113": " etad uktaṃ bhavati -- pratyayavaikalyād anāgatānāṃ dharmāṇāṃ yo 'tyantam anutpādaḥ ,",
    "T06pskvbhu:2114": " so 'pratisaṅkhyānirodha iti /",
    "T06pskvbhu:2115": " yo nirodho na ca visaṃyoga ityādi praśnavyākaraṇam /",
    "T06pskvbhu:2116": " nirodhaśabdo hy atra pratisaṅkhyānirodhasamāpattyupapattyanityatānirodheṣv api vartata iti pratisaṅkhyānirodhavyavacchedārtham āha -- na ca visaṃyoga iti /",
    "T06pskvbhu:2117": " saṃyogo hy anāgatair dharmair bīje sati teṣām utpattidharmatām upādāya vyavasthāpyate /",
    "T06pskvbhu:2118": " tatpratipakṣeṇa svāśrayāt teṣāṃ bīje 'poddhṛte yo 'tyantam anutpādaḥ [*...(?)] pratilabdha iti so 'py apratisaṅkhyānirodhaḥ [p. 114] prāpnotīty ata āha -- sa punar yaḥ kleśapratipakṣeṇa vinā skandhānām atyantam anutpāda iti /",
    "T06pskvbhu:2119": " etad uktaṃ bhavati -- ayaṃ hi saty api kuśalākuśalāvyākṛtaskandhabījasadbhāvena vinā kleśapratipakṣeṇa labhyata iti pratisaṅkhyānirodha evāyam",
    "T06pskvbhu:2120": " nāpratisaṅkhyānirodhaḥ /",
    "T06pskvbhu:2121": " evaṃ sopadhiśeṣo nirupadhiśeṣaś ca nirvāṇadhātuḥ pratisaṅkhyānirodha ity uktaṃ bhavati /",
    "T06pskvbhu:2122": " kleśapratipakṣo 'trānāsravo mārgo 'bhipretaḥ /",
    "T06pskvbhu:2123": " atyantam anutpāda ity /",
    "T06pskvbhu:2124": " atyantagrahaṇam upapattisamāpattinirodhavyavacchedārtham /",
    "T06pskvbhu:2125": " sa hy anutpādo bhavati ,",
    "T06pskvbhu:2126": " na tv atyantam ,",
    "T06pskvbhu:2127": " punaś cittacaittotpādasadbhāvāt /",
    "T06pskvbhu:2128": " anutpāda ity anityatānirodhāt /",
    "T06pskvbhu:2129": " anityatānirodho hi vartamānasya ,",
    "T06pskvbhu:2130": " na ca vartamānasyānutpādo 'sti /",
    "T06pskvbhu:2131": " kiṃ tarhy anāgatasyaiveti /",
    "T06pskvbhu:2132": " tadyathaikarūpaprakāravyāsaktacakṣurvijñānasya yāni viṣayāntarāṇy utpattimanti rūpaprakārāntarāṇi ca /",
    "T06pskvbhu:2133": " tadālambanaiḥ pañcabhir vijñānakāyair na śakyam utpattum ,",
    "T06pskvbhu:2134": " vartamāneṣu samanantarapratyayābhāvāt ,",
    "T06pskvbhu:2135": " atīteṣv ālambanapratyayābhāvāt /",
    "T06pskvbhu:2136": " atas teṣām apra[p. 115]tisaṅkhyānirodhaḥ prāpyate //",
    "T06pskvbhu:2137": " pratisaṅkhyānirodhaḥ katama iti /",
    "T06pskvbhu:2138": " pratisaṅkhyānaṃ pratisaṅkhyā ,",
    "T06pskvbhu:2139": " ānantaryamārgasaṅgṛhītaḥ prajñāviśeṣa ity arthaḥ /",
    "T06pskvbhu:2140": " pratisaṅkhyayā prāpyo nirodho madhyapadalopāt /",
    "T06pskvbhu:2141": " yo nirodha iti /",
    "T06pskvbhu:2142": " sarvanirodhaprasaṅga ity āha -- sa ca visaṃyoga iti /",
    "T06pskvbhu:2143": " evaṃ hi śeṣebhyaś caturbhyo nirodhebhyo vyavacchinno bhavati ,",
    "T06pskvbhu:2144": " teṣām avisaṃyogātmakatvāt /",
    "T06pskvbhu:2145": " visaṃyogam eva nirūpayati -- sa punar yaḥ kleśapratipakṣeṇa skandhānām atyantam anutpāda iti /",
    "T06pskvbhu:2146": " ayaṃ hy āśrayo niravaśeṣatraidhātukakleśabījānusyūtaḥ pravartate /",
    "T06pskvbhu:2147": " tatra yasya yasya yo yo mārgakṣaṇaḥ pratipakṣaḥ ,",
    "T06pskvbhu:2148": " tasmin mārga utpanne sa āśrayakṣaṇas tatpraheyakleśabījānugatam anantarasyāśrayasya kṣaṇāntaram utpādayituṃ na śaknoti ,",
    "T06pskvbhu:2149": " tadutpattiviruddhapratyayasānnidhyāt /",
    "T06pskvbhu:2150": " kiṃ tarhi tatpraheyakleśabījavyāvṛttyātmakasyaiva kāraṇaṃ bhavati ,",
    "T06pskvbhu:2151": " tadutpattyanuguṇapratyayasadbhāvāt /",
    "T06pskvbhu:2152": " sa eva mārgakṣaṇas tatpraheyakleṣabījānugatasya kṣaṇāntarasyotpattaye viguṇaḥ pratyayaḥ ,",
    "T06pskvbhu:2153": " [p. 116] itarasyānuguṇo veditavyaḥ /",
    "T06pskvbhu:2154": " evaṃ yāvad bhāvanāheyasya mṛdumṛdoḥ kleśaprakārasya pratipakṣa utpanne sa āśrayo niravaśeṣatraidhātukadarśanabhāvanāprahātavyakleśabījavyāvṛttyātmakasyaiva kṣaṇāntarasya kāraṇībhavati /",
    "T06pskvbhu:2155": " evaṃ yasya yasya kleśasyāśrayāpravṛttito bījam uddhṛtaṃ bhavati ,",
    "T06pskvbhu:2156": " tasya tasya tatsamprayuktānāṃ ca dharmāṇāṃ kleśapratipakṣeṇātyantam anutpādaḥ prāpto bhavati /",
    "T06pskvbhu:2157": " sa capratisaṅkhyānirodho visaṃyogaś cety ucyate //",
    "T06pskvbhu:2158": " pratisaṅkhyānirodhād anantaraṃ tathatoddiṣṭety atas tannirdeśānantaraṃ tathatāvabodhārthaṃ praśnaḥ -- tathatā katameti /",
    "T06pskvbhu:2159": " yā dharmāṇāṃ dharmatā dharmanairātmyam iti tannirdeśaḥ /",
    "T06pskvbhu:2160": " ananyathātvena tathatā /",
    "T06pskvbhu:2161": " dharmāṇām iti rūpavedanāsañjñāsaṃskāravijñānānām /",
    "T06pskvbhu:2162": " dharmāṇāṃ bhāvo dharmatā ,",
    "T06pskvbhu:2163": " yāthātmyaṃ bhūtaprakarṣaḥ /",
    "T06pskvbhu:2164": " dharmāṇāṃ kāryānityatādayo 'pi dharmatā vidyanta ity ata āha -- dharmanairātmyam iti /",
    "T06pskvbhu:2165": " dharmā hi yena rūpeṇa jñānābhidhānayor viṣayībhavanti ,",
    "T06pskvbhu:2166": " tat teṣām ātmā /",
    "T06pskvbhu:2167": " tasmād ātmano nirgatā atatsvabhāvatvād iti nirātmānaḥ /",
    "T06pskvbhu:2168": " tadbhāvo dharmanairātmyam /",
    "T06pskvbhu:2169": " tat punar bhāvānāṃ kalpitasvabhāvaśūnyatā /",
    "T06pskvbhu:2170": " atra tu vicāryamāṇe bahu vakta[p. 117]vyaṃ jāyata ity alaṃ prasaṅgena ,",
    "T06pskvbhu:2171": " prastutam evārabhyate //",
    "T06pskvbhu:2172": " kenārthenāyatanāni /",
    "T06pskvbhu:2173": " āyatanaśabdo hi cakṣurādiṣu parasparavibhinnarūpeṣv aviśeṣeṇa pravartata ity atas teṣu tena sāmānyam artham upādāya pravartitavyam ,",
    "T06pskvbhu:2174": " sa ca na vijñāyata iti praśnaḥ -- kenārthenāyatananīti /",
    "T06pskvbhu:2175": " vijñānāyadvārārtheneti /",
    "T06pskvbhu:2176": " āya ucyata āgamaḥ /",
    "T06pskvbhu:2177": " vijñānānām utpattir ātmalābhaḥ /",
    "T06pskvbhu:2178": " vijñānāyasya dvāraṃ hetuḥ kāraṇaṃ nimittaṃ vijñānāyadvāram /",
    "T06pskvbhu:2179": " etad uktaṃ bhavati -- vijñānotpattikāraṇārthenāyatanānīti /",
    "T06pskvbhu:2180": " kathaṃ punar etad vijñāyate /",
    "T06pskvbhu:2181": " nirvacanāt -- cittacaittānām āyaṃ tanvanti vistṛṇvantīty āyatanāni /",
    "T06pskvbhu:2182": " ātmalābhaṃ prabandhena sthāpayantīty arthaḥ /",
    "T06pskvbhu:2183": " tatra cakṣū rūpāṇi ca sasamprayogasya cakṣurvijñānasyāyadvāram /",
    "T06pskvbhu:2184": " evaṃ yāvan mano dharmāś ca sasamprayogasya manovijñānasyāyadvāram //",
    "T06pskvbhu:2185": " āyatanānantaraṃ dhātavaḥ prabhedataḥ svarūpataś ca vaktavyā ity ataḥ prabhedadarśanārtham āha -- aṣṭādaśa dhātava iti /",
    "T06pskvbhu:2186": " teṣām eva svarūpapradarśanārtham āha -- cakṣurdhātū rūpadhātuś cakṣurvijñānadhātur evaṃ yāvan manodhātur dharmadhātur manovijñānadhātur iti",
    "T06pskvbhu:2187": " atra hi rūpaskandhavibhāge yāni cakṣuḥśrotraghrāṇarasanasparśanāni pañcendriyāṇy uktāni pañca ca rūpaśabdagandharasasparśāḥ teṣāṃ viṣayatvena",
    "T06pskvbhu:2188": " āyatana[p. 118]vyavasthāyāṃ tāny eva pañcendriyāṇi cakṣurādyāyatanatvenoktāni rūpādayaś ca viṣayārūpādyāyatanatvena /",
    "T06pskvbhu:2189": " dhātuvyavasthāyāṃ ta eva cakṣurdhātur yāvat kāyadhātuḥ ,",
    "T06pskvbhu:2190": " rūpadhātur yāvat spraṣṭavyadhātur ity uktam ity ata āha -- tatra cakṣurādidhātavo rūpādidhātavaś ca yathāyatanānīti /",
    "T06pskvbhu:2191": " dharmadhātus tu yad eva dharmāyatanaṃ vedanādayas trayaḥ skandhā avijñaptir asaṃskṛtacatuṣṭayaṃ ca /",
    "T06pskvbhu:2192": " āyatanavyavasthāyāṃ vijñānaskandha eva manaāyatanam /",
    "T06pskvbhu:2193": " na punar evaṃ dhātuvyavasthāyāṃ manaāyatanam eva manodhātuḥ ,",
    "T06pskvbhu:2194": " kiṃ tarhi manaāyatanaṃ dhātuvyavasthāyāṃ sapta cittadhātavaḥ /",
    "T06pskvbhu:2195": " ata āha -- ṣaḍ vijñānadhātava ityādi /",
    "T06pskvbhu:2196": " cakṣurādisanniśritā iti cakṣuḥśrotraghrāṇarasanakāyamanaḥsanniśritāḥ /",
    "T06pskvbhu:2197": " rūpādyālambanā iti rūpaśabdagandharasasparśadharmālambanāḥ /",
    "T06pskvbhu:2198": " vijñaptaya iti vijñānāni /",
    "T06pskvbhu:2199": " tatra cakṣurāśrayaṃ rūpālambanaṃ cakṣurvijñānaṃ cakṣurvijñānadhātuḥ /",
    "T06pskvbhu:2200": " evaṃ śrotraghrāṇarasanasparśanamanaāśrayāṇi śabdagandharasasparśadharmālambanāni yathākramaṃ śrotraghrāṇajihvākāyamanovijñānāni śrotraghrāṇajihvākāyamanovijñānadhātavaḥ",
    "T06pskvbhu:2201": " manodhātuḥ punaḥ ṣaḍvijñānavyatirikto na vidyate ,",
    "T06pskvbhu:2202": " kiṃ tarhi ta eva ṣaḍvijñānadhātavo 'nantaraniruddhā manodhātur ity ucyate /",
    "T06pskvbhu:2203": " nanv evaṃ saptadaśa dhātavaḥ prāpnuvanti dvādaśa vā ,",
    "T06pskvbhu:2204": " manodhātoḥ ṣaṇṇāṃ ca vijñānadhātūnām itaretarāntarbhāvāt /",
    "T06pskvbhu:2205": " na prāpnuvanti ,",
    "T06pskvbhu:2206": " yasmāt ṣaṣṭhavijñānāśrayaparidīpanārtham aṣṭādaśadhātuvyavasthānam /",
    "T06pskvbhu:2207": " e[p. 119]vam ity anantaroktaprakārapradarśanam /",
    "T06pskvbhu:2208": " yo rūpaskandha ity ekādaśadravyako hi rūpaskandha uktaḥ /",
    "T06pskvbhu:2209": " tatra pañcendriyāṇi cakṣurādīni pañca viṣayā rūpādaya āyatanavyavasthāyāṃ daśāyatanāni ,",
    "T06pskvbhu:2210": " dhātuvyavasthāyāṃ daśa dhātavaḥ /",
    "T06pskvbhu:2211": " dharmāyatanaikadeśo dharmadhātvekadeśaś cāvijñaptyākhyaḥ /",
    "T06pskvbhu:2212": " yo vijñānaskandhaḥ sa manaāyatanaṃ cittadhātavaś ca sapta ,",
    "T06pskvbhu:2213": " cakṣurvijñānadhātur yāvan manovijñānadhātur iti /",
    "T06pskvbhu:2214": " ye 'nye rūpaskandhād vijñānaskandhāc ca trayo vedanāsañjñāsaṃskārākhyāḥ skandhā rūpaskandhapradeśaś cāvijñaptyākhyaḥ ,",
    "T06pskvbhu:2215": " te dharmāyatanaṃ dharmadhātuś ca sahāsaṃskṛtenākāśādinā //",
    "T06pskvbhu:2216": " kenārthena dhātava ity āyatanārthavat vistareṇa vācyam /",
    "T06pskvbhu:2217": " nirvyāpārasvalakṣaṇadhāraṇārtheneti /",
    "T06pskvbhu:2218": " nirvyāpāraṃ svalakṣaṇaṃ dhārayantīti dhātavaḥ /",
    "T06pskvbhu:2219": " na hi kṣaṇikānāṃ vyāpāraḥ sambhavatīti pūrvam evoktam //",
    "T06pskvbhu:2220": " ya eva dharmāḥ skandhā iti deśitāḥ ,",
    "T06pskvbhu:2221": " ta eva punar āyatanatvena dhātutvena cety ataḥ pṛcchati -- kimarthaṃ skandhādideśaneti /",
    "T06pskvbhu:2222": " sarvā hi deśanā bhagavatāṃ buddhānāṃ saprayojanā sattvārthapravṛttatvāt kleśapratipakṣeṇa ca /",
    "T06pskvbhu:2223": " na cātra prayojanaṃ vijñāyate -- punaḥ punas teṣām eva dharmāṇām anyenānyena ca prakāreṇa deśanā iti kimarthaṃ skandhādideśaneti prayojanaṃ vaktavyam ity ata āha -- trividhātmagrāhapratipakṣeṇeti /",
    "T06pskvbhu:2224": " [p. 120] tatra navijñāyate katamas trividha ātmagrāhaḥ katamasya vā pratipakṣeṇa katamā deśanety ata āha -- yathākramaṃ trividha ātmagrāha ekatvagrāho bhoktṛtvagrāhaḥ kartṛtvagrāhaś ca /",
    "T06pskvbhu:2225": " tatra yathākramam iti skandhadeśanaikatvagrāhapratipakṣeṇa ,",
    "T06pskvbhu:2226": " āyatanadeśanā bhokṛtvagrāhapratipakṣeṇa ,",
    "T06pskvbhu:2227": " dhātudeśanā kartṛtvagrāhapratipakṣeṇeti /",
    "T06pskvbhu:2228": " sarve hy ātmavādina evaṃ pratipannāḥ -- ya eva paśyati ,",
    "T06pskvbhu:2229": " sa eva śṛṇoti jighraty āsvādayatispṛśati ceti /",
    "T06pskvbhu:2230": " tatra ya eva vedayate ,",
    "T06pskvbhu:2231": " sa eva cetayate sañjānīte vijānātīti /",
    "T06pskvbhu:2232": " na hi sattvātmabhāva evaṃ skandhavyatirikto 'nyaḥ kaścid ekavyavasthitarūpo vidyate ,",
    "T06pskvbhu:2233": " tatsvarūpakāryānupalabdheḥ /",
    "T06pskvbhu:2234": " na cakṣurvyatirekeṇānyo draṣṭā vidyate /",
    "T06pskvbhu:2235": " cakṣur eva hi darśanākhyasya vijñānasyāsādhāraṇaṃ kāraṇam āśrayaś ceti draṣṭṛtvenopacaryate /",
    "T06pskvbhu:2236": " evaṃ pratyekaṃ śrotrādiṣu vaktavyam /",
    "T06pskvbhu:2237": " evaṃ vedanānubhavātmakatvāt vedayate /",
    "T06pskvbhu:2238": " sañjñaiva nimittodgrahaṇātmikatvāt sañjānīte ,",
    "T06pskvbhu:2239": " nānya ity evaṃ sarvatra vācyam /",
    "T06pskvbhu:2240": " tasmān nātmabhāvaḥ sattvānāṃ pañcaskandhātmakatvād ekavastvātmakaḥ /",
    "T06pskvbhu:2241": " na ca skandhavyatirikto 'tra eko vidyate /",
    "T06pskvbhu:2242": " ekatvagrāhe vyāvartite skandhadeśanayā yas tatraikatvagrāhapūrvaka ātmagrāhaḥ ,",
    "T06pskvbhu:2243": " asāv api vyāvartita evety ata ekatvagrāhapūrvātmagrāhapratipakṣeṇa skandhadeśanā /",
    "T06pskvbhu:2244": " e[p. 121]katvagrāhas tu kāraṇe kāryopacāraṃ kṛtvātmagrāha ity uktaḥ /",
    "T06pskvbhu:2245": " bhoktṛgrāhaḥ punaḥ sarvavādināṃ yaḥ śubhāśubhasya karmaṇa iṣṭāniṣṭaṃ sukhaduḥkhavedanāprabhāvitaṃ phalam upabhuṅkte rūpaśabdādīṃś ca viṣayān",
    "T06pskvbhu:2246": " sa ātmeti /",
    "T06pskvbhu:2247": " asyātmagrāhasya pratipakṣeṇāyatanadeśanā /",
    "T06pskvbhu:2248": " śubhāśubhakarmaphalasya rūpādīnāṃ ca viṣayāṇām upabhuktir upalabdhiḥ /",
    "T06pskvbhu:2249": " tāṃ yaḥ karoti ,",
    "T06pskvbhu:2250": " sa karmaphalasya rūpādīnāṃ copabhoktā /",
    "T06pskvbhu:2251": " tāṃ ṣaṭprakārām upalabdhim āyatanāny eva kurvanti ,",
    "T06pskvbhu:2252": " nānyaḥ /",
    "T06pskvbhu:2253": " ata eva cakṣurādayo rūpādayaś ca vijñānāyadvārārthenāyatanānīty ucyante /",
    "T06pskvbhu:2254": " tasmān nāsti kaścid anyaś cakṣurādivyatirekeṇa karmaphalasya viṣayāṇāṃ copabhoktety evam āyatanadeśanā bhoktṛtvagrāhapratipakṣeṇeti /",
    "T06pskvbhu:2255": " kartṛtvagrāhaḥ punar yaḥ śubhāśubhānāṃ karmaṇāṃ kartā valganāsphoṭanādīnāṃ ca ,",
    "T06pskvbhu:2256": " sa ātmā /",
    "T06pskvbhu:2257": " asyātmagrāhasya pratipakṣeṇa dhātudeśanā /",
    "T06pskvbhu:2258": " tathā hi nirvyāpārasvalakṣaṇadhāraṇārthena dhātava uktāḥ /",
    "T06pskvbhu:2259": " evaṃ kāraṇaṃ sattāmātreṇa kāryotpattiṃ prati vyāpriyate ,",
    "T06pskvbhu:2260": " kāryaṃ ca sattāmātreṇaiva kāraṇam apekṣate /",
    "T06pskvbhu:2261": " na ca kāryakāraṇasvarūpavyatirekeṇānyā kriyāsti ,",
    "T06pskvbhu:2262": " tat pūrvam eva pratipāditam /",
    "T06pskvbhu:2263": " kriyām antareṇa ca kutaḥ kartā /",
    "T06pskvbhu:2264": " tasmāt kartṛtvagrāhapratipakṣeṇa dhātudeśaneti //",
    "T06pskvbhu:2265": " [p. 122] idānīṃ dharmapravicayānugrahārthaṃ ya eva skandhāyatanadhātutvena dharmā nirdiṣṭāḥ ,",
    "T06pskvbhu:2266": " teṣām eva prakārāś cintyante /",
    "T06pskvbhu:2267": " tatra dhātuṣu rūpacittayor vibhaktatvena vistarāpadeśāt sāsravaprakārādīnāṃ sukhagamyo nirdeśa iti dhātūn evārabhya cintyate ,",
    "T06pskvbhu:2268": " na skandhāyatanānity ata evāha -- aṣṭādaśānāṃ dhātūnāṃ kati rūpiṇa ityādi /",
    "T06pskvbhu:2269": " rūpaṇaṃ rūpaṃ tad eṣām astīti rūpiṇaḥ /",
    "T06pskvbhu:2270": " āśrayāśritaṃ rūpaṃ vā yathāsambhavam eṣām astīti rūpiṇaḥ /",
    "T06pskvbhu:2271": " na ca cakṣurādivijñāneṣu prasaṅgaḥ ,",
    "T06pskvbhu:2272": " cakṣurādīnām ādhāratvena teṣām anāśrayatvāt /",
    "T06pskvbhu:2273": " ye rūpaskandhasvabhāvā iti /",
    "T06pskvbhu:2274": " te punaḥ daśa dhātavaḥ /",
    "T06pskvbhu:2275": " cakṣurdhātur yāvat kāyadhātuḥ ,",
    "T06pskvbhu:2276": " rūpadhātur yāvat spraṣṭavyadhātuḥ /",
    "T06pskvbhu:2277": " avijñaptirūpe saty api na dharmadhāto rūpitvaprasaṅgas tasyāśrayāśritarūpābhāvād rūpaṇābhāvādrūpaskandhāsaṅgrahāc ca //",
    "T06pskvbhu:2278": " katy arūpiṇaḥ /",
    "T06pskvbhu:2279": " śeṣāḥ /",
    "T06pskvbhu:2280": " rūpiviparyayeṇa ye /",
    "T06pskvbhu:2281": " te punar aṣṭau -- sapta cittadhātavo dharmadhātuś ca /",
    "T06pskvbhu:2282": " kati sanidarśanā iti /",
    "T06pskvbhu:2283": " aṣṭādaśānāṃ dhātūnām iti prakṛtatvāt sambadhyate /",
    "T06pskvbhu:2284": " eko rūpadhātur iti /",
    "T06pskvbhu:2285": " idam ihāmutreti ayam eva vyapa[p. 123]deśo nidarśanam /",
    "T06pskvbhu:2286": " tena saha vartata iti sanidarśanaḥ ,",
    "T06pskvbhu:2287": " sālambanavat /",
    "T06pskvbhu:2288": " idam eva nidarśanārthaṃ prabhāvayann āha -- deśanidarśaneneti /",
    "T06pskvbhu:2289": " tasmiṃs tasmin deśe nidarśyate 'neneti deśanidarśanam /",
    "T06pskvbhu:2290": " ekasyaiva rūpadhātoḥ sanidarśanatvena parigrahāt śeṣāḥ saptadaśa ,",
    "T06pskvbhu:2291": " cakṣurādidhātavaḥ pañca śabdādidhātavaś catvāro dharmadhātur ekaḥ sapta cittadhātavaḥ ,",
    "T06pskvbhu:2292": " anidarśanā iti siddham //",
    "T06pskvbhu:2293": " kati sapratighāḥ /",
    "T06pskvbhu:2294": " aṣṭādaśānāṃ dhātūnāṃ prakṛtatvāt sarvatra sambadhyate /",
    "T06pskvbhu:2295": " dharmadhātāv apy avijñaptirūpasadbhāvād asti rūpivyapadeśa iti daśety āha /",
    "T06pskvbhu:2296": " arūpivyavacchedārthaṃ rūpigrahaṇam /",
    "T06pskvbhu:2297": " te punaś cakṣurādīndriyadhātavaḥ pañca tadviṣayā rūpādidhātavaś ca pañca /",
    "T06pskvbhu:2298": " pratighātaḥ pratighaḥ /",
    "T06pskvbhu:2299": " tena saha vartanta iti sapratighāḥ /",
    "T06pskvbhu:2300": " pratighātas triprakāro viṣayālambanāvaraṇapratighātabhedāt /",
    "T06pskvbhu:2301": " iha tv āvaraṇapratighātenaiva sapratighatvam iṣṭam iti pratipādayann āha -- yatra yaś ca pratihanyata iti /",
    "T06pskvbhu:2302": " āvaraṇapratighāto hi svadeśe parasyotpattipratibandhaḥ /",
    "T06pskvbhu:2303": " evaṃ ca yenānyasya svadeśa utpattiḥ pratibadhyate yasya ca pratibadhyate ,",
    "T06pskvbhu:2304": " tadubha[p. 124]yam api sapratigham iti jñāpitaṃ bhavati /",
    "T06pskvbhu:2305": " etena ca daśa rūpiṇo dhātavaḥ parasparasya svadeśa utpattiṃ pratibadhnantīty āvaraṇapratighātena sapratighāḥ ,",
    "T06pskvbhu:2306": " śeṣāḥ sapta cittadhātavo dharmadhātuś cāpratighā iti siddham //",
    "T06pskvbhu:2307": " kati sāsravāḥ /",
    "T06pskvbhu:2308": " dhātūnām iti prakṛtam /",
    "T06pskvbhu:2309": " pañcadaśa trayāṇāṃ ca paścimānāṃ bhāga iti /",
    "T06pskvbhu:2310": " cakṣurādayaḥ pañcendriyadhātavo rūpādayaḥ pañca viṣayadhātavaḥ pañca cakṣurādivijñānadhātavaś ca - ete pañcadaśa ekāntena sāsravā eva /",
    "T06pskvbhu:2311": " ādyā api trayo vidyante cakṣūrūpacakṣurvijñānadhātava ity ata āha -- paścimānām iti /",
    "T06pskvbhu:2312": " paścimās trayo manodhātur dharmadhātur manovijñānadhātuś ca /",
    "T06pskvbhu:2313": " teṣām api bhāgo 'ṃśaḥ sāsravaḥ ,",
    "T06pskvbhu:2314": " na tu cakṣurādivat sarva eva sāsravāḥ /",
    "T06pskvbhu:2315": " teṣāṃ punar yo na mārgasatyāsaṃskṛtasvabhāvo bhāgaḥ ,",
    "T06pskvbhu:2316": " sa eva sāsravaḥ /",
    "T06pskvbhu:2317": " sāsravaiḥ saha vartanta iti sāsravāḥ /",
    "T06pskvbhu:2318": " ata evāha -- teṣu kleśotpattita iti /",
    "T06pskvbhu:2319": " teṣu yasmāt kleśā utpadyante ,",
    "T06pskvbhu:2320": " te sāsravā iti /",
    "T06pskvbhu:2321": " cakṣurādivijñānānām avikalpakatvāt kathaṃ rūpādiṣu kleśotpattiḥ /",
    "T06pskvbhu:2322": " nocyate cakṣurādivijñānair eva saha rūpādiṣu kleśā utpadyanta iti ,",
    "T06pskvbhu:2323": " kiṃ tarhi pratyakṣagocaratām upādāya [p. 125] rūpādiṣu kleśotpattir ucyate /",
    "T06pskvbhu:2324": " tathā hi cakṣuś ca pratītya rūpāṇi ca pratītya cakṣurvijñānam utpadyate ,",
    "T06pskvbhu:2325": " cakṣurvijñānānubhūtāni rūpāṇi manovijñānena vikalpyante ,",
    "T06pskvbhu:2326": " vikalpāc ca kleśā utpadyante iti /",
    "T06pskvbhu:2327": " evaṃ śeṣeṣv api vācyam //",
    "T06pskvbhu:2328": " katy anāsravāḥ /",
    "T06pskvbhu:2329": " trayāṇāṃ paścimānāṃ bhāgaḥ /",
    "T06pskvbhu:2330": " manodharmamanovijñānadhātūnāṃ yo mārgasatyāsaṃskṛtasaṅgṛhītaḥ pradeśaḥ ,",
    "T06pskvbhu:2331": " so 'nāsrava iti //",
    "T06pskvbhu:2332": " kati kāmapratisaṃyuktāḥ /",
    "T06pskvbhu:2333": " aṣṭādaśānāṃ dhātūnām iti sambadhyate /",
    "T06pskvbhu:2334": " pañca rūpādayo viṣayāḥ kāmyanta iti kāmāḥ /",
    "T06pskvbhu:2335": " tatpradhāno dhātuḥ kāmadhātuḥ /",
    "T06pskvbhu:2336": " tatpratisaṃyuktāḥ kāmapratisaṃyuktā ity ucyante /",
    "T06pskvbhu:2337": " athavā kāmadhātupratisaṃyuktā iti vaktavye dhātuśabdalopāt kāmapratisaṃyuktā ity uktāḥ /",
    "T06pskvbhu:2338": " kāmapratisaṃyuktāḥ kāmadhātusaṅgṛhītāḥ kāmadhātusvabhāvā ity arthaḥ /",
    "T06pskvbhu:2339": " tathā yatra kāmatṛṣṇāsamudācāraḥ ,",
    "T06pskvbhu:2340": " tat sarvaṃ kāmadhātusaṅgṛhītam /",
    "T06pskvbhu:2341": " te punaḥ sarve -- ṣaḍ indriyadhātavaḥ ṣaḍ viṣayadhātavaḥ ṣaḍ vijñānadhātavaś ca //",
    "T06pskvbhu:2342": " kati rūpapratisaṃyuktāḥ /",
    "T06pskvbhu:2343": " caturdaśa /",
    "T06pskvbhu:2344": " tatra ṣaḍ cakṣuḥśrotraghrāṇajihvākāyamanaindriyadhātavaḥ ,",
    "T06pskvbhu:2345": " catvāro viṣayadhātavaḥ ,",
    "T06pskvbhu:2346": " tadviṣayavijñāna[p. 126]dhātavaś catvāraḥ -- ete caturdaśa rūpadhātupratisaṃyuktāḥ /",
    "T06pskvbhu:2347": " kim punaḥ kāraṇaṃ gandharasayo rūpadhātau na bhāvas tadvijñānayoś ca /",
    "T06pskvbhu:2348": " gandharasau hy ekāntena kavaḍīkārāhārasvabhāvāv eva ,",
    "T06pskvbhu:2349": " na tu sparśavedanāhārasvabhāvau /",
    "T06pskvbhu:2350": " api ca kavaḍīkārāhāravītarāgāś ca rūpadhātāv upapadyante ,",
    "T06pskvbhu:2351": " yadvītarāgāś ca yatropapadyante ,",
    "T06pskvbhu:2352": " tatra tasyābhāvaḥ ,",
    "T06pskvbhu:2353": " tadyathā rūpavītarāgāṇām ārūpyāpattau cakṣurādīnām ,",
    "T06pskvbhu:2354": " viṣayābhāvāc ca gandharasavijñānayor apy abhāvaḥ //",
    "T06pskvbhu:2355": " katy ārūpyapratisaṃyuktāḥ /",
    "T06pskvbhu:2356": " paścimās trayaḥ /",
    "T06pskvbhu:2357": " manodhātur dharmadhātur manovijñānadhātuś ca /",
    "T06pskvbhu:2358": " rūpavītarāgā hy ārūpyadhātāv utpadyante /",
    "T06pskvbhu:2359": " atas tatra daśa rūpasvabhāvā dhātavas tadāśrayālambanāś ca pañca vijñānadhātavo na santi //",
    "T06pskvbhu:2360": " katy apratisaṃyuktāḥ /",
    "T06pskvbhu:2361": " ye 'nāsravāḥ /",
    "T06pskvbhu:2362": " ye kāmarūpārūpyatṛṣṇābhir nālambyante /",
    "T06pskvbhu:2363": " dhātutrayaviyuktatvād apratisaṃyuktāḥ /",
    "T06pskvbhu:2364": " ye mārgasatyāsaṃskṛtasvabhāvā manodharmamanovijñānadhātavas te 'nāsravāḥ //",
    "T06pskvbhu:2365": " kati kuśalāḥ ,",
    "T06pskvbhu:2366": " katy akuśalāḥ ,",
    "T06pskvbhu:2367": " katy avyākṛtāḥ ,",
    "T06pskvbhu:2368": " aṣṭā[p. 127]daśānāṃ dhātūnām iti prakṛtatvāt sambadhyate /",
    "T06pskvbhu:2369": " tatra kutsitāc chalitam iti kuśalam ,",
    "T06pskvbhu:2370": " gatam ity arthaḥ /",
    "T06pskvbhu:2371": " kuśeti vā prajñāparyāyaḥ /",
    "T06pskvbhu:2372": " lā ādāne /",
    "T06pskvbhu:2373": " prajñāparigṛhītāḥ prajñāparigrāhakā vā kuśalāḥ /",
    "T06pskvbhu:2374": " kutsitena vākāreṇa śerata iti kuśāḥ ,",
    "T06pskvbhu:2375": " chedakā vedhakāś ceti /",
    "T06pskvbhu:2376": " lā ādāne /",
    "T06pskvbhu:2377": " yaś chedanavedhanaparihāreṇa kuśān ādatte ,",
    "T06pskvbhu:2378": " sa kuśala ity ucyate /",
    "T06pskvbhu:2379": " evam anyo 'pi yasyāṃ kriyāyāṃ praśaṃsām arhati ,",
    "T06pskvbhu:2380": " sa kuśalas tatrocyate /",
    "T06pskvbhu:2381": " etenākuśalaṃ vyākhyātam /",
    "T06pskvbhu:2382": " kuśalākuśalabhāvenāvyākaraṇād avyākṛtāḥ /",
    "T06pskvbhu:2383": " daśa trividhā iti -- kuśalā apy akuśalā apy avyākṛtā api /",
    "T06pskvbhu:2384": " te tu na vijñāyanta aṣṭādaśānāṃ dhātūnāṃ katame daśety āha -- saptacittadhātavor rūpaśabdadharmadhātavaś ceti /",
    "T06pskvbhu:2385": " atra cittadhātūnāṃ samprayogataḥ kuśalākuśalatvam ,",
    "T06pskvbhu:2386": " na svataḥ ,",
    "T06pskvbhu:2387": " kuśalākuśalamūlānāṃ ceti /",
    "T06pskvbhu:2388": " tatra sapta cittadhātavo 'lobhādveṣāmohasamprayuktāḥ kuśalāḥ /",
    "T06pskvbhu:2389": " lobhadveṣamohasamprayuktā akuśalāḥ /",
    "T06pskvbhu:2390": " anya avyākṛtāḥ /",
    "T06pskvbhu:2391": " rūpaśabdadhātū kuśalākuśalacittasamutthāpitau kuśalākuśalau kāyavāgvijñaptisaṅgṛhītau /",
    "T06pskvbhu:2392": " ato 'nyāv avyākṛtau /",
    "T06pskvbhu:2393": " dharmadhātur alobhādisvabhāvasamprayuktasamutthaḥ pratisaṅkhyānirodhas tathatā ca kuśalaḥ /",
    "T06pskvbhu:2394": " lobhādisvabhāvasamprayuktasamuttho 'kuśalaḥ /",
    "T06pskvbhu:2395": " tato [p. 128] 'nyo 'vyākṛtaḥ /",
    "T06pskvbhu:2396": " aṣṭāv avyākṛtāḥ -- gandharasasparśāḥ pañca cakṣurādayaḥ /",
    "T06pskvbhu:2397": " ete hy avyākṛtā eva paramārthasvabhāvasamprayogasamutthānataḥ kuśalākuśalatvābhāvāt //",
    "T06pskvbhu:2398": " katy ādhyātmikāḥ /",
    "T06pskvbhu:2399": " aṣṭādaśānāṃ dhātūnām iti sambadhyate /",
    "T06pskvbhu:2400": " dvādaśa /",
    "T06pskvbhu:2401": " te tu na prajñāyante katamedvādaśety āha -- rūpaśabdagandharasaspraṣṭavyadharmadhātūn sthāpayitveti /",
    "T06pskvbhu:2402": " śeṣāḥ ṣaḍ indriyadhātavaḥ ṣaḍ vijñānadhātava ity ete dvādaśādhyātmikāḥ //",
    "T06pskvbhu:2403": " kati dhātavo bāhyāḥ /",
    "T06pskvbhu:2404": " ṣaṭ /",
    "T06pskvbhu:2405": " te tu na vijñāyanta ity ata āha -- ye sthāpitāḥ /",
    "T06pskvbhu:2406": " ete bāhyā iti boddhavyāḥ /",
    "T06pskvbhu:2407": " ke ca sthāpitāḥ /",
    "T06pskvbhu:2408": " rūpaśabdagandharasaspraṣṭavyadharmadhātavaḥ /",
    "T06pskvbhu:2409": " adhy ātmānam adhyātmam /",
    "T06pskvbhu:2410": " adhyātmam evādhyātmikam /",
    "T06pskvbhu:2411": " ātmany asati katham ādhyātmikaṃ bāhyaṃ vā bhavati /",
    "T06pskvbhu:2412": " na hi śīle 'saty adhiśīlaṃ śikṣā yujyate /",
    "T06pskvbhu:2413": " ahaṅkārasanniśritatvāc cittam ātmety upacaryate /",
    "T06pskvbhu:2414": " ahaṅkārasanniśrayo hy ātmavādibhir ātmety abhidhīyate /",
    "T06pskvbhu:2415": " tathā hy ātmaguṇatvenātmaviṣayatvena cāhaṅkāraṃ pratipannāḥ /",
    "T06pskvbhu:2416": " ahaṅkāraś ca cittasanniśritas tadvyatiriktātmābhāvāt /",
    "T06pskvbhu:2417": " āhito 'haṃmāna etasminn ity ātmā /",
    "T06pskvbhu:2418": " cittam eva caittānām āśraya iti cittam evātmatvenopacaryate /",
    "T06pskvbhu:2419": " kathaṃ [p. 129] punar etad gamyate 'trātmatvena cittam abhipretam iti /",
    "T06pskvbhu:2420": " uktaṃ hi bhagavatā -- ātmanā hi sudāntena svargaṃ prāpnoti paṇḍita iti /",
    "T06pskvbhu:2421": " cittasya cānyatra damanam uktam -- cittasya damanaṃ sādhu ,",
    "T06pskvbhu:2422": " cittaṃ dāntaṃ sukhāvaham iti /",
    "T06pskvbhu:2423": " atra hi cittasya damanaṃ cittam eva dāntaṃ sukhāvaham ity uktam /",
    "T06pskvbhu:2424": " ato 'trāpy ātmanā hi sudāntena svargaṃ prāpnoti paṇḍita iti cittam evābhipretam iti vijñāyate /",
    "T06pskvbhu:2425": " ataś cātmabhūtasya cittasyāśrayabhāvena pratyāsannatvāc cakṣurādīnām ādhyātmikatvam /",
    "T06pskvbhu:2426": " rūpādīnāṃ ca viṣayabhāvād bāhyatvam /",
    "T06pskvbhu:2427": " evaṃ tarhi ṣaḍ vijñānadhātava ādhyātmikā na prāpnuvanti ,",
    "T06pskvbhu:2428": " na hy ete manodhātutvam aprāptāś cittasyāśrayībhavantīti /",
    "T06pskvbhu:2429": " yadā tadā ta eva te bhavantīti lakṣaṇaṃ nātivartanta iti //",
    "T06pskvbhu:2430": " kati sālambanā dhātava iti prakṛtam /",
    "T06pskvbhu:2431": " ata āha -- sapteti /",
    "T06pskvbhu:2432": " te 'pi na jñāyante katame saptety ata āha -- cittadhātava iti /",
    "T06pskvbhu:2433": " kim eta eva sālambanāḥ /",
    "T06pskvbhu:2434": " na ,",
    "T06pskvbhu:2435": " kiṃ tarhi dharmadhātupradeśaś ca /",
    "T06pskvbhu:2436": " caśabdaḥ samuccaye -- sapta cittadhātavo dharmadhātupradeśaś ca sālambana iti /",
    "T06pskvbhu:2437": " asty amīṣām ālambanam iti sālambanāḥ /",
    "T06pskvbhu:2438": " viṣayo gocara ālambanam iti paryāyāḥ /",
    "T06pskvbhu:2439": " sapta cittadhātavaś cakṣuḥśrotraghrāṇarasanakāya[p. 130]manovijñānamanodhātavo dharmadhātupradeśaś ca ,",
    "T06pskvbhu:2440": " yaś caitasikasvabhāvaḥ //",
    "T06pskvbhu:2441": " katy anālambanāḥ /",
    "T06pskvbhu:2442": " śeṣāḥ /",
    "T06pskvbhu:2443": " te punar daśa -- pañcendriyadhātavaś cakṣurādayaḥ pañca viṣayadhātavo rūpādayo /",
    "T06pskvbhu:2444": " dharmadhātupradeśaś ca ,",
    "T06pskvbhu:2445": " yo na caitasikasvabhāvaḥ //",
    "T06pskvbhu:2446": " kati vikalpakāḥ /",
    "T06pskvbhu:2447": " aṣṭādaśānāṃ dhātūnām iti sambadhyate /",
    "T06pskvbhu:2448": " manodhātur manovijñānadhātur dharmadhātoś ca pradeśo yaḥ samprayuktaḥ /",
    "T06pskvbhu:2449": " etau hy abhinirūpaṇānusmaraṇavikalpābhyāṃ samprayuktau ,",
    "T06pskvbhu:2450": " tāv eva vikalpakau ,",
    "T06pskvbhu:2451": " netarau ,",
    "T06pskvbhu:2452": " tābhyām asamprayogāt /",
    "T06pskvbhu:2453": " dharmadhātupradeśo 'pi samprayuktaḥ ,",
    "T06pskvbhu:2454": " netaraḥ /",
    "T06pskvbhu:2455": " tatrānusmaraṇavikalpaḥ smṛtir eva mānasy anubhūtālambanāsampramoṣākārā /",
    "T06pskvbhu:2456": " traiyadhvikaparo kṣārthābhyūhanākāra idam evaṃ naivam iti prajñāviśeṣaś cetanā vā 'bhirūpaṇāvikalpaḥ /",
    "T06pskvbhu:2457": " yathoktam abhidharmasamuccaye -- anusmaraṇavikalpaḥ katamaḥ /",
    "T06pskvbhu:2458": " yo 'nubhūtapūrvasaṃskārākāraḥ /",
    "T06pskvbhu:2459": " abhinirūpaṇāvikalpaḥ katamaḥ /",
    "T06pskvbhu:2460": " yo 'tītānāgatavartamāneṣu viparokṣeṣv abhyūhanākāro vikalpaḥ //",
    "T06pskvbhu:2461": " [p. 131] śeṣā avikalpakā iti siddham /",
    "T06pskvbhu:2462": " te punaḥ pañcadaśa dhātavo dharmadhātoś ca pradeśaḥ /",
    "T06pskvbhu:2463": " ete hy avikalpakā eva //",
    "T06pskvbhu:2464": " aṣṭādaśānāṃ dhātūnāṃ katy upāttāḥ /",
    "T06pskvbhu:2465": " pañcādhyātmikāḥ /",
    "T06pskvbhu:2466": " te punaś cakṣuḥśrotraghrāṇarasanakāyadhātavaḥ /",
    "T06pskvbhu:2467": " ete hy upāttā eva /",
    "T06pskvbhu:2468": " nanu cānyatraite dvidhā nirdiṣṭāḥ /",
    "T06pskvbhu:2469": " satyaṃ nirdiṣṭāḥ /",
    "T06pskvbhu:2470": " tatra hya tītānāgatā anupāttā uktāḥ ,",
    "T06pskvbhu:2471": " te ca na santy eva /",
    "T06pskvbhu:2472": " na cāsata upāttatvam anupāttatvaṃ vā yujyate /",
    "T06pskvbhu:2473": " vartamānās tu svasattādhyāsitatvāt cittacaittaiś copāttatvād upāttā eva cakṣurādayaḥ ,",
    "T06pskvbhu:2474": " nānupāttāḥ /",
    "T06pskvbhu:2475": " kiṃ cakṣurādaya eva pañcopāttāḥ /",
    "T06pskvbhu:2476": " na ,",
    "T06pskvbhu:2477": " kiṃ tarhi caturṇāṃ ca pradeśaḥ /",
    "T06pskvbhu:2478": " katam eṣāṃ caturṇām ity atra āha -- rūparasagandhaspraṣṭavyānām iti /",
    "T06pskvbhu:2479": " tatra ye rūpagandharasaspraṣṭavyadhātava indriyāvinirbhāgavartinaḥ ,",
    "T06pskvbhu:2480": " te indriyavad upāttāḥ /",
    "T06pskvbhu:2481": " anye 'nupāttāḥ ,",
    "T06pskvbhu:2482": " tadyathā mūlavarjyeṣu keśaromanakhadanteṣu viṇmūtrakheṭasiṅghāṇakaśoṇitādiṣu bhūmyudakādiṣu ca /",
    "T06pskvbhu:2483": " upāttam iti ko 'rthaḥ /",
    "T06pskvbhu:2484": " yac cittacaittair adhiṣṭhānabhāvenopagṛhītam ,",
    "T06pskvbhu:2485": " anugrahopaghātābhyām anyonyānuvidhānāt /",
    "T06pskvbhu:2486": " yal loke sacetanam ity ucyate //",
    "T06pskvbhu:2487": " katy anupāttāḥ /",
    "T06pskvbhu:2488": " śeṣā nava caturṇāṃ ca pradeśaḥ /",
    "T06pskvbhu:2489": " upayuktebhyo [p. 132] ye 'nye te śeṣāḥ /",
    "T06pskvbhu:2490": " ataḥ saptacittadhātavo dharmadhātuḥ śabdadhātuś ca /",
    "T06pskvbhu:2491": " caturṇāṃ ca pradeśa iti rūpagandharasasparśānām /",
    "T06pskvbhu:2492": " sa punar ya indriyāvinirbhāgavartinaṃ bhāgaṃ sthāpayitvā mūlavarjyeṣu keśaromādiṣu vartate //",
    "T06pskvbhu:2493": " kati sabhāgāḥ /",
    "T06pskvbhu:2494": " aṣṭādaśānāṃ dhātūnām iti prakṛtatvād abhisambadhyate /",
    "T06pskvbhu:2495": " te pañcādhyātmikā iti /",
    "T06pskvbhu:2496": " dvādaśādhyātmikā uktāḥ /",
    "T06pskvbhu:2497": " teṣāṃ na vijñāyate katame pañcety ata āha -- rūpiṇa iti te punaś cakṣuḥśrotraghrāṇarasanasparśanadhātavaḥ /",
    "T06pskvbhu:2498": " kasya sabhāgāḥ kena prakāreṇa sabhāgā iti na vijñāyate ,",
    "T06pskvbhu:2499": " ata āha -- svavijñānair viṣayasāmānyatām upādāyeti /",
    "T06pskvbhu:2500": " tatra cakṣuṣaḥ svavijñānaṃ cakṣurvijñānam /",
    "T06pskvbhu:2501": " tena svavijñānena cakṣuḥ svaviṣayeṇa rūpeṇa samānam /",
    "T06pskvbhu:2502": " dvayor api cakṣurvijñānotpattāv anuguṇatvāt samānam /",
    "T06pskvbhu:2503": " sāmānyatām upādāyeti gṛhītvā cakṣuḥ svaviṣayeṇa rūpeṇa sabhāgam ucyate /",
    "T06pskvbhu:2504": " evaṃ śrotrādīnām api svaviṣayaiḥ sabhāgatā vaktavyā /",
    "T06pskvbhu:2505": " etad uktaṃ bhavati -- ye cakṣurādayaḥ svavijñānair adhyāsitāḥ ,",
    "T06pskvbhu:2506": " te sabhāgāḥ //",
    "T06pskvbhu:2507": " ta eva cakṣurādayaḥ svavijñānaśūnyās tatsabhāgāḥ /",
    "T06pskvbhu:2508": " kimarthaṃ punas te tatsabhāgā ity ucyante /",
    "T06pskvbhu:2509": " svajātisāmānyatām upādā[p. 133]yeti /",
    "T06pskvbhu:2510": " svavijñānaśūnyāś cakṣurādayas te sabhāgānāṃ cakṣurādīnāṃ cakṣurādijātyā samānā iti taiḥ sadṛśatvāt tatsabhāgā ity ucyante /",
    "T06pskvbhu:2511": " ete hy asādhāraṇatvād ya ekasya sabhāgās tatsabhāgā vā ,",
    "T06pskvbhu:2512": " te sarvasattvānām apīti niyatam eṣāṃ sabhāgatatsabhāgatvam /",
    "T06pskvbhu:2513": " rūpādīnāṃ tu pratisantāne sabhāgatatsabhāgatvam ity anavasthitam /",
    "T06pskvbhu:2514": " na ca vijñānād anyat kāritram astīti nānyeṣāṃ sabhāgatatsabhāgatvam uktam //",
    "T06pskvbhu:2515": " pañcaskandhakavibhāṣā samāptā //",
    "T06pskvbhu:2516": " kṛtir ācāryasthiramateḥ //",
    "T06pskvbhu:2517": " ye dharmā hetuprabhavā hetun teṣāṃ tathāgato hy avadat /",
    "T06pskvbhu:2518": " teṣām ca yo nirodha evaṃvādi mahāśramaṇaḥ /",
    "T06pskvbhu:2519": " deyadharmo yaṃ pravaramahāyānayāyinaḥ śākyabhikṣuvibhūtiśrimitrasya /",
    "T06pskvbhu:2520": " yad atra puṇyaṃ tad bhavatv ācāryopādhyāyamātāpitṛpūrvaṅgamaṃ kṛtvā sakalasattvarāśer anuttarajñānaphalāvāptaya iti /",
    "T06pskvbhu:2521": " govindapālasya santanarājye saṃvat vaiśākhadine /"
}