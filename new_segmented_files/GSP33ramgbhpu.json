{
    "GSP33ramgbhpu:0": " ******************** ADHYAYA 1 ********************",
    "GSP33ramgbhpu:1": " yatpadāmbhoruhadhyānavidhvastāśeṣakalmaṣaḥ /",
    "GSP33ramgbhpu:2": " vastutām upayāto 'haṃ yāmuneyaṃ namāmi tam //",
    "GSP33ramgbhpu:3": " śriyaḥ patiḥ,",
    "GSP33ramgbhpu:4": " nikhilaheyapratyanīkakalyāṇaikatānaḥ,",
    "GSP33ramgbhpu:5": " svetarasamastavastuvilakṣaṇānantajñanānandaikasvarūpaḥ,",
    "GSP33ramgbhpu:6": " svābhāvikānavadhikātiśayajñānabalāiśvaryavīryaśaktitejaḥprabhṛtyasaṃkhyeyakalyāṇaguṇagaṇamahodadhiḥ,",
    "GSP33ramgbhpu:7": " svābhimatānurūpaikarūpācintyadivyādbhutanityaniravadyaniratiśayāujjvalyasaundaryasaugandhyasaukumāryalāvaṇyayauvanādyanantaguṇanidhidivyarūpaḥ,",
    "GSP33ramgbhpu:8": " svocitavividhavicitrānantāścaryanityaniravadyāparimitadivyabhūṣaṇaḥ,",
    "GSP33ramgbhpu:9": " svānurūpāsaṃkhyeyācintyaśaktinityaniravadyaniratiśayakalyāṇadivyāyudhaḥ,",
    "GSP33ramgbhpu:10": " svābhimatānurūpanityaniravadyasvarūparūpaguṇavibhavāiśvaryaśīlādyanavadhikātiśayāsaṃkhyeyakalyāṇaguṇagaṇaśrīvallabhaḥ,",
    "GSP33ramgbhpu:11": " svasaṅkalpānuvidhāyisvarūpasthitipravṛttibhedāśeṣaseṣataikaratirūpanityaniravadyaniratiśayajñānakriyāiśvaryādyanantaguṇagaṇāparimitasūribhir",
    "GSP33ramgbhpu:12": " vāṅmanasāparicchedyasvarūpasvabhāvaḥ svocitavividhavicitrānantabhogyabhogopakaraṇabhogasthānasamṛddhānantāścaryānantamahāvibhavānantaparimāṇanityaniravadyākṣaraparamavyomanilayaḥ,",
    "GSP33ramgbhpu:13": " vividhavicitrānantabhogyabhoktṛvargaparipūrṇanikhilajagadudayavibhavalayalīlaḥ,",
    "GSP33ramgbhpu:14": " paraṃ brahma puruṣottamo nārāyaṇaḥ,",
    "GSP33ramgbhpu:15": " brahmādisthāvarāntam akhilaṃ jagat sṛṣṭvā ,",
    "GSP33ramgbhpu:16": " svena rūpeṇāvasthito brahmādidevamanuṣyāṇāṃ dhyānārādhanādyagocaraḥ,",
    "GSP33ramgbhpu:17": " apārakāruṇyasauśīlyavātsalyāudāryamahodadhiḥ,",
    "GSP33ramgbhpu:18": " svam eva rūpaṃ tat tat sajātīyasaṃsthānaṃ svasvabhāvam ajahad eva kurvan teṣu teṣu",
    "GSP33ramgbhpu:19": " lokeṣv avatīryāvatīrya tais tair ārādhitas tat tad iṣṭānurūpaṃ dharmārthakāmamokṣākhyaṃ phalaṃ prayacchan,",
    "GSP33ramgbhpu:20": " bhūbhārāvatāraṇāpadeśenāsmadādīnām api samāśrayaṇīyatvāyāvatīryorvyāṃ sakalamanujanayanaviṣayatāṃ gataḥ,",
    "GSP33ramgbhpu:21": " parāvaranikhilajanamanonayanahāridivyaceṣṭitāni kurvan,",
    "GSP33ramgbhpu:22": " pūtanāśakaṭayamalārjunāriṣṭapralambadhenukakāliyakeśikuvalayāpīḍacāṇūramuṣṭikatosalakaṃsādīn",
    "GSP33ramgbhpu:23": " nihatya anavadhikadayāsauhārdānurāgagarbhāvalokanālāpāmṛtair viśvam āpyāyayan,",
    "GSP33ramgbhpu:24": " niratiśayasaundaryasauśīlyādiguṇagaṇāviṣkāreṇākrūramālākārādīn paramabhāgavatān kṛtvā,",
    "GSP33ramgbhpu:25": " pāṇḍutanayayuddhaprotsāhanavyājena paramapuruṣārthalakṣaṇamokṣasādhanatayā vedāntoditaṃ svaviṣayaṃ jñānakarmānugṛhītaṃ bhaktiyogam avatārayām āsa /",
    "GSP33ramgbhpu:26": " tatra pāṇḍavānāṃ kurūṇāṃ ca yuddhe prārabdhe sa bhagavān puruṣottamaḥ sarveśvareśvaro",
    "GSP33ramgbhpu:27": " jagadupakṛtimartyaḥ āśritavātsalyavivaśaḥ pārthaṃ rathinam ātmānaṃ ca sārathiṃ sarvalokasākṣikaṃ cakāra /",
    "GSP33ramgbhpu:28": " dhṛtarāṣṭra uvāca",
    "GSP33ramgbhpu:29": " dharmakṣetre kurukṣetre samavetā yuyutsavaḥ /",
    "GSP33ramgbhpu:30": " māmakāḥ pāṇḍavāś caiva kim akurvata sañjaya // BhG_1.1 //",
    "GSP33ramgbhpu:31": " evaṃ jñātvāpi sarvātmanāndho dhṛtarāṣṭraḥ suyodhanavijayabubhutsayā sañjayaṃ papraccha /",
    "GSP33ramgbhpu:32": " sañjaya uvāca",
    "GSP33ramgbhpu:33": " dṛṣṭvā tu pāṇḍavānīkaṃ vyūḍhaṃ duryodhanas tadā /",
    "GSP33ramgbhpu:34": " ācāryam upasaṃgamya rājā vacanam abravīt // BhG_1.2 //",
    "GSP33ramgbhpu:35": " paśyaitāṃ pāṇḍuputrāṇām ācārya mahatīṃ camūm /",
    "GSP33ramgbhpu:36": " vyūḍhāṃ drupadaputreṇa tava śiṣyeṇa dhīmatā // BhG_1.3 //",
    "GSP33ramgbhpu:37": " atra śūrā maheṣvāsā bhīmārjunasamā yudhi /",
    "GSP33ramgbhpu:38": " yuyudhāno virāṭaś ca drupadaś ca mahārathaḥ // BhG_1.4 //",
    "GSP33ramgbhpu:39": " dhṛṣṭaketuś cekitānaḥ kāśīrājaś ca vīryavān /",
    "GSP33ramgbhpu:40": " purujitkuntibhojaś ca śaibyaś ca narapuṅgavaḥ // BhG_1.5 //",
    "GSP33ramgbhpu:41": " yudhāmanyuś ca vikrānta uttamaujāś ca vīryavān /",
    "GSP33ramgbhpu:42": " saubhadro draupadeyāś ca sarva eva mahārathāḥ // BhG_1.6 //",
    "GSP33ramgbhpu:43": " asmākaṃ tu viśiṣṭā ye tān nibodha dvijottama /",
    "GSP33ramgbhpu:44": " nāyakā mama sainyasya saṃjñārthaṃ tān bravīmi te // BhG_1.7 //",
    "GSP33ramgbhpu:45": " bhavān bhīṣmaś ca karṇaś ca kṛpaś ca samitiñjayaḥ /",
    "GSP33ramgbhpu:46": " aśvatthāmā vikarṇaś ca saumadattis tathaiva ca // BhG_1.8 //",
    "GSP33ramgbhpu:47": " anye ca bahavaḥ śūrā madarthe tyaktajīvitāḥ /",
    "GSP33ramgbhpu:48": " nānāśastrapraharaṇās sarve yuddhaviśāradāḥ // BhG_1.9 //",
    "GSP33ramgbhpu:49": " aparyāptaṃ tad asmākaṃ balaṃ bhīṣmābhirakṣitam /",
    "GSP33ramgbhpu:50": " paryāptaṃ tv idam eteṣāṃ balaṃ bhīmābhirakṣitam // BhG_1.10 //",
    "GSP33ramgbhpu:51": " ayaneṣu ca sarveṣu yathābhāgam avasthitāḥ /",
    "GSP33ramgbhpu:52": " bhīṣmam evābhirakṣantu bhavantaḥ sarva eva hi // BhG_1.11 //",
    "GSP33ramgbhpu:53": " duryodhanaḥ svayam eva bhīmābhirakṣitaṃ pāṇḍavānāṃ balam,",
    "GSP33ramgbhpu:54": " ātmīyaṃ ca bhīṣmābhirakṣitaṃ balam avalokya,",
    "GSP33ramgbhpu:55": " ātmavijaye tasya balasya paryāptatām ātmīyasya balasya tadvijaye cāparyāptatām ācāryāya nivedya antarviṣaṇṇo 'bhavat // BhGR_1.211 //",
    "GSP33ramgbhpu:56": " tasya saṃjanayan harṣaṃ kuruvṛddhaḥ pitāmahaḥ /",
    "GSP33ramgbhpu:57": " siṃhanādaṃ vinadyoccaiḥ śaṅkhaṃ dadhmau pratāpavān // BhG_1.12 //",
    "GSP33ramgbhpu:58": " tataḥ śaṅkhāś ca bheryaś ca paṇavānakagomukhāḥ /",
    "GSP33ramgbhpu:59": " sahasaivābhyahanyanta sa śabdas tumulo 'bhavat // BhG_1.13 //",
    "GSP33ramgbhpu:60": " tataḥ śvetair hayair yukte mahati syandane sthitau /",
    "GSP33ramgbhpu:61": " mādhavaḥ pāṇḍavaś caiva divyau śaṅkhau pradadhmatuḥ // BhG_1.14 //",
    "GSP33ramgbhpu:62": " pāñcajanyaṃ hṛṣīkeśo devadattaṃ dhanañjayaḥ /",
    "GSP33ramgbhpu:63": " pauṇḍraṃ dadhmau mahāśaṅkhaṃ bhīmakarmā vṛkodaraḥ // BhG_1.15 //",
    "GSP33ramgbhpu:64": " anantavijayaṃ rājā kuntīputro yudhiṣṭhiraḥ /",
    "GSP33ramgbhpu:65": " nakulaḥ sahadevaś ca sughoṣamaṇipuṣpakau // BhG_1.16 //",
    "GSP33ramgbhpu:66": " kāśyaś ca parameṣvāsaḥ śikhaṇḍī ca mahārathaḥ /",
    "GSP33ramgbhpu:67": " dhṛṣṭadyumno virāṭaś ca sātyakiś cāparājitaḥ // BhG_1.17 //",
    "GSP33ramgbhpu:68": " drupado draupadeyāś ca sarvataḥ pṛthivīpate /",
    "GSP33ramgbhpu:69": " saubhadraś ca mahābāhuḥ śaṅkhān dadhmuḥ pṛthak pṛthak // BhG_1.18 //",
    "GSP33ramgbhpu:70": " tasya viṣādam ālakṣya bhīṣmas tasya harṣaṃ janayituṃ siṃhanādaṃ śaṅkhadhmānaṃ ca kṛtvā,",
    "GSP33ramgbhpu:71": " śaṅkhabherīninādaiś ca vijayābhiśaṃsinaṃ ghoṣaṃ cākārayat //",
    "GSP33ramgbhpu:72": " tataḥ taṃ ghoṣam ākarṇya sarveśvareśvaraḥ pārthasārathī rathī ca pāṇḍutanayas trailokyavijayopakaraṇabhūte mahati syandane sthitau",
    "GSP33ramgbhpu:73": " sa ghoṣo dhārtarāṣṭrāṇāṃ hṛdayāni vyadārayat /",
    "GSP33ramgbhpu:74": " nabhaś ca pṛthivīṃ caiva tumulo 'py anunādayan // BhG_1.19 //",
    "GSP33ramgbhpu:75": " atha vyavasthitān dṛṣṭvā dhārtarāṣṭrān kapidhvajaḥ /",
    "GSP33ramgbhpu:76": " pravṛtte śastrasaṃpāte dhanur udyamya pāṇḍavaḥ // BhG_1.20 //",
    "GSP33ramgbhpu:77": " hṛṣīkeśaṃ tadā vākyam idam āha mahīpate /",
    "GSP33ramgbhpu:78": " arjuna uvāca",
    "GSP33ramgbhpu:79": " senayor ubhayor madhye rathaṃ sthāpaya me 'cyuta // BhG_1.21 //",
    "GSP33ramgbhpu:80": " trailokyaṃ kampayantau śrīmatpāñcajanyadevadattau divyau śaṅkhau pradadhmatuḥ //",
    "GSP33ramgbhpu:81": " tato yudhiṣṭhiro vṛkodarādayaś ca svakīyān śaṅkhān pṛthak pṛthak pradadhmuḥ /",
    "GSP33ramgbhpu:82": " sa ghoṣo duryodhanapramukhānāṃ sarveṣām eva bhavatputrāṇāṃ hṛdayāni bibheda /",
    "GSP33ramgbhpu:83": " “adyaiva naṣṭaṃ kurūṇāṃ balam” iti dhārtarāṣṭrā menire /",
    "GSP33ramgbhpu:84": " evaṃ tadvijayābhikāṅkṣiṇe dhṛtarāṣṭrāya sañjayo 'kathayat // BhGR_1.1219 //",
    "GSP33ramgbhpu:85": " atha yuyutsūn avasthitān dhārtarāṣṭrān dṛṣṭvā laṅkādahanavānaradhvajaḥ pāṇḍutanayo",
    "GSP33ramgbhpu:86": " yāvad etān nirīkṣe 'haṃ yoddhukāmān avasthitān /",
    "GSP33ramgbhpu:87": " kair mayā saha yoddhavyam asmin raṇasamudyame // BhG_1.22 //",
    "GSP33ramgbhpu:88": " yotsyamānān avekṣe 'haṃ ya ete 'tra samāgatāḥ /",
    "GSP33ramgbhpu:89": " dhārtarāṣṭrasya durbuddher yuddhe priyacikīrṣavaḥ // BhG_1.23 //",
    "GSP33ramgbhpu:90": " sañjaya uvāca",
    "GSP33ramgbhpu:91": " evam ukto hṛṣīkeśo guḍākeśena bhārata /",
    "GSP33ramgbhpu:92": " senayor ubhayor madhye sthāpayitvā rathottamam // BhG_1.24 //",
    "GSP33ramgbhpu:93": " bhīṣmadroṇapramukhataḥ sarveṣāṃ ca mahīkṣitām /",
    "GSP33ramgbhpu:94": " uvāca pārtha paśyaitān samavetān kurūn iti // BhG_1.25 //",
    "GSP33ramgbhpu:95": " tatrāpaśyat sthitān pārthaḥ pitQn atha pitāmahān /",
    "GSP33ramgbhpu:96": " jñānaśaktibalāiśvaryavīryatejasāṃ nidhiṃ svasaṅkalpakṛtajagadudayavibhavalayalīlaṃ",
    "GSP33ramgbhpu:97": " hṛṣīkeśaṃ parāvaranikhilajanāntarabāhyakaraṇānāṃ sarvaprakāraniyamane 'vasthitam",
    "GSP33ramgbhpu:98": " āśritavātsalyavivaśatayā svasārathye 'vasthitam,",
    "GSP33ramgbhpu:99": " “yuyutsūn yathāvad avekṣituṃ tad īkṣanakṣame sthāne rathaṃ sthāpaya” ity acodayat //",
    "GSP33ramgbhpu:100": " ācāryān mātulān bhrātQn putrān pautrān sakhīṃs tathā // BhG_1.26 //",
    "GSP33ramgbhpu:101": " śvaśurān suhṛdaś caiva senayor ubhayor api /",
    "GSP33ramgbhpu:102": " tān samīkṣya sa kaunteyaḥ sarvān bandhūn avasthitān // BhG_1.27 //",
    "GSP33ramgbhpu:103": " kṛpayā parayāviṣṭo viṣīdann idam abravīt /",
    "GSP33ramgbhpu:104": " arjuna uvāca",
    "GSP33ramgbhpu:105": " dṛṣṭvemaṃ svajanaṃ kṛṣṇa yuyutsuṃ samupasthitam // BhG_1.28 //",
    "GSP33ramgbhpu:106": " sīdanti mama gātrāṇi mukhaṃ ca pariśuṣyati /",
    "GSP33ramgbhpu:107": " vepathuś ca śarīre me romaharṣaś ca jāyate // BhG_1.29 //",
    "GSP33ramgbhpu:108": " gāṇḍīvaṃ sraṃsate hastāt tvak caiva paridahyate /",
    "GSP33ramgbhpu:109": " na ca śaknomy avasthātuṃ bhramatīva ca me manaḥ // BhG_1.30 //",
    "GSP33ramgbhpu:110": " nimittāni ca paśyāmi viparītāni keśava /",
    "GSP33ramgbhpu:111": " na ca śreyo 'nupaśyāmi hatvā svajanam āhave // BhG_1.31 //",
    "GSP33ramgbhpu:112": " na kāṅkṣe vijayaṃ Kṛṣṇa na ca rājyaṃ sukhāni ca /",
    "GSP33ramgbhpu:113": " kiṃ no rājyena govinda kiṃ bhogair jīvitena vā // BhG_1.32 //",
    "GSP33ramgbhpu:114": " yeṣām arthe kāṅkṣitaṃ no rājyaṃ bhogāḥ sukhāni ca /",
    "GSP33ramgbhpu:115": " ta ime 'vasthitā yuddhe prāṇāṃs tyaktvā dhanāni ca // BhG_1.33 //",
    "GSP33ramgbhpu:116": " ācāryāḥ pitaraḥ putrās tathaiva ca pitāmahāḥ /",
    "GSP33ramgbhpu:117": " mātulāḥ śvaśurāḥ pautrāḥ syālāḥ saṃbandhinas tathā // BhG_1.34 //",
    "GSP33ramgbhpu:118": " sa ca tena coditas tatkṣaṇād eva Bhīṣmaḍroṇādīnāṃ sarveṣām eva mahīkṣitāṃ paśyatāṃ yathācoditam akarot /",
    "GSP33ramgbhpu:119": " īdṛśī bhavadīyānāṃ vijayasthitir iti cāvocat // BhGR_1.2025 //",
    "GSP33ramgbhpu:120": " sa tu Pārtho mahāmanāḥ paramakāruṇiko dīrghabandhuḥ paramadhārmikaḥ sabhrātṛko",
    "GSP33ramgbhpu:121": " etān na hantum icchāmi ghnato 'pi madhusūdhana /",
    "GSP33ramgbhpu:122": " api trailokyarājyasya hetoḥ kiṃ nu mahīkṛte // BhG_1.35 //",
    "GSP33ramgbhpu:123": " nihatya dhārtarāṣṭrān naḥ kā prītiḥ syāj janārdana /",
    "GSP33ramgbhpu:124": " pāpam evāśrayed asmān hatvaitān ātatāyinaḥ // BhG_1.36 //",
    "GSP33ramgbhpu:125": " tasmān nārhā vayaṃ hantuṃ dhārtarāṣṭrān sabāndhavān /",
    "GSP33ramgbhpu:126": " svajanaṃ hi katham hatvā sukhinaḥ syāma mādhava // BhG_1.37 //",
    "GSP33ramgbhpu:127": " yady apy ete na paśyanti lobhopahatacetasaḥ /",
    "GSP33ramgbhpu:128": " kulakṣayakṛtaṃ doṣaṃ mitradrohe ca pātakam // BhG_1.38 //",
    "GSP33ramgbhpu:129": " kathaṃ na jñeyam asmābhiḥ pāpād asmān nivartitum /",
    "GSP33ramgbhpu:130": " kulakṣayakṛtaṃ doṣaṃ prapaśyadbhir ñanārdana // BhG_1.39 //",
    "GSP33ramgbhpu:131": " kulakṣaye praṇaśyanti kuladharmāḥ sanātanāḥ /",
    "GSP33ramgbhpu:132": " dharme naṣṭe kulaṃ kṛtsnam adharmo 'bhibhavaty uta // BhG_1.40 //",
    "GSP33ramgbhpu:133": " adharmābhibhavāt kṛṣṇa praduṣyanti kulastriyaḥ /",
    "GSP33ramgbhpu:134": " strīṣu duṣṭāsu vārṣṇeya jāyate varṇasaṅkaraḥ // BhG_1.41 //",
    "GSP33ramgbhpu:135": " saṅkaro narakāyaiva kulaghnānāṃ kulasya ca /",
    "GSP33ramgbhpu:136": " patanti pitaro hy eṣāṃ luptapiṇḍodakakriyāḥ // BhG_1.42 //",
    "GSP33ramgbhpu:137": " doṣair etaiḥ kulaghnānāṃ varṇasaṅkarakārakaiḥ /",
    "GSP33ramgbhpu:138": " utsādyante jātidharmāḥ kuladharmāś ca śāśvatāḥ // BhG_1.43 //",
    "GSP33ramgbhpu:139": " utsannakuladharmāṇāṃ manuṣyāṇāṃ ñanārdana /",
    "GSP33ramgbhpu:140": " narake niyataṃ vāso bhavatīty anuśuśruma // BhG_1.44 //",
    "GSP33ramgbhpu:141": " aho bata mahat pāpaṃ kartuṃ vyavasitā vayam /",
    "GSP33ramgbhpu:142": " yad rājyasukhalābhena hantuṃ svajanam udyatāḥ // BhG_1.45 //",
    "GSP33ramgbhpu:143": " yadi mām apratīkāram aśastraṃ śastrapāṇayaḥ /",
    "GSP33ramgbhpu:144": " dhārtarāṣṭrā raṇe hanyus tan me kṣemataraṃ bhavet // BhG_1.46 //",
    "GSP33ramgbhpu:145": " bhavadbhir atighorair māraṇair jatugṛhadāhādibhir asakṛdvañcito 'pi paramapuruṣasahāyenātmanā haniṣya",
    "GSP33ramgbhpu:146": " sañjaya uvāca",
    "GSP33ramgbhpu:147": " evam uktvārjunaḥ saṃkhye rathopastha upāviśat /",
    "GSP33ramgbhpu:148": " visṛjya saśaraṃ cāpaṃ śokasaṃvignamānasaḥ // BhG_1.47 //",
    "GSP33ramgbhpu:149": " māṇān bhavadīyān vilokya bandhusnehena parayā kṛpayā dharmabhayena cātimātrasannasarvagātraḥ",
    "GSP33ramgbhpu:150": " sarvathāhaṃ na yotsyāmīty uktvā bandhuviśleṣajanitaśokasaṃvignamānasaḥ saśaraṃ cāpaṃ",
    "GSP33ramgbhpu:151": " visṛjya rathopastha upāviśat //",
    "GSP33ramgbhpu:152": " ******************** ADHYAYA 2 ********************",
    "GSP33ramgbhpu:153": " sañjaya uvāca",
    "GSP33ramgbhpu:154": " taṃ tathā kṛpayāviṣṭam aśrupūrṇākulekṣaṇam /",
    "GSP33ramgbhpu:155": " viṣīdantam idaṃ vākyam uvāca madhusūdanaḥ // BhG_2.1 //",
    "GSP33ramgbhpu:156": " śrībhagavān uvāca",
    "GSP33ramgbhpu:157": " kutas tvā kaśmalam idaṃ viṣame samupasthitam /",
    "GSP33ramgbhpu:158": " anāryajuṣṭam asvargyam akīrtikaram arjuna // BhG_2.2 //",
    "GSP33ramgbhpu:159": " mā klaibyaṃ gaccha kaunteya naitat tvayy upapadyate /",
    "GSP33ramgbhpu:160": " kṣudraṃ hṛdayadaurbalyaṃ tyaktvottiṣṭha parantapa // BhG_2.3 //",
    "GSP33ramgbhpu:161": " evam upaviṣṭe pārthe kuto 'yam asthāne samupasthitaḥ śoka ity ākṣipya tam imaṃ viṣamasthaṃ",
    "GSP33ramgbhpu:162": " śokam avidvatsevitaṃ paralokavirodhinam akīrtikaram atikṣudraṃ hṛdayadaurbalyakṛtaṃ",
    "GSP33ramgbhpu:163": " parityajya yuddhāyottiṣṭheti śrībhagavān uvāca //",
    "GSP33ramgbhpu:164": " arjuna uvāca",
    "GSP33ramgbhpu:165": " kathaṃ bhīṣmam ahaṃ saṃkhye droṇaṃ ca madhusūdana /",
    "GSP33ramgbhpu:166": " iṣubhiḥ pratiyotsyāmi pūjārhāv arisūdana // BhG_2.4 //",
    "GSP33ramgbhpu:167": " gurūn ahatvā hi mahānubhāvān śreyaś cartuṃ bhaikṣam apīha loke /",
    "GSP33ramgbhpu:168": " hatvārthakāmāṃs tu gurūn ihaiva bhuñjīya bhogān rudhirapradigdhān // BhG_2.5 //",
    "GSP33ramgbhpu:169": " punar api pārthaḥ snehakāruṇyadharmādharmabhayākulo bhagavaduktaṃ hitatamam ajānann idam uvāca bhīṣmadroṇādikān gurūn bahumantavyān katham ahaṃ",
    "GSP33ramgbhpu:170": " kathaṃtarāṃ bhogeṣv atimātrasaktān tān hatvā tair bhujyamānāṃs tān eva bhogān tadrudhireṇopasicya teṣv āsaneṣūpaviśya bhuñjīya? // BhGR_2.45",
    "GSP33ramgbhpu:171": " na caitad vidmaḥ kataran no garīyo yad vā jayema yadi vā no jayeyuḥ /",
    "GSP33ramgbhpu:172": " yān eva hatvā na jijīviṣāmas te 'vasthitāḥ pramukhe dhārtarāṣṭrāḥ // BhG_2.6 //",
    "GSP33ramgbhpu:173": " kārpaṇyadoṣopahatasvabhāvaḥ pṛcchāmi tvā dharmasaṃmūḍhacetāḥ /",
    "GSP33ramgbhpu:174": " yac chreyaḥ syān niścitaṃ brūhi tan me śiṣyas te 'haṃ śādhi māṃ tvāṃ prapannam // BhG_2.7 //",
    "GSP33ramgbhpu:175": " na hi prapaśyāmi mamāpanudyād yac chokam ucchoṣaṇam indriyāṇām /",
    "GSP33ramgbhpu:176": " avāpya bhūmāv asapatnam ṛddhaṃ rājyaṃ surāṇām api cādhipatyam // BhG_2.8 //",
    "GSP33ramgbhpu:177": " evaṃ yuddham ārabhya nivṛttavyāpārān bhavato dhārtarāṣṭrāḥ prasahya hanyur iti cet, astu /",
    "GSP33ramgbhpu:178": " tadvadhalabdhavijayād adharmyād asmākaṃ dharmādharmāv ajānadbhiḥ tair hananam eva garīya iti me pratibhātīty uktvā,",
    "GSP33ramgbhpu:179": " yan mahyaṃ śreya iti niścitam,",
    "GSP33ramgbhpu:180": " tac śaraṇāgatāya tava śiṣyāya me brūhīty atimātrakṛpaṇo bhagavatpādāv upasasāda // BhGR_2.68 //",
    "GSP33ramgbhpu:181": " sañjaya uvāca",
    "GSP33ramgbhpu:182": " evam uktvā hṛśīkeśaṃ guḍākeśaḥ parantapaḥ /",
    "GSP33ramgbhpu:183": " na yotsya iti govindam uktvā tūṣṇīṃ babhūva ha // BhG_2.9 //",
    "GSP33ramgbhpu:184": " “evam asthāne samupasthitasnehakāruṇyābhyām aprakṛtiṃ gatam,",
    "GSP33ramgbhpu:185": " kṣatriyāṇāṃ yuddhaṃ paramadharmam apy adharmaṃ manvānaṃ dharmabubhutsayā ca śaraṇāgataṃ pārtham uddiśya,",
    "GSP33ramgbhpu:186": " ātmayāthātmyajñānena yuddhasya phalābhisandhirahitasyātmaprāptyupāyatājñānena ca vinā asya moho na śāmyati” iti matvā,",
    "GSP33ramgbhpu:187": " bhagavatā paramapuruṣeṇa adhyātmaśāstrāvataraṇaṃ kṛtam /",
    "GSP33ramgbhpu:188": " taduktam - “asthānasnehakāruṇyadharmādharmadhiyākulam /",
    "GSP33ramgbhpu:189": " pārthaṃ prapannam uddiśya śāstrāvataraṇaṃ kṛtam” // iti // BhGR_2.9 //",
    "GSP33ramgbhpu:190": " tam uvāca hṛśīkeśaḥ prahasann iva bhārata /",
    "GSP33ramgbhpu:191": " senayor ubhayor madhye sīdamānam idaṃ vacaḥ // BhG_2.10 //",
    "GSP33ramgbhpu:192": " evaṃ dehātmanor yāthātmyājñānanimittaśokāviṣṭam,",
    "GSP33ramgbhpu:193": " dehātiriktātmajñānanimittaṃ ca dharmaṃ bhāṣamāṇam,",
    "GSP33ramgbhpu:194": " parasparaviruddhaguṇānvitam,",
    "GSP33ramgbhpu:195": " ubhayos senayor yuddhāyodyuktayor madhye akasmān nirudyogaṃ pārtham ālokya paramapuruṣaḥ",
    "GSP33ramgbhpu:196": " prahasann ivedam uvāca parihāsavākyaṃ vadann iva ātmaparamātmayāthātmyatatprāptyupāyabhūtakarmayogajñānayogabhaktiyogagocaraṃ",
    "GSP33ramgbhpu:197": " “na tv evāhaṃ jātu nāsam” ityārabhya “ahaṃ tvā sarvapāpebhyo mokṣayiṣyāmi mā śucaḥ”",
    "GSP33ramgbhpu:198": " ityetadantaṃ vacanam uvācetyarthaḥ // BhGR_2.10 //",
    "GSP33ramgbhpu:199": " śrībhagavān uvāca",
    "GSP33ramgbhpu:200": " aśocyān anvaśocas tvaṃ prajñāvādāṃś ca bhāṣase /",
    "GSP33ramgbhpu:201": " gatāsūn agatāsūṃś ca nānuśocanti paṇḍitāḥ // BhG_2.11 //",
    "GSP33ramgbhpu:202": " aśocyān prati anuśocasi /",
    "GSP33ramgbhpu:203": " “patanti pitaro hy eṣāṃ luptapiṇḍodakakriyāḥ” ityādikān dehātmasvabhāvaprajñānimittavādāṃś ca bhāṣase /",
    "GSP33ramgbhpu:204": " dehātmasvabhāvajñānavatāṃ nātra kiṃcic chokanimittam asti /",
    "GSP33ramgbhpu:205": " gatāsūn dehān agatāsūn;",
    "GSP33ramgbhpu:206": " ātmanaś ca prati tatsvabhāvayāthātmyavido na śocanti /",
    "GSP33ramgbhpu:207": " atas tvayi vipratiṣiddham idam upalabhyate,",
    "GSP33ramgbhpu:208": " yad etān haniṣyāmīty anuśocanam,",
    "GSP33ramgbhpu:209": " yac ca dehātiriktātmajñānakṛtaṃ dharmādharmabhāṣaṇam /",
    "GSP33ramgbhpu:210": " ato dehasvabhāvaṃ ca na jānāsi,",
    "GSP33ramgbhpu:211": " tadatiriktam ātmānaṃ ca nityam,",
    "GSP33ramgbhpu:212": " tatprāptyupāyabhūtaṃ yuddhādikaṃ dharmaṃ ca /",
    "GSP33ramgbhpu:213": " idaṃ ca yuddhaṃ phalābhisandhirahitam ātmayāthātmyāvāptyupāyabhūtam /",
    "GSP33ramgbhpu:214": " ātmā hi na janmādhīnasadbhāvaḥ;",
    "GSP33ramgbhpu:215": " na maraṇādhīnavināśaś ca,",
    "GSP33ramgbhpu:216": " tasya janmamaraṇayor abhāvāt /",
    "GSP33ramgbhpu:217": " ataḥ sa na śokasthānam /",
    "GSP33ramgbhpu:218": " dehas tv acetanaḥ pariṇāmasvabhāvaḥ;",
    "GSP33ramgbhpu:219": " tasyotpattivināśayogaḥ svābhāvika iti so 'pi na śokasthānam ityabhiprāyaḥ // BhGR_2.11 //",
    "GSP33ramgbhpu:220": " prathamaṃ tāvad ātmanāṃ svabhāvam śṛṇu",
    "GSP33ramgbhpu:221": " na tv evāhaṃ jātu nāsaṃ na tvaṃ neme janādhipāḥ /",
    "GSP33ramgbhpu:222": " na caiva na bhaviṣyāmaḥ sarve vayam ataḥ param // BhG_2.12 //",
    "GSP33ramgbhpu:223": " ahaṃ sarveśvaras tāvat,",
    "GSP33ramgbhpu:224": " ataḥ vartamānāt pūrvasmin anādau kāle,",
    "GSP33ramgbhpu:225": " na nāsam api tv āsam /",
    "GSP33ramgbhpu:226": " tvanmukhāś caite īśitavyāḥ kṣetrajñāḥ na nāsam; api tv āsan /",
    "GSP33ramgbhpu:227": " ahaṃ ca yūyaṃ ca sarve vayam,",
    "GSP33ramgbhpu:228": " ataḥ parasmin anante kāle,",
    "GSP33ramgbhpu:229": " na caiva na bhaviṣyāmaḥ;",
    "GSP33ramgbhpu:230": " api tu bhaviṣyāma eva /",
    "GSP33ramgbhpu:231": " yathāhaṃ sarveśvaraḥ paramātmā nitya iti nātra saṃśayaḥ,",
    "GSP33ramgbhpu:232": " tathaiva bhavantaḥ kṣetrajñā ātmāno 'pi nityā eveti mantavyāḥ // BhGR_2.12 //",
    "GSP33ramgbhpu:233": " evaṃ bhagavataḥ sarveśvarād atmanām,",
    "GSP33ramgbhpu:234": " parasparaṃ ca,",
    "GSP33ramgbhpu:235": " bhedaḥ pāramārthika iti bhagavataivoktam iti pratīyate;",
    "GSP33ramgbhpu:236": " ajñānamohitaṃ prati tannivṛttaye pārmārthikanityatvopadeśasamaye aham,",
    "GSP33ramgbhpu:237": " tvam, ime,",
    "GSP33ramgbhpu:238": " sarve,",
    "GSP33ramgbhpu:239": " vayam iti vyapadeśāt /",
    "GSP33ramgbhpu:240": " aupacārikātmabhedavāde hi ātmabhedasyātāttvikatvena tattvopadeśasamaye bhedanirdeśo na saṃgacchate /",
    "GSP33ramgbhpu:241": " bhagavaduktātmabhedaḥ svābhāvika iti śrutir apy āha,",
    "GSP33ramgbhpu:242": " “nityo nityānāṃ cetanaś cetanānām eko bahūnāṃ yo vidadhāti kāmān” iti /",
    "GSP33ramgbhpu:243": " nityānāṃ bahūnāṃ cetanānāṃ ya eko nityaś cetanas san kāmān vidadhātītyarthaḥ /",
    "GSP33ramgbhpu:244": " ajñānakṛtabhedadṛṣṭivāde tu paramapuruṣasya paramārthadṛṣter nirviśeṣakūṭasthanityacaitanyātmayāthātmyasākṣātkārān",
    "GSP33ramgbhpu:245": " nivṛttājñānatatkāryatayā ajñānakṛtabhedadarśanaṃ tanmūlopadeśādivyavahārāś ca na saṃgacchante /",
    "GSP33ramgbhpu:246": " atha paramapuruṣasyādhigatādvaitajñānasya bādhitānuvṛttirūpam idaṃ bhedajñānaṃ dagdhapaṭādivan na bandhakam ity ucyate naitad upapadyate;",
    "GSP33ramgbhpu:247": " marīcikājalajñānādikaṃ hi bādhitam anuvartamānaṃ na jalāharaṇādipravṛttihetuḥ /",
    "GSP33ramgbhpu:248": " evam atrāpy advaitajñānena bādhitaṃ bhedajñānam anuvartamānam api mithyārthaviṣayatvaniścayān nopadeśādipravṛttihetur bhavati /",
    "GSP33ramgbhpu:249": " na ceśvarasya pūrvam ajñasya śāstrādhigatatattvajñānatayā bādhitānuvṛttiḥ śakyate vaktum;",
    "GSP33ramgbhpu:250": " “yaḥ sarvajñaḥ sarvavit“,",
    "GSP33ramgbhpu:251": " “parāsya śaktir vividhaiva śrūyate svābhāvikī jñānabalakriyā ca“,",
    "GSP33ramgbhpu:252": " “vedāhaṃ samatītāni vartamānāni cārjuna /",
    "GSP33ramgbhpu:253": " bhaviṣyāṇi ca bhūtāni māṃ tu veda na kaścana” iti śrutismṛtivirodhāt /",
    "GSP33ramgbhpu:254": " kiṃ ca paramapuruṣaś ca idānīṃtanaguruparamparā ca,",
    "GSP33ramgbhpu:255": " advitīyātmasvarūpaniścaye sati anuvartamāne 'pi bhedajñāne,",
    "GSP33ramgbhpu:256": " svaniścayānurūpam advitīyātmajñānaṃ kasmā upadiśatīti vaktavyam //",
    "GSP33ramgbhpu:257": " pratibimbavatpratīyamānebhyo 'rjunādibhya iti cet naitad upapadyate;",
    "GSP33ramgbhpu:258": " na hy anunmattaḥ ko 'pi maṇikṛpāṇadarpaṇādiṣu pratīyamāneṣu svātmapratibimbeṣu,",
    "GSP33ramgbhpu:259": " teṣāṃ svātmano 'nanyatvaṃ jānan,",
    "GSP33ramgbhpu:260": " tebhyaḥ kim apy upadiśati /",
    "GSP33ramgbhpu:261": " bādhitānuvṛttir api tair na śakyate vaktum;",
    "GSP33ramgbhpu:262": " bādhakenādvitīyātmajñānenātmavyatiriktabhedajñānakāraṇasyānāder vinaṣṭatvāt /",
    "GSP33ramgbhpu:263": " dvicandrajñānādau tu candraikatvajñānena pāramārthikatimirādidoṣasya dvicandrajñānahetor avinaṣṭatvād bādhitānuvṛttir yuktā;",
    "GSP33ramgbhpu:264": " anuvartamānam api prabalapramāṇabādhitatvenākiṃcitkaram /",
    "GSP33ramgbhpu:265": " iha tu bhedajñānasya saviṣayasya sakāraṇasyāpāramārthikatvena vastuyāthātmyajñānavinaṣṭatvān na kathañcid api bādhitānuvṛttiḥ saṃbhavati /",
    "GSP33ramgbhpu:266": " ataḥ sarveśvarasyedānīṃtanaguruparamparāyāś ca tattvajñānam asti cet,",
    "GSP33ramgbhpu:267": " bhedadarśanatatkāryopadeśādyasaṃbhavaḥ /",
    "GSP33ramgbhpu:268": " nāsti cet, ajñānasya taddhetoḥ sthitatvenājñatvād eva sutarām upadeśo na saṃbhavati //",
    "GSP33ramgbhpu:269": " kiṃ ca guror advitīyātmavijñānād eva brahmājñānasya sakāryasya vinaṣṭatvāc śiṣyaṃ praty upadeśo niṣprayojanaḥ /",
    "GSP33ramgbhpu:270": " gurus tajjñānaṃ ca kalpitam iti cet,",
    "GSP33ramgbhpu:271": " śiṣyatajjñānayor api kalpitatvāt tad apy anivartakam /",
    "GSP33ramgbhpu:272": " kalpitatve 'pi pūrvavirodhitvena nivartakam iti cet,",
    "GSP33ramgbhpu:273": " tad acāryajñāne 'pi samānam iti tad eva nivartakaṃ bhavatīty upadeśānarthakyam eva iti kṛtam asamīcīnavādaiḥ // BhGR_2.12 //",
    "GSP33ramgbhpu:274": " dehino 'smin yathā dehe kaumāraṃ yauvanaṃ jarā /",
    "GSP33ramgbhpu:275": " tathā dehāntaraprāptir dhīras tatra na muhyati // BhG_2.13 //",
    "GSP33ramgbhpu:276": " ekasmin dehe vartamānasya dehinaḥ kaumārāvasthāṃ vihāya yauvanādyavasthāprāptau ātmanaḥ sthiratvabuddhyā yathā ātmā naṣṭa iti na śocati,",
    "GSP33ramgbhpu:277": " dehād dehāntaraprāptāv api tathaiva sthira ātmeti buddhimān na śocati /",
    "GSP33ramgbhpu:278": " ata ātmanāṃ nityatvād ātmano na śokasthānam // BhGR_2.13 //",
    "GSP33ramgbhpu:279": " etāvad atra kartavyam ātmanāṃ nityānām evānādikarmavaśyatayā tattatkarmocitadehasaṃsṛṣṭānāṃ",
    "GSP33ramgbhpu:280": " tair eva dehair bandhanivṛttaye śāstrīyaṃ svavarṇocitaṃ yuddhādikam anabhisaṃhitaphalaṃ",
    "GSP33ramgbhpu:281": " karma kurvatām avarjanīyatayā indriyair indriyārthasparśāḥ śītoṣṇādiprayuktasukhaduḥkhadā bhavanti,",
    "GSP33ramgbhpu:282": " te tu yāvacchāstrīyakarmasamāpti kṣantavyā iti /",
    "GSP33ramgbhpu:283": " imam artham anantaram evāha",
    "GSP33ramgbhpu:284": " mātrāsparśās tu kaunteya śītoṣṇasukhaduḥkhadāḥ /",
    "GSP33ramgbhpu:285": " āgamāpāyino 'nityās tāṃs titikṣasva bhārata // BhG_2.14 //",
    "GSP33ramgbhpu:286": " śabdasparśarūparasagandhāḥ sāśrayāḥ tanmātrākāryatvān mātrā ity ucyante /",
    "GSP33ramgbhpu:287": " śrotrādibhis teṣāṃ sparśāḥ śītoṣṇamṛduparuṣādirūpasukhaduḥkhadāḥ bhavanti /",
    "GSP33ramgbhpu:288": " śītoṣṇaśabdaḥ pradarśanārthaḥ /",
    "GSP33ramgbhpu:289": " tān dhairyeṇa yāvadyuddhādiśāstrīyakarmasamāpti titikṣasva /",
    "GSP33ramgbhpu:290": " te cāgamāpāyitvād dhairyavatām kṣantuṃ yogyāḥ /",
    "GSP33ramgbhpu:291": " anityāś ca te /",
    "GSP33ramgbhpu:292": " bandhahetubhūtakarmanāśe sati āgamāpāyitvenāpi na vartante ityarthaḥ // BhGR_2.14 //",
    "GSP33ramgbhpu:293": " tatkṣamā kimarthety atrāha",
    "GSP33ramgbhpu:294": " yaṃ hi na vyathayanty ete puruṣaṃ puruṣarṣabha /",
    "GSP33ramgbhpu:295": " samaduḥkhasukhaṃ dhīraṃ so 'mṛtatvāya kalpate // BhG_2.15 //",
    "GSP33ramgbhpu:296": " yaṃ puruṣaṃ dhairyayuktam avarjanīyaduḥkhaṃ sukhavan manyamānam,",
    "GSP33ramgbhpu:297": " amṛtatvasādhanatayā svavarṇocitaṃ yuddhādikarma anabhisaṃhitaphalaṃ kurvāṇaṃ tadantargatāḥ śastrapātādimṛdukrūrasparśāḥ na vyathayanti;",
    "GSP33ramgbhpu:298": " sa evāmṛtatvaṃ sādhayati /",
    "GSP33ramgbhpu:299": " na tvādṛśo duḥkhāsahiṣṇur ityarthaḥ /",
    "GSP33ramgbhpu:300": " ātmanāṃ nityatvād etāvad atra kartavyam ityarthaḥ // BhGR_2.15 //",
    "GSP33ramgbhpu:301": " yat tu ātmanāṃ nityatvaṃ dehānāṃ svābhāvikaṃ nāśitvaṃ ca śokānimittam uktam,",
    "GSP33ramgbhpu:302": " “gatāsūn agatāsūṃś ca nānuśocanti paṇḍitāḥ” iti,",
    "GSP33ramgbhpu:303": " tad upapādayitum ārabhate",
    "GSP33ramgbhpu:304": " nāsato vidyate bhāvo nābhāvo vidyate sataḥ /",
    "GSP33ramgbhpu:305": " ubhayor api dṛṣṭo 'ntas tv anayos tattvadarśibhiḥ // BhG_2.16 //",
    "GSP33ramgbhpu:306": " asataḥ dehasya sadbhāvo na vidyate /",
    "GSP33ramgbhpu:307": " sataś cātmano nāsadbhāvaḥ /",
    "GSP33ramgbhpu:308": " ubhayoḥ dehātmanor upalabhyamānayor yathopalabdhi tattvadarśibhir anto dṛṣṭaḥ nirṇayāntatvān nirūpaṇasya nirṇaya iha antaśabdenocyate /",
    "GSP33ramgbhpu:309": " dehasyācidvastuno 'sattvam eva svarūpam;",
    "GSP33ramgbhpu:310": " ātmanaś cetanasya sattvam eva svarūpam iti nirṇayo dṛṣṭa ityarthaḥ /",
    "GSP33ramgbhpu:311": " vināśasvabhāvo hy asattvam /",
    "GSP33ramgbhpu:312": " avināśasvabhāvaś ca sattvam /",
    "GSP33ramgbhpu:313": " yathā uktaṃ bhagavatā parāśareṇa,",
    "GSP33ramgbhpu:314": " “tasmān na vijñānam ṛte 'sti kiṃcit kvacit kadācid dvija vastujātam“,",
    "GSP33ramgbhpu:315": " “sadbhāva evaṃ bhavato mayokto jñānaṃ yathā satyam asatyam anyat“,",
    "GSP33ramgbhpu:316": " “anāśī paramārthaś ca prājñair abhyupagamyate /",
    "GSP33ramgbhpu:317": " tat tu nāśi na saṃdeho nāśidravyopapāditam“,",
    "GSP33ramgbhpu:318": " “yat tu kālāntareṇāpi nānyasaṃjñām upaiti vai /",
    "GSP33ramgbhpu:319": " pariṇāmādisaṃbhūtāṃ tad vastu nṛpa tac ca kim” iti /",
    "GSP33ramgbhpu:320": " atrāpi “antavanta ime dehāḥ“,",
    "GSP33ramgbhpu:321": " “avināśi tu tad viddhi” iti hy ucyate /",
    "GSP33ramgbhpu:322": " tad eva sattvāsattvavyapadeśahetur iti gamyate //",
    "GSP33ramgbhpu:323": " atra tu satkāryavādasyāprastutatvān na tatparo 'yaṃ ślokaḥ;",
    "GSP33ramgbhpu:324": " dehātmasvabhāvājñānamohitasya tanmohaśāntaye hy ubhayor nāśitvānāśitvarūpasvabhāvaviveka eva vaktavyaḥ /",
    "GSP33ramgbhpu:325": " sa eva “gatāsūn agatāsūn” iti ca prastutaḥ /",
    "GSP33ramgbhpu:326": " sa eva ca, “avināśi tu tad viddhi“,",
    "GSP33ramgbhpu:327": " “antavanta ime dehāḥ” iti anantaram upapādyate /",
    "GSP33ramgbhpu:328": " ato yathā ukta evārthaḥ // BhGR_2.16 //",
    "GSP33ramgbhpu:329": " ātmanas tv avināśitvaṃ katham avagamyata ity atrāha",
    "GSP33ramgbhpu:330": " * avināśi tu tad viddhi yena sarvam idaṃ tatam /",
    "GSP33ramgbhpu:331": " * vināśam avyayasyāsya na kaścit kartum arhati // BhG_2.17 //",
    "GSP33ramgbhpu:332": " tad atmatattvam avināśīti viddhi,",
    "GSP33ramgbhpu:333": " yena ātmatattvena cetanena tadvyatiriktam idam acetanatattvaṃ sarvaṃ tataṃ vyāptam /",
    "GSP33ramgbhpu:334": " vyāpakatvena niratiśayasūkṣmatvād ātmano vināśānarhasya tadvyatirikto na kaścit padārtho vināśam kartum arhati,",
    "GSP33ramgbhpu:335": " tadvyāpyatayā tasmāt sthūlatvāt /",
    "GSP33ramgbhpu:336": " nāśakaṃ hi śastrajalāgnivāyvādikaṃ nāśyaṃ vyāpya śithilīkaroti /",
    "GSP33ramgbhpu:337": " mudrādayo 'pi hi vegavat saṃyogena vāyum utpādya taddvāreṇa nāśayanti /",
    "GSP33ramgbhpu:338": " ata ātmatattvam avināśi // BhGR_2.17 //",
    "GSP33ramgbhpu:339": " dehānāṃ tu vināśitvam eva svabhāva ityāha",
    "GSP33ramgbhpu:340": " antavanta ime dehā nityasyoktāḥ śarīriṇaḥ /",
    "GSP33ramgbhpu:341": " anāśino 'prameyasya tasmād yudhyasva bhārata // BhG_2.18 //",
    "GSP33ramgbhpu:342": " “diha upacaye” ityupacayarūpā ime dehā antavantaḥ vināśasvabhāvāḥ /",
    "GSP33ramgbhpu:343": " upacayātmakā hi ghaṭādayo 'ntavanto dṛṣṭāḥ /",
    "GSP33ramgbhpu:344": " nityasya śarīriṇaḥ karmaphalabhogārthatayā bhūtasaṃghātarūpā dehāḥ,",
    "GSP33ramgbhpu:345": " “puṇyaḥ puṇyena” ityādiśāstrair uktāḥ karmāvasānavināśinaḥ /",
    "GSP33ramgbhpu:346": " ātmā tv avināśī; kutaḥ ?",
    "GSP33ramgbhpu:347": " aprameyatvāt /",
    "GSP33ramgbhpu:348": " na hy ātmā prameyatayopalabhyate,",
    "GSP33ramgbhpu:349": " api tu pramātṛtayā /",
    "GSP33ramgbhpu:350": " tathā ca vakṣyate,",
    "GSP33ramgbhpu:351": " “etad yo vetti taṃ prāhuḥ kṣetrajña iti tadvidaḥ” iti /",
    "GSP33ramgbhpu:352": " na cānekopacayātmaka ātmopalabhayate,",
    "GSP33ramgbhpu:353": " sarvatra dehe “aham idaṃ jānāmi” iti dehasya cānyasya ca pramātṛtayaikarūpeṇopalabdheḥ /",
    "GSP33ramgbhpu:354": " na ca dehāder iva pradeśabhede pramātur ākārabheda upalabhyate /",
    "GSP33ramgbhpu:355": " ata ekarūpatvena anupacayātmakatvāt pramātṛtvād vyāpakatvāc ca ātmā nityaḥ /",
    "GSP33ramgbhpu:356": " dehas tu upacayātmakatvāt,",
    "GSP33ramgbhpu:357": " śarīriṇaḥ karmaphalabhogārthatvāt,",
    "GSP33ramgbhpu:358": " anekarūpatvāt,",
    "GSP33ramgbhpu:359": " vyāpyatvāc ca vināśī /",
    "GSP33ramgbhpu:360": " tasmād dehasya vināśasvabhāvatvād atmano nityatvāc ca ubhayāv api na śokasthānam iti,",
    "GSP33ramgbhpu:361": " śastrapātādipuruṣasparśān avarjanīyān svagatān anyagatāṃś ca ghairyeṇa soḍhvā amṛtatvaprāptaye anabhisaṃhitaphalaṃ yuddhākhyaṃ karmārabhasva",
    "GSP33ramgbhpu:362": " ya enaṃ vetti hantāraṃ yaś cainan manyate hatam /",
    "GSP33ramgbhpu:363": " ubhau tau na vijānīto nāyaṃ hanti na hanyate // BhG_2.19 //",
    "GSP33ramgbhpu:364": " enam uktasvabhāvam ātmānaṃ prati,",
    "GSP33ramgbhpu:365": " hantāraṃ hananahetuṃ kam api yo manyate;",
    "GSP33ramgbhpu:366": " yaś cainaṃ kenāpi hetunā hataṃ manyate;",
    "GSP33ramgbhpu:367": " tāv ubhau na vijānītaḥ,",
    "GSP33ramgbhpu:368": " uktair hetubhir asya nityatvād eva enam ayaṃ na hanti asyāyaṃ hananahetur na bhavati /",
    "GSP33ramgbhpu:369": " ata eva cāyam ātmā na hanyate /",
    "GSP33ramgbhpu:370": " hantidhātur apy ātmakarmakaḥ śarīraviyogakaraṇavācī /",
    "GSP33ramgbhpu:371": " “na hiṃsyāt sarvā bhūtāni“,",
    "GSP33ramgbhpu:372": " “brāhmaṇo na hantavyaḥ” ityādīny api",
    "GSP33ramgbhpu:373": " śāstrāṇi avihitaśarīraviyogakaraṇaviṣayāṇi // BhGR_2.19 //",
    "GSP33ramgbhpu:374": " na jāyate mriyate vā kadācin nāyaṃ bhūtvā bhavitā vā na bhūyaḥ /",
    "GSP33ramgbhpu:375": " ajo nityaḥ śāśvato 'yaṃ purāṇo na hanyate hanyamāne śarīre // BhG_2.20 //",
    "GSP33ramgbhpu:376": " uktair eva hetubhir nityatvenāpariṇāmitvād ātmano jananamaraṇādayaḥ sarva evācetanadehadharmā na santīty ucyate /",
    "GSP33ramgbhpu:377": " tatra jāyate,",
    "GSP33ramgbhpu:378": " mriyate iti vartamānatayā sarveṣu deheṣu sarvair anubhūyamāne jananamaraṇe kadācid apy ātmānaṃ na spṛśataḥ /",
    "GSP33ramgbhpu:379": " nāyaṃ bhūtvā bhavitā vā na bhūyaḥ ayaṃ kalpādau bhūtvā",
    "GSP33ramgbhpu:380": " bhūyaḥ kalpānte ca na na bhavitā;",
    "GSP33ramgbhpu:381": " keṣucit prajāpatiprabhṛtideheṣv āgamenopalabhyamānaṃ kalpādau jananaṃ kalpānte ca maraṇam ātmānaṃ na spṛśatītyarthaḥ /",
    "GSP33ramgbhpu:382": " ataḥ sarvadehagata ātmā ajaḥ,",
    "GSP33ramgbhpu:383": " ata eva nityaḥ /",
    "GSP33ramgbhpu:384": " śāśvataḥ prakṛtivadaviśadasatatapariṇāmair api nānvīyate,",
    "GSP33ramgbhpu:385": " purāṇaḥ purāpi navaḥ;",
    "GSP33ramgbhpu:386": " sarvadā apūrvavad anubhāvya ityarthaḥ /",
    "GSP33ramgbhpu:387": " ataḥ śarīre hanyamāne na hanyate 'yam ātmā // BhGR_2.20 //",
    "GSP33ramgbhpu:388": " vedāvināśinaṃ nityaṃ ya enam ajam avyayam /",
    "GSP33ramgbhpu:389": " kathaṃ sa puruṣaḥ pārtha kaṃ ghātayati hanti kam // BhG_2.21 //",
    "GSP33ramgbhpu:390": " evam avināśitvenājatvena vyayānarhatvena ca nityam enam ātmānaṃ yaḥ puruṣo veda,",
    "GSP33ramgbhpu:391": " sa puruṣo devamanuṣyatiryaksthāvaraśarīrāvasthiteṣv ātmasu kam apy ātmānaṃ kathaṃ ghātayati ?",
    "GSP33ramgbhpu:392": " kaṃ vā kathaṃ hanti /",
    "GSP33ramgbhpu:393": " kathaṃ nāśayati;",
    "GSP33ramgbhpu:394": " kathaṃ vā tatprayojako bhavatītyarthaḥ /",
    "GSP33ramgbhpu:395": " etān ātmano ghātayāmi hanmīty anuśocanam ātmasvarūpayāthātmyājñānamūlam evetyabhiprāyaḥ // BhGR_2.21 //",
    "GSP33ramgbhpu:396": " yady api nityānām ātmanāṃ śarīraviśleṣamātraṃ kriyate tathāpi ramaṇīyabhogasādhaneṣu śarīreṣu naśyatsu tadviyogarūpaṃ śokanimittam asty evety",
    "GSP33ramgbhpu:397": " vāsāṃsi jīrṇāni yathā vihāya navāni gṛhṇāti naro 'parāṇi /",
    "GSP33ramgbhpu:398": " tathā śarīrāṇi vihāya jīrṇāny anyāni saṃyāti navāni dehī // BhG_2.22 //",
    "GSP33ramgbhpu:399": " dharmayuddhe śarīraṃ tyajatāṃ tyaktaśarīrād adhikatarakalyāṇaśarīragrahaṇaṃ śāstrād",
    "GSP33ramgbhpu:400": " avagamyata iti jīrṇāni vāsāṃsi vihāya navāni kalyāṇāni vāsāṃsi gṛhṇatām iva harṣanimittam",
    "GSP33ramgbhpu:401": " evātropalabhyate // BhGR_2.22 //",
    "GSP33ramgbhpu:402": " punar api “avināśi tu tad viddhi yena sarvam idaṃ tatam” iti pūrvoktam avināśitvaṃ sukhagrahaṇāya vyañjayan draḍhayati",
    "GSP33ramgbhpu:403": " nainaṃ chindanti śastrāṇi nainaṃ dahati pāvakaḥ /",
    "GSP33ramgbhpu:404": " na cainaṃ kledayanty āpo na śoṣayati mārutaḥ // BhG_2.23 //",
    "GSP33ramgbhpu:405": " acchedyo 'yam adāhyo 'yam akledyo 'śoṣya eva ca /",
    "GSP33ramgbhpu:406": " nityas sarvagataḥ sthāṇur acalo 'yaṃ sanātanaḥ // BhG_2.24 //",
    "GSP33ramgbhpu:407": " śastrāgnyambuvāyavaḥ chedanadahanakledanaśoṣaṇāni ātmānaṃ prati kartuṃ na śaknuvanti,",
    "GSP33ramgbhpu:408": " sarvagatatvād ātmanaḥ sarvatattvavyāpanasvabhāvatayā sarvebhyas tattvebhyas sūkṣmatvād asya tair vyāptyanarhatvāt;",
    "GSP33ramgbhpu:409": " vyāpyakartavyatvāc ca chedanadahanakledanaśoṣaṇānāṃ /",
    "GSP33ramgbhpu:410": " ata ātmā nityaḥ sthāṇur acalo 'yaṃ sanātanaḥ sthirasvabhāvo 'prakampyaḥ purātanaś ca // BhGR_2.23 //24//",
    "GSP33ramgbhpu:411": " avyakto 'yam acintyo 'yam avikāryo 'yam ucyate /",
    "GSP33ramgbhpu:412": " tasmād evaṃ viditvainaṃ nānuśocitum arhasi // BhG_2.25 //",
    "GSP33ramgbhpu:413": " chedanādiyogyāni vastūni yaiḥ pramāṇair vyajyante;",
    "GSP33ramgbhpu:414": " tair ayam ātmā na vyajyata ity avyaktaḥ;",
    "GSP33ramgbhpu:415": " ataḥ chedyādivisajātīyaḥ /",
    "GSP33ramgbhpu:416": " acintyaś ca sarvavastuvijātīyatvena tattatsvabhāvayuktatayā cintayitum api nārhaḥ;",
    "GSP33ramgbhpu:417": " ataś cāvikāryaḥ vikārānarhaḥ /",
    "GSP33ramgbhpu:418": " tasmād uktalakṣaṇam enam ātmānaṃ viditvā tatkṛte nānuśocitum arhasi // BhGR_2.25 //",
    "GSP33ramgbhpu:419": " atha cainaṃ nityajātaṃ nityaṃ vā manyase mṛtam /",
    "GSP33ramgbhpu:420": " tathāpi tvaṃ mahābāho/",
    "GSP33ramgbhpu:421": " naivaṃ śocitum arhasi // BhG_2.26 //",
    "GSP33ramgbhpu:422": " atha nityajātaṃ nityamṛtaṃ deham evainam ātmānaṃ manuṣe,",
    "GSP33ramgbhpu:423": " na dehātiriktam uktalakṣaṇam;",
    "GSP33ramgbhpu:424": " tathāpi evam atimātraṃ na śocitum arhasi;",
    "GSP33ramgbhpu:425": " pariṇāmasvabhāvasya dehasyotpattivināśayor avarjanīyatvāt // BhGR_2.26 //",
    "GSP33ramgbhpu:426": " jātasya hi dhruvo mṛtyur dhruvaṃ janma mṛtasya ca /",
    "GSP33ramgbhpu:427": " tasmād aparihārye 'rthe na tvaṃ śocitum arhasi // BhG_2.27 //",
    "GSP33ramgbhpu:428": " utpannasya vināśo dhruvaḥ avarjanīya upalabhyate;",
    "GSP33ramgbhpu:429": " tathā vinaṣṭasyāpi janma avarjanīyam /",
    "GSP33ramgbhpu:430": " katham idam upapadyate vinaṣṭasyotpattir iti;",
    "GSP33ramgbhpu:431": " sata evotpattyupalabdheḥ,",
    "GSP33ramgbhpu:432": " asataś cānupalabdheḥ /",
    "GSP33ramgbhpu:433": " utpattivināśādayaḥ sato dravyasyāvasthāviśeṣāḥ /",
    "GSP33ramgbhpu:434": " tantuprabhṛtīni hi dravyāṇi santy eva racanāviśeṣayuktāni paṭādīny ucyante /",
    "GSP33ramgbhpu:435": " asatkāryavādināpy etāvad evopalabhyate /",
    "GSP33ramgbhpu:436": " na hi tatra tantusaṃsthānaviśeṣātirekeṇa dravyāntaraṃ pratīyate /",
    "GSP33ramgbhpu:437": " kārakavyāpāranāmāntarabhajanavyavahāraviśeṣāṇām etāvataivopapatteḥ na dravyāntarakalpanā yuktā /",
    "GSP33ramgbhpu:438": " ato utpattivināśādayaḥ sato dravyasyāvasthāviśeṣāḥ /",
    "GSP33ramgbhpu:439": " utpattyākhyām avasthām upayātasya dravyasya tadvirodhyavasthāntaraprāptir vināśa ity ucyate /",
    "GSP33ramgbhpu:440": " mṛddravyasya piṇḍatvaghaṭatvakapālatvacūrṇatvādivat pariṇāmidravyasya pariṇāmaparamparā avarjanīyā /",
    "GSP33ramgbhpu:441": " tatra pūrvāvasthasya dravyasyottarāvasthāprāptir vināśaḥ /",
    "GSP33ramgbhpu:442": " saiva tadavasthasya cotpattiḥ /",
    "GSP33ramgbhpu:443": " evam utpattivināśākhyapariṇāmaparamparā pariṇāmino dravyasyāparihāryeti na tatra śocitum arhasi // BhGR_2.27 //",
    "GSP33ramgbhpu:444": " sato dravyasya pūrvāvasthāvirodhyavasthāntaraprāptidarśanena yo 'lpīyān śokaḥ,",
    "GSP33ramgbhpu:445": " so 'pi manuṣyādibhūteṣu na saṃbhavatīty āha",
    "GSP33ramgbhpu:446": " avyaktādīni bhūtāni vyaktamadhyāni bhārata /",
    "GSP33ramgbhpu:447": " avyaktanidhanāny eva tatra kā paridevanā // BhG_2.28 //",
    "GSP33ramgbhpu:448": " manuṣyādīni bhūtāni santy eva dravyāṇi anupalabdhapūrvāvasthāni upalabdhamanuṣyatvādimadhyamāvasthāni",
    "GSP33ramgbhpu:449": " anupalabdhottarāvasthāni sveṣu svabhāveṣu vartanta iti na tatra paridevanānimittam",
    "GSP33ramgbhpu:450": " asti // BhGR_2.28 //",
    "GSP33ramgbhpu:451": " evaṃ śarīrātmavāde 'pi nāsti śokanimittam ity uktvā śarīrātirikte āścaryasvarūpe ātmani draṣṭā vaktā śravaṇāyattātmaniścayaś ca durlabha ity",
    "GSP33ramgbhpu:452": " āścaryavat paśyati kaścid enam āścaryavad vadati tathaiva cānyaḥ /",
    "GSP33ramgbhpu:453": " āścaryavac cainam anyaḥ śṛṇoti śrutvāpy enaṃ veda na caiva kaścit // BhG_2.29 //",
    "GSP33ramgbhpu:454": " evam uktasvabhāvaṃ svetarasamastavastuvisajātīyatayā āścaryavad asthitam ananteṣu jantuṣu mahatā tapasā kṣīṇapāpaḥ upacitapuṇyaḥ kaścit paśyati",
    "GSP33ramgbhpu:455": " tathāvidhaḥ kaścit parasmai vadati /",
    "GSP33ramgbhpu:456": " evaṃ kaścid eva śṛṇoti /",
    "GSP33ramgbhpu:457": " śrutvāpy enaṃ yathāvad avasthitaṃ tattvato na kaścid veda /",
    "GSP33ramgbhpu:458": " cakārād draṣṭṛvaktṛśrotṛṣv api tattvato darśanaṃ tattvato vacanaṃ tattvataś śravaṇaṃ durlabham ityuktaṃ bhavati // BhGR_2.29 //",
    "GSP33ramgbhpu:459": " dehī nityam avadhyo 'yaṃ dehe sarvasya bhārata /",
    "GSP33ramgbhpu:460": " tasmāt sarvāṇi bhūtāni na tvaṃ śocitum arhasi // BhG_2.30 //",
    "GSP33ramgbhpu:461": " sarvasya devādidehino dehe vadhyamāne 'py ayaṃ dehī nityam avadhyo mantavyaḥ /",
    "GSP33ramgbhpu:462": " tasmāt sarvāṇi devādisthāvarāntāni bhūtāni viṣamākārāṇy apy uktena svabhāvena svarūpatas samānāni nityāni ca /",
    "GSP33ramgbhpu:463": " dehagataṃ tu vaiṣamyam anityatvaṃ ca /",
    "GSP33ramgbhpu:464": " tato devādīni sarvāṇi bhūtāny uddiśya na śocitum arhasi;",
    "GSP33ramgbhpu:465": " na kevalaṃ bhīṣmādīn prati // BhGR_2.30 //",
    "GSP33ramgbhpu:466": " svadharmam api cāvekṣya na vikampitum arhasi /",
    "GSP33ramgbhpu:467": " dharmyād dhi yuddhāc chreyo 'nyat kṣatriyasya na vidyate // BhG_2.31 //",
    "GSP33ramgbhpu:468": " api cedaṃ prārabdhaṃ yuddhaṃ prāṇimāraṇam api agnīṣomīyādivat svadharmam avekṣya na vikampitum arhasi /",
    "GSP33ramgbhpu:469": " dharmyān nyāyataḥ pravṛttād yuddhād anyan na hi kṣatriyasya śreyo vidyate /",
    "GSP33ramgbhpu:470": " “śauryaṃ tejo dhṛtir dākṣyaṃ yuddhe cāpy apalāyanam /",
    "GSP33ramgbhpu:471": " dānam īśvarabhāvaś ca kṣātraṃ karma svabhāvajam //",
    "GSP33ramgbhpu:472": " ” iti hi vakṣyate /",
    "GSP33ramgbhpu:473": " agnīṣomīyādiṣu ca na hiṃsā paśoḥ,",
    "GSP33ramgbhpu:474": " nihīnataracchāgādidehaparityāgapūrvaka",
    "GSP33ramgbhpu:475": " kalyāṇataradehasvargādiprāpakatvaśruteḥ saṃjñapanasya /",
    "GSP33ramgbhpu:476": " “na vā u etan mriyase na riṣyasi devāṃ ideṣi pathibhis surebhiḥ /",
    "GSP33ramgbhpu:477": " yatra yanti sukṛto nāpi duṣkṛtaḥ tatra tvā devas savitā dadhātu” iti hi śrūyate /",
    "GSP33ramgbhpu:478": " iha ca yuddhe mṛtānāṃ kalyāṇataradehaprāptir uktā,",
    "GSP33ramgbhpu:479": " “vāsāṃsi jīrṇāni yathā vihāya navāni gṛhṇāti” ityādinā /",
    "GSP33ramgbhpu:480": " ataḥ, cikitsakaśalyādikarma āturasyeva,",
    "GSP33ramgbhpu:481": " asya rakṣaṇam evāgnīṣomīyādiṣu saṃjñapanam // BhGR_2.31 //",
    "GSP33ramgbhpu:482": " yadṛcchayā copapannaṃ svargadvāram apāvṛtam /",
    "GSP33ramgbhpu:483": " sukhinaḥ kṣatriyāḥ pārtha labhante yuddham īdṛśam // BhG_2.32 //",
    "GSP33ramgbhpu:484": " ayatnopanatam idaṃ niratiśayasukhopāyabhūtaṃ nirvighnam īdṛśaṃ yuddhaṃ sukhinaḥ puṇyavantaḥ kṣatriyā labhante // BhGR_2.32 //",
    "GSP33ramgbhpu:485": " atha cet tvam imaṃ dharmyaṃ saṃgrāmaṃ na kariṣyasi /",
    "GSP33ramgbhpu:486": " tataḥ svadharmaṃ kīrtiṃ ca hitvā pāpam avāpsyasi // BhG_2.33 //",
    "GSP33ramgbhpu:487": " atha kṣatriyasya svadharmabhūtam imam ārabdhaṃ saṃgrāmaṃ mohān na kariṣyasi cet tataḥ prārabdhasya dharmasyākaraṇāt svadharmaphalaṃ niratiśayasukham,",
    "GSP33ramgbhpu:488": " vijayena niratiśayāṃ ca kīrtiṃ hitvā pāpaṃ niratiśayam avāpsyasi // BhGR_2.33 //",
    "GSP33ramgbhpu:489": " akīrtiṃ cāpi bhūtāni kathayiṣyanti te 'vyayām /",
    "GSP33ramgbhpu:490": " saṃbhāvitasya cākīrtiḥ maraṇād atiricyate // BhG_2.34 //",
    "GSP33ramgbhpu:491": " na te kevalaṃ niratiśayasukhakīrtihānimātram /",
    "GSP33ramgbhpu:492": " “pārtho yuddhe prārabdhe palāyitaḥ” iti avyayāṃ sarvadeśakālavyāpinīm akīrtiṃ ca samarthāni asamarthāny api sarvāṇi bhūtāni kathayiṣyanti /",
    "GSP33ramgbhpu:493": " tataḥ kim iti cet śairyavīryaparākramādibhis sarvasaṃbhāvitasya tadviparyayajā hy akīrtiḥ maraṇād atiricyate /",
    "GSP33ramgbhpu:494": " evaṃvidhāyā akīrter maraṇam eva tava śreya ityarthaḥ // BhGR_2.34 //",
    "GSP33ramgbhpu:495": " bandhusnehāt kāruṇyāc ca yuddhān nivṛttasya śūrasya mamākīrtiḥ katham āgamiṣyatīty atrāha",
    "GSP33ramgbhpu:496": " bhayād raṇād uparataṃ maṃsyante tvāṃ mahārathāḥ /",
    "GSP33ramgbhpu:497": " yeṣāṃ ca tvaṃ bahumato bhūtvā yāsyasi laughavam // BhG_2.35 //",
    "GSP33ramgbhpu:498": " yeṣāṃ karṇaduryodhanādīnāṃ mahārathānām itaḥ pūrvaṃ tvaṃ śūro vairīti bahumato bhūtvā,",
    "GSP33ramgbhpu:499": " idānīṃ yuddhe samupasthite nivṛttavyāpāratayā lāghavaṃ sugrahatāṃ yāsyasi,",
    "GSP33ramgbhpu:500": " te mahārathās tvāṃ bhayād yuddhād uparataṃ maṃsyante /",
    "GSP33ramgbhpu:501": " śūrāṇāṃ hi vairiṇāṃ śatrubhayād rte bandhusnehādinā yuddhād uparatir nopapadyate // BhGR_2.35 //",
    "GSP33ramgbhpu:502": " kiṃ ca,",
    "GSP33ramgbhpu:503": " avācyavādāṃś ca bahūn vadiṣyanti tavāhitāḥ /",
    "GSP33ramgbhpu:504": " nindantas tava sāmarthyaṃ tato duḥkhataraṃ nu kim // BhG_2.36 //",
    "GSP33ramgbhpu:505": " śūrāṇāṃ asmākaṃ sannidhau katham ayaṃ pārthaḥ kṣaṇam api sthātuṃ śaknuyāt,",
    "GSP33ramgbhpu:506": " asmatsannidhānād anyatra hy asya sāmarthyam iti tava sāmarthyaṃ nindantaḥ śūrāṇām avācyavādāṃś ca bahūn vadiṣyanti tava śatravo dhārtarāṣṭrāḥ;",
    "GSP33ramgbhpu:507": " tato 'dhikataraṃ duḥkhaṃ kiṃ tava ?",
    "GSP33ramgbhpu:508": " evaṃvidhāvācyaśravaṇān maraṇam eva śreya iti tvam eva maṃsyase // BhGR_2.36 //",
    "GSP33ramgbhpu:509": " ataḥ śūrasya ātmanā pareṣāṃ hananam,",
    "GSP33ramgbhpu:510": " ātmano vā parair hananam ubhayam api śreyase bhavatīty āha",
    "GSP33ramgbhpu:511": " hato vā prāpsyase svargaṃ jitvā vā bhokṣyase mahīm /",
    "GSP33ramgbhpu:512": " tasmād uttiṣṭha kaunteya yuddhāya kṛtaniścayaḥ // BhG_2.37 //",
    "GSP33ramgbhpu:513": " dharmayuddhe parair hataś cet,",
    "GSP33ramgbhpu:514": " tata eva paramaniḥśreyasaṃ prāpsyasi;",
    "GSP33ramgbhpu:515": " parān vā hatvā akaṇṭakaṃ rājyaṃ bhokṣyase;",
    "GSP33ramgbhpu:516": " anabhisaṃhitaphalasya yuddhākhyasya dharmasya paramaniḥśreyasopāyatvāt tac ca paramaniḥśreyasaṃ prāpsyasi;",
    "GSP33ramgbhpu:517": " tasmād yuddhāyodyogaḥ paramapuruṣārthalakṣaṇamokṣasādhanam iti niścitya tadartham uttiṣṭha /",
    "GSP33ramgbhpu:518": " kuntīputrasya tavaitad eva yuktam ityabhiprāyaḥ // BhGR_2.37 //",
    "GSP33ramgbhpu:519": " mumukṣor yuddhānuṣṭhānaprakāram āha",
    "GSP33ramgbhpu:520": " sukhaduḥkhe same kṛtvā lābhālābhau jayājayau /",
    "GSP33ramgbhpu:521": " tato yuddhāya yujyasva naivaṃ pāpam avāpsyasi // BhG_2.38 //",
    "GSP33ramgbhpu:522": " evaṃ dehātiriktam aspṛṣṭasamastadehasvabhāvaṃ nityam ātmānaṃ jñātvā yuddhe cāvarjanīyaśastrapātādinimittasukhaduḥkhārthalābhālābhajayaparājayeṣv",
    "GSP33ramgbhpu:523": " avikṛtabuddhiḥ svargādiphalābhisandhirahitaḥ kevalakāryabuddhyā yuddham ārabhasva /",
    "GSP33ramgbhpu:524": " evaṃ kurvāṇo na pāpam avāpsyasi pāpaṃ duḥkharūpaṃ saṃsāraṃ nāvāpsyasi;",
    "GSP33ramgbhpu:525": " saṃsārabandhān mokṣyase ityarthaḥ // BhGR_2.38 //",
    "GSP33ramgbhpu:526": " evam ātmayāthātmyajñānam upadiśya tatpūrvakaṃ mokṣasādhanabhūtaṃ karmayogaṃ vaktum ārabhate",
    "GSP33ramgbhpu:527": " eṣā te 'bhihitā sāṅkhye buddhir yoge tv imāṃ śṛṇu /",
    "GSP33ramgbhpu:528": " buddhyā yukto yayā pārtha karmabandhaṃ prahāsyasi // BhG_2.39 //",
    "GSP33ramgbhpu:529": " saṅkhyā buddhiḥ;",
    "GSP33ramgbhpu:530": " buddhyāvadhāraṇīyam ātmatattvaṃ sāṅkhyam /",
    "GSP33ramgbhpu:531": " jñātavye ātmatattve tajjñānāya yā buddhir abhidheyā “na tv evāham” ity ārabhya “tasmāt sarvāṇi bhūtāni na tvaṃ śocitum arhasi” ityantena saiṣā te 'bhihitā /",
    "GSP33ramgbhpu:532": " ātmajñānapūrvakamokṣasādhanabhūtakarmānuṣṭhāne yo buddhiyogo vaktavyaḥ,",
    "GSP33ramgbhpu:533": " sa iha yogaśabdenocyate /",
    "GSP33ramgbhpu:534": " “dūreṇa hy avaraṃ karma buddhiyogāt” iti hi vakṣyate /",
    "GSP33ramgbhpu:535": " tatra yoge yā buddhir vaktavyā,",
    "GSP33ramgbhpu:536": " tām imām abhidhīyamānāṃ śṛṇu,",
    "GSP33ramgbhpu:537": " yayā buddhyā yuktaḥ karmabandhaṃ prahāsyasi /",
    "GSP33ramgbhpu:538": " karmaṇā bandhaḥ karmabandhaḥ;",
    "GSP33ramgbhpu:539": " saṃsārabandha ityarthaḥ // BhGR_2.39 //",
    "GSP33ramgbhpu:540": " vakṣyamāṇabuddhiyuktasya karmaṇo māhātmyam āha",
    "GSP33ramgbhpu:541": " nehābhikramanāśo 'sti pratyavāyo na vidyate /",
    "GSP33ramgbhpu:542": " svalpam apy asya dharmasya trāyate mahato bhayāt // BhG_2.40 //",
    "GSP33ramgbhpu:543": " iha karmayoge nābhikramanāśo 'sti /",
    "GSP33ramgbhpu:544": " abhikramaḥ ārambhaḥ /",
    "GSP33ramgbhpu:545": " nāśaḥ phalasādhanabhāvanāśaḥ /",
    "GSP33ramgbhpu:546": " ārabdhasyāsamāptasya vicchinnasyāpi na niṣphalatvam /",
    "GSP33ramgbhpu:547": " ārabdhasya vicchede pratyavāyo 'pi na vidyate /",
    "GSP33ramgbhpu:548": " asya karmayogākhyasya dharmasya svalpāṃśo 'pi mahato bhayāt saṃsārabhayāt trāyate /",
    "GSP33ramgbhpu:549": " ayam arthaḥ;",
    "GSP33ramgbhpu:550": " “pārtha naiveha nāmutra vināśas tasya vidyate” iti uttaratra prapañcayiṣyate /",
    "GSP33ramgbhpu:551": " anyāni hi laukikāni vaidikāni ca sādhanāni vicchinnāni na phalāya bhavanti;",
    "GSP33ramgbhpu:552": " pratyavāyāya ca bhavanti // BhGR_2.40 //",
    "GSP33ramgbhpu:553": " kāmyakarmaviṣayāyā buddher mokṣasādhanabhūtakarmaviṣayāṃ buddhiṃ viśinaṣṭi",
    "GSP33ramgbhpu:554": " vyavasāyātmikā buddhir ekeha kurunandana /",
    "GSP33ramgbhpu:555": " bahuśākhā hy anantāś ca buddhayo 'vyavasāyinām // BhG_2.41 //",
    "GSP33ramgbhpu:556": " iha śāstrīye sarvasmin karmaṇi vyavasāyātmikā buddhir ekā /",
    "GSP33ramgbhpu:557": " mumukṣuṇānuṣṭheye karmaṇi buddhir vyavasāyātmikā buddhiḥ /",
    "GSP33ramgbhpu:558": " vyavasāyaḥ niścayaḥ /",
    "GSP33ramgbhpu:559": " sā hi buddhir ātmayāthātmyaniścayapūrvikā /",
    "GSP33ramgbhpu:560": " kāmyakarmaviṣayā tu buddhir avyavasāyātmikā /",
    "GSP33ramgbhpu:561": " tatra hi kāmādhikāre dehātiriktātmāstitvajñānamātram apekṣitam,",
    "GSP33ramgbhpu:562": " nātmasvarūpayāthātmyaniścayaḥ /",
    "GSP33ramgbhpu:563": " svarūpayāthātmyāniścaye 'pi svargādiphalārthitvatatsādhanānuṣṭhānatatphalānubhavānāṃ saṃbhavāt,",
    "GSP33ramgbhpu:564": " avirodhāc ca /",
    "GSP33ramgbhpu:565": " seyaṃ vyavasāyātmikā buddhiḥ ekaphalasādhanaviṣayatayaikā;",
    "GSP33ramgbhpu:566": " ekasmai mokṣākhyaphalāya hi mumukṣoḥ sarvāṇi karmāṇi vidhīyante /",
    "GSP33ramgbhpu:567": " ataḥ śāstrārthasyaikatvāt sarvakarmaviṣayā buddhir ekaiva;",
    "GSP33ramgbhpu:568": " yathaikaphalasādhanatayā āgneyādīnāṃ ṣaṇṇāṃ setikartavyatākānām ekaśāstrārthatayā tadviṣayā buddhir ekā,",
    "GSP33ramgbhpu:569": " tadvad ityarthaḥ /",
    "GSP33ramgbhpu:570": " avyavasāyināṃ tu svargaputrapaśvannādiphalasādhanakarmādhikṛtānāṃ buddhayaḥ phalānantyād anantāḥ /",
    "GSP33ramgbhpu:571": " tatrāpi bahuśākhāḥ;",
    "GSP33ramgbhpu:572": " ekasmai phalāya codite 'pi darśapūrṇamāsādau karmaṇi,",
    "GSP33ramgbhpu:573": " “āyur āśās te” ityādyavagatāvāntaraphalabhedena bahuśākhatvaṃ ca vidyate /",
    "GSP33ramgbhpu:574": " ataḥ avyavasāyināṃ buddhayo 'nantā bahuśākhāś ca /",
    "GSP33ramgbhpu:575": " etad uktaṃ bhavati nityeṣu naimittikeṣu karmasu pradhānaphalāni avāntaraphalāni ca yāni śrūyamāṇāni,",
    "GSP33ramgbhpu:576": " tāni sarvāṇi parityajya mokṣaikaphalatayā sarvāṇi karmāṇy ekaśāstrārthatayānuṣṭheyāni;",
    "GSP33ramgbhpu:577": " kāmyāni ca svavarṇāśramocitāni,",
    "GSP33ramgbhpu:578": " tattatphalāni parityajya mokṣasādhanatayā nityanaimittikair ekīkṛtya yathābalam anuṣṭheyāni iti // BhGR_2.41 //",
    "GSP33ramgbhpu:579": " atha kāmyakarmādhikṛtān nindati",
    "GSP33ramgbhpu:580": " yām imām puṣpitāṃ vācaṃ pravadanty avipaścitaḥ /",
    "GSP33ramgbhpu:581": " vedavādaratāḥ pārtha nānyad astīti vādinaḥ // BhG_2.42 //",
    "GSP33ramgbhpu:582": " kāmātmānaḥ svargaparāḥ janmakarmaphalapradām /",
    "GSP33ramgbhpu:583": " kriyāviśeṣabahulāṃ bhogāiśvaryagatiṃ prati // BhG_2.43 //",
    "GSP33ramgbhpu:584": " bhogāiśvaryaprasaktānāṃ tayāpahṛtacetasām /",
    "GSP33ramgbhpu:585": " vyavasāyātmikā buddhiḥ samādhau na vidhīyate // BhG_2.44 //",
    "GSP33ramgbhpu:586": " yām imāṃ puṣpitāṃ puṣpamātraphalām,",
    "GSP33ramgbhpu:587": " āpātaramaṇīyāṃ vācam avipaścitaḥ alpajñāḥ bhogāiśvaryagatiṃ prati vartamānāṃ pravadanti,",
    "GSP33ramgbhpu:588": " vedavādaratāḥ vedeṣu ye svargādiphalavādāḥ teṣu saktāḥ,",
    "GSP33ramgbhpu:589": " nānyad astīti vādinaḥ tatsaṅgātirekeṇa svargāder adhikaṃ phalaṃ nānyad astīti vadantaḥ,",
    "GSP33ramgbhpu:590": " kām ātmānaḥ kām apravaṇamanasaḥ,",
    "GSP33ramgbhpu:591": " svargaparāḥ svargaparāyaṇāḥ,",
    "GSP33ramgbhpu:592": " svargādiphalāvasāne punarjanmakarmākhyaphalapradāṃ,",
    "GSP33ramgbhpu:593": " kriyāviśeṣabahulāṃ tattvajñānarahitatayā kriyāviśeṣapracurām /",
    "GSP33ramgbhpu:594": " bhogāiśvaryagatiṃ prati vartamānāṃ yām imāṃ puṣpitāṃ vācaṃ ye pravadantīti saṃbandhaḥ /",
    "GSP33ramgbhpu:595": " teṣāṃ bhogāiśvaryaprasaktānāṃ tayā vācā bhogāiśvaryaviṣayayā apahṛtajñānānāṃ yathoditavyavasāyātmikā buddhiḥ,",
    "GSP33ramgbhpu:596": " samādhau manasi na vidhīyate,",
    "GSP33ramgbhpu:597": " notpadyate,",
    "GSP33ramgbhpu:598": " samādhīyate 'sminn ātmajñānam iti samādhir manaḥ /",
    "GSP33ramgbhpu:599": " teṣāṃ manasy ātmayāthātmyaniścayapūrvakamokṣasādhanabhūtakarmaviṣayā buddhiḥ kadācid api notpadyate ityarthaḥ /",
    "GSP33ramgbhpu:600": " ataḥ kāmyeṣu karmasu mumukṣuṇā na saṅgaḥ kartavyaḥ //",
    "GSP33ramgbhpu:601": " evam atyalpaphalāni punarjanmaprasavāni karmāṇi mātāpitṛsahasrebhyo 'pi vatsalataratayā ātmojjīvane pravṛttā vedāḥ kim arthaṃ vadanti,",
    "GSP33ramgbhpu:602": " kathaṃ vā vedoditaṃ tyājyatayocyate ity ata āha",
    "GSP33ramgbhpu:603": " traiguṇyaviṣayā vedā nistraiguṇyo bhavārjuna /",
    "GSP33ramgbhpu:604": " nirdvandvo nityasattvastho niryogakṣema ātmavān // BhG_2.45 //",
    "GSP33ramgbhpu:605": " trayo guṇās traiguṇyaṃ sattvarajastamāṃsi /",
    "GSP33ramgbhpu:606": " sattvarajastamaḥpracurāḥ puruṣās traiguṇyaśabdenocyante;",
    "GSP33ramgbhpu:607": " tadviṣayā vedāḥ tamaḥpracurāṇāṃ rajaḥpracurāṇāṃ sattvapracurāṇāṃ ca vatsalataratayaiva hitam avabodhayanti vedāḥ /",
    "GSP33ramgbhpu:608": " yady eṣāṃ svaguṇānuguṇyena svargādisādhanam eva hitaṃ nāvabodhayanti,",
    "GSP33ramgbhpu:609": " tadaite rajastamaḥpracuratayā sāttvikaphalamokṣavimukhāḥ svāpekṣitaphalasādhanam ajānantaḥ kāmaprāvaṇyavivaśā anupādeyeṣu upādeyabhrāntyā praviṣṭāḥ pranaṣṭā bhaveyuḥ /",
    "GSP33ramgbhpu:610": " atas traiguṇyaviṣayā vedāḥ,",
    "GSP33ramgbhpu:611": " tvaṃ tu nistraiguṇyo bhava idānīṃ sattvapracuras tvaṃ tad eva vardhaya;",
    "GSP33ramgbhpu:612": " nānyonyasaṅkīrṇaguṇatrayapracuro bhava;",
    "GSP33ramgbhpu:613": " na tatprācuryaṃ vardhayetyarthaḥ /",
    "GSP33ramgbhpu:614": " nirdvandvaḥ nirgatasakalasāṃsārikasvabhāvaḥ;",
    "GSP33ramgbhpu:615": " nityasattvasthaḥ guṇadvayarahitanityapravṛddhasattvastho bhava /",
    "GSP33ramgbhpu:616": " katham iti cet,",
    "GSP33ramgbhpu:617": " niryogakṣemaḥ ātmasvarūpatatprāptyupāyabahirbhūtānām arthānāṃ yogaṃ prāptānāṃ ca kṣemaṃ parityajya ātmavān bhava ātmasvarūpān veṣaṇaparo bhava",
    "GSP33ramgbhpu:618": " aprāptasya prāptir yogaḥ prāptasya parikṣaṇaṃ kṣemaḥ /",
    "GSP33ramgbhpu:619": " evaṃ vartamānasya te rajastamaḥpracuratā naśyati,",
    "GSP33ramgbhpu:620": " sattvaṃ ca vardhate // BhGR_2.45 //",
    "GSP33ramgbhpu:621": " yāvān artha udapāne sarvataḥ saṃplutodake /",
    "GSP33ramgbhpu:622": " tāvān sarveṣu vedeṣu brāhmaṇasya vijānataḥ // BhG_2.46 //",
    "GSP33ramgbhpu:623": " na ca vedoditaṃ sarvaṃ sarvasyopādeyam;",
    "GSP33ramgbhpu:624": " yathā sarvārthaparikalpite sarvataḥ saṃplutodake udapāne pipāsor yāvān arthaḥ yāvad eva prayojanam,",
    "GSP33ramgbhpu:625": " tāvad eva tenopādīyate,",
    "GSP33ramgbhpu:626": " na sarvam; evaṃ sarveṣu ca vedeṣu brāhmaṇasya vijānataḥ vaidikasya mumukṣoḥ yad eva mokṣasādhanaṃ tad evo=",
    "GSP33ramgbhpu:627": " pādeyam; nānyat // BhGR_2.46 //",
    "GSP33ramgbhpu:628": " ataḥ sattvasthasya mumukṣor etāvad evopādeyam ity āha",
    "GSP33ramgbhpu:629": " karmaṇy evādhikāras te mā phaleṣu kadācana /",
    "GSP33ramgbhpu:630": " mā karmaphalahetur bhūḥ mā te saṅgo 'stv akarmaṇi // BhG_2.47 //",
    "GSP33ramgbhpu:631": " nitye naimittike kāmye ca kenacit phalaviśeṣeṇa saṃbandhitayā śrūyamāṇe karmaṇi nityasattvasthasya mumukṣos te karmamātre 'dhikāraḥ /",
    "GSP33ramgbhpu:632": " tatsaṃbandhitayāvagateṣu phaleṣu na kadācid apy adhikāraḥ /",
    "GSP33ramgbhpu:633": " saphalasya bandharūpatvāt phalarahitasya kevalasya madārādhanarūpasya mokṣahetutvāc ca /",
    "GSP33ramgbhpu:634": " mā ca karmaphalayor hetubhūḥ /",
    "GSP33ramgbhpu:635": " tvayānuṣṭhīyamāne 'pi karmaṇi nityasattvasthasya mumukṣos tava",
    "GSP33ramgbhpu:636": " akartṛtvam apy anusandheyam /",
    "GSP33ramgbhpu:637": " phalasyāpi kṣunnivṛttyāder na tvaṃ hetur ity anusandheyam /",
    "GSP33ramgbhpu:638": " tadubhayaṃ guṇeṣu vā sarveśvare mayi vānusandheyam ity uttaratra vakṣyate /",
    "GSP33ramgbhpu:639": " evam anusandhāya karma kuru /",
    "GSP33ramgbhpu:640": " akarmaṇi ananuṣṭhāne,",
    "GSP33ramgbhpu:641": " na yotsyāmīti yat tvayābhihitam,",
    "GSP33ramgbhpu:642": " na tatra te saṅgo 'stu;",
    "GSP33ramgbhpu:643": " uktena prakāreṇa yuddhādikarmaṇy eva saṅgo 'stv ityarthaḥ // BhGR_2.47 //",
    "GSP33ramgbhpu:644": " etad eva sphuṭīkaroti",
    "GSP33ramgbhpu:645": " yogasthaḥ kuru karmāṇi saṅgaṃ tyaktvā dhanañjaya /",
    "GSP33ramgbhpu:646": " siddhyasiddhyoḥ samo bhūtvā samatvaṃ yoga ucyate // BhG_2.48 //",
    "GSP33ramgbhpu:647": " rājyabandhuprabhṛtiṣu saṅgaṃ tyaktvā yuddhādīni karmāṇi yogasthaḥ kuru,",
    "GSP33ramgbhpu:648": " tadantarbhūtavijayādisiddhyasiddhyos samo bhūtvā kuru /",
    "GSP33ramgbhpu:649": " tad idaṃ siddhyasiddhyos samatvaṃ yogastha ity atra yogaśabdenocyate /",
    "GSP33ramgbhpu:650": " yogaḥ siddhyasiddhiyos samatvarūpaṃ cittasamādhānam // BhGR_2.48 //",
    "GSP33ramgbhpu:651": " kim artham idam asakṛd ucyata ity ata āha",
    "GSP33ramgbhpu:652": " dūreṇa hy avaraṃ karma buddhiyogād dhanañjaya /",
    "GSP33ramgbhpu:653": " buddhau śaraṇam anviccha kṛpaṇāḥ phalahetavaḥ // BhG_2.49 //",
    "GSP33ramgbhpu:654": " yo 'yaṃ pradhānaphalatyāgaviṣayo 'vāntaraphalasiddhyasiddhyos samatvaviṣayaś ca buddhiyogaḥ;",
    "GSP33ramgbhpu:655": " tadyuktāt karmaṇa itarat karma dūreṇāvaram /",
    "GSP33ramgbhpu:656": " mahad idaṃ dvayor utkarṣāpakarṣarūpaṃ vairūpyam /",
    "GSP33ramgbhpu:657": " uktabuddhiyogayuktaṃ karma nikhilasāṃsārikaduḥkhaṃ vinivartya paramapuruṣārthalakṣaṇaṃ ca mokṣaṃ prāpayati /",
    "GSP33ramgbhpu:658": " itarad aparimitaduḥkharūpaṃ saṃsāram iti /",
    "GSP33ramgbhpu:659": " ataḥ karmaṇi kriyamāṇe uktāyāṃ buddhau śaraṇam anviccha /",
    "GSP33ramgbhpu:660": " śaraṇaṃ vāsasthānam /",
    "GSP33ramgbhpu:661": " tasyām eva buddhau vartasvetyarthaḥ /",
    "GSP33ramgbhpu:662": " kṛpaṇāḥ phalahetavaḥ phalasaṅgādinā karma kurvāṇāḥ kṛpaṇāḥ saṃsāriṇo bhaveyuḥ // BhGR_2.49 //",
    "GSP33ramgbhpu:663": " buddhiyukto jahātīha ubhe sukṛtaduṣkṛte /",
    "GSP33ramgbhpu:664": " tasmād yogāya yujyasva yogaḥ karmasu kauśalam // BhG_2.50 //",
    "GSP33ramgbhpu:665": " buddhiyogayuktas tu karma kurvāṇaḥ ubhe sukṛtaduṣkṛte anādikālasañcite anante bandhahetubhūte jahāti /",
    "GSP33ramgbhpu:666": " tasmād uktāya buddhiyogāya yujyasva /",
    "GSP33ramgbhpu:667": " yogaḥ karmasu kauśalam karmasu kriyamāṇeṣv ayaṃ buddhiyogaḥ kauśalam atisāmarthyam /",
    "GSP33ramgbhpu:668": " atisāmarthyasādhya ityarthaḥ // BhGR_2.50 //",
    "GSP33ramgbhpu:669": " karmajaṃ buddhiyuktā hi phalaṃ tyaktvā manīṣiṇaḥ /",
    "GSP33ramgbhpu:670": " janmabandhavinirmuktāḥ padaṃ gacchanty anāmayam // BhG_2.51 //",
    "GSP33ramgbhpu:671": " buddhiyogayuktāḥ karmajaṃ phalaṃ tyaktvā karma kurvantaḥ,",
    "GSP33ramgbhpu:672": " tasmāj janmabandhavinirmuktāḥ anāmayaṃ padaṃ gacchanti hi prasiddhaṃ hy etat sarvāsūpaniṣatsv ityarthaḥ // BhGR_2.51 //",
    "GSP33ramgbhpu:673": " yadā te mohakalilaṃ buddhir vyatitariṣyati /",
    "GSP33ramgbhpu:674": " tadā gantāsi nirvedaṃ śrotavyasya śrutasya ca // BhG_2.52 //",
    "GSP33ramgbhpu:675": " uktaprakāreṇa karmaṇi vartamānasya tayā vṛttyā nirdhūtakalmaṣasya te buddhir yadā mohakalilam atyalpaphalasaṅgahetubhūtaṃ moharūpaṃ kaluṣaṃ",
    "GSP33ramgbhpu:676": " tadā asmattaḥ itaḥ pūrvaṃ tyājyatayā śrutasya phalādeḥ itaḥ paścāc chrotavyasya ca kṛte svayam eva nirvedaṃ gantāsi gamiṣyasi // BhGR_2.52 //",
    "GSP33ramgbhpu:677": " “yoge tv imāṃ śṛṇu” ityādinoktasyātmayāthātmyajñānapūrvakasya buddhiviśeṣasaṃskṛtasya dharmānuṣṭhānasya lakṣabhūtaṃ yogākhyaṃ phalam āha",
    "GSP33ramgbhpu:678": " śrutivipratipannā te yadā sthāsyati niścalā /",
    "GSP33ramgbhpu:679": " samādhāv acalā buddhis tadā yogam avāpsyasi // BhG_2.53 //",
    "GSP33ramgbhpu:680": " śrutiḥ śravaṇam /",
    "GSP33ramgbhpu:681": " asmattaḥ śravaṇena viśeṣataḥ pratipannā sakaletaravisajātīyanityaniratiśayasūkṣmatattvātmaviṣayā,",
    "GSP33ramgbhpu:682": " svayam acalā ekarūpā buddhiḥ asaṅgakarmānuṣṭhānena nirmalīkṛte manasi yadā niścalā sthāsyati,",
    "GSP33ramgbhpu:683": " tadā yogam ātmāvalokanam avāpsyasi /",
    "GSP33ramgbhpu:684": " etad uktaṃ bhavati śāstrajanyātmajñānapūrvakakarmayogaḥ sthitaprajñatākhyajñānaniṣṭhām āpādayati;",
    "GSP33ramgbhpu:685": " jñānaniṣṭhārūpā",
    "GSP33ramgbhpu:686": " sthitaprajñatā tu yogākhyam ātmāvalokanaṃ sādhayati iti // BhGR_2.53 //",
    "GSP33ramgbhpu:687": " etad uktaḥ pārtho 'saṅgakarmānuṣṭhānarūpakarmayogasādhyasthitaprajñatāyā yogasādhanabhūtāyāḥ svarūpam,",
    "GSP33ramgbhpu:688": " sthitaprajñasyānuṣṭhānaprakāraṃ ca pṛcchati",
    "GSP33ramgbhpu:689": " arjuna uvāca",
    "GSP33ramgbhpu:690": " sthitaprajñasya kā bhāṣā samādhisthasya keśava /",
    "GSP33ramgbhpu:691": " sthitadhīḥ kiṃ prabhāṣate kim āsīta vrajeta kim // BhG_2.54 //",
    "GSP33ramgbhpu:692": " samādhisthasya sthitaprajñasya kā bhāṣā ko vācakaś śabdaḥ ?",
    "GSP33ramgbhpu:693": " tasya svarūpaṃ kīdṛśam ityarthaḥ /",
    "GSP33ramgbhpu:694": " sthitaprajñaḥ kiṃ ca bhāṣādikaṃ karoti ? // BhGR_2.54 //",
    "GSP33ramgbhpu:695": " vṛttiviśeṣakathanena svarūpam apy uktaṃ bhavatīti vṛttiviśeṣa ucyate",
    "GSP33ramgbhpu:696": " śrībhagavān uvāca",
    "GSP33ramgbhpu:697": " prajahāti yadā kāmān sarvān pārtha manogatān /",
    "GSP33ramgbhpu:698": " ātmany evātmanā tuṣṭaḥ sthitaprajñas tadocyate // BhG_2.55 //",
    "GSP33ramgbhpu:699": " ātmany evātmanā manasā ātmaikāvalambanena tuṣṭaḥ tena toṣeṇa tadvyatiriktān sarvān manogatān kāmān yadā prakarṣeṇa jahāti,",
    "GSP33ramgbhpu:700": " tadāyaṃ sthitaprajña ity ucyate /",
    "GSP33ramgbhpu:701": " jñānaniṣṭhākāṣṭheyam // BhGR_2.55 //",
    "GSP33ramgbhpu:702": " anantaraṃ jñānaniṣṭhasya tato 'rvācīnādūraviprakṛṣṭāvasthocyate",
    "GSP33ramgbhpu:703": " duḥkheṣv anudvignamanāḥ sukheṣu vigataspṛhaḥ /",
    "GSP33ramgbhpu:704": " vītarāgabhayakrodhaḥ sthitadhīr munir ucyate // BhG_2.56 //",
    "GSP33ramgbhpu:705": " priyaviśleṣādiduḥkhanimitteṣu upasthiteṣu anudvignamanāḥ na duḥkhī bhavati;",
    "GSP33ramgbhpu:706": " sukheṣu vigataspṛhaḥ priyeṣu sannihiteṣv api vigataspṛhaḥ,",
    "GSP33ramgbhpu:707": " vītarāgabhayakrodhaḥ anāgateṣu spṛhā rāgaḥ,",
    "GSP33ramgbhpu:708": " tadrahitaḥ;",
    "GSP33ramgbhpu:709": " priyaviśleṣāpriyāgamanahetudarśananimittaṃ duḥkhaṃ bhayam,",
    "GSP33ramgbhpu:710": " tadrahitaḥ;",
    "GSP33ramgbhpu:711": " priyaviśleṣāpriyāgamanahetubhūtacetanāntaragataduḥkhahetubhūtasvamanovikāraḥ krodhaḥ,",
    "GSP33ramgbhpu:712": " tadrahitaḥ;",
    "GSP33ramgbhpu:713": " evaṃbhūtaḥ muniḥ ātmamananaśīlaḥ sthitadhīr ity ucyate // BhGR_2.56 //",
    "GSP33ramgbhpu:714": " tato 'rvācīnadaśā procyate",
    "GSP33ramgbhpu:715": " yaḥ sarvatrānabhisnehas tat tat prāpya śubhāśubham /",
    "GSP33ramgbhpu:716": " nābhinandati na dveṣṭi tasya prajñā pratiṣṭhitā // BhG_2.57 //",
    "GSP33ramgbhpu:717": " yaḥ sarvatra priyeṣu anabhisnehaḥ udāsīnaḥ;",
    "GSP33ramgbhpu:718": " priyasaṃśleṣaviśleṣarūpaṃ śubhāśubhaṃ prāpyābhinandanadveṣarahitaḥ,",
    "GSP33ramgbhpu:719": " so 'pi sthitaprajñaḥ // BhGR_2.57 //",
    "GSP33ramgbhpu:720": " tato 'rvācīnadaśām āha",
    "GSP33ramgbhpu:721": " yadā saṃharate cāyaṃ kūrmo 'ṅgānīva sarvaśaḥ /",
    "GSP33ramgbhpu:722": " indriyāṇīndriyārthebhyas tasya prajñā pratiṣṭhitā // BhG_2.58 //",
    "GSP33ramgbhpu:723": " yadendriyāṇīndriyārthān spṛṣṭum udyuktāni,",
    "GSP33ramgbhpu:724": " tadaiva kūrmo 'ṅgānīva,",
    "GSP33ramgbhpu:725": " indriyārthebhyaḥ sarvaśaḥ pratisaṃhṛtya mana ātmany avasthāpayati,",
    "GSP33ramgbhpu:726": " so 'pi sthitaprajñaḥ /",
    "GSP33ramgbhpu:727": " evaṃ caturvidhā jñānaniṣṭhā /",
    "GSP33ramgbhpu:728": " pūrvapūrvā uttarottraniṣpādyā // BhGR_2.58 //",
    "GSP33ramgbhpu:729": " idānīṃ jñānaniṣṭhāyā duṣprāpatāṃ tatprāptyupāyaṃ cāha",
    "GSP33ramgbhpu:730": " viṣayā vinivartante nirāhārasya dehinaḥ /",
    "GSP33ramgbhpu:731": " rasavarjaṃ raso 'py asya paraṃ dṛṣṭvā nivartate // BhG_2.59 //",
    "GSP33ramgbhpu:732": " indriyāṇām āhārā viṣayāḥ;",
    "GSP33ramgbhpu:733": " nirāhārasya viṣayebhyaḥ pratyāhṛtendriyasya dehino viṣayā vinivartamānā rasavarjaṃ vinivartante;",
    "GSP33ramgbhpu:734": " rasaḥ rāgaḥ /",
    "GSP33ramgbhpu:735": " viṣayarāgo na nivartata ityarthaḥ /",
    "GSP33ramgbhpu:736": " rāgo 'py ātmasvarūpaṃ viṣayebhyaḥ paraṃ sukhataraṃ dṛṣṭvā nivartate // BhGR_2.59 //",
    "GSP33ramgbhpu:737": " yatato hy api kaunteya puruṣasya vipaścitaḥ /",
    "GSP33ramgbhpu:738": " indriyāṇi pramāthīni haranti prasabhaṃ manaḥ // BhG_2.60 //",
    "GSP33ramgbhpu:739": " ātmadarśanena vinā viṣayarāgo na nivartate,",
    "GSP33ramgbhpu:740": " anivṛtte viṣayarāge vipaścito yatamānasyāpi puruṣasyendriyāṇi pramāthīni balavanti,",
    "GSP33ramgbhpu:741": " manaḥ prasahya haranti /",
    "GSP33ramgbhpu:742": " evam indriyajayaḥ ātmadarśanādhīnaḥ,",
    "GSP33ramgbhpu:743": " ātmadarśanam indriyajayādhīnam iti jñānaniṣṭhā duṣprāpā // BhGR_2.60 //",
    "GSP33ramgbhpu:744": " tāni sarvāṇi saṃyamya yukta āsīta matparaḥ /",
    "GSP33ramgbhpu:745": " vaśe hi yasyendriyāṇi tasya prajñā pratiṣṭhitā // BhG_2.61 //",
    "GSP33ramgbhpu:746": " asya sarvasya parijihīrṣayā viṣayānurāgayuktatayā durjayānīndriyāṇi saṃyamya,",
    "GSP33ramgbhpu:747": " cetasaś śubhāśrayabhūte mayi mano 'vasthāpya samāhita āsīta /",
    "GSP33ramgbhpu:748": " manasi madviṣaye sati nirdagdhāśeṣakalmaṣatayā nirmalīkṛtaṃ viṣayānurāgarahitaṃ mana indriyāṇi svavaśāni karoti /",
    "GSP33ramgbhpu:749": " tato vaśyendriyaṃ mana ātmadarśanāya prabhavati /",
    "GSP33ramgbhpu:750": " yathoktam, “yathāgnir uddhataśikhaḥ kakṣaṃ dahati sānilaḥ /",
    "GSP33ramgbhpu:751": " tathā cittasthito viṣṇur yogināṃ sarvakilbiṣam //",
    "GSP33ramgbhpu:752": " BhGR_2.” iti /",
    "GSP33ramgbhpu:753": " tadāha “vaśe hi yasyendriyāṇi tasya prajñā pratiṣṭhitā“+iti // BhGR_2.61 //",
    "GSP33ramgbhpu:754": " evaṃ mayy aniveśya manaḥ svayatnagauraveṇendriyajaye pravṛtto vinaṣṭo bhavatīty āha",
    "GSP33ramgbhpu:755": " dhyāyato viṣayān puṃsaḥ saṅgas teṣūpajāyate /",
    "GSP33ramgbhpu:756": " saṅgāt saṃjāyate kāmaḥ kāmāt krodho 'bhijāyate // BhG_2.62 //",
    "GSP33ramgbhpu:757": " krodhād bhavati saṃmohaḥ saṃmohāt smṛtivibhramaḥ /",
    "GSP33ramgbhpu:758": " smṛtibhraṃśād buddhināśo buddhināśāt praṇaśyati // BhG_2.63 //",
    "GSP33ramgbhpu:759": " anirastaviṣayānurāgasya hi mayy aniveśitamanasa indriyāṇi saṃyamyāvasthitasyāpi anādipāpavāsanayā viṣayadhyānam avarjanīyaṃ syāt /",
    "GSP33ramgbhpu:760": " dhyāyato viṣayān puṃsaḥ punar api saṅgo 'tipravṛddho jāyate /",
    "GSP33ramgbhpu:761": " saṅgāt saṃjāte kāmaḥ /",
    "GSP33ramgbhpu:762": " kāmo nāma saṅgasya vipākadaśā /",
    "GSP33ramgbhpu:763": " puruṣo yāṃ daśām āpanno viṣayān abhuktvā sthātuṃ na śaknoti, sa kāmaḥ //",
    "GSP33ramgbhpu:764": " kāmāt krodho 'bhijāyate /",
    "GSP33ramgbhpu:765": " kāme vartamāne,",
    "GSP33ramgbhpu:766": " viṣaye cāsannihite,",
    "GSP33ramgbhpu:767": " sannihitān puruṣān prati,",
    "GSP33ramgbhpu:768": " ebhir asmadiṣṭaṃ vihitam iti krodho bhavati /",
    "GSP33ramgbhpu:769": " krodhād bhavati saṃmohaḥ /",
    "GSP33ramgbhpu:770": " saṃmohaḥ kṛtyākṛtyavivekaśūnyatā /",
    "GSP33ramgbhpu:771": " tayā sarvaṃ karoti /",
    "GSP33ramgbhpu:772": " tataś ca prārabdhe indriyajayādike prayatne smṛtibhraṃśo bhavati /",
    "GSP33ramgbhpu:773": " smṛtibhraṃśād buddhināśaḥ ātmajñāne yo vyavasāyaḥ kṛtaḥ,",
    "GSP33ramgbhpu:774": " tasya nāśaḥ syāt /",
    "GSP33ramgbhpu:775": " buddhināśāt punar api saṃsāre nimagno vinaṣṭo bhavati // BhGR_2.62 //63//",
    "GSP33ramgbhpu:776": " rāgadveṣaviyuktais tu viṣayān indriyaiś caran /",
    "GSP33ramgbhpu:777": " ātmavaśyair vidheyātmā prasādam adhigacchati // BhG_2.64 //",
    "GSP33ramgbhpu:778": " uktena prakāreṇa mayi sarveśvare cetasaś śubhāśrayabhūte nyastamanāḥ nirdagdhāśeṣakalmaṣatayā",
    "GSP33ramgbhpu:779": " rāgadveṣaviyuktair ātmavaśyair indriyaiḥ viṣayāṃś caran viṣayāṃs tiraskṛtya vartamānaḥ",
    "GSP33ramgbhpu:780": " vidheyātmā vidheyamanāḥ prasādam adhigacchati nirmalāntaḥkaraṇo bhavatītyarthaḥ // BhGR_2.64 //",
    "GSP33ramgbhpu:781": " prasāde sarvaduḥkhānāṃ hānir asyopajāyate /",
    "GSP33ramgbhpu:782": " prasannacetaso hy āśu buddhiḥ paryavatiṣṭhate // BhG_2.65 //",
    "GSP33ramgbhpu:783": " asya puruṣasya manaḥprasāde sati prakṛtisaṃsargaprayuktasarvaduḥkhānāṃ hānir upajāyate /",
    "GSP33ramgbhpu:784": " prasannacetasaḥ ātmāvalokanavirodhidoṣarahitamanasaḥ tadānīm eva hi viviktātmaviṣayā buddhiḥ paryavatiṣṭhate /",
    "GSP33ramgbhpu:785": " ato manaḥprasāde sarvaduḥkhānāṃ hānir bhavaty eva /65//",
    "GSP33ramgbhpu:786": " nāsti buddhir ayuktasya na cāyuktasya bhāvanā /",
    "GSP33ramgbhpu:787": " na cābhāvayataḥ śāntir aśāntasya kutaḥ sukham // BhG_2.66 //",
    "GSP33ramgbhpu:788": " mayi sannyastamanorahitasya svayatnenendriyaniyamane pravṛttasya kadācid api viviktātmaviṣayā buddhir na setsyati/",
    "GSP33ramgbhpu:789": " ata eva tasya tadbhāvanā ca na saṃbhavati /",
    "GSP33ramgbhpu:790": " viviktātmānam abhāvayato viṣayaspṛhāśāntir na bhavati /",
    "GSP33ramgbhpu:791": " aśāntasya viṣayaspṛhāyuktasya kuto nityaniratiśayasukhaprāptiḥ // BhGR_2.66 //",
    "GSP33ramgbhpu:792": " punar apy uktena prakāreṇendriyaniyamanam akurvato 'nartham āha",
    "GSP33ramgbhpu:793": " indriyāṇāṃ hi caratāṃ yan mano 'nuvidhīyate /",
    "GSP33ramgbhpu:794": " tad asya harati prajñāṃ vāyur nāvam ivāmbhasi // BhG_2.67 //",
    "GSP33ramgbhpu:795": " indriyāṇāṃ viṣayeṣu caratāṃ vartamānānāṃ vartanam anu yan mano vidhīyate puruṣeṇānuvartyate,",
    "GSP33ramgbhpu:796": " tan mano 'sya viviktātmapravaṇāṃ prajñāṃ harati viṣayapravaṇāṃ karotītyarthaḥ;",
    "GSP33ramgbhpu:797": " yathāmbhasi nīyamānāṃ nāvaṃ pratikūlo vāyuḥ prasahya harati // BhGR_2.67 //",
    "GSP33ramgbhpu:798": " tasmād yasya mahābāho nigṛhītāni sarvaśaḥ /",
    "GSP33ramgbhpu:799": " indriyāṇīndriyārthebhyas tasya prajñā pratiṣṭhitā // BhG_2.68 //",
    "GSP33ramgbhpu:800": " tasmād uktena prakāreṇa śubhāśraye mayi niviṣṭamanaso yasyendriyāṇi indriyārthebhyaḥ sarvaśo nigṛhītāni,",
    "GSP33ramgbhpu:801": " tasyaivātmani prajñā pratiṣṭhitā bhavati // BhGR_2.68 //",
    "GSP33ramgbhpu:802": " evaṃ niyatendriyasya prasannamanasaḥ siddhim āha",
    "GSP33ramgbhpu:803": " yā niśā sarvabhūtānāṃ tasyāṃ jāgarti saṃyamī /",
    "GSP33ramgbhpu:804": " yasyāṃ jāgarti bhūtāni sā niśā paśyato muneḥ // BhG_2.69 //",
    "GSP33ramgbhpu:805": " yā ātmaviṣayā buddhiḥ sarvabhūtānāṃ niśā niśevāprakāśā,",
    "GSP33ramgbhpu:806": " tasyām ātmaviṣayāyāṃ buddhau indriyasaṃyamī prasannamanāḥ jāgarti ātmānam avalokayan āsta ityarthaḥ /",
    "GSP33ramgbhpu:807": " yasyāṃ śabdādiviṣayāyāṃ buddhau sarvāṇi bhūtāni jāgrati prabuddhāni bhavanti,",
    "GSP33ramgbhpu:808": " ; sā śabdādiviṣayā buddhir ātmānaṃ paśyato muner niśevāprakāśā bhavati // BhGR_2.69 //",
    "GSP33ramgbhpu:809": " āpūryamāṇam acalapratiṣṭhaṃ samudram āpaḥ praviśanti yadvat /",
    "GSP33ramgbhpu:810": " tadvat kāmā yaṃ praviśanti sarve sa śāntim āpnoti na kāmakāmī // BhG_2.70 //",
    "GSP33ramgbhpu:811": " yathā svenaivāpūryamāṇam ekarūpaṃ samudraṃ nādeyya āpaḥ praviśanti,",
    "GSP33ramgbhpu:812": " āsām apāṃ praveśe 'py apraveśe ca samudro na kañcana viśeṣam āpadyate evaṃ sarve kāmāḥ śabdādayo viṣayāḥ yaṃ saṃyaminaṃ praviśanti indriyagocaratāṃ",
    "GSP33ramgbhpu:813": " sa śāntim āpnoti /",
    "GSP33ramgbhpu:814": " śabdādiṣv indriyagocaratām āpanneṣv anāpanneṣu ca svātmāvalokanatṛptyaiva yo na vikāram āpnoti,",
    "GSP33ramgbhpu:815": " sa eva śāntim āpnotītyarthaḥ /",
    "GSP33ramgbhpu:816": " na kāmakāmī /",
    "GSP33ramgbhpu:817": " yaḥ śabdādibhir vikriyate,",
    "GSP33ramgbhpu:818": " sa kadācid api na śāntim āpnoti // BhGR_2.70 //",
    "GSP33ramgbhpu:819": " vihāya kāmān yaḥ sarvān pumāṃś carati nisspṛhaḥ /",
    "GSP33ramgbhpu:820": " nirmamo nirahaṅkāraḥ sa śāntim adhigacchati // BhG_2.71 //",
    "GSP33ramgbhpu:821": " kāmyanta iti kāmāḥ śabdādayaḥ /",
    "GSP33ramgbhpu:822": " yaḥ pumān śabdādīn sarvān viṣayān vihāya",
    "GSP33ramgbhpu:823": " tatra nisspṛhaḥ tatra mamatārahitaś ca,",
    "GSP33ramgbhpu:824": " anātmani dehe ātmābhimānarahitaś carati;",
    "GSP33ramgbhpu:825": " sa ātmānaṃ dṛṣṭvā śāntim adhigacchati // BhGR_2.71 //",
    "GSP33ramgbhpu:826": " eṣā brāhmī sthitiḥ pārtha naināṃ prāpya vimuhyati /",
    "GSP33ramgbhpu:827": " sthitvāsyām antakāle 'pi brahmanirvāṇam ṛcchati // BhG_2.72 //",
    "GSP33ramgbhpu:828": " eṣā nityātmajñānapūrvikā asaṅgakarmaṇi sthitiḥ sthitadhīlakṣā brāhmī brahmaprāpikā /",
    "GSP33ramgbhpu:829": " īdṛśīṃ karmaṇi sthitiṃ prāpya na vimuhyati punaḥ saṃsāraṃ nāpnoti,",
    "GSP33ramgbhpu:830": " asyāḥ sthityām antime 'pi vayasi sthitvā brahmanirvāṇam ṛcchati nirvāṇamayaṃ brahma gacchati;",
    "GSP33ramgbhpu:831": " sukhaikatānam ātmānam avāpnotītyarthaḥ //",
    "GSP33ramgbhpu:832": " evam ātmayāthātmyaṃ yuddhākhyasya ca karmaṇas tatprāptisādhanatām ajānataḥ śarīrātmajñānena mohitasya,",
    "GSP33ramgbhpu:833": " tena ca mohena yuddhān nivṛttasya mohaśāntaye nityātmaviṣayā sāṅkhyabuddhiḥ,",
    "GSP33ramgbhpu:834": " tatpūrvikā ca asaṅgakarmānuṣṭhānarūpakarmayogaviṣayā buddhiḥ sthitaprajñatāyogasādhanabhūtā dvitīye adhyāye proktā; tad uktam,",
    "GSP33ramgbhpu:835": " “nityātmāsaṅgakarmehāgocarā sāṅkhyayogadhīḥ /",
    "GSP33ramgbhpu:836": " dvitīye sthitadhīlakṣā proktā tanmohaśāntaye” iti // BhGR_2.72 //",
    "GSP33ramgbhpu:837": " ******************** ADHYAYA 3 ********************",
    "GSP33ramgbhpu:838": " tad evaṃ mumukṣubhiḥ prāpyatayā",
    "GSP33ramgbhpu:839": " vedāntoditanirastanikhilāvidyādidoṣagandhānavadhikātiśayāsaṃkhyeyakalyāṇaguṇagaṇaparabrahmapuruṣottamaprāptyupāyabhūtavedanopāsanadhyānādiśabdavācyatadaikāntikātyantikabhaktiṃ",
    "GSP33ramgbhpu:840": " vaktuṃ tadaṅgabhūtaṃ “ya ātmāpahatapāpmā” ityādiprajāpativākyoditaṃ prāptur ātmano",
    "GSP33ramgbhpu:841": " yāthātmyadarśanaṃ tannityatājñānapūrvakāsaṅgakarmaniṣpādyajñānayogasādhyam uktam /",
    "GSP33ramgbhpu:842": " prajāpativākye hi daharavākyoditaparavidyāśeṣatayā prāptur ātmanas svarūpadarśanam,",
    "GSP33ramgbhpu:843": " “yas tam ātmānam anuvidya vijānāti” ity uktvā jāgaritasvapnasuṣuptyatītaṃ pratyagātmasvarūpam aśarīraṃ pratipādya,",
    "GSP33ramgbhpu:844": " “evam evaiṣa saṃprasādo 'smāc charīrāt samutthāya paraṃ jyotir upasaṃpadya svena rūpeṇābhiniṣpadyate” iti daharavidyāphalenopasaṃhṛtam /",
    "GSP33ramgbhpu:845": " anyatrāpi, “adhyātmayogādhigamena devaṃ matvā dhīro harṣaśokau jahāti” ity evam ādiṣu,",
    "GSP33ramgbhpu:846": " devaṃ matveti vidhīyamānaparavidyāṅgatayā adhyātmayogādhigameneti pratyagātmajñānam api vidhāya,",
    "GSP33ramgbhpu:847": " “na jāyate mriyate vā vipaścit” ityādinā pratyagātmasvarūpaṃ",
    "GSP33ramgbhpu:848": " viśodhya, “aṇor aṇīyān“,",
    "GSP33ramgbhpu:849": " ity ārabhya,",
    "GSP33ramgbhpu:850": " “mahāntaṃ vibhum ātmānaṃ matvā dhīro na śocati“,",
    "GSP33ramgbhpu:851": " “nāyam ātmā pravacanena labhyo na medhayā na bahunā śrutena /",
    "GSP33ramgbhpu:852": " yam evaiṣa vṛṇute tena labhyas tasyaiṣa ātmā vivṛṇute tanūṃ svām //",
    "GSP33ramgbhpu:853": " BhGR_3.” ityādibhiḥ parasvarūpaṃ tadupāsanam upāsanasya ca bhaktirūpatāṃ pratipādya,",
    "GSP33ramgbhpu:854": " “vijñānasārathir yas tu manaḥpragrahavān naraḥ /",
    "GSP33ramgbhpu:855": " so 'dhvanaḥ pāram āpnoti tadviṣṇoḥ paramaṃ padam //",
    "GSP33ramgbhpu:856": " BhGR_3.” iti paravidyāphalenopasaṃhṛtam /",
    "GSP33ramgbhpu:857": " ataḥ param adhyāyacatuṣṭayena idam eva prāptuḥ pratyagātmano darśanaṃ sasādhanaṃ prapañcayati",
    "GSP33ramgbhpu:858": " arjuna uvāca",
    "GSP33ramgbhpu:859": " jyāyasī cet karmaṇas te matā buddhir janārdana /",
    "GSP33ramgbhpu:860": " tat kiṃ karmaṇi ghore māṃ niyojayasi keśava // BhG_3.1 //",
    "GSP33ramgbhpu:861": " vyāmiśreṇaiva vākyena buddhiṃ mohayasīva me /",
    "GSP33ramgbhpu:862": " tad ekaṃ vada,",
    "GSP33ramgbhpu:863": " niścitya yena śreyo 'ham āpnuyām // BhG_3.2 //",
    "GSP33ramgbhpu:864": " yadi karmaṇo buddhir eva jyāyasīti te matā,",
    "GSP33ramgbhpu:865": " kim arthaṃ tarhi ghore karmaṇi māṃ niyojayasi /",
    "GSP33ramgbhpu:866": " etad uktaṃ bhavati jñānaniṣṭhaivātmāvalokanasādhanam;",
    "GSP33ramgbhpu:867": " karmaniṣṭhā tu tasyāḥ niṣpādikā;",
    "GSP33ramgbhpu:868": " ātmāvalokanasādhanabhūtā ca jñānaniṣṭhā sakalendriyamanasāṃ śabdādiviṣayavyāpāroparatiniṣpādyety abhihitā /",
    "GSP33ramgbhpu:869": " indriyavyāpāroparatiniṣpādyam ātmāvalokanaṃ cet siṣādhayiṣitam,",
    "GSP33ramgbhpu:870": " sakalakarmanivṛttipūrvakajñānaniṣṭhāyām evāhaṃ niyojayitavyaḥ /",
    "GSP33ramgbhpu:871": " kim arthaṃ ghore karmaṇi sarvendriyavyāpārarūpe ātmāvalokanavirodhini karmaṇi māṃ niyojayasīti //",
    "GSP33ramgbhpu:872": " ato miśravākyena māṃ mohayasīva pratibhāti /",
    "GSP33ramgbhpu:873": " tathā hy ātmāvalokanasādhanabhūtāyāḥ sarvendriyavyāpāroparatirūpāyāḥ jñānaniṣṭhāyāḥ tadviparyayarūpaṃ karma sādhanam,",
    "GSP33ramgbhpu:874": " tad eva kurv iti vākyaṃ viruddhaṃ vyāmiśram eva /",
    "GSP33ramgbhpu:875": " tasmād ekam amiśrarūpaṃ vākyaṃ vada,",
    "GSP33ramgbhpu:876": " yena vākyenāham anuṣṭheyarūpaṃ niścitya śreyaḥ prāpnuyām // BhGR_3.12 //",
    "GSP33ramgbhpu:877": " śrībhagavān uvāca",
    "GSP33ramgbhpu:878": " loke 'smin dvividhā niṣṭhā purā proktā mayānagha /",
    "GSP33ramgbhpu:879": " jñānayogena sāṅkhyānāṃ karmayogena yoginām // BhG_3.3 //",
    "GSP33ramgbhpu:880": " pūrvoktaṃ na samyagavadhṛtaṃ tvayā /",
    "GSP33ramgbhpu:881": " purā hy asmin loke vicitrādhikāripūrṇe,",
    "GSP33ramgbhpu:882": " dvividhā niṣṭhā jñānakarmaviṣayā yathādhikāram asaṅkīrṇaiva mayoktā /",
    "GSP33ramgbhpu:883": " na hi sarvo laukikaḥ puruṣaḥ saṃjātamokṣābhilāṣas tadānīm eva jñānayogādhikāre prabhavati,",
    "GSP33ramgbhpu:884": " api tv anabhisaṃhitaphalena kevalaparamapuruṣārādhanaveṣeṇānuṣṭhitena karmaṇā vidhvastasvāntamalaḥ,",
    "GSP33ramgbhpu:885": " avyākulendriyo jñānaniṣṭhāyām adhikaroti /",
    "GSP33ramgbhpu:886": " “yataḥ pravṛttir bhūtānāṃ yena sarvam idaṃ tatam /",
    "GSP33ramgbhpu:887": " svakarmaṇā tam abhyarcya siddhiṃ vindati mānavaḥ” iti paramapuruṣārādhanaikaveṣatā karmaṇāṃ vakṣyate /",
    "GSP33ramgbhpu:888": " ihāpi, “karmaṇy evādhikāras te” ityādinā anabhisaṃhitaphalaṃ karma anuṣṭheyaṃ vidhāya,",
    "GSP33ramgbhpu:889": " tena viṣayavyākulatārūpamohād uttīrṇabuddheḥ “prajahāti yadā kāmān” ityādinā jñānayoga uditaḥ /",
    "GSP33ramgbhpu:890": " ataḥ sāṅkhyānām eva jñānayogena sthitir uktā /",
    "GSP33ramgbhpu:891": " yogināṃ tu karmayogena /",
    "GSP33ramgbhpu:892": " saṅkhyā buddhiḥ tadyuktāḥ sāṅkhyāḥ ātmaikaviṣayayā buddhyā saṃbandhinaḥ sāṅkhyāḥ;",
    "GSP33ramgbhpu:893": " atadarhāḥ karmayogādhikāriṇo yoginaḥ /",
    "GSP33ramgbhpu:894": " viṣayavyākulabuddhiyuktānāṃ karmayoge 'dhikāraḥ;",
    "GSP33ramgbhpu:895": " avyākulabuddhīnāṃ tu jñānayoge 'dhikāra ukta iti na kiṃcid iha viruddhaṃ vyāmiśram abhihitam // BhGR_3.3 //",
    "GSP33ramgbhpu:896": " sarvasya laukikasya puruṣasya mokṣecchāyāṃ jātāyāṃ sahasaiva jñānayogo duṣkara ity āha",
    "GSP33ramgbhpu:897": " na karmaṇām anārambhān naiṣkarmyaṃ puruṣo 'śnute /",
    "GSP33ramgbhpu:898": " na ca saṃnyasanād eva siddhiṃ samadhigacchati // BhG_3.4 //",
    "GSP33ramgbhpu:899": " na śāstrīyāṇāṃ karmaṇām anārambhād eva,",
    "GSP33ramgbhpu:900": " puruṣo naiṣkarmyaṃ jñānaniṣṭhāṃ prāpnoti /",
    "GSP33ramgbhpu:901": " na cārabdhasya śāstrīyasya tyāgāt;",
    "GSP33ramgbhpu:902": " yato 'nabhisaṃhitaphalasya paramapuruṣārādhanaveṣasya karmaṇaḥ siddhiḥ sā /",
    "GSP33ramgbhpu:903": " atas tena vinā tāṃ na prāpnoti /",
    "GSP33ramgbhpu:904": " anabhisaṃhitaphalaiḥ karmabhir anārādhitagovindair avinaṣṭānādikālapravṛttānantapāpasañcayair avyākulendriyatāpūrvikā ātmaniṣṭhā dussaṃpādā",
    "GSP33ramgbhpu:905": " etad evopapādayati",
    "GSP33ramgbhpu:906": " na hi kaścit kṣaṇam api jātu tiṣṭhaty akarmakṛt /",
    "GSP33ramgbhpu:907": " kāryate hy avaśaḥ karma sarvaḥ prakṛtijair guṇaiḥ // BhG_3.5 //",
    "GSP33ramgbhpu:908": " na hy asmin loke vartamānaḥ puruṣaḥ kaścit kadācid api karmākurvāṇas tiṣṭhati;",
    "GSP33ramgbhpu:909": " na kiṃcit karomīti vyavasito 'pi sarvaḥ puruṣaḥ prakṛtisaṃbhavaiḥ sattvarajastamobhiḥ prācīnakarmānuguṇaṃ pravṛddhair guṇaiḥ svocitaṃ karma prati avaśaḥ kāryate pravartyate /",
    "GSP33ramgbhpu:910": " ata uktalakṣaṇena karmayogena prācīnaṃ pāpasaṃcayaṃ nāśayitvā guṇāṃś ca sattvādīn vaśe kṛtvā nirmalāntaḥkaraṇena saṃpādyo jñānayogaḥ // BhGR_3.5",
    "GSP33ramgbhpu:911": " anyathā jñānayogāya pravṛtto mithyācāro bhavatīty āha",
    "GSP33ramgbhpu:912": " karmendriyāṇi saṃyamya ya āste manasā smaran /",
    "GSP33ramgbhpu:913": " indriyārthān vimūḍhātmā mithyācāraḥ sa ucyate // BhG_3.6 //",
    "GSP33ramgbhpu:914": " avinaṣṭapāpatayā ajitāntaḥkaraṇaḥ ātmajñānāya pravṛtto viṣayapravaṇatayā ātmani vimukhīkṛtamanāḥ viṣayān eva smaran ya āste,",
    "GSP33ramgbhpu:915": " anyathā saṃkalpya anyathā caratīti sa mithyācāra ucyate /",
    "GSP33ramgbhpu:916": " ātmajñānāyodyukto viparīto vinaṣṭo bhavatītyarthaḥ // BhGR_3.6 //",
    "GSP33ramgbhpu:917": " yas tv indriyāṇi manasā niyamyārabhate 'rjuna /",
    "GSP33ramgbhpu:918": " karmendriyaiḥ karmayogam asaktaḥ sa viśiṣyate // BhG_3.7 //",
    "GSP33ramgbhpu:919": " ataḥ pūrvābhyastaviṣayasajātīye śāstrīye karmaṇi indriyāṇy ātmāvalokanapravṛttena manasā niyamya taiḥ svata eva karmapravaṇair indriyair asaṅgapūrvakaṃ yaḥ karmayogam ārabhate,",
    "GSP33ramgbhpu:920": " so 'saṃbhāvyamānapramādatvena jñānaniṣṭhād api puruṣād viśiṣyate // BhGR_3.7 //",
    "GSP33ramgbhpu:921": " niyataṃ kuru karma tvaṃ karmaṃ jyāsayo hy akarmaṇaḥ /",
    "GSP33ramgbhpu:922": " śarīrayātrāpi ca te na prasiddhyed akarmaṇaḥ // BhG_3.8 //",
    "GSP33ramgbhpu:923": " niyataṃ vyāptam;",
    "GSP33ramgbhpu:924": " prakṛtisaṃsṛṣṭena hi vyāptaṃ karma,",
    "GSP33ramgbhpu:925": " anādivāsanayā prakṛtisaṃsṛṣṭas tvaṃ niyatatvena suśakatvād asaṃbhāvitapramādatvāc ca karmaṇaḥ,",
    "GSP33ramgbhpu:926": " karmaiva kuru;",
    "GSP33ramgbhpu:927": " akarmaṇaḥ jñānaniṣṭhāyā api karmaiva jyāyaḥ /",
    "GSP33ramgbhpu:928": " “naiṣkarmyaṃ puruṣo 'śunute” iti prakramād akarmaśabdena jñānaniṣṭhaivocyate /",
    "GSP33ramgbhpu:929": " jñānaniṣṭhādhikāriṇo 'py anabhyastapūrvatayā hy aniyatatvena duḥśakatvāt sapramādatvāc ca jñānaniṣṭhāyāḥ,",
    "GSP33ramgbhpu:930": " karmaniṣṭhaiva jyāyasī;",
    "GSP33ramgbhpu:931": " karmaṇi kriyamāṇe ca ātmayāthātmyajñānenātmano 'kartṛtvānusandhānam anantaram eva vakṣyate /",
    "GSP33ramgbhpu:932": " ata ātmajñānasyāpi karmayogāntargatatvāt sa eva jyāyān ityarthaḥ /",
    "GSP33ramgbhpu:933": " karmaṇo jñānaniṣṭhāyā jyāyastvavacanaṃ jñānaniṣṭhāyām adhikāre saty evopapadyate /",
    "GSP33ramgbhpu:934": " yadi sarvaṃ karma parityajya kevalaṃ jñānaniṣṭhāyām adhikāro 'pi,",
    "GSP33ramgbhpu:935": " tarhi akarmaṇaḥ jñānaniṣṭhasya jñānaniṣṭhopakāriṇī śarīrayātrāpi na setsyati /",
    "GSP33ramgbhpu:936": " yāvat sādhanasamāpti śarīradhāraṇaṃ cāvaśyaṃ kāryam /",
    "GSP33ramgbhpu:937": " nyāyārjitadhanena mahāyajñādikaṃ kṛtvā tacchiṣṭāśanenaiva śarīradhāraṇaṃ kāryam,",
    "GSP33ramgbhpu:938": " “āhāraśuddhau sattvaśuddhiḥ sattvaśuddhau dhrutvā smṛtiḥ” ityādiśruteḥ /",
    "GSP33ramgbhpu:939": " “te tv aghaṃ bhuñjate pāpā ye pacanty ātmakāraṇāt” iti vakṣyate /",
    "GSP33ramgbhpu:940": " ato jñānaniṣṭhasyāpi karmākurvato dehayātrāpi na setsyati /",
    "GSP33ramgbhpu:941": " yato jñānaniṣṭhasyāpi dhriyamāṇaśarīrasya yāvatsādhanasamāpti mahāyajñādi nityanaimittikaṃ karma avaśyaṃ kartavyam,",
    "GSP33ramgbhpu:942": " yataś ca karmayoge 'py ātmano 'kartṛtvabhāvanayātmayāthātmyānusandhānam antarbhūtam,",
    "GSP33ramgbhpu:943": " yataś ca prakṛtisaṃsṛṣṭasya karmayogaḥ suśako 'pramādaś ca,",
    "GSP33ramgbhpu:944": " ato jñānaniṣṭhāyogyasyāpi jñānayogāt karmayogo jyāyān /",
    "GSP33ramgbhpu:945": " tasmāt tvaṃ karmayogam eva kurv ityabhiprāyaḥ // BhGR_3.8 //",
    "GSP33ramgbhpu:946": " evaṃ tarhi dravyārjanādeḥ karmaṇo 'haṅkāramamakārādisarvendriyavyakulatāgarbhatvenāsya puruṣasya karmavāsanayā bandhanaṃ bhaviṣyatīty atrāha",
    "GSP33ramgbhpu:947": " yajñārthāt karmaṇo 'nyatra loko 'yaṃ karmabandhanaḥ /",
    "GSP33ramgbhpu:948": " tadarthaṃ karma kaunteya muktasaṅgas samācara // BhG_3.9 //",
    "GSP33ramgbhpu:949": " yajñādiśāstrīyakarmaśeṣabhūtād dravyārjanādeḥ karmaṇo 'nyatra ātmīyaprayojanaśeṣabhūte karmaṇi kriyamāṇe ayaṃ lokaḥ karmabandhano bhavati /",
    "GSP33ramgbhpu:950": " atas tvaṃ yajñārthaṃ dravyārjanādikaṃ karma samācara /",
    "GSP33ramgbhpu:951": " tatrātmaprayojanasādhanatayā yaḥ saṅgaḥ tasmāt saṅgān muktas tam samācara /",
    "GSP33ramgbhpu:952": " evaṃ muktasaṅgena yajñādyarthatayā karmaṇi kriyamāṇe yajñādibhiḥ karmabhir ārādhitaḥ",
    "GSP33ramgbhpu:953": " paramapuruṣo 'syānādikālapravṛttakarmavāsanām ucchidya avyākulātmāvalokanaṃ dadātītyarthaḥ // BhGR_3.9 //",
    "GSP33ramgbhpu:954": " yajñaśiṣṭenaiva sarvapuruṣārthasādhananiṣṭhānāṃ śarīradhāraṇakartavyatām,",
    "GSP33ramgbhpu:955": " ayajñaśiṣṭena śarīradhāraṇaṃ kurvatāṃ doṣaṃ cāha",
    "GSP33ramgbhpu:956": " saha yajñaiḥ prajāḥ sṛṣṭvā purovāca prajāpatiḥ /",
    "GSP33ramgbhpu:957": " anena prasaviṣyadhvam eṣa vo 'stv iṣṭakāmadhuk // BhG_3.10 //",
    "GSP33ramgbhpu:958": " “patiṃ viśvasya” ityādiśruter nirupādhikaḥ prajāpatiśabdaḥ sarveśvaraṃ viśvasya sraṣṭāraṃ viśvātmānaṃ parāyaṇaṃ nārāyaṇam āha /",
    "GSP33ramgbhpu:959": " purā sargakāle sa bhagavān prajāpatir anādikālapravṛttācitsaṃsargavivaśāḥ upasaṃhṛtanāmarūpavibhāgāḥ",
    "GSP33ramgbhpu:960": " svasmin pralīnāḥ sakalapuruṣārthānarhāḥ cetanetarakalpāḥ prajāḥ samīkṣya paramakāruṇikas",
    "GSP33ramgbhpu:961": " tadujjīvayiṣayā svārādhanabhūtayajñanirvṛttaye yajñaiḥ saha tāḥ sṛṣṭvaivam uvāca",
    "GSP33ramgbhpu:962": " anena yajñena prasaviṣyadhvam,",
    "GSP33ramgbhpu:963": " ātmano vṛddhiṃ kurudhvam;",
    "GSP33ramgbhpu:964": " eṣa vo yajñaḥ paramapuruṣārthalakṣaṇamokṣākhyasya kāmasya tadanuguṇānāaṃ ca kāmānāṃ prapūrayitā bhavatu // BhGR_3.10 //",
    "GSP33ramgbhpu:965": " katham?",
    "GSP33ramgbhpu:966": " devān bhāvayatānena te devā bhāvayantu vaḥ /",
    "GSP33ramgbhpu:967": " parasparaṃ bhāvayantaḥ śreyaḥ param avāpsyatha // BhG_3.11 //",
    "GSP33ramgbhpu:968": " anena devatārādhanabhūtena devān maccharīrabhūtān madātmakān ārādhayata /",
    "GSP33ramgbhpu:969": " “ahaṃ hi sarvayajñānāṃ bhoktā ca prabhur eva ca” iti hi vakṣyate /",
    "GSP33ramgbhpu:970": " yajñenārādhitās te devā madātmakāḥ svārādhanāpekṣitānnapānādikair yuṣmān puṣṇantu /",
    "GSP33ramgbhpu:971": " evaṃ parasparaṃ bhāvayantaḥ paraṃ śreyo mokṣākhyam avāpsyatha // BhGR_3.11 //",
    "GSP33ramgbhpu:972": " iṣṭān bhogān hi vo devā dāsyante yajñabhāvitāḥ /",
    "GSP33ramgbhpu:973": " tair dattān apradāyaibhyo yo bhuṅkte stena eva saḥ // BhG_3.12 //",
    "GSP33ramgbhpu:974": " yajñabhāvitāḥ yajñenārādhitāḥ madātmakā devāḥ iṣṭān vo dāsyante uttamapuruṣārthalakṣaṇaṃ",
    "GSP33ramgbhpu:975": " mokṣaṃ sādhayatāṃ ye iṣṭā bhogās tān pūrvapūrvayajñabhāvitā devā dāsyante uttarottarārādhanopekṣitān",
    "GSP33ramgbhpu:976": " sarvān bhogān vo dāsyante ityarthaḥ /",
    "GSP33ramgbhpu:977": " svārādhanārthatayā tair dattān bhogān tebhyo 'pradāya yo bhuṅkte cora eva saḥ /",
    "GSP33ramgbhpu:978": " couryaṃ hi nāma anyadīye tatprayojanāyaiva parikḷpte vastuni svakīyatābuddhiṃ kṛtvā tena svātmapoṣaṇam /",
    "GSP33ramgbhpu:979": " ato 'sya na paramapuruṣārthānarhatāmātram;",
    "GSP33ramgbhpu:980": " api tu nirayagāmitvaṃ ca bhaviṣyatītyabhiprāyaḥ // BhGR_3.12 //",
    "GSP33ramgbhpu:981": " tad eva vivṛṇoti",
    "GSP33ramgbhpu:982": " yajñaśiṣṭāśinas santo mucyante sarvakilviṣaiḥ /",
    "GSP33ramgbhpu:983": " te tv aghaṃ bhuñjate pāpā ye pacanty ātmakāraṇāt // BhG_3.13 //",
    "GSP33ramgbhpu:984": " indrādyātmanāvasthitaparamapuruṣārādhanārthatayaiva dravyāṇy upādāya vipacya tair yathāvasthitaṃ paramapuruṣam ārādhya tacchiṣṭāśanena ye śarīrayātrāṃ",
    "GSP33ramgbhpu:985": " te tv anādikālopārjitaiḥ kilbiṣaiḥ ātmayāthātmyāvalokanavirodhibhiḥ sarvair mucyante /",
    "GSP33ramgbhpu:986": " ye tu paramapuruṣeṇendrādyātmanā svārādhanāya dattāni ātmārthatyopādāya vipacyāśnanti,",
    "GSP33ramgbhpu:987": " te pāpātmano 'gham eva bhuñjate /",
    "GSP33ramgbhpu:988": " aghapariṇāmitvād agham ity ucyate /",
    "GSP33ramgbhpu:989": " ātmāvalokanavimukhāḥ narakāyaiva pacante // BhGR_3.13 //",
    "GSP33ramgbhpu:990": " punar api lokadṛṣṭyā śāstradṛṣṭyā ca sarvasya yajñamūlatvaṃ darśayitvā yajñānuvartanasyāvaśyakāryatām ananuvartane doṣaṃ cāha",
    "GSP33ramgbhpu:991": " annād bhavanti bhūtāni parjanyād annasaṃbhavaḥ /",
    "GSP33ramgbhpu:992": " yajñād bhavati parjanyo yajñaḥ karmasamudbhavaḥ // BhG_3.14 //",
    "GSP33ramgbhpu:993": " karma brahmodbhavaṃ viddhi brahmākṣarasamudbhavam /",
    "GSP33ramgbhpu:994": " tasmāt sarvagataṃ brahma nityaṃ yajñe pratiṣṭhitam // BhG_3.15 //",
    "GSP33ramgbhpu:995": " evaṃ pravartitaṃ cakraṃ nānuvartayatīha yaḥ /",
    "GSP33ramgbhpu:996": " aghāyur indriyārāmo moghaṃ pārtha sa jīvati // BhG_3.16 //",
    "GSP33ramgbhpu:997": " “annāt sarvāṇi bhūtāni bhavanti parjanyāc cānnasaṃbhavaḥ” iti sarvalokasākṣikam /",
    "GSP33ramgbhpu:998": " yajñāt parjanyo bhavatīti ca śāstreṇāvagamyate,",
    "GSP33ramgbhpu:999": " “agnau prāstāhutiḥ samyagādityam upatiṣṭhate /",
    "GSP33ramgbhpu:1000": " ādityāj jāyate vṛṣṭiḥ” ityādinā /",
    "GSP33ramgbhpu:1001": " yajñaś ca dravyārjanādikartṛvyāpārarūpakarmasamudbhavaḥ,",
    "GSP33ramgbhpu:1002": " karma ca brahmodbhavam /",
    "GSP33ramgbhpu:1003": " atra ca brahmaśabdanirdiṣṭaṃ prakṛtipariṇāmarūpaṃ śarīram /",
    "GSP33ramgbhpu:1004": " “tasmād etad brahma nāma rūpam annaṃ ca jāyate” iti hi brahmaśabdena prakṛtinirdiṣṭā /",
    "GSP33ramgbhpu:1005": " ihāpi “mama yonir mahad brahma” iti vakṣyate /",
    "GSP33ramgbhpu:1006": " ataḥ karma brahmodbhavam iti prakṛtipariṇāmarūpaśarīrodbhavaṃ karmetyuktaṃ bhavati /",
    "GSP33ramgbhpu:1007": " brahmākṣarasamudbhavam ity atrākṣaraśabdanirdiṣṭo jīvātmā,",
    "GSP33ramgbhpu:1008": " annapānādinā tṛptākṣarādhiṣṭhitaṃ śarīraṃ karmaṇe prabhavatīti karmasādhanabhūtaṃ śarīram akṣarasamudbhavam;",
    "GSP33ramgbhpu:1009": " tasmāt sarvagataṃ brahma sarvādhikārigataṃ śarīraṃ nityaṃ yajñe pratiṣṭhitaṃ yajñamūlam ityarthaḥ /",
    "GSP33ramgbhpu:1010": " evaṃ paramapuruṣeṇa pravartitam idaṃ cakram annād bhūtaśabdanirdiṣṭāni sajīvāni śarīrāṇi,",
    "GSP33ramgbhpu:1011": " paryjanyād annam,",
    "GSP33ramgbhpu:1012": " yajñāt parjanyaḥ,",
    "GSP33ramgbhpu:1013": " yajñaś ca kartṛvyāpārarūpāt karmaṇaḥ,",
    "GSP33ramgbhpu:1014": " karma ca sajīvāc charīrāt,",
    "GSP33ramgbhpu:1015": " sajīvaṃ śarīraṃ punar apy annād ity anyonyakāryakāraṇabhāvena cakravat parivartamānam iha sādhane vartamāno yaḥ karmayogādhikārī jñānayogādhikārī vā nānuvartayati na pravartayati,",
    "GSP33ramgbhpu:1016": " yajñaśiṣṭena dehadhāraṇam akurvan so 'ghāyur bhavati /",
    "GSP33ramgbhpu:1017": " aghārambhāyaiva yasyāyuḥ,",
    "GSP33ramgbhpu:1018": " aghapariṇataṃ vā,",
    "GSP33ramgbhpu:1019": " ubhayarūpaṃ vā so 'ghāyuḥ /",
    "GSP33ramgbhpu:1020": " ata evendriyārāmo bhavati,",
    "GSP33ramgbhpu:1021": " nātmārāmaḥ;",
    "GSP33ramgbhpu:1022": " indriyāṇy evāsyodyānāni bhavanti;",
    "GSP33ramgbhpu:1023": " ayajñaśiṣṭavardhitadehamanastvenodriktarajastamaskaḥ ātmāvalokanavimukhatayā viṣayabhogaikaratir bhavati /",
    "GSP33ramgbhpu:1024": " ato jñānayogādau yatamāno 'pi niṣphalaprayatnatayā moghaṃ pārtha sa jīvati //",
    "GSP33ramgbhpu:1025": " asādhanāyattātmadarśanasya muktasyeva mahāyajñādivarṇāśramocitakarmānārambha ity āha",
    "GSP33ramgbhpu:1026": " yas tv ātmaratir eva syād ātmatṛptaś ca mānavaḥ /",
    "GSP33ramgbhpu:1027": " ātmany eva ca saṃtuṣṭas tasya kāryaṃ na vidyate // BhG_3.17 //",
    "GSP33ramgbhpu:1028": " naiva tasya kṛtenārtho nākṛteneha kaścana /",
    "GSP33ramgbhpu:1029": " na cāsya sarvabhūteṣu kaścid arthavyapāśrayaḥ // BhG_3.18 //",
    "GSP33ramgbhpu:1030": " yas tu jñānayogakarmayogasādhananirapekṣaḥ svata evātmaratiḥ ātmābhimukhaḥ,",
    "GSP33ramgbhpu:1031": " ātmanaiva tṛptaḥ nānnapānādibhir ātmavyatiriktaiḥ,",
    "GSP33ramgbhpu:1032": " ātmany eva ca santuṣṭaḥ,",
    "GSP33ramgbhpu:1033": " nodyānasrakcandanagītavāditranṛttādau,",
    "GSP33ramgbhpu:1034": " dhāraṇapoṣaṇabhogyādikaṃ sarvam atmaiva yasya,",
    "GSP33ramgbhpu:1035": " tasyātmadarśanāya kartavyaṃ na vidyate,",
    "GSP33ramgbhpu:1036": " svata eva sarvadā dṛṣṭātmasvarūpatvāt /",
    "GSP33ramgbhpu:1037": " ata eva tasyātmadarśanāya kṛtena tatsādhanena nārthaḥ na kiṃcit prayojanam;",
    "GSP33ramgbhpu:1038": " akṛtenātmadarśanasādhanena na kaścid anarthaḥ;",
    "GSP33ramgbhpu:1039": " asādhanāyattātmadarśanatvāt /",
    "GSP33ramgbhpu:1040": " svata evātmavyatiriktasakalācidvastuvimukhasyāsya sarveṣu prakṛtipariṇāmaviśeṣeṣv ākāśādiṣu sakāryeṣu na kaścit prayojanatayā sādhanatayā vā",
    "GSP33ramgbhpu:1041": " yatas tadvimukhīkaraṇāya sādhanārambhaḥ;",
    "GSP33ramgbhpu:1042": " sa hi mukta eva // BhGR_3.17 //18//",
    "GSP33ramgbhpu:1043": " tasmād asaktas satataṃ kāryaṃ karma samācara /",
    "GSP33ramgbhpu:1044": " asakto hy ācaran karma param āpnoti puruṣaḥ // BhG_3.19 //",
    "GSP33ramgbhpu:1045": " yasmād asādhanāyattātmadarśanasyaiva sādhanāpravṛttiḥ,",
    "GSP33ramgbhpu:1046": " yasmāc ca sādhane pravṛttasyāpi suśakatvāc ca apramādatvād antargatātmayāthātmyānusandhānatvāc",
    "GSP33ramgbhpu:1047": " ca jñānayogino 'pi mātrayā karmānuvṛttyapekṣatvāc ca karmayoga evātmadarśananirvṛttau śreyān,",
    "GSP33ramgbhpu:1048": " tasmād asaṅgapūrvakaṃ kāryam ity eva satataṃ yāvadātmaprāpti karmaiva samācara /",
    "GSP33ramgbhpu:1049": " asaktaḥ, kāryam iti vakṣyamāṇākartṛtvānusandhānapūrvakaṃ ca karmācaran puruṣaḥ karmayogenaiva param āpnoti ātmānaṃ prāpnotītyarthaḥ // BhGR_3.19",
    "GSP33ramgbhpu:1050": " karmaṇaiva hi saṃsiddhim āsthitā janakādayaḥ /",
    "GSP33ramgbhpu:1051": " yato jñānayogādhikāriṇo 'pi karmayoga evātmadarśane śreyān;",
    "GSP33ramgbhpu:1052": " ata eva hi janakādayo rājarṣayo jñāninām agresarāḥ karmayogenaiva saṃsiddhim āsthitāḥ ātmānaṃ prāptavantaḥ //",
    "GSP33ramgbhpu:1053": " evaṃ prathamaṃ mumukṣor jñānayogānarhatayā karmayogādhikāriṇaḥ karmayoga eva kārya ity uktvā jñānayogādhikāriṇo 'pi jñānayogāt karmayoga eva śreyān iti sahetukam uktam /",
    "GSP33ramgbhpu:1054": " idānīṃ śiṣṭatayā vyapadeśyasya sarvathā karmayoga eva kārya ity ucyate",
    "GSP33ramgbhpu:1055": " lokasaṃgraham evāpi saṃpaśyan kartum arhasi // BhG_3.20 //",
    "GSP33ramgbhpu:1056": " yad yad ācarati śreṣṭhas tat tad evetaro janaḥ /",
    "GSP33ramgbhpu:1057": " sa yat pramāṇaṃ kurute lokas tad anuvartate // BhG_3.21 //",
    "GSP33ramgbhpu:1058": " lokasaṃgrahaṃ paśyann api karmaiva kartum arhasi /",
    "GSP33ramgbhpu:1059": " śreṣṭhaḥ kṛtsnaśāstrajñātayānuṣṭhātṛtayā ca prathito yad yad ācarati,",
    "GSP33ramgbhpu:1060": " tat tad evākṛtsnavij jano 'py ācarati;",
    "GSP33ramgbhpu:1061": " anuṣṭhīyamānam api karma śreṣṭho yat pramāṇaṃ yadaṅgayuktam anutiṣṭhati tadaṅgayuktam evākṛtsnavilloko 'py anutiṣṭhati /",
    "GSP33ramgbhpu:1062": " ato lokarakṣārthaṃ śiṣṭatayā prathitena śreṣṭhena svavarṇāśramocitaṃ karma sakalaṃ sarvadā anuṣṭheyam;",
    "GSP33ramgbhpu:1063": " anyathā lokanāśajanitaṃ pāpaṃ jñānayogād apy enaṃ pracyāvayet // BhGR_3.21 //",
    "GSP33ramgbhpu:1064": " na me pārthāsti kartavyaṃ triṣu lokeṣu kiṃcana /",
    "GSP33ramgbhpu:1065": " nānavāptam avāptavyaṃ varta eva ca karmaṇi // BhG_3.22 //",
    "GSP33ramgbhpu:1066": " na me sarveśvarasyāptakāmasya sarvajñasya satyasaṅkalpasya triṣu lokeṣu devamanuṣyādirūpeṇa svacchandato vartamānasya kiṃcid api kartavyam asti,",
    "GSP33ramgbhpu:1067": " yato 'navāptaṃ karmaṇāvāptavyaṃ na kiṃcid apy asti /",
    "GSP33ramgbhpu:1068": " athāpi lokarakṣāyai karmaṇy eva varte // BhGR_3.22 //",
    "GSP33ramgbhpu:1069": " yadi hy ahaṃ na varteyaṃ jātu karmaṇy atandritaḥ /",
    "GSP33ramgbhpu:1070": " mama vartmānuvartante manuṣyāḥ pārtha sarvaśaḥ // BhG_3.23 //",
    "GSP33ramgbhpu:1071": " utsīdeyur ime lokā na kuryāṃ karma ced aham /",
    "GSP33ramgbhpu:1072": " saṃkarasya ca kartā syām upahanyām imāḥ prajāḥ // BhG_3.24 //",
    "GSP33ramgbhpu:1073": " ahaṃ sarveśvaraḥ satyasaṅkalpaḥ svasaṅkalpakṛtajagadudayavibhavalayalīlaḥ chandato",
    "GSP33ramgbhpu:1074": " jagadupakṛtimartyo jāto 'pi manuṣyeṣu śiṣṭajanāgresaravasudevagṛhe 'vatīrṇas tatkulocite",
    "GSP33ramgbhpu:1075": " karmaṇy atandritas sarvadā yadi na varteya,",
    "GSP33ramgbhpu:1076": " mama śiṣṭajanāgresaravasudevasūnor vartma akṛtsnavidaḥ śiṣṭāḥ sarvaprakāreṇāyam eva dharma ity anuvartante;",
    "GSP33ramgbhpu:1077": " te ca svakartavyānanuṣṭhānena akaraṇe pratyavāyena ca ātmānam alabdhvā nirayagāmino bhaveyuḥ /",
    "GSP33ramgbhpu:1078": " ahaṃ kulocitaṃ karma na cet kuryām,",
    "GSP33ramgbhpu:1079": " evam eva sarve śiṣṭalokā madācarāyattadharmaniścayāḥ akaraṇād evotsīdeyuḥ naṣṭā bhaveyuḥ /",
    "GSP33ramgbhpu:1080": " śāstrīyācārānanupālanāt sarveṣāṃ śiṣṭakulānāṃ saṃkarasya ca kartā syām /",
    "GSP33ramgbhpu:1081": " ata evemāḥ prajāḥ upahanyām /",
    "GSP33ramgbhpu:1082": " evam eva tvam api śiṣṭajanāgresarapāṇḍutanayo yudhiṣṭhirānujo 'rjunas san yadi jñānaniṣṭhāyām adhikaroṣi;",
    "GSP33ramgbhpu:1083": " tatas tvadācārānuvartino 'kṛtsnavidaḥ śiṣṭā mumukṣavaḥ svādhikāram ajānantaḥ karmaniṣṭhāyāṃ nādhikurvanto vinaśyeyuḥ /",
    "GSP33ramgbhpu:1084": " ato vyapadeśyena viduṣā karmaiva kartavyam // BhGR_3.23 //24//",
    "GSP33ramgbhpu:1085": " saktāḥ karmaṇy avidvāṃso yathā kurvanti bhārata /",
    "GSP33ramgbhpu:1086": " kuryād vidvāṃs tathāsaktaś cikīrṣur lokasaṃgraham // BhG_3.25 //",
    "GSP33ramgbhpu:1087": " na buddhibhedaṃ janayed ajñānāṃ karmasaṅginām /",
    "GSP33ramgbhpu:1088": " joṣayet sarvakarmāṇi vidvān yuktaḥ samācaran // BhG_3.26 //",
    "GSP33ramgbhpu:1089": " avidvāṃsaḥ ātmany akṛtsnavidaḥ,",
    "GSP33ramgbhpu:1090": " karmaṇi saktāḥ karmaṇy avarjanīyasaṃbandhāḥ ātmany akṛtsnavittayā tadabhyāsarūpajñānayoge 'nadhikṛtāḥ karmayogādhikāriṇaḥ karmayogam eva yathā ātmadarśanāya kurvate,",
    "GSP33ramgbhpu:1091": " tathā ātmani kṛtsnavittayā karmaṇy asaktaḥ jñānayogādhikārayogyo 'pi vyapadeśyaḥ śiṣṭo lokarakṣārthaṃ svācāreṇa śiṣṭalokānāṃ dharmaniścayaṃ cikīrṣuḥ karmayogam eva kuryāt /",
    "GSP33ramgbhpu:1092": " ajñānām ātmany akṛtsnavittayā jñānayogopādānāśaktānāṃ mumukṣūṇāṃ karmasaṅginām anādikarmavāsanayā",
    "GSP33ramgbhpu:1093": " karmaṇy eva niyatatvena karmayogādhikāriṇāṃ karmayogād anyad ātmāvalokanasādhanam",
    "GSP33ramgbhpu:1094": " astīti na buddhibhedaṃ janayet /",
    "GSP33ramgbhpu:1095": " kiṃ tarhi? ātmani kṛtsnavittayā jñānayogaśakto 'pi pūrvoktarītyā,",
    "GSP33ramgbhpu:1096": " “karmayoga eva jñānayoganirapekṣaḥ ātmāvalokanasādhanam” iti buddhyā yuktaḥ karmaivācaran",
    "GSP33ramgbhpu:1097": " sakalakarmasu akṛtsnavidāṃ prītiṃ janayet // BhGR_3.25 //26//",
    "GSP33ramgbhpu:1098": " karmayogam anutiṣṭhato viduṣo 'viduṣaś ca viśeṣaṃ pradarśayan karmayogāpekṣitam ātmano 'kartṛtvānusandhānaprakāram upadiśati",
    "GSP33ramgbhpu:1099": " prakṛteḥ kriyamāṇāṇi guṇaiḥ karmāṇi sarvaśaḥ /",
    "GSP33ramgbhpu:1100": " ahaṅkāravimūḍhātmā kartāham iti manyate // BhG_3.27 //",
    "GSP33ramgbhpu:1101": " tattvavit tu mahābāho guṇakarmavibhāgayoḥ /",
    "GSP33ramgbhpu:1102": " guṇā guṇeṣu vartanta iti matvā na sajjate // BhG_3.28 //",
    "GSP33ramgbhpu:1103": " prakṛter guṇaiḥ sattvādibhiḥ svānurūpaṃ kriyamāṇāni karmāṇi prati ahaṅkāravimūḍhātmā,",
    "GSP33ramgbhpu:1104": " ahaṃ karteti manyate;",
    "GSP33ramgbhpu:1105": " ahaṅkāreṇa vimūḍha ātmā yasyāsāv ahaṅkāravimūḍhātmā;",
    "GSP33ramgbhpu:1106": " ahaṅkāro nāma anahamarthe prakṛtāv ahamabhimānaḥ;",
    "GSP33ramgbhpu:1107": " tena ajñātasvarūpo guṇakarmasu ahaṃ karteti manyata ityarthaḥ /",
    "GSP33ramgbhpu:1108": " guṇakarmavibhāgayoḥ sattvādiguṇavibhāge tattatkarmavibhāge ca tattvavit,",
    "GSP33ramgbhpu:1109": " guṇās sattvādayaḥ guṇeṣu sveṣu kāryeṣu vartanta iti matvā guṇakarmasu ahaṃ karteti na sajjate // BhGR_3.27 //28//",
    "GSP33ramgbhpu:1110": " prakṛter guṇasaṃmūḍhāḥ sajjante guṇakarmasu /",
    "GSP33ramgbhpu:1111": " tān akṛtsnavido mandān kṛtsnavin na vicālayet // BhG_3.29 //",
    "GSP33ramgbhpu:1112": " akṛtsnavidaḥ svātmadarśanāya pravṛttāḥ prakṛtisaṃsṛṣṭatayā prakṛter guṇair yathāvasthitātmani saṃmūḍhāḥ guṇakarmasu kriyāsv eva sajjante,",
    "GSP33ramgbhpu:1113": " na tadviviktātmasvarūpe /",
    "GSP33ramgbhpu:1114": " atas te jñānayogāya na prabhavantīti karmayoga eva teṣām adhikāraḥ /",
    "GSP33ramgbhpu:1115": " evaṃbhūtāṃs tān mandān akṛtsnavidaḥ kṛtsnavit svayaṃ jñānayogāvasthānena na vicālayet /",
    "GSP33ramgbhpu:1116": " te kila mandāḥ śreṣṭhajanācārānuvartinaḥ karmayogād utthitam enaṃ dṛṣṭvā karmayogāt pracalitamanaso bhaveyuḥ /",
    "GSP33ramgbhpu:1117": " ataḥ śreṣṭhaḥ svayam api karmayoge tiṣṭhan ātmayāthātmyajñānenātmano 'kartṛtvam anusandhānaḥ,",
    "GSP33ramgbhpu:1118": " karmayoga evātmāvalokane nirapekṣasādhanam iti darśayitvā tān akṛtsnavido joṣayed ityarthaḥ /",
    "GSP33ramgbhpu:1119": " jñānayogādhikāriṇo 'pi jñānayogād asyaiva jyāyastvaṃ pūrvam evoktam /",
    "GSP33ramgbhpu:1120": " ato vyapadeśyo lokasaṃgrahāyaitam eva kuryāt // BhGR_3.29 //",
    "GSP33ramgbhpu:1121": " prakṛtiviviktātmasvabhāvanirūpaṇena guṇeṣu kartṛtvam āropya karmānuṣṭhānaprakāra uktaḥ guṇeṣu kartṛtvānusandhānaṃ cedam eva ātmano na svarūpaprayuktam idaṃ kartṛtvam,",
    "GSP33ramgbhpu:1122": " api tu guṇasamparkakṛtam iti prāptāprāptavivekena guṇakṛtam ity anusandhānam idānīm",
    "GSP33ramgbhpu:1123": " ātmanāṃ paramapuruṣaśarīratayā tanniyāmyatvasvarūpanirūpaṇena bhagavati puruṣottame",
    "GSP33ramgbhpu:1124": " sarvātmabhūte guṇakṛtaṃ ca kartṛtvam āropya karmakartavyatocyate",
    "GSP33ramgbhpu:1125": " mayi sarvāṇi karmāṇi saṃnyasyādhyātmacetasā /",
    "GSP33ramgbhpu:1126": " nirāśīr nirmamo bhūtvā yudhyasva vigatajvaraḥ // BhG_3.30 //",
    "GSP33ramgbhpu:1127": " mayi sarveśvare sarvabhūtāntarātmabhūte sarvāṇi karmāṇy adhyātmacetasā saṃnyasya,",
    "GSP33ramgbhpu:1128": " nirāśīr nirmamaś ca vigatajvaro yuddhādikaṃ sarvaṃ coditaṃ karma kuruṣva /",
    "GSP33ramgbhpu:1129": " ātmani yac cetaḥ tad adhyātmacetaḥ /",
    "GSP33ramgbhpu:1130": " ātmasvarūpaviṣayeṇa śrutiśatasiddhena jñānenetyarthaḥ /",
    "GSP33ramgbhpu:1131": " “antaḥ praviṣṭaḥ śāstā janānāṃ sarvātmā ..... antaḥ praviṣṭaṃ kartāram etam” “ātmani tiṣṭhan ātmano 'ntaro yam ātmā na veda yasyātmā śarīraṃ ya ātmānam antaro yamayati,",
    "GSP33ramgbhpu:1132": " sa ta ātmāntaryāmyamṛtaḥ” ity evam ādyāḥ śrutayaḥ paramapuruṣapravartyaṃ taccharīrabhūtam enam ātmānam,",
    "GSP33ramgbhpu:1133": " paramapuruṣaṃ ca pravartayitāram ācakṣate /",
    "GSP33ramgbhpu:1134": " smṛtayaś ca “praśāsitāraṃ sarveṣām” ityādyāḥ /",
    "GSP33ramgbhpu:1135": " “sarvasya cāhaṃ hṛdi sanniviṣṭo mattaḥ smṛtir jñānam apohanaṃ ca“,",
    "GSP33ramgbhpu:1136": " “īśvaras sarvabhūtānāṃ hṛddeśe 'rjuna tiṣṭhati /",
    "GSP33ramgbhpu:1137": " bhrāmayan sarvabhūtāni yantrārūḍhāni māyayā //",
    "GSP33ramgbhpu:1138": " BhGR_3.” iti vakṣyate /",
    "GSP33ramgbhpu:1139": " ato maccharīratayā matpravartyātmasvarūpānusandhānena sarvāṇi karmāṇi mayaiva kriyamāṇānīti mayi paramapuruṣe saṃnyasya,",
    "GSP33ramgbhpu:1140": " tāni ca kevalaṃ madārādhanānīti kṛtvā tatphale nirāśīḥ,",
    "GSP33ramgbhpu:1141": " tata eva tatra karmaṇi mamatārahito bhūtvā vigatajvaro yuddhādikaṃ kuruṣva svakīyenātmanā",
    "GSP33ramgbhpu:1142": " kartrā svakīyaiś copakaraṇaiḥ svārādhanaikaprayojanāya paramapuruṣaḥ sarvaśeṣī sarveśvaraḥ",
    "GSP33ramgbhpu:1143": " svayam eva svakarmāṇi kārayatīty anusandhāya,",
    "GSP33ramgbhpu:1144": " karmas mamatārahitaḥ,",
    "GSP33ramgbhpu:1145": " prācīnenānādikālapravṛttānantapāpasañcayena katham ahaṃ bhaviṣyāmīty evaṃbhūtāntarjvaravinirmuktaḥ,",
    "GSP33ramgbhpu:1146": " paramapuruṣa eva karmabhir ārādhito bandhān mocayiṣyatīti sukhena karmayogam eva kuruṣv ityarthaḥ /",
    "GSP33ramgbhpu:1147": " “tam īśvarāṇāṃ paramaṃ maheśvaraṃ taṃ daivatānāṃ paramaṃ ca daivatam“,",
    "GSP33ramgbhpu:1148": " “patiṃ viśvasya” ,",
    "GSP33ramgbhpu:1149": " “patiṃ patīnām” ityādiśrutisiddhiṃ hi sarveśvaratvaṃ sarvaśeṣitvaṃ ca /",
    "GSP33ramgbhpu:1150": " īśvaratvam niyantṛtvam,",
    "GSP33ramgbhpu:1151": " śeṣitvaṃ patitvam // BhGR_3.30 //",
    "GSP33ramgbhpu:1152": " ayam eva sākṣād upaniṣatsārabhūto 'rtha ityāha",
    "GSP33ramgbhpu:1153": " ye me matam idaṃ nityam anutiṣṭhanti mānavāḥ /",
    "GSP33ramgbhpu:1154": " śraddhāvanto 'nasūyanto mucyante te 'pi karmabhiḥ // BhG_3.31 //",
    "GSP33ramgbhpu:1155": " ye mānavāḥ śāstrādhikāriṇaḥ ayam eva śāstrārtha iti etan me mataṃ niścitya tathānutiṣṭhanti,",
    "GSP33ramgbhpu:1156": " ye cānanutiṣṭhanto 'py asmin śāstrārthe śraddadhānā bhavanti,",
    "GSP33ramgbhpu:1157": " ye cāśraddadhānā api evaṃ śāstrārtho na saṃbhavatīti nābhyasūyanti asmin mahāguṇe",
    "GSP33ramgbhpu:1158": " śāstrārthe doṣam anāviṣkurvanto bhavantītyarthaḥ te sarve bandhahetubhir anādikālārabdhais",
    "GSP33ramgbhpu:1159": " sarvaiḥ karmabhir mucyante;",
    "GSP33ramgbhpu:1160": " te 'pi ity apiśabdād eṣāṃ pṛthakkaraṇam /",
    "GSP33ramgbhpu:1161": " idānīm ananutiṣṭhanto 'py asmin śāstrārthe śraddadhānā anabhyasūyavaś ca śraddhayā cānasūyayā ca kṣīṇapāpāḥ acireṇemam eva śāstrārtham anuṣṭhāya mucyanta ityarthaḥ // BhGR_3.31 //",
    "GSP33ramgbhpu:1162": " bhagavadabhimatam aupaniṣadam artham ananutiṣṭhatām aśraddadhānānām abhyasūyatāṃ ca doṣam āha",
    "GSP33ramgbhpu:1163": " ye tv etad abhyasūyanto nānutiṣṭhanti me matam /",
    "GSP33ramgbhpu:1164": " sarvajñānavimūḍhāṃs tān viddhi naṣṭān acetasaḥ // BhG_3.32 //",
    "GSP33ramgbhpu:1165": " ye tv etat sarvam ātmavastu maccharīratayā madādhāraṃ maccheṣabhūtaṃ madekapravartyam iti me mataṃ nānutiṣṭhanti naivam anusandhāya sarvāṇi karmāṇi kurvate,",
    "GSP33ramgbhpu:1166": " ye ca na śraddadhate,",
    "GSP33ramgbhpu:1167": " ye cābhyasūyanto vartante tān sarveṣu jñāneṣu viśeṣeṇa mūḍhān tata eva naṣṭān,",
    "GSP33ramgbhpu:1168": " acetaso viddhi;",
    "GSP33ramgbhpu:1169": " cetaḥkāryaṃ hi vastuyāthātmyaniścayaḥ;",
    "GSP33ramgbhpu:1170": " tadabhāvād acetasaḥ;",
    "GSP33ramgbhpu:1171": " viparītajñānāḥ sarvatra vimūḍhāś ca // BhGR_3.32 //",
    "GSP33ramgbhpu:1172": " evaṃ prakṛtisaṃsargiṇas tadguṇodrekakṛtaṃ kartṛtvam,",
    "GSP33ramgbhpu:1173": " tac ca paramapuruṣāyattam ity anusandhāya karmayogayogyena jñānayogayogyena ca karmayogasya suśakatvād apramādatvād antargatātmajñānatayā nirapekṣatvāt,",
    "GSP33ramgbhpu:1174": " itarasya duśśakatvāt sapramādatvāc śarīradhāraṇādyarthatayā karmāpekṣatvāt karmayoga eva kartavyaḥ;",
    "GSP33ramgbhpu:1175": " vyapadeśyasya tu viśeṣataḥ sa eva kartavyaḥ iti coktam /",
    "GSP33ramgbhpu:1176": " ataḥ param adhyāyaśeṣeṇa jñānayogasya duśśakatayā sapramādatocyate",
    "GSP33ramgbhpu:1177": " sadṛśaṃ ceṣṭate svasyāḥ prakṛter jñānavān api /",
    "GSP33ramgbhpu:1178": " prakṛtiṃ yānti bhūtāni nigrahaḥ kiṃ kariṣyati // BhG_3.33 //",
    "GSP33ramgbhpu:1179": " prakṛtiviviktam īdṛśam ātmasvarūpam,",
    "GSP33ramgbhpu:1180": " tad eva sarvadānusandheyam iti ca śāstrāṇi pratipādayantīti jñānavān api svasyāḥ prakṛteḥ prācīnavāsanāyās sadṛśaṃ prākṛtaviṣayeṣv eva ceṣṭate;",
    "GSP33ramgbhpu:1181": " prakṛtiṃ yānti bhūtāni acitsaṃsṛṣṭā jantavo 'nādikālapravṛttavāsanām evānuyānti;",
    "GSP33ramgbhpu:1182": " tāni vāsanānuyāyīni bhūtāni śāstrakṛto nigrahaḥ kiṃ kariṣyati // BhGR_3.33 //",
    "GSP33ramgbhpu:1183": " prakṛtyanuyāyitvaprakāram āha",
    "GSP33ramgbhpu:1184": " indriyasyendriyasyārthe rāgadveṣau vyavasthitau /",
    "GSP33ramgbhpu:1185": " tayor na vaśam āgacchet tau hy asya paripanthinau // BhG_3.34 //",
    "GSP33ramgbhpu:1186": " śrotrādijñānendriyasyārthe śabdādau vāgādikarmendriyasya cārthe vacanādau prācīnavāsanājanitatadanububhūṣārūpo yo rāgo 'varjanīyo vyavasthitaḥ;",
    "GSP33ramgbhpu:1187": " tadanubhave pratihate cāvarjanīyo yo dveṣo vyavasthitaḥ,",
    "GSP33ramgbhpu:1188": " tāv evaṃ jñānayogāya yatamānaṃ niyamitasarvendriyaṃ svavaśe kṛtvā prasahya svakāryeṣu saṃyojayataḥ /",
    "GSP33ramgbhpu:1189": " tataś cāyam ātmasvarūpānubhavavimukho vinaṣṭo bhavati /",
    "GSP33ramgbhpu:1190": " jñānayogārambheṇa rāgadveṣavaśam āgamya na vinaśyet /",
    "GSP33ramgbhpu:1191": " tau hi rāgadveṣau asya durjayau śatrū jñānābhyāsaṃ vārayataḥ // BhGR_3.34 //",
    "GSP33ramgbhpu:1192": " śreyān svadharmo viguṇaḥ paradharmāt svanuṣṭhitāt /",
    "GSP33ramgbhpu:1193": " svadharme nidhanaṃ śreyaḥ paradharmo bhayāvahaḥ // BhG_3.35 //",
    "GSP33ramgbhpu:1194": " ataḥ suśakatayā svadharmabhūtaḥ karmayogo viguṇo 'py apramādagarbhaḥ prakṛtisaṃsṛṣṭasya",
    "GSP33ramgbhpu:1195": " duśśakatayā paradharmabhūtāj jñānayogāt saguṇād api kiṃcit kālam anuṣṭhitāt sapramādāc chreyān;",
    "GSP33ramgbhpu:1196": " svenaivopādātuṃ yogyatayā svadharmabhūte karmayoge vartamānasyaikasmin janmany aprāptaphalatayā nidhanam api śreyaḥ,",
    "GSP33ramgbhpu:1197": " anantarāyahatatayānantarajanmany api avyākulakarmayogārambhasaṃbhavāt /",
    "GSP33ramgbhpu:1198": " prakṛtisaṃsṛṣṭasya svenaivopādātum aśakyatayā paradharmabhūto jñānayogaḥ pramādagarbhatayā bhayāvahaḥ // BhGR_3.35 //",
    "GSP33ramgbhpu:1199": " arjuna uvāca",
    "GSP33ramgbhpu:1200": " atha kena prayukto 'yaṃ pāpaṃ carati pūruṣaḥ /",
    "GSP33ramgbhpu:1201": " anicchann api vārṣṇeya balād iva niyojitaḥ // BhG_3.36 //",
    "GSP33ramgbhpu:1202": " athāyaṃ jñānayogāya pravṛttaḥ puruṣaḥ svayaṃ viṣayān anubhavitum anicchann api kena prayukto viṣayānubhavarūpaṃ pāpaṃ balān niyojita iva carati",
    "GSP33ramgbhpu:1203": " śrībhagavān uvāca",
    "GSP33ramgbhpu:1204": " kāma eṣa krodha eṣa rajoguṇasamudbhavaḥ /",
    "GSP33ramgbhpu:1205": " mahāśano mahāpāpmā viddhy enam iha vairiṇam // BhG_3.37 //",
    "GSP33ramgbhpu:1206": " asyodbhavābhibhavarūpeṇa vartamānaguṇamayaprakṛtisaṃsṛṣṭasya jñānāyārabdhasya rajoguṇasamudbhavaḥ prācīnavāsanājanitaḥ śabdādiviṣayaḥ kāmo mahāśanaḥ śatruḥ viṣayeṣv enam ākarṣati /",
    "GSP33ramgbhpu:1207": " eṣa eva pratihatagatiḥ pratihatihetubhūtacetanān prati krodharūpeṇa pariṇato mahāpāpmā parahiṃsādiṣu pravartayati /",
    "GSP33ramgbhpu:1208": " enaṃ rajoguṇasamudbhavaṃ sahajaṃ jñānayogavirodhinaṃ vairiṇaṃ viddhi // BhGR_3.37 //",
    "GSP33ramgbhpu:1209": " dhūmenāvriyate vahnir yathādarśo malena ca /",
    "GSP33ramgbhpu:1210": " yatholbenāvṛto garbhas tathā tenedam āvṛtam // BhG_3.38 //",
    "GSP33ramgbhpu:1211": " yathā dhūmena vahnir āvriyate,",
    "GSP33ramgbhpu:1212": " yathā ādarśo malena,",
    "GSP33ramgbhpu:1213": " yathā ca ulbenāvṛto garbhaḥ,",
    "GSP33ramgbhpu:1214": " tathā tena kāmena idaṃ jantujātam āvṛtam // BhGR_3.38 //",
    "GSP33ramgbhpu:1215": " āvaraṇaprakāram āha",
    "GSP33ramgbhpu:1216": " āvṛtaṃ jñānam etena jñānino nityavairiṇā /",
    "GSP33ramgbhpu:1217": " kāmarūpeṇa kaunteya duṣpūreṇānalena ca // BhG_3.39 //",
    "GSP33ramgbhpu:1218": " asya jantoḥ jñāninaḥ jñānasvabhāvasyātmaviṣayaṃ jñānam etena kāmakāreṇa viṣayavyāmohajananena nityavairiṇā āvṛtam;",
    "GSP33ramgbhpu:1219": " duṣpūreṇa prāptyanarhaviṣayeṇa,",
    "GSP33ramgbhpu:1220": " analena ca paryāptirahitena // BhGR_3.39 //",
    "GSP33ramgbhpu:1221": " kair upakaraṇair ayaṃ kāma ātmānam adhiṣṭhitīty atrāha",
    "GSP33ramgbhpu:1222": " indriyāṇi mano buddhir asyādhiṣṭhānam ucyate /",
    "GSP33ramgbhpu:1223": " etair vimohayaty eṣa jñānam āvṛtya dehinam // BhG_3.40 //",
    "GSP33ramgbhpu:1224": " adhitiṣṭhaty ebhir ayaṃ kāma ātmānam itīndriyāṇi mano buddhir asyādhiṣṭhānam;",
    "GSP33ramgbhpu:1225": " etair indriyamanobuddhibhiḥ kāmo 'dhiṣṭhānabhūtair viṣayapravaṇair dehinaṃ prakṛtisaṃsṛṣṭaṃ jñānam āvṛtya vimohayati vividhaṃ mohayati,",
    "GSP33ramgbhpu:1226": " ātmajñānavimukhaṃ viṣayānubhavaparaṃ karotītyarthaḥ // BhGR_3.40 //",
    "GSP33ramgbhpu:1227": " tasmāt tvam indriyāṇy ādau niyamya bharatarṣabha /",
    "GSP33ramgbhpu:1228": " pāpmānaṃ prajahi hy enaṃ jñānavijñānanāśanam // BhG_3.41 //",
    "GSP33ramgbhpu:1229": " yasmāt sarvendriyavyāpāroparatirūpe jñānayoge pravṛttasyāyaṃ kāmarūpaḥ śatruḥ viṣayābhimukhyakaraṇena ātmani vaimukhyaṃ karoti,",
    "GSP33ramgbhpu:1230": " tasmāt prakṛtisaṃsṛṣṭatayendriyavyāpārapravaṇastvam ādau mokṣopāyārambhasamaya eva,",
    "GSP33ramgbhpu:1231": " indriyavyāpārarūpe karmayoge indriyāṇi niyamya,",
    "GSP33ramgbhpu:1232": " enaṃ jñānavijñānanāśanam ātmasvarūpaviṣayasya jñānasya tadvivekaviṣayasya ca nāśanaṃ pāpmānaṃ kāmarūpaṃ vairiṇaṃ prajahi nāśaya // BhGR_3.41",
    "GSP33ramgbhpu:1233": " jñānavirodhiṣu pradhānam āha",
    "GSP33ramgbhpu:1234": " indriyāṇi parāṇy āhur indriyebhyaḥ paraṃ manaḥ /",
    "GSP33ramgbhpu:1235": " manasas tu parā buddhir yo buddheḥ paratas tu saḥ // BhG_3.42 //",
    "GSP33ramgbhpu:1236": " jñānavirodhe pradhānānīndriyāṇy āhuḥ,",
    "GSP33ramgbhpu:1237": " yata indriyeṣu viṣayavyāpṛteṣu ātmani jñānaṃ na pravartate /",
    "GSP33ramgbhpu:1238": " indriyebhyaḥ paraṃ manaḥ indriyeṣu uparateṣv api manasi viṣayapravaṇe ātmajñānaṃ na saṃbhavati /",
    "GSP33ramgbhpu:1239": " manasas tu parā buddhiḥ manasi vṛttyantaravimukhe 'pi viparītādhyavasāyapravṛttau satyāṃ jñānaṃ na pravartate /",
    "GSP33ramgbhpu:1240": " sarveṣu buddhiparyanteṣu uparateṣv apīcchāparyāyaḥ kāmo rajassamudbhavo vartate cet,",
    "GSP33ramgbhpu:1241": " sa evaitānīndriyādīny api svaviṣaye vartayitvā ātmajñānaṃ niruṇaddhi /",
    "GSP33ramgbhpu:1242": " tad idam ucyate,",
    "GSP33ramgbhpu:1243": " yo buddheḥ paras tu saḥ iti /",
    "GSP33ramgbhpu:1244": " buddher api yaḥ paras sa kāma ityarthaḥ // BhGR_3.42 //",
    "GSP33ramgbhpu:1245": " evaṃ buddheḥ paraṃ buddhvā saṃstabhyātmānam ātmanā /",
    "GSP33ramgbhpu:1246": " jahi śatruṃ mahābāho kāmarūpaṃ durāsadam // BhG_3.43 //",
    "GSP33ramgbhpu:1247": " evaṃ buddher api paraṃ kāmaṃ jñānayogavirodhinaṃ vairiṇaṃ buddhvā ātmānaṃ manaḥ ātmanā buddhyā karmayoge 'vasthāpya enaṃ kāmarūpaṃ durāsadaṃ śatruṃ jahi nāśayeti // BhGR_3.43 //",
    "GSP33ramgbhpu:1248": " ******************** ADHYAYA 4 ********************",
    "GSP33ramgbhpu:1249": " tṛtīye 'dhyāye prakṛtisaṃsṛṣṭasya mumukṣoḥ sahasā jñānayoge 'nadhikārāt karmayoga eva kāryaḥ,",
    "GSP33ramgbhpu:1250": " jñānayogādhikāriṇo 'py akartṛtvānusandhānapūrvakakarmayoga eva śreyān iti sahetukam uktam;",
    "GSP33ramgbhpu:1251": " śiṣṭatayā vyapadeśyasya tu viśeṣataḥ karmayoga eva kārya iti coktam /",
    "GSP33ramgbhpu:1252": " caturthenedānīm asyaiva karmayogasya nikhilajagaduddharaṇāya manvantarādāv evopadiṣṭatayā kartavyatāṃ draḍhayitvā antargatajñānatayāsyaiva jñānayogākaratāṃ",
    "GSP33ramgbhpu:1253": " karmayogasvarūpam,",
    "GSP33ramgbhpu:1254": " tadbhedāḥ,",
    "GSP33ramgbhpu:1255": " karmayoge jñānāṃśasyaiva prādhānyaṃ cocyate /",
    "GSP33ramgbhpu:1256": " prasaṅgāc ca bhagavadavatārayāthātmyam ucyate /",
    "GSP33ramgbhpu:1257": " śrībhagavān uvāca",
    "GSP33ramgbhpu:1258": " imaṃ vivasvate yogaṃ proktavān aham avyayam /",
    "GSP33ramgbhpu:1259": " vivasvān manave prāha manur īkṣavākave 'bravīt // BhG_4.1 //",
    "GSP33ramgbhpu:1260": " evaṃ paramparāprāptam imaṃ rājarṣayo 'viduḥ /",
    "GSP33ramgbhpu:1261": " sa kāleneha mahatā yogo naṣṭaḥ parantapa // BhG_4.2 //",
    "GSP33ramgbhpu:1262": " sa evāyaṃ mayā te 'dya yogaḥ proktaḥ purātanaḥ /",
    "GSP33ramgbhpu:1263": " bhakto 'sti me sakhā ceti rahasyaṃ hy etad uttamam // BhG_4.3 //",
    "GSP33ramgbhpu:1264": " yo 'yaṃ tavodito yogaḥ sa kevalaṃ yuddhaprotsāhanāyedānīm udita iti na mantavyam /",
    "GSP33ramgbhpu:1265": " manvantarādāv eva nikhilajagaduddharaṇāya paramapuruṣārthalakṣaṇamokṣasādhanatayā imaṃ yogam aham eva vivasvate proktavān,",
    "GSP33ramgbhpu:1266": " vivasvāṃś ca manave,",
    "GSP33ramgbhpu:1267": " manur ikṣvakave /",
    "GSP33ramgbhpu:1268": " ity evaṃ saṃpradāyaparamparayā prāptam imaṃ yogaṃ pūrve rājarṣayo 'viduḥ /",
    "GSP33ramgbhpu:1269": " sa mahatā kālena tattacchrotṛbuddhimāndyād vinaṣṭaprāyo 'bhūt /",
    "GSP33ramgbhpu:1270": " sa evāyam askhalitasvarūpaḥ purātano yogaḥ sakhyenātimātrabhaktyā ca mām eva prapannāya te mayā proktaḥ saparikaras savistaram ukta ityarthaḥ",
    "GSP33ramgbhpu:1271": " madanyena kenāpi jñātuṃ vaktuṃ cāśakyam,",
    "GSP33ramgbhpu:1272": " yata idaṃ vedāntoditam uttamaṃ rahasyaṃ jñānam //",
    "GSP33ramgbhpu:1273": " asmin prasaṅge bhagavadavatārayāthātmyaṃ yathāvaj jñātum arjuna uvāca",
    "GSP33ramgbhpu:1274": " arjuna uvāca",
    "GSP33ramgbhpu:1275": " avaraṃ bhavato janma paraṃ janma vivasvataḥ /",
    "GSP33ramgbhpu:1276": " katham etad vijānīyāṃ tvam ādau proktavān iti // BhG_4.4 //",
    "GSP33ramgbhpu:1277": " kālasaṅkhyayā avaram asmajjanmasamakālaṃ hi bhavato janma /",
    "GSP33ramgbhpu:1278": " vivasvataś ca janma kālasaṅkhyayā param aṣṭāviṃśaticaturyugasaṅkhyāsaṅkhyātam /",
    "GSP33ramgbhpu:1279": " tvam evādau proktavān iti katham etad asaṃbhāvanīyaṃ yathārthaṃ jānīyām ?",
    "GSP33ramgbhpu:1280": " nanu janmāntareṇāpi vaktuṃ śakyam,",
    "GSP33ramgbhpu:1281": " janmāntarakṛtasya mahatāṃ smṛtiś ca yujyata iti nātra kaścid virodhaḥ /",
    "GSP33ramgbhpu:1282": " na cāsau vaktāram enaṃ vasudevatanayaṃ sarveśvaraṃ na jānāti,",
    "GSP33ramgbhpu:1283": " yata evaṃ vakṣyati,",
    "GSP33ramgbhpu:1284": " “paraṃ brahma paraṃ dhāma pavitraṃ paramaṃ bhavān /",
    "GSP33ramgbhpu:1285": " puruṣaṃ śāśvataṃ divyam ādidevam ajaṃ vibhum //",
    "GSP33ramgbhpu:1286": " āhus tvām ṛṣayas sarve devarṣir nāradas tathā /",
    "GSP33ramgbhpu:1287": " asito devalo vyāsaḥ svayaṃ caiva bravīṣi me” iti /",
    "GSP33ramgbhpu:1288": " yudhiṣṭhirarājasūyādiṣu bhīṣmādibhyaś cāsakṛcchrutam,",
    "GSP33ramgbhpu:1289": " “kṛṣṇa eva hi lokānām utpattir api cāpyayaḥ /",
    "GSP33ramgbhpu:1290": " kṛṣṇasya hi kṛte bhūtam idaṃ viśvaṃ carācaram” ityevamādiṣu /",
    "GSP33ramgbhpu:1291": " kṛṣṇasya hi kṛte iti,",
    "GSP33ramgbhpu:1292": " kṛṣṇasya śeṣabhūtam idaṃ kṛtsnaṃ jagad ityarthaḥ //",
    "GSP33ramgbhpu:1293": " atrocyate jānāty evāyaṃ bhagavantaṃ vasudevasūnaṃ pārthaḥ /",
    "GSP33ramgbhpu:1294": " jānato 'py ajānata iva pṛcchato 'yam āśayaḥ nikhilaheyapratyanīkakalyāṇaikatānasya",
    "GSP33ramgbhpu:1295": " sarveśvarasya sarvajñasya satyasaṅkalpasyāvāptasamastakāmasya karmaparavaśadevamanuṣyādisajātīyaṃ",
    "GSP33ramgbhpu:1296": " janma kim indrajālādivan mithyā, uta satyam?",
    "GSP33ramgbhpu:1297": " satyatve ca kathaṃ janmaprakāraḥ?",
    "GSP33ramgbhpu:1298": " kim ātmako 'yaṃ dehaḥ?",
    "GSP33ramgbhpu:1299": " kaś ca janmahetuḥ?",
    "GSP33ramgbhpu:1300": " kadā ca janma?",
    "GSP33ramgbhpu:1301": " kim arthaṃ ca janmeti /",
    "GSP33ramgbhpu:1302": " parihāraprakāreṇa praśnārtho vijñāyate // BhGR_4.4 //",
    "GSP33ramgbhpu:1303": " śrībhagavān uvāca",
    "GSP33ramgbhpu:1304": " bahūni me vyatītāni janmāni tava cārjuna /",
    "GSP33ramgbhpu:1305": " tāny ahaṃ veda sarvāṇi na tvaṃ vettha parantapa // BhG_4.5 //",
    "GSP33ramgbhpu:1306": " anena janmanas satyatvam uktam,",
    "GSP33ramgbhpu:1307": " bahūni me vyatītāni janmānīti vacanāt,",
    "GSP33ramgbhpu:1308": " tava ceti dṛṣṭāntatayopādānāc ca // BhGR_4.5 //",
    "GSP33ramgbhpu:1309": " avatāraprakāram,",
    "GSP33ramgbhpu:1310": " dehayāthātmyam,",
    "GSP33ramgbhpu:1311": " janmahetuṃ cāha",
    "GSP33ramgbhpu:1312": " ajo 'pi san avyayātmā bhūtānām īśvaro 'pi san /",
    "GSP33ramgbhpu:1313": " prakṛtiṃ svām adhiṣṭhāya saṃbhavāmy ātmamāyayā // BhG_4.6 //",
    "GSP33ramgbhpu:1314": " ajatvāvyayatvasarveśvaratvādi sarvaṃ pārameśvaraṃ prakāram ajahad eva svāṃ prakṛtim adhiṣṭhāya ātmamāyayā saṃbhavāmi /",
    "GSP33ramgbhpu:1315": " prakṛtiḥ svabhāvaḥ svam eva svabhāvam adhiṣṭhāya svenaiva rūpeṇa svecchayā saṃbhavāmītyarthaḥ /",
    "GSP33ramgbhpu:1316": " svasvarūpaṃ hi,",
    "GSP33ramgbhpu:1317": " “ādityavarṇaṃ tamasaḥ parastāt“,",
    "GSP33ramgbhpu:1318": " “kṣayantam asya rajasaḥ parāke“,",
    "GSP33ramgbhpu:1319": " “ya eṣo 'ntarāditye hiraṇyamayaḥ puruṣaḥ“,",
    "GSP33ramgbhpu:1320": " “tasminn ayaṃ puruṣo manomayaḥ;",
    "GSP33ramgbhpu:1321": " amṛto hiraṇmayaḥ“,",
    "GSP33ramgbhpu:1322": " “sarve nimeṣā jajñire vidyutaḥ puruṣād adhi” ,",
    "GSP33ramgbhpu:1323": " “bhārūpas satyasaṅkalpa ākāśātmā sarvakāmā sarvakāmas sarvagandhas sarvarasaḥ“,",
    "GSP33ramgbhpu:1324": " “māhārajanaṃ vāsaḥ” ityādiśrutisiddham /",
    "GSP33ramgbhpu:1325": " ātmamāyayā ātmīyayā māyayā /",
    "GSP33ramgbhpu:1326": " “māyā vayunaṃ jñānam” iti jñānaparyāyo 'tra māyāśabdaḥ /",
    "GSP33ramgbhpu:1327": " tathā cābhiyuktaprayogaḥ,",
    "GSP33ramgbhpu:1328": " “māyayā satataṃ vetti prāṇināṃ ca śubhāśubham” iti /",
    "GSP33ramgbhpu:1329": " ātmīyena jñānena ātmasaṅkalpenetyarthaḥ /",
    "GSP33ramgbhpu:1330": " ato 'pahatapāpmatvādisamastakalyāṇaguṇātmakatvaṃ sarvam aiśaṃ svabhāvam ajahat svam eva rūpaṃ devamanuṣyādisajātīyasaṃsthānaṃ kurvan ātmasaṅkalpena devādirūpaḥ saṃbhavāmi /",
    "GSP33ramgbhpu:1331": " tad idam āha,",
    "GSP33ramgbhpu:1332": " “ajāyamāno bahudhā vijāyate” iti śrutiḥ /",
    "GSP33ramgbhpu:1333": " itarapuruṣasādhāraṇaṃ janma akurvan devādirūpeṇa svasaṅkalpenoktaprakriyayā jāyata ityarthaḥ /",
    "GSP33ramgbhpu:1334": " “bahūni me vyatītāni janmāni tava cārjuna /",
    "GSP33ramgbhpu:1335": " tāny ahaṃ veda sarvāṇi“,",
    "GSP33ramgbhpu:1336": " “tadātmānaṃ sṛjāmy aham” “janma karma ca me divyam evaṃ yo vetti tattvataḥ” iti pūrvāparāvirodhāc ca //",
    "GSP33ramgbhpu:1337": " janmakālam āha",
    "GSP33ramgbhpu:1338": " yadā yadā hi dharmasya glānir bhavati bhārata /",
    "GSP33ramgbhpu:1339": " abhyutthānam adharmasya tadātmānaṃ sṛjāmy aham // BhG_4.7 //",
    "GSP33ramgbhpu:1340": " na kālaniyamo 'smatsaṃbhavasya /",
    "GSP33ramgbhpu:1341": " yadā yadā hi dharmasya vedoditasya cāturvarṇyacāturāśramyavyavasthayāvasthitasya kartavyayasya glānir bhavati,",
    "GSP33ramgbhpu:1342": " yadā yadā ca tadviparyayasyādharmasyābhyutthānam tadāham eva svasaṅkalpenoktaprakāreṇātmānaṃ sṛjāmi // BhGR_4.7 //",
    "GSP33ramgbhpu:1343": " janmanaḥ prayojanam āha",
    "GSP33ramgbhpu:1344": " paritrāṇāya sādhūnāṃ vināśāya ca duṣkṛtām /",
    "GSP33ramgbhpu:1345": " dharmasaṃsthāpanārthāya saṃbhavāmi yuge yuge // BhG_4.8 //",
    "GSP33ramgbhpu:1346": " sādhavaḥ uktalakṣaṇadharmaśīlāḥ vaiṣṇavāgresarā matsamāśrayaṇe pravṛttā mannāmakarmasvarūpāṇāṃ",
    "GSP33ramgbhpu:1347": " vāṅmanasāgocaratayā maddarśanena vinā svātmadhāraṇapoṣaṇādikm alabhamānāḥ kṣaṇamātrakālaṃ",
    "GSP33ramgbhpu:1348": " kalpasahasraṃ manvānāḥ pratiśithilasarvagātrā bhaveyur iti matsvarūpaceṣṭitāvalokanālāpādidānena",
    "GSP33ramgbhpu:1349": " teṣāṃ paritrāṇāya tadviparītānāṃ vināśāya ca kṣīṇasya vaidikasya dharmasya madārādhanarūpasyārādhyasvarūpapradarśanena",
    "GSP33ramgbhpu:1350": " sthāpanāya ca devamanuṣyādirūpeṇa yuge yuge saṃbhavāmi /",
    "GSP33ramgbhpu:1351": " kṛtatretādiyugaviśeṣaniyamo 'pi nāstītyarthaḥ // BhGR_4.8 //",
    "GSP33ramgbhpu:1352": " janma karmaṃ ca me divyam evaṃ yo vetti tattvataḥ /",
    "GSP33ramgbhpu:1353": " tyaktvā dehaṃ punarjanma naiti mām eti so 'rjuna // BhG_4.9 //",
    "GSP33ramgbhpu:1354": " evaṃ karmamūlaheyatriguṇaprakṛtisaṃsargarūpajanmarahitasya sarvesvaratvasārvajñyasatyasaṅkalpatvādisamastakalyāṇaguṇopetasya",
    "GSP33ramgbhpu:1355": " sādhuparitrāṇamatsamāśrayaṇaikaprayojanaṃ divyam aprākṛtaṃ madasādhāraṇaṃ mama janma",
    "GSP33ramgbhpu:1356": " ceṣṭitaṃ ca tattvato yo vetti,",
    "GSP33ramgbhpu:1357": " sa vartamānaṃ dehaṃ parityajya punarjanma naiti,",
    "GSP33ramgbhpu:1358": " mām eva prāpnoti /",
    "GSP33ramgbhpu:1359": " madīyadivyajanmaceṣṭitayāthātmyavijñānena vidhvastasamastamatsamāśryaṇavirodhipāpaḥ",
    "GSP33ramgbhpu:1360": " asminn eva janmani yathoditaprakāreṇa mām āśritya madekapriyo madekacitto mām eva",
    "GSP33ramgbhpu:1361": " prāpnoti // BhGR_4.9 //",
    "GSP33ramgbhpu:1362": " tad āha",
    "GSP33ramgbhpu:1363": " vītarāgabhayakrodhā manmayā mām upāśritāḥ /",
    "GSP33ramgbhpu:1364": " bahavo jñānatapasā pūtā madbhāvan āgatāḥ // BhG_4.10 //",
    "GSP33ramgbhpu:1365": " madīyajanmakarmatattvajñānākhyena tapasā pūtā bahava evaṃ saṃvṛttāḥ /",
    "GSP33ramgbhpu:1366": " tathā ca śrutiḥ,",
    "GSP33ramgbhpu:1367": " “tasya dhīrāḥ parijānanti yonim” iti /",
    "GSP33ramgbhpu:1368": " dhīrāḥ dhīmatām agresarā evaṃ tasya janmaprakāraṃ jānantītyarthaḥ // BhGR_4.10 //",
    "GSP33ramgbhpu:1369": " ye yathā māṃ prapadyante tāṃs tathaiva bhajāmy aham /",
    "GSP33ramgbhpu:1370": " mama vartmānuvartante manuṣyāḥ pārtha sarvaśaḥ // BhG_4.11 //",
    "GSP33ramgbhpu:1371": " na kevalaṃ devamanuṣyādirūpeṇāvatīrya matsamāśrayaṇāpekṣāṇāṃ paritrāṇaṃ karomi,",
    "GSP33ramgbhpu:1372": " api tu ye matsamāśrayaṇāpekṣā yathā yena prakāreṇa svāpekṣānurūpaṃ māṃ saṃkalpya prapadyante samāśrayante;",
    "GSP33ramgbhpu:1373": " tān prati tathaiva tanmanīṣitaprakāreṇa bhajāmi māṃ darśayāmi /",
    "GSP33ramgbhpu:1374": " kim atra bahunā,",
    "GSP33ramgbhpu:1375": " sarve manuṣyāḥ madanuvartanaikamanorathā mama vartma matsvabhāvaṃ sarvaṃ yogināṃ",
    "GSP33ramgbhpu:1376": " vāṅmanasāgocaram api svakīyāiś cakṣurādikaraṇaiḥ sarvaśaḥ svāpekṣitaiḥ sarvaprakārair",
    "GSP33ramgbhpu:1377": " anubhūyānuvartnte // BhGR_4.11 //",
    "GSP33ramgbhpu:1378": " idānīṃ prāsaṅgikaṃ parisamāpya prakṛtasya karmayogasya jñānākāratāprakāraṃ vaktuṃ tathāvidhakarmayogādhikāriṇo durlabhatvam āha",
    "GSP33ramgbhpu:1379": " kāṅkṣantaḥ karmaṇāṃ siddhiṃ yajanta iha devatāḥ /",
    "GSP33ramgbhpu:1380": " kṣipraṃ hi mānuṣe loke siddhir bhavati karmajā // BhG_4.12 //",
    "GSP33ramgbhpu:1381": " sarva eva puruṣāḥ karmaṇāṃ phalaṃ kāṅkṣamāṇāḥ indrādidevatāmātraṃ yajante ārādhayanti,",
    "GSP33ramgbhpu:1382": " na tu kaścid anabhisaṃhitaphalaḥ indrādidevatātmabhūtaṃ sarvayajñānāṃ bhoktāraṃ māṃ yajate /",
    "GSP33ramgbhpu:1383": " kuta etat? yataḥ kṣiprasminn eva mānuṣe loke karmajā putrapaśvannādysiddhir bhavati /",
    "GSP33ramgbhpu:1384": " manuṣyalokaśabdaḥ svargādīnām api pradarśanārthaḥ /",
    "GSP33ramgbhpu:1385": " sarvaṃ eva laukikāḥ puruṣā akṣīṇānādikālapravṛttānantapāpasaṃcayatayā avivekinaḥ",
    "GSP33ramgbhpu:1386": " kṣipraphalākāṅkṣiṇaḥ putrapaśvannādyasvargādyarthatayā sarvāṇi karmāṇīndrādidevatārādhanamātrāṇi kurvate;",
    "GSP33ramgbhpu:1387": " na tu kaścit saṃsārodvignahṛdayo mumukṣuḥ uktalakṣaṇaṃ karmayogaṃ madārādhanabhūtam ārabhata ityarthaḥ // BhGR_4.12 //",
    "GSP33ramgbhpu:1388": " yathoktakarmayogārambhavirodhipāpakṣayahetum āha",
    "GSP33ramgbhpu:1389": " cāturvarṇyaṃ mayā sṛṣṭaṃ guṇakarmavibhāgaśaḥ /",
    "GSP33ramgbhpu:1390": " tasya kartāram api māṃ viddhy akartāram avyayam // BhG_4.13 //",
    "GSP33ramgbhpu:1391": " cāturvarṇyapramukhaṃ brahmādistambaparyantaṃ kṛtsnaṃ jagat sattvādiguṇavibhāgena tadanuguṇaśamādikarmavibhāgena ca vibhaktaṃ mayā sṛṣṭam /",
    "GSP33ramgbhpu:1392": " sṛṣṭigrahaṇaṃ pradarśanārtham /",
    "GSP33ramgbhpu:1393": " mayaiva rakṣyante,",
    "GSP33ramgbhpu:1394": " mayaiva copasaṃhriyate /",
    "GSP33ramgbhpu:1395": " tasya vicitrasṛṣtyādeḥ kartāram apy akartāraṃ māṃ viddhi //",
    "GSP33ramgbhpu:1396": " katham ity atrāha",
    "GSP33ramgbhpu:1397": " na māṃ karmāṇi limpanti na me karmaphale spṛhā /",
    "GSP33ramgbhpu:1398": " iti māṃ yo 'bhijānāti karmabhir na sa badhyate // BhG_4.14 //",
    "GSP33ramgbhpu:1399": " yata imāni vicitrasṛṣṭyādīni karmāṇi māṃ na limpanti na māṃ saṃbadhnanti /",
    "GSP33ramgbhpu:1400": " na matprayuktāni tāni devamanuṣyādivaicitryāṇi /",
    "GSP33ramgbhpu:1401": " sṛjyānāṃ puṇyapāparūpakarmaviśeṣaprayuktānītyarthaḥ /",
    "GSP33ramgbhpu:1402": " ataḥ prāptāprāptavivekena vicitrasṛṣṭyāder nāhaṃ kartā;",
    "GSP33ramgbhpu:1403": " yataś ca sṛṣṭāḥ kṣetrajñāḥ sṛṣṭilabdhakaraṇakalebarāḥ sṛṣṭilabdhaṃ bhogyajātaṃ phalasaṅgādihetusvakarmānuguṇaṃ bhuṅjate;",
    "GSP33ramgbhpu:1404": " sṛṣṭyādkarmaphale ca teṣām eva spṛheti ne me spṛhā /",
    "GSP33ramgbhpu:1405": " tathāha sūtrakāraḥ vaiṣamyanairghṛṇye na sāpekṣatvād iti /",
    "GSP33ramgbhpu:1406": " tathā ca bhagavān parāśaraḥ “nimittamātram evāsau sṛjyānāṃ sargakarmaṇi /",
    "GSP33ramgbhpu:1407": " pradhānakāraṇībhūtā yato vai sṛjyaśaktayaḥ //",
    "GSP33ramgbhpu:1408": " nimittamātraṃ muktvedaṃ nānyat kiṃcid apekṣate /",
    "GSP33ramgbhpu:1409": " nīyate tapatāṃ śreṣṭha svaśaktyā vastu vastutām //",
    "GSP33ramgbhpu:1410": " BhGR_4.” iti /",
    "GSP33ramgbhpu:1411": " sṛjyānāṃ devādīnāṃ kṣetrajñānāṃ sṛṣṭeḥ kāraṇamātram evāyaṃ paramapuruṣaḥ;",
    "GSP33ramgbhpu:1412": " devādivaicitrye tu pradhānakāraṇaṃ sṛjyabhūtakṣetrajñānāṃ prācīnakarmaśaktaya eva /",
    "GSP33ramgbhpu:1413": " ato nimittamātraṃ muktvā sṛṣṭeḥ kartāraṃ paramapuruṣaṃ muktvā idaṃ kṣetrajñavastu devādivicitrabhāve nānyad apekṣate;",
    "GSP33ramgbhpu:1414": " svagataprācīnakarmaśaktyā eva hi devādivastubhāvaṃ nīyata ityarthaḥ /",
    "GSP33ramgbhpu:1415": " evam uktena prakāreṇa sṛṣtyādeḥ kartāram apy akartāraṃ sṛṣṭyādikarmaphalasaṅgarahitaṃ ca yo mām abhijānāti,",
    "GSP33ramgbhpu:1416": " sa karmayogārambhavirodhibhiḥ phalasaṅgādihetubhiḥ prācīnakarmabhir na saṃbadhyate /",
    "GSP33ramgbhpu:1417": " mucyata ityarthaḥ // BhGR_4.14 //",
    "GSP33ramgbhpu:1418": " evaṃ jñātvā kṛtaṃ karma pūrvair api mumukṣubhiḥ /",
    "GSP33ramgbhpu:1419": " kuru karmaiva tasmāt tvaṃ pūrvaiḥ pūrvataraṃ kṛtam // BhG_4.15 //",
    "GSP33ramgbhpu:1420": " evaṃ māṃ jñātvā vimuktapāpaiḥ pūrvair api mumukṣubhir uktalakṣaṇaṃ karma kṛtam /",
    "GSP33ramgbhpu:1421": " tasmāt tvam uktaprakāramadviṣayajñānavidhūtapāpaḥ pūrvair vivasvanmanvādibhiḥ kṛtaṃ pūrvataraṃ purātanaṃ tadānīm eva mayoktaṃ vakṣyamāṇākāraṃ karvaiva kuru // BhGR_4.15 //",
    "GSP33ramgbhpu:1422": " vakṣyamāṇasya karmaṇo durjñānatām āha",
    "GSP33ramgbhpu:1423": " kiṃ karma kim akarmeti kavayo 'py atra mohitāḥ /",
    "GSP33ramgbhpu:1424": " tat te karma pravakṣyāmi yaj jñātvā mokṣyase 'śubhāt // BhG_4.16 //",
    "GSP33ramgbhpu:1425": " mumukṣuṇānuṣṭheyaṃ karma kiṃrūpam,",
    "GSP33ramgbhpu:1426": " akarma ca kim /",
    "GSP33ramgbhpu:1427": " akarmeti kartur ātmano yāthātmyajñānam ucyate;",
    "GSP33ramgbhpu:1428": " anuṣṭheyaṃ karma tadantargataṃ jñānaṃ ca kiṃrūpam ity ubhayatra kavayaḥ vidvāṃso 'pi mohitāḥ yathāvan na jānanti /",
    "GSP33ramgbhpu:1429": " evam antargatajñānaṃ yat karma,",
    "GSP33ramgbhpu:1430": " tat te pravakṣyāmi,",
    "GSP33ramgbhpu:1431": " yaj jñātvānuṣṭhāya aśubhāt saṃsārabandhān mokṣyase /",
    "GSP33ramgbhpu:1432": " kartavyakarmajñānaṃ hy anuṣṭhānaphalam // BhGR_4.16 //",
    "GSP33ramgbhpu:1433": " kuto 'sya durjñānatety āha",
    "GSP33ramgbhpu:1434": " karmaṇo hy api boddhavyaṃ boddhavyaṃ ca vikarmaṇaḥ /",
    "GSP33ramgbhpu:1435": " akarmaṇaś ca boddhavyaṃ gahanā karmaṇo gatiḥ // BhG_4.17 //",
    "GSP33ramgbhpu:1436": " yasmān mokṣasādhanabhūte karmasvarūpe boddhavyam asti;",
    "GSP33ramgbhpu:1437": " vikarmaṇi ca /",
    "GSP33ramgbhpu:1438": " nityanaimittikakāmyarūpeṇa,",
    "GSP33ramgbhpu:1439": " tatsādhanadravyārjanādyākāreṇa ca vividhatāpannaṃ karma vikarma /",
    "GSP33ramgbhpu:1440": " akarmaṇi jñāne ca boddhavyam asti /",
    "GSP33ramgbhpu:1441": " gahanā durvijñānā mumukṣoḥ karmaṇo gatiḥ // BhGR_4.17 //",
    "GSP33ramgbhpu:1442": " vikarmaṇi boddhavyaṃ nityanaimittikakāmyadravyārjanādau karmaṇi phalabhedakṛtaṃ vaividhyaṃ parityajya mokṣaikaphalatayaikaśāstrārthatvānusandhānam",
    "GSP33ramgbhpu:1443": " tad etat “vyavasāyātmikā buddhir ekā” ity atraivoktam iti neha prapañcyate /",
    "GSP33ramgbhpu:1444": " karmākarmaṇor boddhavyam āha",
    "GSP33ramgbhpu:1445": " karmaṇy akarma yaḥ paśyed akarmaṇi ca karma yaḥ /",
    "GSP33ramgbhpu:1446": " sa buddhimān manuṣyeṣu sa yuktaḥ kṛtsnakarmakṛt // BhG_4.18 //",
    "GSP33ramgbhpu:1447": " akarmaśabdenātra karmetarāt prastutam ātmajñānam ucyate /",
    "GSP33ramgbhpu:1448": " karmaṇi kriyamāṇa evātmajñānaṃ yaḥ paśyet,",
    "GSP33ramgbhpu:1449": " akarmaṇi cātmajñāne vartamāna eva yaḥ karma paśyet /",
    "GSP33ramgbhpu:1450": " kim uktaṃ bhavati?",
    "GSP33ramgbhpu:1451": " kriyamāṇam eva karma ātmayāthātmyānusandhānena jñānākāraṃ yaḥ paśyet,",
    "GSP33ramgbhpu:1452": " tac ca jñānaṃ karmayogāntaragatatayā karmākāraṃ yaḥ paśyed ity uktaṃ bhavati /",
    "GSP33ramgbhpu:1453": " kriyamāṇe hi karmaṇi kartṛbhūtātmayāthātmyānusandhāne sati tadubhayaṃ saṃpannaṃ bhavati /",
    "GSP33ramgbhpu:1454": " evam ātmayāthātmyānusandhānāntargarbhaṃ karma yaḥ paśyet,",
    "GSP33ramgbhpu:1455": " sa buddhimān kṛtsnaśāstrārthavit,",
    "GSP33ramgbhpu:1456": " manuṣyeṣu sa yuktaḥ mokṣāyārhaḥ,",
    "GSP33ramgbhpu:1457": " sa eva kṛtsnakarmakṛt kṛtsnaśāstrārthakṛt // BhGR_4.18 //",
    "GSP33ramgbhpu:1458": " pratyakṣeṇa kriyamāṇasya karmaṇo jñanākāratā katham upapadyata ity atrāha",
    "GSP33ramgbhpu:1459": " yasya sarve samārambhāḥ kāmasaṃkalpavarjitāḥ /",
    "GSP33ramgbhpu:1460": " jñānāgnidagdhakarmāṇaṃ tam āhuḥ paṇḍitaṃ budhāḥ // BhG_4.19 //",
    "GSP33ramgbhpu:1461": " yasya mumukṣoḥ sarve dravyārjanādilaukikakarmapūrvakanityanaimittikakāmyarūpakarmasamārambhāḥ kāmārjitāḥ phalasaṅgarahitāḥ /",
    "GSP33ramgbhpu:1462": " saṅkalpavarjitāś ca /",
    "GSP33ramgbhpu:1463": " prakṛtyā tadguṇaiś cātmānam ekīkṛtyānusandhānaṃ saṅkalpaḥ;",
    "GSP33ramgbhpu:1464": " prakṛtiviyuktātmasvarūpānusandhānayuktatayā tadrahitāḥ /",
    "GSP33ramgbhpu:1465": " tam evaṃ karma kurvāṇaṃ paṇḍitaṃ karmāntargatātmayāthātmyajñānāgninā dagdhaprācīnakarmāṇam āhus tattvajñāḥ /",
    "GSP33ramgbhpu:1466": " ataḥ karmaṇo jñānākāratvam upapadyate // BhGR_4.19 //",
    "GSP33ramgbhpu:1467": " etad eva vivṛṇoti",
    "GSP33ramgbhpu:1468": " tyaktvā karmaphalāsaṅgaṃ nityatṛpto nirāśrayaḥ /",
    "GSP33ramgbhpu:1469": " karmaṇy abhipravṛtto 'pi naiva kiṃcit karoti saḥ // BhG_4.20 //",
    "GSP33ramgbhpu:1470": " karmaphalasaṅgaṃ tyaktvā nityatṛptaḥ nitye svātmny eva tṛptaḥ,",
    "GSP33ramgbhpu:1471": " nirāśrayaḥ asthiraprakṛtau āśrayabuddhirahito yaḥ karmāṇi karoti,",
    "GSP33ramgbhpu:1472": " sa karmaṇy ābhimukhyena pravṛtto 'pi naiva kiṃcit karma karoti karmāpadeśena jñānābhyāsam eva karotītyarthaḥ // BhGR_4.20 //",
    "GSP33ramgbhpu:1473": " punar api karmaṇo jñānākārataiva viśodhyate",
    "GSP33ramgbhpu:1474": " nirāśīr yatacittātmā tyaktasarvaparigrahaḥ /",
    "GSP33ramgbhpu:1475": " śārīraṃ kevalaṃ karma kurvan nāpnoti kilbiṣam // BhG_4.21 //",
    "GSP33ramgbhpu:1476": " nirāśīḥ nirgataphalābhisandhiḥ yatacittātmā yatacittamanāḥ tyaktasarvaparigrahaḥ ātmaikaprayojanatayā prakṛtiprākṛtavastuni mamatārahitaḥ,",
    "GSP33ramgbhpu:1477": " yāvajjīvaṃ kevalaṃ śārīram eva karma kurvan kilbiṣaṃ saṃsāraṃ nāpnoti jñānaniṣṭhāvyavadhānarahitakevalakarmayogenaivaṃrūpeṇātmānaṃ paśyatītyarthaḥ",
    "GSP33ramgbhpu:1478": " yadṛcchālābhasaṃtuṣṭo dvandvātīto vimatsaraḥ /",
    "GSP33ramgbhpu:1479": " samaḥ siddhāv asiddhau ca kṛtvāpi na nibadhyate // BhG_4.22 //",
    "GSP33ramgbhpu:1480": " yadṛcchopanataśarīradhāraṇahetuvastusantuṣṭaḥ,",
    "GSP33ramgbhpu:1481": " dvandvātītaḥ yāvatsādhanasamāptyavarjanīyaśītoṣṇādisahaḥ,",
    "GSP33ramgbhpu:1482": " vimatsaraḥ aniṣṭopanipātahetubhūtasvakarmanirūpaṇena pareṣu vigatamatsaraḥ,",
    "GSP33ramgbhpu:1483": " samas siddhāv asiddau ca yuddhādikarmasu jayādisiddhyasiddhyoḥ samacittaḥ,",
    "GSP33ramgbhpu:1484": " karmaiva kṛtvāpi jñānaniṣṭhāṃ vināpi na nibadhyate na saṃsāraṃ pratipadyate // BhGR_4.22 //",
    "GSP33ramgbhpu:1485": " gatasaṅgasya muktasya jñānāvasthitacetasaḥ /",
    "GSP33ramgbhpu:1486": " yajñāyācarataḥ karma samagraṃ pravilīyate // BhG_4.23 //",
    "GSP33ramgbhpu:1487": " ātmaviṣayajñānāvasthitamanastvena nirgatataditarasaṅgasya tata eva nikhilaparigrahavinirmuktasya",
    "GSP33ramgbhpu:1488": " uktalakṣaṇayajñādikarmanirvṛttaye vartamānasya puruṣasya bandhahetubhūtaṃ prācīnaṃ",
    "GSP33ramgbhpu:1489": " karma samagraṃ pravilīyate niśśeṣaṃ kṣīyate // BhGR_4.23 //",
    "GSP33ramgbhpu:1490": " prakṛtiviyuktātmasvarūpānusandhānayuktatayā karmaṇo jñānākāratvam uktam;",
    "GSP33ramgbhpu:1491": " idānīṃ sarvasya saparikarasya karmaṇaḥ parabrahmabhūtaparamapuruṣātmakatvānusandhānayuktatayā jñānākāratvam āha",
    "GSP33ramgbhpu:1492": " brahmārpaṇaṃ brahma havir brahmāgnau brahmaṇā hutam /",
    "GSP33ramgbhpu:1493": " brahmaiva tena gantavyaṃ brahmakarmasamādhinā // BhG_4.24 //",
    "GSP33ramgbhpu:1494": " brahmārpaṇam iti havir viśeṣyate /",
    "GSP33ramgbhpu:1495": " arpyate 'nenety arpaṇaṃ srugādi /",
    "GSP33ramgbhpu:1496": " tadbrahmakāryatvād brahma /",
    "GSP33ramgbhpu:1497": " brahma yasya haviṣo 'rpaṇaṃ tad brahmārpaṇam,",
    "GSP33ramgbhpu:1498": " brahma haviḥ brahmārpaṇaṃ haviḥ /",
    "GSP33ramgbhpu:1499": " svayaṃ ca brahmabhūtam,",
    "GSP33ramgbhpu:1500": " brahmāgnau brahmabhūte agnau brahmaṇā kartrā hutam iti sarvaṃ karma brahmātmakatayā brahmamayam iti yaḥ samādhatte,",
    "GSP33ramgbhpu:1501": " sa brahmakarmasamādhiḥ,",
    "GSP33ramgbhpu:1502": " tena brahmakarmasamādhinā brahmaiva gantavyam brahmātmakatayā brahmabhūtam ātmasvarūpaṃ gantavyam /",
    "GSP33ramgbhpu:1503": " mumukṣuṇā kriyamāṇaṃ karma parabrahmātmakam evety anusandhānayuktatayā jñānākāraṃ sākṣādātmāvalokanasādhanam;",
    "GSP33ramgbhpu:1504": " na jñānaniṣṭhāvyadhānenetyarthaḥ // BhGR_4.24 //",
    "GSP33ramgbhpu:1505": " evaṃ karmaṇo jñānākāratāṃ pratipādya karmayogabhedān āha",
    "GSP33ramgbhpu:1506": " daivam evāpare yajñaṃ yoginaḥ paryupāsate /",
    "GSP33ramgbhpu:1507": " brahmāgnāv apare yajñaṃ yajñenaivopajuhvati // BhG_4.25 //",
    "GSP33ramgbhpu:1508": " daivaṃ devārcanarūpaṃ yajñam apare karmayoginaḥ paryupāsate sevante /",
    "GSP33ramgbhpu:1509": " tatraiva niṣṭhāṃ kurvantītyarthaḥ /",
    "GSP33ramgbhpu:1510": " apare brahmāgnau yajñaṃ yajñenaivopajuhvati;",
    "GSP33ramgbhpu:1511": " atra yajñaśabdo havis srugādiyajñasādhane vartate;",
    "GSP33ramgbhpu:1512": " “brahmārpaṇaṃ brahma haviḥ” iti nyāyena yāgahomayor niṣṭhāṃ kurvanti // BhGR_4.25 //",
    "GSP33ramgbhpu:1513": " śrotrādīnīndriyāṇy anye saṃyamāgniṣu juhvati /",
    "GSP33ramgbhpu:1514": " śabdādīn viṣayān anye indriyāgniṣu juhvati // BhG_4.26 //",
    "GSP33ramgbhpu:1515": " anye śrotrādīnām indriyāṇāṃ saṃyamane prayatante /",
    "GSP33ramgbhpu:1516": " anye yoginaḥ indriyāṇāṃ śabdādipravaṇatānivāraṇe prayatante // BhGR_4.26 //",
    "GSP33ramgbhpu:1517": " sarvāṇīndriyakarmāṇi prāṇakarmāṇi cāpare /",
    "GSP33ramgbhpu:1518": " ātmasaṃyamayogāgnau juhvati jñānadīpite // BhG_4.27 //",
    "GSP33ramgbhpu:1519": " anye jñānadīpite manassaṃyanayogāgnau sarvāṇīndriyakarmāṇi prāṇakarmāṇi ca juhvati /",
    "GSP33ramgbhpu:1520": " manasa indriyaprāṇakarmaprvaṇatānivāraṇe prayatanta ityarthaḥ // BhGR_4.27 //",
    "GSP33ramgbhpu:1521": " dravyayajñās tapoyajñā yogayajñās tathāpare /",
    "GSP33ramgbhpu:1522": " svādhyāyajñānayajñāś ca yatayaḥ saṃśitavratāḥ // BhG_4.28 //",
    "GSP33ramgbhpu:1523": " kecit karmayogino dravyayajñāḥ nyāyato dravyāṇy upādāya devatārcane prayatante,",
    "GSP33ramgbhpu:1524": " kecic ca dāneṣu,",
    "GSP33ramgbhpu:1525": " kecic ca yāgeṣu,",
    "GSP33ramgbhpu:1526": " kecic ca homeṣu /",
    "GSP33ramgbhpu:1527": " ete sarve dravyayajñāḥ /",
    "GSP33ramgbhpu:1528": " kecit tapoyajñāḥ kṛcchracāndrāyaṇopavāsādiṣu niṣṭhāṃ kurvanti /",
    "GSP33ramgbhpu:1529": " yogayajñāś cāpare puṇyatīrthapuṇyasthānaprāptiṣu niṣṭhāṃ kurvanti /",
    "GSP33ramgbhpu:1530": " iha yogaśabdaḥ karmaniṣṭhābhedaprakaraṇāt tadviṣayaḥ /",
    "GSP33ramgbhpu:1531": " kecit svādhyāyābhyāsaparāḥ /",
    "GSP33ramgbhpu:1532": " kecit tadarthajñānābhyāsaparāḥ /",
    "GSP33ramgbhpu:1533": " yatayaḥ yatanaśīlāḥ,",
    "GSP33ramgbhpu:1534": " saṃśitavratāḥ dṛḍhasaṅkalpāḥ // BhGR_4.28 //",
    "GSP33ramgbhpu:1535": " apāne juhvati prāṇaṃ prāṇe 'pānaṃ tathāpare /",
    "GSP33ramgbhpu:1536": " prāṇāpānagatī ruddhvā prāṇāyāmaparāyaṇāḥ // BhG_4.29 //",
    "GSP33ramgbhpu:1537": " apare niyatāhārāḥ prāṇān prāṇeṣu juhvati /",
    "GSP33ramgbhpu:1538": " apare karmayoginaḥ prāṇāyāmeṣu niṣṭhāṃ kurvanti /",
    "GSP33ramgbhpu:1539": " te ca trividhāḥ pūrakarecakakumbhakabhedena;",
    "GSP33ramgbhpu:1540": " apāne juhvati prāṇam iti pūrakaḥ,",
    "GSP33ramgbhpu:1541": " prāṇe 'pānam iti recakaḥ,",
    "GSP33ramgbhpu:1542": " prāṇāpānagatī ruddhvā ..... prāṇān prāṇeṣu juhvati iti kumbhakaḥ /",
    "GSP33ramgbhpu:1543": " prāṇāyāmapareṣu triṣv apy anuṣajyate niyatāhārā iti //",
    "GSP33ramgbhpu:1544": " sarve 'py ete yajñavido yajñakṣapitakalmaṣāḥ // BhG_4.30 //",
    "GSP33ramgbhpu:1545": " yajñaśiṣṭāmṛtabhujo yānti brahma sanātanam /",
    "GSP33ramgbhpu:1546": " daivayajñaprabhṛtiprāṇāyāmaparyanteṣu karmayogabhedeṣu svasamīhiteṣu pravṛttā ete",
    "GSP33ramgbhpu:1547": " sarve “saha yajñaiḥ prajāḥ sṛṣṭvā” ityabhihitamahāyajñapūrvakanityanaimittikakarmarūpayajñavidaḥ",
    "GSP33ramgbhpu:1548": " tanniṣṭhāḥ tata eva kṣapitakalmaṣāḥ yajñaśiṣṭāmṛtena śarīradhāraṇaṃ kurvanta eva",
    "GSP33ramgbhpu:1549": " karmayoga vyāpṛtāḥ sanātanaṃ brahma yānti //",
    "GSP33ramgbhpu:1550": " nāyaṃ loko 'sty ayajñasya kuto 'nyaḥ kurusattama // BhG_4.31 //",
    "GSP33ramgbhpu:1551": " ayajñasya mahāyajñādipūrvakanityamaimittikakarmarahitasya nāyaṃ lokaḥ na prākṛtalokaḥ,",
    "GSP33ramgbhpu:1552": " prākṛtalokasaṃbandhidharmārthakāmākhyaḥ puruṣārtho na sidhyati /",
    "GSP33ramgbhpu:1553": " kuta ito 'nyo mokṣākhyaḥ puruṣārthaḥ?",
    "GSP33ramgbhpu:1554": " paramapuruṣārthatayā mokṣasya prastutatvāt taditarapuruṣārthaḥ ayaṃ lokaḥ iti nirdiśyate /",
    "GSP33ramgbhpu:1555": " sa hi prākṛtaḥ // BhGR_4.31 //",
    "GSP33ramgbhpu:1556": " evaṃ bahuvidhā yajñā vitatā brahmaṇo mukhe /",
    "GSP33ramgbhpu:1557": " karmajān viddhi tān sarvān evaṃ jñātvā vimokṣyase // BhG_4.32 //",
    "GSP33ramgbhpu:1558": " evaṃ hi bahuprakārāḥ karmayogāḥ brahmaṇo mukhe vitatāḥ ātmayāthātmyāvāptisādhanatayā sthitāḥ;",
    "GSP33ramgbhpu:1559": " tān uktalakṣaṇān uktabhedān karmayogān sarvān karmajān viddhi aharaharanuṣṭhīyamānanityanaimittikakarmajān viddhi /",
    "GSP33ramgbhpu:1560": " evaṃ jñātvā yathoktaprakāreṇānuṣṭhāya mokṣyase // BhGR_4.32 //",
    "GSP33ramgbhpu:1561": " antargatajñānatayā karmaṇo jñānākāratvam uktam;",
    "GSP33ramgbhpu:1562": " tatrāntargatajñāne karmaṇi jñānāṃśasyaiva prādhānyam āha",
    "GSP33ramgbhpu:1563": " śreyān dravyamayād yajñāj jñānayajñaḥ parantapa /",
    "GSP33ramgbhpu:1564": " sarvaṃ karmākhilaṃ pārtha jñāne parisamāpyate // BhG_4.33 //",
    "GSP33ramgbhpu:1565": " ubhayākāre karmaṇi dravyamayād aṃśāj jñānamayāṃśaḥ śreyān;",
    "GSP33ramgbhpu:1566": " sarvasya karmaṇaḥ taditarasya cākhilasyopādeyasya jñāne parisamāpteḥ tad eva sarvais sādhanaiḥ prāpyabhūtaṃ jñānaṃ karmāntargatatvenābhyasyate",
    "GSP33ramgbhpu:1567": " tad eva abhyasyamānaṃ krameṇa prāpyadaśāṃ pratipadyate // BhGR_4.33 //",
    "GSP33ramgbhpu:1568": " tad viddhi praṇipātena paripraśnena sevayā /",
    "GSP33ramgbhpu:1569": " upadekṣyanti te jñānaṃ jñāninas tattvadarśinaḥ // BhG_4.34 //",
    "GSP33ramgbhpu:1570": " tad atmaviṣayaṃ jñānaṃ “avināśi tu tad viddhi” ityārabhya “eṣā te 'bhihitā” ityantena mayopadiṣṭam,",
    "GSP33ramgbhpu:1571": " “tadyuktakarmaṇi vartamānatvaṃ vipākānuguṇaṃ kāle kāle praṇipātaparipraśnasevādibhir viśadākāraṃ jñānibhyo viddhi /",
    "GSP33ramgbhpu:1572": " sākṣātkṛtātmasvarūpās tu jñāninaḥ praṇipātādibhyas sevitāḥ jñānabubhutsayā paritaḥ pṛcchatas tavāśayam ālakṣya jñānam upadekṣyanti // BhGR_4.34",
    "GSP33ramgbhpu:1573": " ātmayāthātmyaviṣayasya jñānasya sākṣātkārarūpasya lakṣaṇam āha",
    "GSP33ramgbhpu:1574": " yaj jñātvā na punar moham evaṃ yāsyasi pāṇḍava /",
    "GSP33ramgbhpu:1575": " yena bhūtāny aśeṣeṇa drakṣyasy ātmany atho mayi // BhG_4.35 //",
    "GSP33ramgbhpu:1576": " yaj jñānaṃ jñātvā punar evaṃ devādyātmābhimānarūpaṃ tatkṛtaṃ mamatādyāspadaṃ ca mohaṃ na yāsyasi,",
    "GSP33ramgbhpu:1577": " yena ca devamanuṣyādyākāreṇānusanhitāni sarvāṇi bhūtāni svātmany eva drakṣyasi,",
    "GSP33ramgbhpu:1578": " yatas tavānyeṣāṃ ca bhūtānāṃ prakṛtiviyuktānāṃ jñānaikākāratayā sāmyam /",
    "GSP33ramgbhpu:1579": " prakṛtisaṃsargadoṣavinirmuktam ātmarūpaṃ sarvaṃ samam iti ca vakṣyate,",
    "GSP33ramgbhpu:1580": " “nirdoṣaṃ hi samaṃ brahma tasmād brahmaṇi te sthitāḥ” iti /",
    "GSP33ramgbhpu:1581": " atho mayi sarvabhūtāny aśeṣeṇa drakṣyasi,",
    "GSP33ramgbhpu:1582": " matsvarūpasāmyāt pariśuddhasya sarvasyātmavastunaḥ /",
    "GSP33ramgbhpu:1583": " “idaṃ jñānam upāśritya mama sādharmyam āgatāḥ” iti hi vakṣyate /",
    "GSP33ramgbhpu:1584": " tathā, “tadā vidvān puṇyapāpe vidhūya nirañjanaḥ paramaṃ sāmyam upaiti” ityevamādiṣu nāmarūpavinirmuktasyātmavastunaḥ parasvarūpasāmyam avagamyate",
    "GSP33ramgbhpu:1585": " ataḥ prakṛtivinirmuktaṃ sarvam ātmavastu parasparaṃ samaṃ sarveśvareṇa ca samam // BhGR_4.35 //",
    "GSP33ramgbhpu:1586": " api ced asi pāpebhyaḥ sarvebhyaḥ pāpakṛttamaḥ /",
    "GSP33ramgbhpu:1587": " sarvaṃ jñānaplavenaiva vṛjinaṃ saṃtariṣyasi // BhG_4.36 //",
    "GSP33ramgbhpu:1588": " yady api sarvebhyaḥ pāpebhyaḥ pāpakṛttamo 'si,",
    "GSP33ramgbhpu:1589": " sarvaṃ pūrvārjitaṃ vṛjinarūpaṃ samudram ātmaviṣayajñānarūpaplavenaiva saṃtariṣyasi // BhGR_4.36 //",
    "GSP33ramgbhpu:1590": " yathaidhāṃsi samiddho 'gnir bhasmasāt kurute 'rjuna /",
    "GSP33ramgbhpu:1591": " jñānāgniḥ sarvakarmāṇi bhasmasāt kurute tathā // BhG_4.37 //",
    "GSP33ramgbhpu:1592": " samyakpravṛddho 'gnir indhanasañcayam iva,",
    "GSP33ramgbhpu:1593": " ātmayāthātmyajñānarūpo 'gnir jīvātmagatam anādikālapravṛttānantakarmasañcayaṃ bhasmīkaroti // BhGR_4.37 //",
    "GSP33ramgbhpu:1594": " na hi jñānena sadṛśaṃ pavitram iha vidyate /",
    "GSP33ramgbhpu:1595": " tat svayaṃ yogasaṃsiddhaḥ kālenātmani vindati // BhG_4.38 //",
    "GSP33ramgbhpu:1596": " yasmād ātmajñānena sadṛśaṃ pavitraṃ śuddhikaram iha jagati vastvantaraṃ na vidyate,",
    "GSP33ramgbhpu:1597": " tasmād ātmajñānaṃ sarvapāpaṃ nāśayatītyarthaḥ /",
    "GSP33ramgbhpu:1598": " tat tathāvidhaṃ jñānaṃ yathopadeśam aharaharanuṣṭhīyamānajñānākārakarmayogasaṃsiddhaḥ kālena svātmani svayam eva labhate // BhGR_4.38 //",
    "GSP33ramgbhpu:1599": " tad eva vispaṣṭam āha",
    "GSP33ramgbhpu:1600": " śraddhāvān labhate jñānaṃ tatparaḥ saṃyatendriyaḥ /",
    "GSP33ramgbhpu:1601": " jñānaṃ labdhvā parām śāntim acireṇādhigacchati // BhG_4.39 //",
    "GSP33ramgbhpu:1602": " evam upadeśāj jñānaṃ labdhvā copadiṣṭajñānavṛddhau śraddhāvān tatparaḥ tatraiva niyatamanāḥ taditaraviṣayāt saṃyatendriyo 'cireṇa kālenoktalakṣaṇavipākadaśāpannaṃ jñānaṃ labhate,",
    "GSP33ramgbhpu:1603": " tathāvidhaṃ jñānaṃ labdhvā parām śāntim acireṇādhigacchati paraṃ nirvāṇam āpnoti // BhGR_4.39 //",
    "GSP33ramgbhpu:1604": " ajñaś cāśraddadhānaś ca saṃśayātmā vinaśyati /",
    "GSP33ramgbhpu:1605": " nāyaṃ loko 'sti na paro na sukhaṃ saṃśayātmanaḥ // BhG_4.40 //",
    "GSP33ramgbhpu:1606": " ajñaḥ evam upadeśalabdhajñānarahitaḥ,",
    "GSP33ramgbhpu:1607": " upadiṣṭajñānavṛddhyupāye cāśraddhadhānaḥ atvaramāṇaḥ,",
    "GSP33ramgbhpu:1608": " upadiṣṭe ca jñāne saṃśayātmā saṃśayamanāḥ vinaśyati vinaṣṭo bhavati /",
    "GSP33ramgbhpu:1609": " asminn upadiṣṭe ātmayāthātmyaviṣaye jñāne saṃśayātmano 'yam api prākṛto loko nāsti, na ca paraḥ /",
    "GSP33ramgbhpu:1610": " dharmārthakāmarūpapuruṣārthāś ca na sidhyanti,",
    "GSP33ramgbhpu:1611": " kuto mokṣa ityarthaḥ;",
    "GSP33ramgbhpu:1612": " śāstrīyakarmasiddhirūpatvāt sarveṣāṃ puruṣārthānām,",
    "GSP33ramgbhpu:1613": " śāstrīyakarmajanyasiddheś ca dehātiriktātmaniścayapūrvakatvāt /",
    "GSP33ramgbhpu:1614": " ataḥ sukhalavabhāgitvam ātmani saṃśayātmano na saṃbhavati // BhGR_4.40 //",
    "GSP33ramgbhpu:1615": " yogasaṃnyastakarmāṇaṃ jñānasaṃcchinnasaṃśayam /",
    "GSP33ramgbhpu:1616": " ātmavantaṃ na karmāṇi nibadhnanti dhanañjaya // BhG_4.41 //",
    "GSP33ramgbhpu:1617": " yathopadiṣṭayogena saṃnyastakarmāṇam jñānākāratāpannakarmāṇaṃ yathopadiṣṭena cātmajñānena ātmani saṃcchinnasaṃśayam,",
    "GSP33ramgbhpu:1618": " ātmavantaṃ manasvinam upadiṣṭārthe dṛḍhāvasthitamanasaṃ bandhahetubhūtaprācīnānantakarmāṇi na nibadhnanti // BhGR_4.41 //",
    "GSP33ramgbhpu:1619": " tasmād ajñānasaṃbhūtaṃ hṛtsthaṃ jñānāsinātmanaḥ /",
    "GSP33ramgbhpu:1620": " chittvainaṃ saṃśayaṃ yogam ātiṣṭhottiṣṭha bhārata // BhG_4.42 //",
    "GSP33ramgbhpu:1621": " tasmād anādyajñānasaṃbhūtaṃ hṛtstham ātmaviṣayaṃ saṃśayaṃ mayopadiṣṭenātmajñānāsinā chittvā mayopadiṣṭaṃ karmayogam ātiṣṭha;",
    "GSP33ramgbhpu:1622": " tadartham uttiṣṭha bhārateti // BhGR_4.42 //",
    "GSP33ramgbhpu:1623": " ******************** ADHYAYA 5 ********************",
    "GSP33ramgbhpu:1624": " caturthe 'dhyāye karmayogasya jñānākāratāpūrvakasvarūpabhedo jñānāṃśasya ca prādhānyam uktam;",
    "GSP33ramgbhpu:1625": " jñānayogādhikāriṇo 'pi karmayogasyāntargatātmajñānatvād apramādatvāt sukaratvān nirapekṣatvāc ca jyāyastvaṃ tṛtīya evoktam /",
    "GSP33ramgbhpu:1626": " idānīṃ karmayogasyātmaprāptisādhanatve jñānaniṣṭhāyāś śaighryaṃ karmayogāntargatākarṭrtvānusandhānaprakāraṃ ca pratipādya tanmūlaṃ jñānaṃ ca viśodhyate //",
    "GSP33ramgbhpu:1627": " arjuna uvāca",
    "GSP33ramgbhpu:1628": " saṃnyāsaṃ karmaṇāṃ kṛṣṇa punar yogaṃ ca śaṃsasi /",
    "GSP33ramgbhpu:1629": " yac chreya etayor ekaṃ tan me brūhi suniścitam // BhG_5.1 //",
    "GSP33ramgbhpu:1630": " karmaṇāṃ saṃnyāsaṃ jñānayogam punaḥ karmayogaṃ ca śaṃsasi /",
    "GSP33ramgbhpu:1631": " etad uktaṃ bhavati dvitīye 'dhyāye mumukṣoḥ prathamaṃ karmayoga eva kāryaḥ,",
    "GSP33ramgbhpu:1632": " karmayogena mṛditāntaḥkaraṇakaṣāyasya jñānayogenātmadarśanaṃ kāryam iti pratipādya punas tṛtīyacaturthayoḥ jñānayogādhikāradaśāpannasyāpi karmaniṣṭhaiva",
    "GSP33ramgbhpu:1633": " saiva jñānaniṣṭhānirapekṣā ātmaprāptau sādhanam iti karmaniṣṭhāṃ praśaṃśasi iti /",
    "GSP33ramgbhpu:1634": " tatraitayor jñānayogakarmayogayor ātmaprāptisādhanabhāve yad ekaṃ saukāryac chaighryāc ca śreyaḥ śreṣṭham iti suniścitam,",
    "GSP33ramgbhpu:1635": " tan me brūhi // BhGR_5.1 //",
    "GSP33ramgbhpu:1636": " śrībhagavān uvāca",
    "GSP33ramgbhpu:1637": " saṃnyāsaḥ karmayogaś ca niśśreyasakarāv ubhau /",
    "GSP33ramgbhpu:1638": " tayos tu karmasaṃnyāsāt karmayogo viśiṣyate // BhG_5.2 //",
    "GSP33ramgbhpu:1639": " saṃnyāsaḥ jñānayogaḥ,",
    "GSP33ramgbhpu:1640": " karmayogaś ca jñānayogaśaktasyāpy ubhau nirapekṣau niśśreyasakarau /",
    "GSP33ramgbhpu:1641": " tayos tu karmasaṃnyāsāj jñānayogāt karmayoga eva viśiṣyate // BhGR_5.2 //",
    "GSP33ramgbhpu:1642": " kuta ity atrāha",
    "GSP33ramgbhpu:1643": " jñeyaḥ sa nityasaṃnyāsī yo na dveṣṭi na kāṅkṣati /",
    "GSP33ramgbhpu:1644": " nirdvandvo hi mahābāho sukhaṃ bandhāt pramucyate // BhG_5.3 //",
    "GSP33ramgbhpu:1645": " yaḥ karmayogī tadantargatātmānubhavatṛptas tadvyatiriktaṃ kim api na kāṅkṣati,",
    "GSP33ramgbhpu:1646": " tata eva kim api na dveṣṭi,",
    "GSP33ramgbhpu:1647": " tata eva dvandvasahaś ca;",
    "GSP33ramgbhpu:1648": " sa nityasaṃnyāsī nityajñānaniṣṭha iti jñeyaḥ /",
    "GSP33ramgbhpu:1649": " sa hi sukarakarmayoganiṣṭhatayā sukhaṃ bandhāt pramucyate // BhGR_5.3 //",
    "GSP33ramgbhpu:1650": " jñānayogakarmayogayor ātmaprāptisādhanabhāve 'nyonyanairapekṣyam āha",
    "GSP33ramgbhpu:1651": " sāṃkhyayogau pṛthag bālāḥ pravadanti na paṇḍitāḥ /",
    "GSP33ramgbhpu:1652": " ekam apy āsthitas samyag ubhayor vindante phalam // BhG_5.4 //",
    "GSP33ramgbhpu:1653": " jñānayogakarmayogau phalabhedāt pṛthag bhūtau ye pravadanti,",
    "GSP33ramgbhpu:1654": " te bālāḥ aniṣpannajñānāḥ na paṇḍitāḥ akṛtsnavidaḥ /",
    "GSP33ramgbhpu:1655": " karmayogo jñānayogam eva sādhayati;",
    "GSP33ramgbhpu:1656": " jñānayogas tv eka ātmāvalokanaṃ sādhayatīti tayoḥ phalabhedena pṛthaktvaṃ vadanto na paṇḍitā ityarthaḥ /",
    "GSP33ramgbhpu:1657": " ubhayor ātmāvalokanaikaphalayor ekaphalatvena ekam apy āsthitas tad eva phalaṃ labhate // BhGR_5.4 //",
    "GSP33ramgbhpu:1658": " etad eva vivṛṇoti",
    "GSP33ramgbhpu:1659": " yat sāṃkhyaiḥ prāpyate sthānaṃ tad yogair api gamyate /",
    "GSP33ramgbhpu:1660": " ekaṃ sāṃkhyaṃ ca yogaṃ ca yaḥ paśyati sa paśyati // BhG_5.5 //",
    "GSP33ramgbhpu:1661": " sāṃkhyaiḥ jñānaniṣṭhaiḥ /",
    "GSP33ramgbhpu:1662": " yad atmāvalokanarūpaṃ phalaṃ prāpyate,",
    "GSP33ramgbhpu:1663": " tad eva karmayoganiṣṭhair api prāpyate /",
    "GSP33ramgbhpu:1664": " evam ekaphalatvena ekaṃ vaikalpikaṃ sāṃkhyaṃ yogaṃ ca yaḥ paśyati,",
    "GSP33ramgbhpu:1665": " sa paśyati sa eva paṇḍita ityarthaḥ // BhGR_5.5 //",
    "GSP33ramgbhpu:1666": " iyān viśeṣa ity āhā",
    "GSP33ramgbhpu:1667": " saṃnyāsas tu mahābāho duḥkham āptum ayogataḥ /",
    "GSP33ramgbhpu:1668": " yogayukto munir brahma na cireṇādhigacchati // BhG_5.6 //",
    "GSP33ramgbhpu:1669": " saṃnyāsaḥ jñānayogas tu ayogataḥ karmayogād rte prāptum aśakyaḥ;",
    "GSP33ramgbhpu:1670": " yogayuktaḥ karmayogayuktaḥ svayam eva muniḥ ātmamananaśīlaḥ sukhena karmayogaṃ sādhayitvā na cireṇa alpenaiva kālena brahmādhigacchati ātmānaṃ prāpnoti /",
    "GSP33ramgbhpu:1671": " jñānayogayuktas tu mahatā duḥkhena jñānayogaṃ sādhayati;",
    "GSP33ramgbhpu:1672": " duḥkhasādhyatvād ātmānaṃ cireṇa prāpnotītyarthaḥ // BhGR_5.6 //",
    "GSP33ramgbhpu:1673": " yogayukto viśuddhātmā vijitātmā jitendriyaḥ /",
    "GSP33ramgbhpu:1674": " sarvabhūtātmabhūtātmā kurvann api na lipyate // BhG_5.7 //",
    "GSP33ramgbhpu:1675": " karmayogayuktas tu śāstrīye paramapuruṣārādhanarūpe viśuddhe karmaṇi vartamānaḥ tena viśuddhamanāḥ vijitātmā svābhyaste te karmaṇi vyāpṛtamanastvena sukhena vijitamanāḥ ,",
    "GSP33ramgbhpu:1676": " tata eva jitendiyaḥ kartur ātmano yāthātmyānusandhānaniṣṭhatayā sarvabhūtātmabhūtātmā sarveṣāṃ devādibhūtānām ātmabhūta ātmā yasyāsau sarvabhūtātmabhūtātmā",
    "GSP33ramgbhpu:1677": " ātmayāthātmyam anusandhānasya hi devādīnāṃ svasya caikākāra ātmā;",
    "GSP33ramgbhpu:1678": " devādibhedānāṃ prakṛtipariṇāmaviśeṣarūpatayātmākāratvāsaṃbhavāt /",
    "GSP33ramgbhpu:1679": " prakṛtiviyuktaḥ sarvatra devādideheṣu jñānaikākāratayā samānākāra iti “nirdoṣaṃ hi samaṃ brahma” iti anantaram eva vakṣyate /",
    "GSP33ramgbhpu:1680": " sa evaṃbhūtaḥ karma kurvann api anātmany ātmābhimānena na lipyate na saṃbadhyate /",
    "GSP33ramgbhpu:1681": " ato 'cireṇātmānaṃ prāpnotītyarthaḥ // BhGR_5.7 //",
    "GSP33ramgbhpu:1682": " yataḥ saukaryāc chaighryāc ca karmayoga eva śreyān,",
    "GSP33ramgbhpu:1683": " atas tadapekṣitaṃ śṛṇu",
    "GSP33ramgbhpu:1684": " naiṣa kiñcit karomīti yukto manyeta tattvavit /",
    "GSP33ramgbhpu:1685": " paśyan śṛṇvan spṛśan jighran aśnan gacchan svapan śvasan // BhG_5.8 //",
    "GSP33ramgbhpu:1686": " pralapan visṛjan gṛhṇan unmiṣan nimiṣann api /",
    "GSP33ramgbhpu:1687": " indriyāṇīndriyārtheṣu vartanta iti dhārayan // BhG_5.9 //",
    "GSP33ramgbhpu:1688": " evam ātmatattvavic śrotrādīni jñānendriyāṇi,",
    "GSP33ramgbhpu:1689": " vāgādīni ca karmendriyāṇi,",
    "GSP33ramgbhpu:1690": " praṇāś ca svaviṣayeṣu vartanta iti dhārayan anusandhānaḥ nāhaṃ kiṃcit karomīti manyeta jñānaikasvabhāvasya mama karmamūlendriyaprāṇasaṃbandhakṛtam īdṛśaṃ kartṛtvam;",
    "GSP33ramgbhpu:1691": " na svarūpaprayuktam iti manyetetyarthaḥ // BhGR_5.8 //9//",
    "GSP33ramgbhpu:1692": " brahmaṇy ādhāya karmāṇi saṅgaṃ tyaktvā karoti yaḥ /",
    "GSP33ramgbhpu:1693": " lipyate na sa pāpena padmapatram ivāmbhasā // BhG_5.10 //",
    "GSP33ramgbhpu:1694": " brahmaśabdena prakṛtir ihocyate /",
    "GSP33ramgbhpu:1695": " “mama yonir mahad brahma” iti hi vakṣyate /",
    "GSP33ramgbhpu:1696": " indriyāṇāṃ prakṛtipariṇāmaviśeṣarūpatvena indriyākāreṇāvasthitāyāṃ prakṛtau “paśyañ chṛṇvan” ityādyuktaprakāreṇa karmāṇy ādhāya,",
    "GSP33ramgbhpu:1697": " phalasaṅgaṃ tyaktvā,",
    "GSP33ramgbhpu:1698": " naiva kiṃcit karomīti yaḥ karmāṇi karoti,",
    "GSP33ramgbhpu:1699": " sa prakṛtisaṃsṛṣṭatayā vartamāno 'pi prakṛtyātmābhimānarūpeṇa bandhahetunā pāpena na lipyate /",
    "GSP33ramgbhpu:1700": " padmapatram ivāmbhasā yathā padmapatram ambhasā saṃsṛṣṭam api na lipyate,",
    "GSP33ramgbhpu:1701": " tathā na lipyata ityarthaḥ // BhGR_5.10 //",
    "GSP33ramgbhpu:1702": " kāyena manasā buddhyā kevalair indriyair api /",
    "GSP33ramgbhpu:1703": " yoginaḥ karma kurvanti saṅgaṃ tyaktvātmaśuddhaye // BhG_5.11 //",
    "GSP33ramgbhpu:1704": " kāyamanobuddhīndriyasādhyaṃ karma svargādiphalasaṅgaṃ tyaktvā yogina ātmaviśuddhaye kuranti;",
    "GSP33ramgbhpu:1705": " ātmagataprācīnakarmabandhavināśāya kurvantītyarthaḥ // BhGR_5.11 //",
    "GSP33ramgbhpu:1706": " yuktaḥ karmaphalaṃ tyaktvā śāntim āpnoti naiṣṭhikīm /",
    "GSP33ramgbhpu:1707": " ayuktaḥ kāmakāreṇa phale sakto nibadhyate // BhG_5.12 //",
    "GSP33ramgbhpu:1708": " yuktaḥ ātmavyatiriktaphaleṣv acapalaḥ ātmaikapravaṇaḥ,",
    "GSP33ramgbhpu:1709": " karmaphalaṃ tyaktvā kevalam ātmaśuddhaye karmānuṣṭhāya naiṣṭhikīṃ śāntim āpnoti sthirām ātmānubhavarūpāṃ nirvṛtim āpnoti /",
    "GSP33ramgbhpu:1710": " ayuktaḥ ātmavyatiriktaphaleṣu capalaḥ ātmāvalokanavimukhaḥ kāmakāreṇa phale saktaḥ karmāṇi kurvan nityaṃ karmabhir badhyate nityasaṃsārī bhavati",
    "GSP33ramgbhpu:1711": " ataḥ phalasaṅgarahitaḥ indriyākāreṇa pariṇatāyāṃ prakṛtau karmāṇi saṃnyasya ātmano bandhamocanāyaiva karmāṇi kurvītetyuktaṃ bhavati // BhGR_5.12",
    "GSP33ramgbhpu:1712": " atha dehākāreṇa pariṇatāyāṃ prakṛtau kartṛtvasaṃnyāsa ucyate",
    "GSP33ramgbhpu:1713": " sarvakarmāṇi manasā saṃnyasyāste sukhaṃ vaśī /",
    "GSP33ramgbhpu:1714": " navadvāre pure dehī naiva kurvan na kārayan // BhGR_5.13 //",
    "GSP33ramgbhpu:1715": " ātmanaḥ prācīnakarmamūladehasaṃbandhaprayuktam idaṃ karmaṇāṃ kartṛtvam;",
    "GSP33ramgbhpu:1716": " na svarūpaprayuktam iti vivekaviṣayeṇa manasā sarvāṇi karmāṇi navadvāre pure saṃnyasya",
    "GSP33ramgbhpu:1717": " dehī svayaṃ vaśī dehādhiṣṭhānaprayatnam akurvan dehaṃ ca naiva kārayan sukham āste // BhGR_5.13 //",
    "GSP33ramgbhpu:1718": " sākṣād ātmanaḥ svābhāvikaṃ rūpam āha",
    "GSP33ramgbhpu:1719": " na kartṛtvaṃ na karmāṇi lokasya sṛjati prabhuḥ /",
    "GSP33ramgbhpu:1720": " na karmaphalasaṃyogaṃ svabhāvas tu pravartate // BhG_5.14 //",
    "GSP33ramgbhpu:1721": " asya devatiryaṅmanuṣyasthāvarātmanā prakṛtisaṃsargeṇa vartamānasya lokasya devādyasādhāraṇaṃ kartṛtvaṃ tattadasādhāraṇāni karmāṇi tattatkarmajanyadevādiphalasaṃyogaṃ",
    "GSP33ramgbhpu:1722": " ayaṃ prabhuḥ akarmavaśyaḥ svābhāvikasvarūpeṇāvasthita ātmā na sṛjati notpādayati /",
    "GSP33ramgbhpu:1723": " kas tarhi? svabhāvas tu pravartate /",
    "GSP33ramgbhpu:1724": " svabhāvaḥ prakṛtivāsanā /",
    "GSP33ramgbhpu:1725": " anādikālapravṛttapūrvapūrvakarmajanitadevādyākāraprakṛtisaṃsargakṛtatattadātmābhimānajanitavāsanākṛtam īdṛśaṃ kartṛtvādikaṃ sarvam;",
    "GSP33ramgbhpu:1726": " na svarūpaprayuktam ityarthaḥ // BhGR_5.14 //",
    "GSP33ramgbhpu:1727": " nādatte kasyacit pāpaṃ na caiva sukṛtaṃ vibhuḥ /",
    "GSP33ramgbhpu:1728": " ajñānenāvṛtaṃ jñānaṃ tena muhyanti jantavaḥ // BhG_5.15 //",
    "GSP33ramgbhpu:1729": " kasyacit svasaṃbandhitayābhimatasya putrādeḥ pāpaṃ duḥkhaṃ nādatte nāpanudati /",
    "GSP33ramgbhpu:1730": " kasyacit pratikūlatayābhimatasya sukṛtaṃ sukhaṃ ca nādatte nāpanudati /",
    "GSP33ramgbhpu:1731": " yato 'yaṃ vibhuḥ;",
    "GSP33ramgbhpu:1732": " na kvācitkaḥ,",
    "GSP33ramgbhpu:1733": " na devādidehādyasādhāraṇadeśaḥ,",
    "GSP33ramgbhpu:1734": " ata eva na kasyacit saṃbandhī,",
    "GSP33ramgbhpu:1735": " na kasyacit pratikūlaś ca /",
    "GSP33ramgbhpu:1736": " sarvam idaṃ vāsanākṛtam /",
    "GSP33ramgbhpu:1737": " evaṃsvabhāvasya katham iyaṃ viparītavāsanā utpadyate?",
    "GSP33ramgbhpu:1738": " ajñānenāvṛtaṃ jñānam jñānavirodhinā pūrvapūrvakarmaṇā svaphalānubhavayogyatvāya asya jñānam āvṛtaṃ saṃkucitam /",
    "GSP33ramgbhpu:1739": " tena jñānāvaraṇarūpeṇa karmaṇā devādidehasaṃyogas tattadātmābhimānarūpamohaś ca jāyate /",
    "GSP33ramgbhpu:1740": " tataś ca tathāvidhātmābhimānavāsanā,",
    "GSP33ramgbhpu:1741": " taducitakarmavāsanā ca;",
    "GSP33ramgbhpu:1742": " vāsanāto viparītātmābhimānaḥ,",
    "GSP33ramgbhpu:1743": " karmārambhaś copapadyate // BhGR_5.15 //",
    "GSP33ramgbhpu:1744": " “sarvaṃ jñānaplavenaiva vṛjinaṃ saṃtariṣyati /",
    "GSP33ramgbhpu:1745": " “, “jñānāgniḥ sarvakarmāṇi bhasmasātkurute tathā“,",
    "GSP33ramgbhpu:1746": " “na hi jñānena sadṛśaṃ pavitram” iti pūrvoktaṃ svakāle saṃgamayati",
    "GSP33ramgbhpu:1747": " jñānena tu tad ajñānaṃ yeṣāṃ nāśitam ātmanaḥ /",
    "GSP33ramgbhpu:1748": " teṣām ādityavaj jñānaṃ prakāśayati tat param // BhG_5.16 //",
    "GSP33ramgbhpu:1749": " evaṃ vartamāneṣu sarveṣv ātmasu yeṣām ātmanām uktalakṣaṇena ātmayāthātmyopadeśajanitena",
    "GSP33ramgbhpu:1750": " ātmaviṣayeṇa aharaharabhyāsādheyātiśayena niratiśayapavitreṇa jñānena tat jñānāvaraṇam",
    "GSP33ramgbhpu:1751": " anādikālapravṛttānantakarmasaṃcayarūpam ajñānaṃ nāśitam,",
    "GSP33ramgbhpu:1752": " teṣāṃ tat svābhāvikaṃ paraṃ jñānam aparimitam asaṃkucitam ādityavat sarvaṃ yathāvasthitaṃ prakāśayati /",
    "GSP33ramgbhpu:1753": " teṣām iti vinaṣṭājñānānāṃ bahutvābhimānād ātmasvarūpabahutvam,",
    "GSP33ramgbhpu:1754": " “na tv evāhaṃ jātu nāsam” ityupakramāvagatam atra spaṣṭataram uktam /",
    "GSP33ramgbhpu:1755": " na cedaṃ bahutvam upādhikṛtam;",
    "GSP33ramgbhpu:1756": " vinaṣṭājñānānām upādhigandhābhāvāt /",
    "GSP33ramgbhpu:1757": " “teṣām ādityavaj jñānam” iti vyatirekanirdeśāj jñānasya svarūpānubandhidharmatvam uktam /",
    "GSP33ramgbhpu:1758": " ādityadṛṣṭāntena ca jñātṛjñānayoḥ prabhāprabhāvator ivāvasthānaṃ ca /",
    "GSP33ramgbhpu:1759": " tata eva saṃsāradaśāyāṃ jñānasya karmaṇā saṃkoco mokṣadaśāyāṃ vikāsaś copapannaḥ // BhGR_5.16 //",
    "GSP33ramgbhpu:1760": " tadbuddhayas tadātmanas tanniṣṭhās tatparāyaṇāḥ /",
    "GSP33ramgbhpu:1761": " gacchanty apunarāvṛttiṃ jñānanirdhūtakalmaṣāḥ // BhG_5.17 //",
    "GSP33ramgbhpu:1762": " tadbuddhayaḥ tathāvidhātmadarśanādhyavasāyāḥ,",
    "GSP33ramgbhpu:1763": " tadātmānaḥ tadviṣayamanasaḥ,",
    "GSP33ramgbhpu:1764": " tanniṣṭhāḥ tadabhyāsaniratāḥ,",
    "GSP33ramgbhpu:1765": " tatparāyaṇāḥ tad eva paramaprayojanam iti manvānāḥ,",
    "GSP33ramgbhpu:1766": " evam abhyasyamānena jñānena nirdhūtaprācīnakalmaṣāḥ tathāvidham ātmanam apunarāvṛttiṃ gacchanti /",
    "GSP33ramgbhpu:1767": " yad avasthād ātmanaḥ punarāvṛttir na vidyate,",
    "GSP33ramgbhpu:1768": " sa ātmā apunarāvṛttiḥ /",
    "GSP33ramgbhpu:1769": " svena rūpeṇāvasthitam ātmānaṃ gacchantītyarthaḥ // BhGR_5.17 //",
    "GSP33ramgbhpu:1770": " vidyāvinayasaṃpanne brāhmaṇe gavi hastini /",
    "GSP33ramgbhpu:1771": " śuni caiva śvapāke ca paṇḍitāḥ samadarśinaḥ // BhG_5.18 //",
    "GSP33ramgbhpu:1772": " vidyāvinayasaṃpanne,",
    "GSP33ramgbhpu:1773": " kevalabrāhmaṇe,",
    "GSP33ramgbhpu:1774": " gohastiśvaśvapacādiṣu atyantaviṣamākāratayā pratīyamāneṣu ātmasu paṇḍitāḥ ātmayāthātmyavidaḥ,",
    "GSP33ramgbhpu:1775": " jñānaikākāratayā sarvatra samadarśinaḥ viṣamākāras tu prakṛteḥ,",
    "GSP33ramgbhpu:1776": " nātmanaḥ; ātmā tu sarvatra jñānaikākāratayā sama iti paśyantītyarthaḥ // BhGR_5.18 //",
    "GSP33ramgbhpu:1777": " ihaiva tair jitas svargo yeṣāṃ sāmye sthitaṃ manaḥ /",
    "GSP33ramgbhpu:1778": " nirdoṣaṃ hi samaṃ brahma tasmād brahmaṇi te sthitāḥ // BhG_5.19 //",
    "GSP33ramgbhpu:1779": " ihaiva sādhanānuṣṭhānadaśāyām eva taiḥ sargo jitaḥ saṃsāro jitaḥ;",
    "GSP33ramgbhpu:1780": " yeṣām uktarītyā sarveṣv ātmasu sāmye sthitaṃ manaḥ /",
    "GSP33ramgbhpu:1781": " nirdoṣaṃ hi samaṃ brahma /",
    "GSP33ramgbhpu:1782": " prakṛtisaṃsargadoṣaviyuktatayā samam ātmavastu hi bramha /",
    "GSP33ramgbhpu:1783": " ātmasāmye sthitāś ced brahmaṇi sthitā eva te;",
    "GSP33ramgbhpu:1784": " brahmaṇi sthitir eva hi sṃsārajayaḥ /",
    "GSP33ramgbhpu:1785": " ātmasu jñānaikākāratayā sāmyam evānusandhānā muktā evetyarthaḥ // BhGR_5.19 //",
    "GSP33ramgbhpu:1786": " yena prakāreṇāvathitasya karmayoginaḥ samadarśanarūpo jñanavipāko bhavati,",
    "GSP33ramgbhpu:1787": " taṃ prakāram upadiśati",
    "GSP33ramgbhpu:1788": " na prahṛṣyet priyaṃ prāpya nodvijet prāpya cāpriyam /",
    "GSP33ramgbhpu:1789": " sthirabuddhir asaṃmūḍho brahmavid brahmaṇi sthitaḥ // BhG_5.20 //",
    "GSP33ramgbhpu:1790": " yādṛśadehasthasya yadavasthasya prācīnakarmavāsanayā yat priyaṃ bhavati,",
    "GSP33ramgbhpu:1791": " yac cāpriyam,",
    "GSP33ramgbhpu:1792": " tadubhayaṃ prāpya harṣodvegau na kuryāt /",
    "GSP33ramgbhpu:1793": " katham? sthirabuddhiḥ sthire ātmani buddhir yasya saḥ sthirabuddhiḥ,",
    "GSP33ramgbhpu:1794": " asaṃmūḍho asthieṇa śarīreṇa sthiram ātmānam ekīkṛtya mohaḥ saṃmohaḥ;",
    "GSP33ramgbhpu:1795": " tadrahitaḥ /",
    "GSP33ramgbhpu:1796": " tac ca katham?",
    "GSP33ramgbhpu:1797": " brahmavid brahmaṇi sthitaḥ /",
    "GSP33ramgbhpu:1798": " upadeśena brahmavit san tasmin brahmaṇy abhyāsayuktaḥ /",
    "GSP33ramgbhpu:1799": " etad uktaṃ bhavati tattvavidām upadeśena ātmayāthātmyavid bhūtvā tatraiva yatamāno",
    "GSP33ramgbhpu:1800": " dehātmābhimānaṃ parityajya sthirarūpātmāvalokanapriyānubhave vyavasthitaḥ asthire",
    "GSP33ramgbhpu:1801": " prākṛte priyāpriye prāpya harṣodevegau na kuryād iti // BhGR_5.20 //",
    "GSP33ramgbhpu:1802": " bāhyasparśeṣv asaktātmā vindaty ātmani yaḥ sukham /",
    "GSP33ramgbhpu:1803": " sa brahmayogayuktātmā sukham akṣayam aśnute // BhG_5.21 //",
    "GSP33ramgbhpu:1804": " evamuktena prakāreṇa bāhyasparśeṣu ātmavyatiriktaviṣayānubhaveṣu,",
    "GSP33ramgbhpu:1805": " asaktātmā asaktamanāḥ antarātmany eva yaḥ sukhaṃ vindati labhate,",
    "GSP33ramgbhpu:1806": " sa prakṛtyabhyāsaṃ vihāya brahmayogayuktātmā brahmābhyāsayuktamanāḥ brahmānubhavarūpam akṣayaṃ sukhaṃ prāpnoti // BhGR_5.21 //",
    "GSP33ramgbhpu:1807": " prākṛtasya bhogasya sutyajatām āha",
    "GSP33ramgbhpu:1808": " ye hi saṃsparśajā bhogā duḥkhayonaya eva te /",
    "GSP33ramgbhpu:1809": " ādyantavantaḥ kaunteya na teṣu ramate budhaḥ // BhG_5.22 //",
    "GSP33ramgbhpu:1810": " viṣayendriyasparśajāḥ ye bhogāḥ duḥkhayonayas te duḥkhodarkāḥ /",
    "GSP33ramgbhpu:1811": " ādyantavantaḥ alpakālavartino hi upalabhyante /",
    "GSP33ramgbhpu:1812": " na teṣu tadyāthātmyavid ramate // BhGR_5.22 //",
    "GSP33ramgbhpu:1813": " śaknotīhaiva yaḥ soḍhuṃ prāk śarīravimokṣaṇāt /",
    "GSP33ramgbhpu:1814": " kāmakrodhodbhavaṃ vegaṃ sa yuktaḥ sa sukhī naraḥ // BhG_5.23 //",
    "GSP33ramgbhpu:1815": " śarīravimokṣaṇāt prāk ih+eva sādhanānuṣṭhānadaśāyam eva ātmānubhavaprītyā kāmakrodhodbhavaṃ vegaṃ soḍhuṃ niroddhuṃ yaḥ śaknoti,",
    "GSP33ramgbhpu:1816": " sa yuktaḥ ātmānubhavāyārhaḥ /",
    "GSP33ramgbhpu:1817": " sa eva śarīravimokṣottarakālam ātmānubhavaikasukhas saṃpatsyate // BhGR_5.23 //",
    "GSP33ramgbhpu:1818": " yo 'ntassukho 'ntarārāmas tathāntarjyotir eva yaḥ /",
    "GSP33ramgbhpu:1819": " sa yogī brahma nirvāṇaṃ brahmabhūto 'dhigacchati // BhG_5.24 //",
    "GSP33ramgbhpu:1820": " yo bāhyaviṣayānubhavaṃ sarvaṃ vihāya antassukhaḥ ātmānubhavaikasukhaḥ,",
    "GSP33ramgbhpu:1821": " antarārāmaḥ ātmaikodyānaḥ svaguṇair ātmaiva sukhavardhako yasya sa tathoktaḥ,",
    "GSP33ramgbhpu:1822": " tathāntarjyotiḥ ātmaikajñāno yo vartate,",
    "GSP33ramgbhpu:1823": " sa brahmabhūto yogī brahmanirvāṇam ātmānubhavasukhaṃ prāpnoti // BhGR_5.24 //",
    "GSP33ramgbhpu:1824": " labhante brahmanirvāṇam ṛṣayaḥ kṣīṇakalmaṣāḥ /",
    "GSP33ramgbhpu:1825": " chinnadvaidhā yatātmānas sarvabhūtahite ratāḥ // BhG_5.25 //",
    "GSP33ramgbhpu:1826": " cchinnadvaidhāḥ śītoṣṇādidvandvair vimuktāḥ,",
    "GSP33ramgbhpu:1827": " yatātmānaḥ ātmany eva niyamitamanasaḥ,",
    "GSP33ramgbhpu:1828": " sarvabhūtahite ratāḥ ātmavat sarveṣāṃ bhūtānāṃ hiteṣv eva niratāḥ,",
    "GSP33ramgbhpu:1829": " ṛṣayaḥ draṣṭāraḥ ātmāvalokanaparāḥ,",
    "GSP33ramgbhpu:1830": " ya evambhūtās te kṣīṇāśeṣātmaprāptivirodhikalmaṣāḥ brahmanirvāṇaṃ labhante // BhGR_5.25 //",
    "GSP33ramgbhpu:1831": " uktalakṣaṇānāṃ brahma atyantasulabham ity āha",
    "GSP33ramgbhpu:1832": " kāmakrodhaviyuktānāṃ yatīnāṃ yatacetasām /",
    "GSP33ramgbhpu:1833": " abhito brahmanirvāṇaṃ vartate vijitātmanām // BhG_5.26 //",
    "GSP33ramgbhpu:1834": " kāmakrodhviyuktānāṃ yatīnāṃ yatanaśīlānāṃ yatacetasāṃ niyamitamanasāṃ vijitātmanāṃ vijitamanasāṃ,",
    "GSP33ramgbhpu:1835": " brahmanirvāṇam abhito vartate /",
    "GSP33ramgbhpu:1836": " evaṃbhūtānāṃ hastasthaṃ brahmanirvāṇam ityarthaḥ // BhGR_5.26 //",
    "GSP33ramgbhpu:1837": " uktaṃ karmayogaṃ svalakṣyabhūtayogaśiraskam upasaṃharati",
    "GSP33ramgbhpu:1838": " sparśān kṛtvā bahir bāhyāṃś cakṣuś caivāntare bhruvoḥ /",
    "GSP33ramgbhpu:1839": " prāṇāpānau samau kṛtvā nāsābhyantaracāriṇau // BhG_5.27 //",
    "GSP33ramgbhpu:1840": " yatendriyamanobuddhir munir mokṣaparāyaṇaḥ /",
    "GSP33ramgbhpu:1841": " vigatecchābhayakrodho yaḥ sadā mukta eva saḥ // BhG_5.28 //",
    "GSP33ramgbhpu:1842": " bāhyān viṣayasparśān bahiḥ kṛtvā bāhyendriyavyāpāraṃ sarvam upasaṃhṛtya,",
    "GSP33ramgbhpu:1843": " yogayogyāsane ṛjukāya upaviśya cakṣuṣī bhruvor antare nāsāgre vinyasya nāsābhyantaracāriṇau",
    "GSP33ramgbhpu:1844": " prāṇāpānau samau kṛtvā ucchvāsaniśvāsau samagatī kṛtvā ātmāvalokanād anyatra pravṛttyanarhendriyamanobuddhiḥ,",
    "GSP33ramgbhpu:1845": " tata eva vigatecchābhayakrodhaḥ,",
    "GSP33ramgbhpu:1846": " mokṣaparāyaṇaḥ mokṣaikaprayojanaḥ,",
    "GSP33ramgbhpu:1847": " muniḥ ātmāvalokanaśīlaḥ yaḥ,",
    "GSP33ramgbhpu:1848": " saḥ sadā mukta eva sādhyadaśāyām iva sādhanadaśāyām api mukta evetyarthaḥ // BhGR_5.27 //28//",
    "GSP33ramgbhpu:1849": " uktasya nityanaimittikakarmetikartavyatākasya karmayogasya yogaśiraskasya suśakatām āha",
    "GSP33ramgbhpu:1850": " bhoktāraṃ yajñatapasāṃ sarvalokamaheśvaram /",
    "GSP33ramgbhpu:1851": " suhṛdaṃ sarvabhūtānāṃ jñātvā mām śāntim ṛcchati // BhG_5.29 //",
    "GSP33ramgbhpu:1852": " yajñatapasāṃ bhoktāraṃ sarvalokamaheśvaraṃ sarvabhūtānāṃ suhṛdaṃ māṃ jñātvā śāntim ṛcchati,",
    "GSP33ramgbhpu:1853": " karmayogakaraṇa eva sukham ṛcchati /",
    "GSP33ramgbhpu:1854": " sarvalokamaheśvaraṃ sarveṣāṃ lokeśvarāṇām apīśvaram;",
    "GSP33ramgbhpu:1855": " “tam īśvarāṇāṃ paramaṃ maheśvaram” iti hi śrūyate /",
    "GSP33ramgbhpu:1856": " māṃ sarvalokamaheśvaraṃ sarvasuhṛdaṃ jñātvā madārādhanarūpaḥ karmayoga iti sukhena tatra pravartata ityarthaḥ;",
    "GSP33ramgbhpu:1857": " suhṛda ārādhanāya hi sarve pravartante // BhGR_5.29 //",
    "GSP33ramgbhpu:1858": " ******************** ADHYAYA 6 ********************",
    "GSP33ramgbhpu:1859": " śrībhagavān uvāca",
    "GSP33ramgbhpu:1860": " anāśritaḥ karmaphalaṃ kāryaṃ karma karoti yaḥ /",
    "GSP33ramgbhpu:1861": " sa saṃnyasī ca yogī ca na niragnir na cākriyaḥ // BhG_6.1 //",
    "GSP33ramgbhpu:1862": " uktaḥ karmayogaḥ saparikaraḥ,",
    "GSP33ramgbhpu:1863": " idānīṃ jñānayogakarmayogasādhyātmāvalokanarūpayogābhyāsavidhir ucyate /",
    "GSP33ramgbhpu:1864": " tatra karmayogasya nirapekṣayogasādhanatvaṃ draḍhayituṃ jñānākāraḥ karmayogo yogaśirasko 'nūdyate /",
    "GSP33ramgbhpu:1865": " karmaphalaṃ svargādikam anāśritaḥ,",
    "GSP33ramgbhpu:1866": " kāryaṃ karmānuṣṭhānam eva kāryam,",
    "GSP33ramgbhpu:1867": " sarvātmanāsmatsuhṛdbhūtaparamapuruṣārādhanarūpatayā karmaiva mama prayojanam,",
    "GSP33ramgbhpu:1868": " na tatsādhyaṃ kiṃcid iti yaḥ karma karoti;",
    "GSP33ramgbhpu:1869": " sa saṃnyāsī ca jñānayoganiṣṭhaś ca;",
    "GSP33ramgbhpu:1870": " yogī ca karmayoganiṣṭhaś ca;",
    "GSP33ramgbhpu:1871": " ātmāvalokanarūpayogasādhanabhūtobhayaniṣṭha ityarthaḥ /",
    "GSP33ramgbhpu:1872": " na niragnir na cākriyaḥ na coditayajñādikarmasv apravṛttaḥ,",
    "GSP33ramgbhpu:1873": " na ca kevalajñānaniṣṭhaḥ /",
    "GSP33ramgbhpu:1874": " tasya hi jñananiṣṭhaiva,",
    "GSP33ramgbhpu:1875": " karmayoganiṣṭhasya tūbhayam astītyabhiprāyaḥ // BhGR_6.1 //",
    "GSP33ramgbhpu:1876": " uktalakṣaṇakarmayoge jñānam apy astīty āha",
    "GSP33ramgbhpu:1877": " yaṃ saṃnyāsa iti prāhur yogaṃ taṃ viddhi pāṇḍava /",
    "GSP33ramgbhpu:1878": " na hy asaṃnyastasaṅkalpo yogī bhavati kaścana // BhG_6.2 //",
    "GSP33ramgbhpu:1879": " yaṃ saṃnyāsa iti jñānayoga iti,",
    "GSP33ramgbhpu:1880": " ātmayāthātmyajñānam iti prāhuḥ,",
    "GSP33ramgbhpu:1881": " taṃ karmayogam eva viddhi /",
    "GSP33ramgbhpu:1882": " tad upapādayati na hy asaṃnyastasaṃkalpo yogī bhavati kaścana /",
    "GSP33ramgbhpu:1883": " ātmayāthātmyānusandhānena anātmani prakṛtau ātmasaṅkalpaḥ saṃnyastaḥ parityakto yena sa saṃnyastasaṅkalpaḥ;",
    "GSP33ramgbhpu:1884": " anevaṃbhūtaḥ asaṃnyastasaṅkalpaḥ /",
    "GSP33ramgbhpu:1885": " na hy ukteṣu karmayogiṣv anevaṃbhūtaḥ kaścana karmayogī bhavati;",
    "GSP33ramgbhpu:1886": " “yasya sarve samārambhāḥ kāmasaṅkalpavarjitāḥ” iti hy uktam // BhGR_6.2 //",
    "GSP33ramgbhpu:1887": " karmayoga evāpramādena yogaṃ sādhayatīty āha",
    "GSP33ramgbhpu:1888": " ārurukṣor muner yogaṃ karma kāraṇam ucyate /",
    "GSP33ramgbhpu:1889": " yogārūḍhasya tasyaiva śamaḥ kāraṇam ucyate // BhG_6.3 //",
    "GSP33ramgbhpu:1890": " yogam ātmāvalokanaṃ prāptum icchor mumukṣoḥ karmayoga eva kāraṇam ucyate /",
    "GSP33ramgbhpu:1891": " tasyaiva yogārūḍhasya pratiṣṭhitayogasyaiva,",
    "GSP33ramgbhpu:1892": " śamaḥ karmanivṛttiḥ kāraṇam ucyate /",
    "GSP33ramgbhpu:1893": " yāvad ātmāvalokanarūpamokṣāvāpti karma kāryam ityarthaḥ // BhGR_6.3 //",
    "GSP33ramgbhpu:1894": " kadā pratiṣṭhitayogo bhavatīty atrāha",
    "GSP33ramgbhpu:1895": " yadā hi nendriyārtheṣu na karmasv anuṣajjate /",
    "GSP33ramgbhpu:1896": " sarvasaṅkalpasaṃnyāsī yogārūḍhas tadocyate // BhG_6.4 //",
    "GSP33ramgbhpu:1897": " yadāyaṃ yogī tv ātmaikānubhavasvabhāvatayā indriyārtheṣu ātmavyatiriktaprākṛtaviṣayeṣu,",
    "GSP33ramgbhpu:1898": " tatsaṃbandhiṣu ca karmasu nānuṣajjate na saṅgam arhati,",
    "GSP33ramgbhpu:1899": " tadā hi sarvasaṅkalpasamnyāsī yogārūḍha ity ucyate /",
    "GSP33ramgbhpu:1900": " tasmād ārurukṣor viṣayānubhavārhatayā tadananuṣaṅgābhyāsarūpaḥ karmayoga eva yoganiṣpattikāraṇam /",
    "GSP33ramgbhpu:1901": " ato viṣayānanuṣaṅgābhyāsarūpaṃ karmayogam eva ārurukṣuḥ kuryāt // BhGR_6.4 //",
    "GSP33ramgbhpu:1902": " tad evāha",
    "GSP33ramgbhpu:1903": " uddhared ātmanātmānaṃ nātmānam avasādayet /",
    "GSP33ramgbhpu:1904": " ātmaiva hy ātmano bandhur ātmaiva ripur ātmanaḥ // BhG_6.5 //",
    "GSP33ramgbhpu:1905": " ātmanā manasā;",
    "GSP33ramgbhpu:1906": " viṣayānanuṣaktena ātmānam uddharet /",
    "GSP33ramgbhpu:1907": " tadviparītena manasā ātmānaṃ nāvasādayet /",
    "GSP33ramgbhpu:1908": " ātmaiva mana eva hy ātmano bandhuḥ;",
    "GSP33ramgbhpu:1909": " tad evātmano ripuḥ // BhGR_6.5 //",
    "GSP33ramgbhpu:1910": " bandhur ātmātmanas tasya yenātmaivātmanā jitaḥ /",
    "GSP33ramgbhpu:1911": " anātmanas tu śatrutve vartetātmaiva śatruvat // BhG_6.6 //",
    "GSP33ramgbhpu:1912": " yena puruṣeṇa svenaiva svamano viṣayebhyo jitam,",
    "GSP33ramgbhpu:1913": " tanmanas tasya bandhuḥ /",
    "GSP33ramgbhpu:1914": " anātmanaḥ ajitamanasaḥ svakīyam eva manaḥ svasya śatruvac śatrutve varteta svaniśśreyasaviparīte vartetetyarthaḥ /",
    "GSP33ramgbhpu:1915": " yathoktaṃ bhagavatā parāśareṇāpi,",
    "GSP33ramgbhpu:1916": " “mana eva manuṣyāṇāṃ kāraṇaṃ bandhamokṣayoḥ /",
    "GSP33ramgbhpu:1917": " bandhāya viṣayāsaṅgi muktyaiva nirviṣayaṃ manaḥ // BhGR_6.” iti //6//",
    "GSP33ramgbhpu:1918": " yogārambhayogyā avasthocyate",
    "GSP33ramgbhpu:1919": " jitātmanaḥ praśāntasya paramātmā samāhitaḥ /",
    "GSP33ramgbhpu:1920": " śītoṣṇasukhaduḥkheṣu tathā mānāvamānayoḥ // BhG_6.7 //",
    "GSP33ramgbhpu:1921": " śītoṣṇasukhaduḥkheṣu mānāvamānayoś ca jitātmanaḥ jitamanasaḥ vikārarahitamanasaḥ praśāntasya manasi paramātmā samāhitaḥ samyagāhitaḥ /",
    "GSP33ramgbhpu:1922": " svarūpeṇāvasthitaḥ pratyagātmātra paramātmety ucyate;",
    "GSP33ramgbhpu:1923": " tasyaiva prakṛtatvāt /",
    "GSP33ramgbhpu:1924": " tasyāpi pūrvapūrvāvasthāpekṣayā paramātmatvāt /",
    "GSP33ramgbhpu:1925": " ātmā paraṃ samāhita iti vānvayaḥ // BhGR_6.7 //",
    "GSP33ramgbhpu:1926": " jñānavijñānatṛptātmā kūṭastho vijitendriyaḥ /",
    "GSP33ramgbhpu:1927": " yukta ity ucyate yogī samaloṣṭāśmakāñcanaḥ // BhG_6.8 //",
    "GSP33ramgbhpu:1928": " jñānavijñānatṛptātmā ātmasvarūpaviṣayeṇa jñānena,",
    "GSP33ramgbhpu:1929": " tasya ca prakṛtivisajātīyākāraviṣayeṇa jñānena ca tṛptamanāḥ kūṭasthaḥ devādyavasthāsv anuvartamānasarvasādhāraṇajñānaikākārātmani sthitaḥ,",
    "GSP33ramgbhpu:1930": " tata eva vijitendriyaḥ,",
    "GSP33ramgbhpu:1931": " samaloṣṭāśmakāñcanaḥ prakṛtiviviktasvarūpaniṣṭhatayā prākṛtavastuviśeṣeṣu bhogyatvābhāvāl loṣṭāśmakāñcaneṣu samaprayojanaḥ yaḥ karmayogī,",
    "GSP33ramgbhpu:1932": " sa yukta ity ucyate ātmāvalokanarūpayogābhyāsārha ity ucyate // BhGR_6.8 //",
    "GSP33ramgbhpu:1933": " tathā ca",
    "GSP33ramgbhpu:1934": " suhṛnmitrāryudāsīnamadhyasthadveṣyabandhuṣu /",
    "GSP33ramgbhpu:1935": " sādhuṣv api ca pāpeṣu samabuddhir viśiṣyate // BhG_6.9 //",
    "GSP33ramgbhpu:1936": " vayoviśeṣānaṅgīkāreṇa svahitaiṣiṇaḥ suhṛdaḥ;",
    "GSP33ramgbhpu:1937": " savayaso hitaiṣiṇo mitrāṇi,",
    "GSP33ramgbhpu:1938": " arayo nimittato 'narthecchavaḥ;",
    "GSP33ramgbhpu:1939": " ubhayahetvabhāvād ubhayarahitā udāsīnāḥ;",
    "GSP33ramgbhpu:1940": " janmata evobhayarahitā madhyasthāḥ;",
    "GSP33ramgbhpu:1941": " janmata evānicchecchavo dveṣyāḥ;",
    "GSP33ramgbhpu:1942": " janmata eva hitaiṣiṇo bandhavaḥ,",
    "GSP33ramgbhpu:1943": " sādhavo dharmaśīlāḥ;",
    "GSP33ramgbhpu:1944": " pāpāḥ pāpaśīlāḥ;",
    "GSP33ramgbhpu:1945": " ātmaikaprayojanatayā suhṛnmitrādibhiḥ prayojanābhāvād virodhābhāvāc ca teṣu",
    "GSP33ramgbhpu:1946": " samabuddhir yogābhyāsārhatve viśiṣyate // BhGR_6.9 //",
    "GSP33ramgbhpu:1947": " yogī yuñjīta satatam ātmānaṃ rahasi sthitaḥ /",
    "GSP33ramgbhpu:1948": " ekākī yatacittātmā nirāśīr aparigrahaḥ // BhG_6.10 //",
    "GSP33ramgbhpu:1949": " yogī uktaprakārakarmayoganiṣṭhaḥ,",
    "GSP33ramgbhpu:1950": " satatam aharaharyogakāle ātmānaṃ yuñjīta ātmānaṃ yuktaṃ kurvīta /",
    "GSP33ramgbhpu:1951": " svadarśananiṣṭhaṃ kurvītetyarthaḥ;",
    "GSP33ramgbhpu:1952": " rahasi janavarjite niśśabde deśe sthitaḥ,",
    "GSP33ramgbhpu:1953": " ekākī tatrāpi na sadvitīyaḥ,",
    "GSP33ramgbhpu:1954": " yatacittātmā yatacittamanaskaḥ,",
    "GSP33ramgbhpu:1955": " nirāśīḥ ātmavyatirikte kṛtsne vastuni nirapekṣaḥ aparigrahaḥ tadvyatirikte kasmiṃścid api mamatārahitaḥ // BhGR_6.10 //",
    "GSP33ramgbhpu:1956": " śucau deśe pratiṣṭhāpya sthiram āsanam ātmanaḥ /",
    "GSP33ramgbhpu:1957": " nātyucchritaṃ nātinīcaṃ celājinakuśottaram // BhG_6.11 //",
    "GSP33ramgbhpu:1958": " tatraikāgraṃ manaḥ kṛtvā yatacittendriyakriyaḥ /",
    "GSP33ramgbhpu:1959": " upaviśyāsane yuñjyād yogam ātmaviśuddhaye // BhG_6.12 //",
    "GSP33ramgbhpu:1960": " śucau deśe aśucibhiḥ puruṣair anadhiṣṭhite aparigṛhīte ca aśucibhir vastubhir aspṛṣṭe ca pavitrabhūte deśe,",
    "GSP33ramgbhpu:1961": " dārvādinirmitaṃ nātyucchritaṃ nātinīcaṃ celājinakuśottaraṃ āsanaṃ pratiṣṭhāpya tasmin",
    "GSP33ramgbhpu:1962": " manaḥprasādakare sāpāśraye upaviśya yogaikāgraṃ manaḥ kṛtvā yatacittendriyakriyaḥ",
    "GSP33ramgbhpu:1963": " sarvātmanopasaṃhṛtacittendriyakriyaḥ ātmaviśuddhaye bandhanivṛttaye yogaṃ yuñjyād",
    "GSP33ramgbhpu:1964": " atmāvalokanaṃ kurvīta // BhGR_6.11 //12 //",
    "GSP33ramgbhpu:1965": " samaṃ kāyaśirogrīvaṃ dhārayan acalaṃ sthiram /",
    "GSP33ramgbhpu:1966": " saṃprekṣya nāsikāgraṃ svaṃ deśaś cānavalokayan // BhG_6.13 //",
    "GSP33ramgbhpu:1967": " praśāntātmā vigatabhīḥ brahmacārivrate sthitaḥ /",
    "GSP33ramgbhpu:1968": " manaḥ saṃyamya maccitto yukta āsīta matparaḥ // BhG_6.14 //",
    "GSP33ramgbhpu:1969": " kāyaśirogrīvaṃ samam acalaṃ sāpāśrayatayā sthiraṃ dhārayan,",
    "GSP33ramgbhpu:1970": " diśaś cānavaloakayan,",
    "GSP33ramgbhpu:1971": " svanāsikāgraṃ saṃprekṣya,",
    "GSP33ramgbhpu:1972": " praśāntātmā atyantanirvṛtamanāḥ,",
    "GSP33ramgbhpu:1973": " vigatabhīr brahmacaryayukto manaḥ saṃyamya maccitto yuktaḥ avahito matpara āsīta mām eva cintyan āsīta // BhGR_6.13 //14//",
    "GSP33ramgbhpu:1974": " yuñjann evaṃ sadātmānaṃ yogī niyatamānasaḥ /",
    "GSP33ramgbhpu:1975": " śāntiṃ nirvāṇaparamāṃ matsaṃsthām adhigacchati // BhG_6.15 //",
    "GSP33ramgbhpu:1976": " evaṃ mayi parasmin brahmaṇi puruṣottame manasaś śubhāśraye sadā ātmānaṃ manaḥ yuñjan niyatamānasaḥ matsparśavitrīkṛtamānasatayā niścalamānasaḥ,",
    "GSP33ramgbhpu:1977": " mām eva cintayan matsaṃsthāṃ nirvāṇaparamāṃ śāntim adhigacchati nirvāṇakāṣṭhārūpāṃ matsaṃsthāṃ mayi saṃsthitāṃ śāntim adhigacchati // BhGR_6.15",
    "GSP33ramgbhpu:1978": " evam ātmayogam ārabhamāṇasya manonairmalyahetubhūtāṃ manaso bhagavati śubhāśraye sthitim abhidhāya anyad api yogopakaraṇam āha",
    "GSP33ramgbhpu:1979": " nātyaśnatas tu yogo 'sti na caikāntam anaśnataḥ /",
    "GSP33ramgbhpu:1980": " na cātisvapnaśīlasya jāgrato naiva cārjuna // BhG_6.16 //",
    "GSP33ramgbhpu:1981": " yuktāhāravihārasya yuktaceṣṭasya karmasu /",
    "GSP33ramgbhpu:1982": " yuktasvapnāvabodhasya yogo bhavati duḥkhahā // BhG_6.17 //",
    "GSP33ramgbhpu:1983": " atyaśanānaśane yogavirodhinī;",
    "GSP33ramgbhpu:1984": " ativihārāvihārau ca tathātimātrasvapnajāgarye;",
    "GSP33ramgbhpu:1985": " tathā cātyāyāsānāyāsau /",
    "GSP33ramgbhpu:1986": " mitāhāravihārasya mitāyāsasya mitasvapnāvabodhasya sakaladuḥkhahā bandhanāśanaḥ yogaḥ saṃpanno bhavati // BhGR_6.16 //17//",
    "GSP33ramgbhpu:1987": " yadā viniyataṃ cittam ātmany evāvatiṣṭhate /",
    "GSP33ramgbhpu:1988": " nisspṛhaḥ sarvakāmebhyo yukta ity ucyate tadā // BhG_6.18 //",
    "GSP33ramgbhpu:1989": " yadā prayojanaviṣayaṃ cittam ātmany eva viniyatam viśeṣeṇa niyataṃ niratiśayaprayojanatayā tatraiva niyataṃ niścalam avatiṣṭhate,",
    "GSP33ramgbhpu:1990": " tadā sarvakāmebhyo nisspṛhas san yukta ity ucyate yogārha ity ucyate // BhGR_6.18 //",
    "GSP33ramgbhpu:1991": " yathā dīpo nivātastho neṅgate sopamā smṛtā /",
    "GSP33ramgbhpu:1992": " yogino yatacittasya yuñjato yogam ātmanaḥ // BhG_6.19 //",
    "GSP33ramgbhpu:1993": " nivātastho dīpo yathā neṅgate na calati;",
    "GSP33ramgbhpu:1994": " acalas saprabhas tiṣṭhati;",
    "GSP33ramgbhpu:1995": " yatacittasya nivṛttasakaletaramanovṛtteḥ yoginaḥ ātmani yogaṃ yuñjataḥ ātmasvarūpasya sopamā;",
    "GSP33ramgbhpu:1996": " nivātasthatayā niścalasaprabhadīpavan nivṛttasakalamanovṛttitayā niścalo jñānaprabha ātmā tiṣṭhaītyarthaḥ // BhGR_6.19 //",
    "GSP33ramgbhpu:1997": " yatroparamate cittaṃ niruddhaṃ yogasevayā /",
    "GSP33ramgbhpu:1998": " yatra caivātmanātmānaṃ paśyan ātmani tuṣyati /20//",
    "GSP33ramgbhpu:1999": " sukham ātyantikaṃ yat tad buddhigrāhyam atīndriyam /",
    "GSP33ramgbhpu:2000": " vetti yatra na caivāyaṃ sthitaś calati tattvataḥ // BhG_6.21 //",
    "GSP33ramgbhpu:2001": " yaṃ labdhvā cāparaṃ lābhaṃ manyate nādhikaṃ tataḥ /",
    "GSP33ramgbhpu:2002": " yasmin sthito na duḥkhena guruṇāpi vicālyate // BhG_6.22 //",
    "GSP33ramgbhpu:2003": " taṃ vidyād duḥkhasaṃyogaviyogaṃ yogasaṃjñitam /",
    "GSP33ramgbhpu:2004": " sa niścayena yoktavyo yogo 'nirviṇṇacetasā // BhG_6.23 //",
    "GSP33ramgbhpu:2005": " yogasevayā hetunā sarvatra niruddhaṃ cittaṃ yatra yoge uparamate atiśayitasukham idam iti ramate,",
    "GSP33ramgbhpu:2006": " yatra ca yoge ātmanā manasā ātmānaṃ paśyan anyanirapekṣam ātmany eva tuṣyati,",
    "GSP33ramgbhpu:2007": " yat tad atīndriyam ātmabuddhyekagrāhyam ātyantikaṃ sukhaṃ yatra ca yoge vetti anubhavati,",
    "GSP33ramgbhpu:2008": " yatra ca yoge sthitaḥ sukhātirekeṇa tattvataḥ tadbhāvān na calati,",
    "GSP33ramgbhpu:2009": " yaṃ yogaṃ labdhvā yogād viratas tam eva kāṅkṣamāṇo nāparaṃ lābhaṃ tato 'dhikaṃ manyate,",
    "GSP33ramgbhpu:2010": " yasmiṃś ca yoge sthito virato 'pi guṇavat putraviyogādinā guruṇāpi duḥkhena na vicālyate,",
    "GSP33ramgbhpu:2011": " taṃ duḥkhasaṃyogaviyogaṃ duḥkhasaṃyogapratyanīkākāraṃ yogaśabdābhidheyaṃ vidyāt /",
    "GSP33ramgbhpu:2012": " sa evaṃrūpo yoga iti ārambhadaśāyāṃ niścayena anirviṇṇacetasā hṛṣṭacetasā yogo yoktavyaḥ // BhGR_6.2023 //",
    "GSP33ramgbhpu:2013": " saṅkalpaprabhavān kāmāṃs tyaktvā sarvān aśeṣataḥ /",
    "GSP33ramgbhpu:2014": " manasaivendriyagrāmaṃ viniyamya samantataḥ // BhG_6.24 //",
    "GSP33ramgbhpu:2015": " śanaiś śanair uparamed buddhyā dhṛtigṛhītayā /",
    "GSP33ramgbhpu:2016": " ātmasaṃsthaṃ manaḥ kṛtvā na kiṃcid api cintayet // BhG_6.25 //",
    "GSP33ramgbhpu:2017": " sparśajāḥ saṅkalpajāś ceti dvividhāḥ kāmāḥ,",
    "GSP33ramgbhpu:2018": " sparśajāḥ śītoṣṇādayaḥ,",
    "GSP33ramgbhpu:2019": " saṅkalpajāḥ putrakṣetrādayaḥ /",
    "GSP33ramgbhpu:2020": " tatra saṅkalpaprabhavāḥ svarūpeṇaiva tyaktuṃ śakyāḥ /",
    "GSP33ramgbhpu:2021": " tān sarvān manasaiva tadanvayānusandhānena tyaktvā sparśajeṣv avarjanīyeṣu tannimittaharṣodvegau",
    "GSP33ramgbhpu:2022": " tyaktvā samantataḥ sarvasmād viṣayāt sarvam indriyagrāmaṃ viniyamya śanaiś śanair",
    "GSP33ramgbhpu:2023": " dhṛtigṛhītayā vivekaviṣayayā buddhyā sarvasmād ātmavyatiriktād uparamya ātmasaṃsthaṃ",
    "GSP33ramgbhpu:2024": " manaḥ kṛtvā na kiñcid api cintayet // BhGR_6.24 //25 //",
    "GSP33ramgbhpu:2025": " yato yato niścarati manaś cañcalam asthiram /",
    "GSP33ramgbhpu:2026": " tatas tato niyamyaitad ātmany eva vaśaṃ nayet // BhG_6.26 //",
    "GSP33ramgbhpu:2027": " calasvabhāvatayātmany asthiraṃ manaḥ yato yato viṣayaprāvaṇyahetoḥ bahiḥ niścarati,",
    "GSP33ramgbhpu:2028": " tatas tato yatnena mano niyamya ātmany eva atiśayitasukhabhāvanayā vaśaṃ nayet // BhGR_6.26 //",
    "GSP33ramgbhpu:2029": " praśāntamanasaṃ hy enaṃ yoginaṃ sukham uttamam /",
    "GSP33ramgbhpu:2030": " upaiti śāntarajasaṃ brahmabhūtam akalmaṣam // BhG_6.27 //",
    "GSP33ramgbhpu:2031": " praśāntamanasam ātmani niścalamanasam,",
    "GSP33ramgbhpu:2032": " ātmanyastamanasaṃ tad eva hetor dagdhāśeṣakalmaṣam,",
    "GSP33ramgbhpu:2033": " tata eva śāntarajasaṃ vinaṣṭarajoguṇam,",
    "GSP33ramgbhpu:2034": " tata eva brahmabhūtaṃ svasvarūpeṇāvasthitam enaṃ yoginam ātmasvarūpānubhavarūpam uttamaṃ sukham upaiti /",
    "GSP33ramgbhpu:2035": " hīti hetau; uttamasukharūpatvād ātmasvarūpasyetyarthaḥ // BhGR_6.27 //",
    "GSP33ramgbhpu:2036": " evaṃ yuñjan sadātmānaṃ yogī vigatakalmaṣaḥ /",
    "GSP33ramgbhpu:2037": " sukhena brahmasaṃsparśam atyantaṃ sukham aśnute // BhG_6.28 //",
    "GSP33ramgbhpu:2038": " evam uktaprakāreṇātmānaṃ yuñjan tenaiva vigataprācīnasamastakalmaṣo brahmasaṃsparśaṃ brahmānubhavarūpaṃ sukham atyantam aparimitaṃ sukhena anāyāsena sadāśunute // BhGR_6.28 //",
    "GSP33ramgbhpu:2039": " atha yogavipākadaśā catuṣprakārocyate",
    "GSP33ramgbhpu:2040": " sarvabhūtastham ātmānaṃ sarvabhūtāni cātmani /",
    "GSP33ramgbhpu:2041": " īkṣate yogayuktātmā sarvatra samadarśanaḥ // BhG_6.29 //",
    "GSP33ramgbhpu:2042": " svātmanaḥ pareṣām ca bhūtānāṃ prakṛtiviyuktasvarūpāṇāṃ jñānaikākāratayā sāmyād vaiṣamyasya",
    "GSP33ramgbhpu:2043": " ca prakṛtigatatvād yogayuktātmā prakṛtiviyukteṣv ātmasu sarvatra jñānaikākāratayā",
    "GSP33ramgbhpu:2044": " samadarśanaḥ sarvabhūtasthaṃ svātmānaṃ sarvabhūtāni ca svātmanīkṣate sarvabhūtasamānākāraṃ",
    "GSP33ramgbhpu:2045": " svātmānaṃ svātmasamānākārāṇi ca sarvabhūtāni paśyatītyarthaḥ /",
    "GSP33ramgbhpu:2046": " ekasmin ātmani dṛṣṭe sarvasyātmavastunas tatsāmyāt sarvam ātmavastu dṛṣṭaṃ bhavatītyarthaḥ /",
    "GSP33ramgbhpu:2047": " “sarvatra samadarśanaḥ” iti vacanāt /",
    "GSP33ramgbhpu:2048": " “yo 'yaṃ yogas tvayā proktaḥ sāmyena” ityanubhāṣaṇāc ca /",
    "GSP33ramgbhpu:2049": " “nirdoṣaṃ hi samaṃ brahma” iti vacanāc ca // BhGR_6.29 //",
    "GSP33ramgbhpu:2050": " yo māṃ paśyati sarvatra sarvaṃ ca mayi paśyati /",
    "GSP33ramgbhpu:2051": " tasyāhaṃ na praṇaśyāmi sa ca me na praṇaśyati // BhG_6.30 //",
    "GSP33ramgbhpu:2052": " tato 'pi vipākadaśāpanno mama sādharmyam upāgataḥ,",
    "GSP33ramgbhpu:2053": " “nirañjanaḥ paramaṃ sāmyam upaiti” ity ucyamānaṃ sarvasyātmavastuno vidhūtapuṇyapāpasya svarūpeṇāvasthitasya matsāmyaṃ paśyan yaḥ sarvatrātmavastuni māṃ paśyati,",
    "GSP33ramgbhpu:2054": " sarvam ātmavastu ca mayi paśyati anyonyasāmyād anyataradarśanena anyatarad apīdṛśam iti paśyati,",
    "GSP33ramgbhpu:2055": " tasya svātmasvarūpaṃ paśyato 'haṃ tatsāmyān na praṇaśyāmi nādarśanam upayāmi;",
    "GSP33ramgbhpu:2056": " mamāpi māṃ paśyataḥ,",
    "GSP33ramgbhpu:2057": " matsāmyāt svātmānaṃ matsamam avalokayan sa nādarśanam upayāti // BhGR_6.30 //",
    "GSP33ramgbhpu:2058": " tato 'pi vipākadaśām āha",
    "GSP33ramgbhpu:2059": " sarvabhūtasthitaṃ yo mām bhajaty ekatvam āsthitaḥ /",
    "GSP33ramgbhpu:2060": " sarvathā vartamāno 'pi sa yogī mayi vartate // BhG_6.31 //",
    "GSP33ramgbhpu:2061": " yogadaśāyāṃ sarvabhūtasthitaṃ mām asaṃkucitajñānaikākāratayā ekatvam āsthitaḥ prākṛtabhedaparityāgena sudṛḍhaṃ yo bhajate,",
    "GSP33ramgbhpu:2062": " sa yogī vyutthānakāle 'pi yathā tathā vartamānaḥ svātmānaṃ sarvabhūtāni ca paśyan mayi vartate mām eva paśyati /",
    "GSP33ramgbhpu:2063": " svātmani sarvabhūteṣu ca sarvadā matsāmyam eva paśyatītyarthaḥ // BhGR_6.31 //",
    "GSP33ramgbhpu:2064": " tato 'pi kāṣṭhām āha",
    "GSP33ramgbhpu:2065": " ātmāupamyena sarvatra samaṃ paśyati yo 'rjuna /",
    "GSP33ramgbhpu:2066": " sukhaṃ vā yadi vā duḥkhaṃ sa yogī paramo mataḥ // BhG_6.32 //",
    "GSP33ramgbhpu:2067": " svātmanaś cānyeṣāṃ cātmanām asaṃkucitajñānaikākāratayopamyena svātmani cānyeṣu ca",
    "GSP33ramgbhpu:2068": " sarvatra vartamānaṃ putrajanmādirūpaṃ sukhaṃ tanmaraṇādirūpaṃ ca duḥkham asaṃbandhasāmyāt",
    "GSP33ramgbhpu:2069": " samaṃ yaḥ paśyati paraputrajanmamaraṇādisamaṃ svaputrajanmamaraṇādikaṃ yaḥ paśyatītyarthaḥ /",
    "GSP33ramgbhpu:2070": " sa yogī paramo mataḥ yogakāṣṭhām gato mataḥ // BhGR_6.32 //",
    "GSP33ramgbhpu:2071": " arjuna uvāca",
    "GSP33ramgbhpu:2072": " yo 'yaṃ yogas tvayā proktaḥ sāmyena ṃadhusūdana /",
    "GSP33ramgbhpu:2073": " etasyāhaṃ na paśyāmi cañcalatvāt sthitiṃ sthirām // BhG_6.33 //",
    "GSP33ramgbhpu:2074": " cañcalaṃ hi manaḥ kṛṣṇa pramāthi balavad dṛḍham /",
    "GSP33ramgbhpu:2075": " tasyāhaṃ nigrahaṃ manye vāyor iva suduṣkaram // BhG_6.34 //",
    "GSP33ramgbhpu:2076": " yo 'yaṃ devamanuṣyādibhedena jīveśvarabhedena cātyatabhinnatayaitāvantaṃ kālam anubhūteṣu",
    "GSP33ramgbhpu:2077": " sarveṣv ātmasu jñānaikākāratayā parasparasāmyena akarmavaśyatayā ceśvarasāmyena sarvatra",
    "GSP33ramgbhpu:2078": " samadarśanarūpo yogas tvayā proktaḥ,",
    "GSP33ramgbhpu:2079": " etasya yogasya sthirāṃ sthitiṃ na paśyāmi,",
    "GSP33ramgbhpu:2080": " manasaś cañcalatvāt /",
    "GSP33ramgbhpu:2081": " tathā anavaratābhyastaviṣayeṣv api svata eva cañcalaṃ puruṣeṇaikatrāvasthāpayitum aśakyaṃ manaḥ puruṣaṃ balāt pramathya dṛḍham anyatra carati;",
    "GSP33ramgbhpu:2082": " tasya svābhyastaviṣayeṣv api cañcalasvabhāvasya manasas tadviparītākārātmani sthāpayituṃ nigrahaṃ pratikūlagater mahāvātasya vyajanādinaiva suduṣkaram ahaṃ manye /",
    "GSP33ramgbhpu:2083": " manonigrahopāyo vaktavya ityabhiprāyaḥ // BhGR_6.33 //34//",
    "GSP33ramgbhpu:2084": " śrībhagavān uvāca",
    "GSP33ramgbhpu:2085": " asaṃśayaṃ mahābāho mano durnigrahaṃ calam /",
    "GSP33ramgbhpu:2086": " abhyāsena tu kaunteya vairāgyeṇa ca gṛhyate // BhG_6.35 //",
    "GSP33ramgbhpu:2087": " asaṃyatātmanā yogo duṣprāpa iti me matiḥ /",
    "GSP33ramgbhpu:2088": " vaśyātmanā tu yatatā śakyo 'vāptum upāyataḥ // BhG_6.36 //",
    "GSP33ramgbhpu:2089": " calasvabhāvatayā mano durnigraham evety atra na saṃśayaḥ;",
    "GSP33ramgbhpu:2090": " tathā +apy ātmano guṇākaratvābhyāsajanitābhimukhyena ātmavyatirikteṣu doṣākaratvajanitavaitṛṣṇyena ca kathaṃcid gṛhyate;",
    "GSP33ramgbhpu:2091": " asaṃyatātmanā ajitamanasā mahatāpi balena yogo duṣprāpa ea /",
    "GSP33ramgbhpu:2092": " upāyatas tu vaśyātmanā pūrvoktena madārādhanarūpeṇāntargatajñānena karmaṇā jitamanasā yatamānenāyam eva samadarśanarūpo yogo 'vāptuṃ śakyaḥ",
    "GSP33ramgbhpu:2093": " atha “nehābhikramanāśo 'sti” iti ādāv eva śrutaṃ yogamāhātmyaṃ yathāvacchrotum arjunaḥ pṛcchati /",
    "GSP33ramgbhpu:2094": " antargatātmajñānatayā yogaśiraskatayā ca hi karmayogasya māhātmyaṃ tatroditam;",
    "GSP33ramgbhpu:2095": " tac ca yogamāhātmyam eva /",
    "GSP33ramgbhpu:2096": " arjuna uvāca",
    "GSP33ramgbhpu:2097": " ayatiḥ śraddhayopeto yogāc calitamānasaḥ /",
    "GSP33ramgbhpu:2098": " aprāpya yogasaṃsiddhiṃ kāṃ gatiṃ kṛṣṇa gacchati // BhG_6.37 //",
    "GSP33ramgbhpu:2099": " kaccin nobhayavibhraṣṭaś chinnābhram iva naśyati /",
    "GSP33ramgbhpu:2100": " apratiṣṭho mahābāho vimūḍho brahmaṇaḥ pathi // BhG_6.38 //",
    "GSP33ramgbhpu:2101": " etaṃ me saṃśayaṃ kṛṣṇa cchetum arhasy aśeṣataḥ /",
    "GSP33ramgbhpu:2102": " tvadanyaḥ saṃśayasyāsya cchettā na hy upapadyate // BhG_6.39 //",
    "GSP33ramgbhpu:2103": " śraddhayā yoge pravṛtto dṛḍhatarābhyāsarūpayatanavaikalyena yogasaṃsiddhim aprāpya yogāc calitamānasaḥ kāṃ gatiṃ gacchati;",
    "GSP33ramgbhpu:2104": " ubhayavibhraṣṭo 'yaṃ cchinnābhram iva kaccin na naśyati?",
    "GSP33ramgbhpu:2105": " yathā meghaśakalaḥ pūrvasmād bṛhato meghāc chinnaḥ paraṃ bṛhantaṃ megham aprāpya madhye vinaṣṭo bhavati,",
    "GSP33ramgbhpu:2106": " tathaiva kaccin na naśyati /",
    "GSP33ramgbhpu:2107": " katham ubhayavibhraṣṭatā?",
    "GSP33ramgbhpu:2108": " apratiṣṭhaḥ,",
    "GSP33ramgbhpu:2109": " vimūḍho brahmaṇaḥ pathīti /",
    "GSP33ramgbhpu:2110": " yathāvasthitaṃ svargādisādhanabhūtaṃ karma phalābhisandhirahitasyāsya puruṣasya svaphalasādhanatvena pratiṣṭhā na bhavatīty apratiṣṭhaḥ /",
    "GSP33ramgbhpu:2111": " prakrānte brahmaṇaḥ pathi vimūḍhaḥ tasmāt pathaḥ pracyutaḥ /",
    "GSP33ramgbhpu:2112": " ataḥ ubhayavibhraṣṭatayā kim ayaṃ naśyaty eva,",
    "GSP33ramgbhpu:2113": " uta na naśyati?",
    "GSP33ramgbhpu:2114": " tam enaṃ saṃśayam aśeṣataś chettum arhasi /",
    "GSP33ramgbhpu:2115": " svataḥ pratyakṣeṇa yugapat sarvaṃ sadā paśyatas tvatto 'nyaḥ saṃśayasyāsya",
    "GSP33ramgbhpu:2116": " chettā na hy upapadyate //",
    "GSP33ramgbhpu:2117": " śrībhagavān uvāca",
    "GSP33ramgbhpu:2118": " pārtha naiveha nāmutra vināśas tasya vidyate /",
    "GSP33ramgbhpu:2119": " na hi kalyāṇakṛt kaścid durgatiṃ tāta gacchati // BhG_6.40 //",
    "GSP33ramgbhpu:2120": " śraddhayā yoge prakrāntasya tasmāt pracyutasyeha cāmutra ca vināśo na vidyate prākṛtasvargādibhogānubhave",
    "GSP33ramgbhpu:2121": " brahmānubhave cābhilaṣitān avāptirūpaḥ pratyavāyākhyāniṣṭāvāptirūpaś ca vināśo na vidyata ityarthaḥ /",
    "GSP33ramgbhpu:2122": " na hi niratiśayakalyāṇarūpayogakṛt kaścit kālatraye 'pi durgatiṃ gacchati // BhGR_6.40 //",
    "GSP33ramgbhpu:2123": " katham ayaṃ bhaviṣyatīty atrāha",
    "GSP33ramgbhpu:2124": " prāpya puṇyakṛtāṃ lokān uṣitvā śāśvatīḥ samāḥ /",
    "GSP33ramgbhpu:2125": " śucīnāṃ śrīmatāṃ gehe yogabhraṣṭo 'bhijāyate // BhG_6.41 //",
    "GSP33ramgbhpu:2126": " yajjātīyabhogābhikāṅkṣayā yogāt pracyuto 'yam,",
    "GSP33ramgbhpu:2127": " atipuṇyakṛtāṃ prāpyān lokān prāpya tajjātīyān atikalyāṇān bhogān yogamāhātmyād eva",
    "GSP33ramgbhpu:2128": " bhuñjāno yāvat tadbhogatṛṣṇāvasānaṃ śaśvatīḥ samās tatroṣitvā tasmin bhoge vitṛṣṇaḥ",
    "GSP33ramgbhpu:2129": " śucīnāṃ śrīmatām yogopakramayogyānāṃ kule yogopakrame bhraṣṭo yogamāhātmyāj jāyate // BhGR_6.41 //",
    "GSP33ramgbhpu:2130": " atha vā yoginām eva kule bhavati dhīmatām /",
    "GSP33ramgbhpu:2131": " etad dhi durlabhataraṃ loke janma yadīdṛśam // BhG_6.42 //",
    "GSP33ramgbhpu:2132": " paripakvayogaś calitaś cet,",
    "GSP33ramgbhpu:2133": " yogināṃ dhīmatāṃ yogaṃ kurvatāṃ svayam eva yogopadeśakṣamāṇāṃ mahatāṃ kule bhavati;",
    "GSP33ramgbhpu:2134": " tad etad ubhayavidhaṃ yogayogyānāṃ yogināṃ ca kule janma loke prākṛtānāṃ durlabhataram /",
    "GSP33ramgbhpu:2135": " etat tu yogamāhātmyakṛtam // BhGR_6.42 //",
    "GSP33ramgbhpu:2136": " tatra taṃ buddhisaṃyogaṃ labhate paurvadaihikam /",
    "GSP33ramgbhpu:2137": " yatate ca tato bhūyaḥ saṃsiddhau kurunandana // BhG_6.43 //",
    "GSP33ramgbhpu:2138": " pūrvābhyāsena tenaiva hriyate hy avaśo 'pi saḥ /",
    "GSP33ramgbhpu:2139": " tatra janmani paurvadaihikaṃ tam eva yogaviṣayaṃ buddhisaṃyogaṃ labhate /",
    "GSP33ramgbhpu:2140": " tataḥ suptaprabuddhavad bhūyaḥ saṃsiddhau yatate yathā nāntarāyahato bhavati,",
    "GSP33ramgbhpu:2141": " tathā yatate /",
    "GSP33ramgbhpu:2142": " tena pūrvābhyāsena pūrveṇa yogaviṣyeṇābhyāsena saḥ yogabhraṣṭo hy avaśo 'pi yoga eva hriyate /",
    "GSP33ramgbhpu:2143": " prasiddhaṃ hy etad yogamāhātmyam ityarthaḥ // BhGR_6.43 //",
    "GSP33ramgbhpu:2144": " jijñāsur api yogasya śabdabrahmātivartate // BhG_6.44 //",
    "GSP33ramgbhpu:2145": " apravṛttayogo yoge jijñāsur api tataś calitamānasaḥ punar api tām eva jijñāsāṃ prāpya karmayogādikaṃ yogam anuṣṭhāya śabdabrahmātivartate /",
    "GSP33ramgbhpu:2146": " śabdabrahma devamanuṣyapṛthivyantarikṣasvargādiśabdābhilāpayogyaṃ brahma prakṛtiḥ /",
    "GSP33ramgbhpu:2147": " prakṛtibandhād vimukto devamanuṣyādiśabdābhilāpānarhaṃ jñānānandaikatānam ātmānaṃ prāpnotītyarthaḥ // BhGR_6.44 //",
    "GSP33ramgbhpu:2148": " prayatnād yatamānas tu yogī saṃśuddhakilbiṣaḥ /",
    "GSP33ramgbhpu:2149": " anekajanmasaṃsiddhas tato yāti parāṃ gatim // BhG_6.45 //",
    "GSP33ramgbhpu:2150": " yata evaṃ yogamāhātmyam,",
    "GSP33ramgbhpu:2151": " tataḥ anekajanmārjitapuṇyasañcayaiḥ saṃśuddhakilbiṣas saṃsiddhiḥ saṃjātaḥ prayatnād yatamānas tu yogī calito 'pi punaḥ parāṃ gatiṃ yāty eva",
    "GSP33ramgbhpu:2152": " atiśayitapuruṣārthaniṣṭhatayā yoginaḥ sarvasmād ādhikyam āha",
    "GSP33ramgbhpu:2153": " tapasvibhyo 'dhiko yogī jñānibhyo 'pi mato 'dhikaḥ /",
    "GSP33ramgbhpu:2154": " karmibhyaś cādhiko yogī tasmād yogī bhavārjuna // BhG_6.46 //",
    "GSP33ramgbhpu:2155": " kevalatapobhir yaḥ puruṣārthaḥ sādhyate,",
    "GSP33ramgbhpu:2156": " ātmajñānavyatiriktair jñānaiś ca yaḥ,",
    "GSP33ramgbhpu:2157": " yaś ca kevalair aśvamedhādibhiḥ karmabhiḥ,",
    "GSP33ramgbhpu:2158": " tebhyas sarvebhyo 'dhikapuruṣārthasādhanatvād yogasya,",
    "GSP33ramgbhpu:2159": " tapasvibhyo jñānibhyaḥ karmibhyaś cādhiko yogī tasmād yogī bhavārjuna // BhGR_6.46 //",
    "GSP33ramgbhpu:2160": " tad evaṃ paravidyāṅgabhūtaṃ prajāpativākyoditaṃ pratyagātmadarśanam uktam;",
    "GSP33ramgbhpu:2161": " atha paravidyāṃ prastauti",
    "GSP33ramgbhpu:2162": " yoginām api sarveṣāṃ madgatenāntarātmanā /",
    "GSP33ramgbhpu:2163": " śraddhāvān bhajate yo māṃ sa me yuktatamo mataḥ // BhG_6.47 //",
    "GSP33ramgbhpu:2164": " yoginām iti pañcamyarthe ṣaṣṭhī /",
    "GSP33ramgbhpu:2165": " “sarvabhūtastham ātmānam” ityādinā caturvidhā yoginaḥ pratipāditāḥ /",
    "GSP33ramgbhpu:2166": " teṣv anantargatatvād vakṣyamāṇasya yoginaḥ na nirdhāraṇe ṣaṣṭhī saṃbhavati /",
    "GSP33ramgbhpu:2167": " api sarveṣām iti sarvaśabdanirdiṣṭās tapasviprabhṛtayaḥ /",
    "GSP33ramgbhpu:2168": " tatrāpy uktena nyāyena pañcamyartho grahītavyaḥ /",
    "GSP33ramgbhpu:2169": " yogibhyaḥ, api sarvebhyo vakṣyamāṇo yogī yuktatamaḥ /",
    "GSP33ramgbhpu:2170": " tadapekṣayā avaratve tapasviprabhṛtīnāṃ yogināṃ ca na kaścidviśeṣa ityarthaḥ;",
    "GSP33ramgbhpu:2171": " mervapekṣayā sarṣapāṇām iva /",
    "GSP33ramgbhpu:2172": " yady api sarṣapeṣu anyonyanyūnādhikabhāvo vidyate tathāpi mervapekṣayā avaratvanirdeśaḥ samānaḥ /",
    "GSP33ramgbhpu:2173": " matpriyatvātirekena ananyadhāraṇasvabhāvatayā madgatena antarātmanā manasā,",
    "GSP33ramgbhpu:2174": " śraddhāvān atyarthamatpriyatvena kṣaṇamātraviśleṣāsahatayā matprāptipravṛttau tvarāvān",
    "GSP33ramgbhpu:2175": " yo māṃ bhajate māṃ vicitrānantabhogyabhoktṛvargabhogopakaraṇabhogasthānaparipūrṇanikhilajagadudayavibhavalayalīlam,",
    "GSP33ramgbhpu:2176": " aspṛṣṭāśeṣadoṣānavadhikātiśayajñānabalāiśvaryavīryaśaktitejaḥprabhṛtyasaṅkhyeyakalyāṇaguṇagaṇanidhim,",
    "GSP33ramgbhpu:2177": " svābhimatānurūpaikarūpācintyadivyādbhutanityaniravadyaniratiśayāujjvalyasaundaryasaugandhyasaukumāryalāvaṇyayauvanādyanantaguṇanidhidivyarūpam,",
    "GSP33ramgbhpu:2178": " vāṅmanasāparicchedyasvarūpasvabhāvam,",
    "GSP33ramgbhpu:2179": " apārakāruṇyasauśīlyavātsalyodāryamahodadhim,",
    "GSP33ramgbhpu:2180": " anālocitaviśeṣāśeṣalokaśaraṇyam,",
    "GSP33ramgbhpu:2181": " praṇatārtiharam,",
    "GSP33ramgbhpu:2182": " āśritavātsalyaikajaladhim,",
    "GSP33ramgbhpu:2183": " akhilam anujanayanaviṣayatāṃ gatam,",
    "GSP33ramgbhpu:2184": " ajahatsvasvabhāvam,",
    "GSP33ramgbhpu:2185": " vasudevagṛhe 'vatīrṇam,",
    "GSP33ramgbhpu:2186": " anavadhikātiśayatejasā nikhilaṃ jagad bhāsayantam,",
    "GSP33ramgbhpu:2187": " ātmakāntyā viśvam āpyāyayantam,",
    "GSP33ramgbhpu:2188": " bhajate sevate,",
    "GSP33ramgbhpu:2189": " upāsta ityarthaḥ sa me yuktatamo mataḥ sa sarvebhyaś śreṣṭatamaḥ iti sarvaṃ sarvadā yathāvasthitaṃ svata eva sākṣātkurvan ahaṃ manye // BhGR_6.47",
    "GSP33ramgbhpu:2190": " ******************** ADHYAYA 7 ********************",
    "GSP33ramgbhpu:2191": " prathamenādhyāyaṣaṭkena paramaprāpyabhūtasya parasya brahmaṇo niravadhasya nikhilajagadekakāraṇasya",
    "GSP33ramgbhpu:2192": " sarvajñasya sarvabhūtasya satyasaṅkalpasya mahāvibhūteḥ śrīmato nārāyaṇasya prāptyupāyabhūtaṃ",
    "GSP33ramgbhpu:2193": " tadupāsanaṃ vaktuṃ tadaṅgabhūtam ātmajñānapūrvakakarmānuṣṭhānasādhyaṃ prāptuḥ pratyagātmano",
    "GSP33ramgbhpu:2194": " yāthātmyadārśanam uktam /",
    "GSP33ramgbhpu:2195": " idānīṃ madhyamena ṣaṭkena parabrahmabhūtaparamapuruṣasvarūpaṃ tadupāsanaṃ ca bhaktiśabdavācyam ucyate /",
    "GSP33ramgbhpu:2196": " tad etad uttaratra,",
    "GSP33ramgbhpu:2197": " “yataḥ pravṛttir bhūtānāṃ yena sarvam idaṃ tatam /",
    "GSP33ramgbhpu:2198": " svakarmaṇā tam abhyarcya siddhiṃ vindati mānavaḥ //",
    "GSP33ramgbhpu:2199": " BhGR_1.” ity ārabhya,",
    "GSP33ramgbhpu:2200": " “vimucya nirmamaś śānto brahmabhūyāya kalpate /",
    "GSP33ramgbhpu:2201": " brahmabhūtaḥ prasannātmā na śocati na kāṅkṣati /",
    "GSP33ramgbhpu:2202": " samas sarveṣu bhūteṣu madbhaktiṃ labhate parām //",
    "GSP33ramgbhpu:2203": " BhGR_1.” iti saṃkṣipya vakṣyate /",
    "GSP33ramgbhpu:2204": " upānasaṃ tu bhaktirūpāpannam eva paraprāptyupāyabhūtam iti vedāntavākyasiddham /",
    "GSP33ramgbhpu:2205": " “tam eva viditvātimṛtyum eti“,",
    "GSP33ramgbhpu:2206": " “tam evaṃ vidvān amṛta iha bhavati” ityādinā abhihitaṃ vedanam,",
    "GSP33ramgbhpu:2207": " “ātmā vā are draṣṭavyaḥ ..... nididhyāsitavyaḥ“,",
    "GSP33ramgbhpu:2208": " “ātmānam eva lokam upāsīta“,",
    "GSP33ramgbhpu:2209": " “sattvaśuddhau dhruvā smṛtiḥ;",
    "GSP33ramgbhpu:2210": " smṛtilambhe sarvagranthīnāṃ vipramokṣaḥ“,",
    "GSP33ramgbhpu:2211": " “bhidyate hṛdayagranthiś chidyante sarvasaṃśayāḥ /",
    "GSP33ramgbhpu:2212": " kṣīyante cāsya karmāṇi tasmin dṛṣṭe parāvare” ityādibhir aikārthyāt smṛtisantānarūpaṃ darśanasamānākāraṃ dhyānopāsanaśabdavācyam ity avagamyate",
    "GSP33ramgbhpu:2213": " punaś ca, “nāyam ātmā pravacanena labhyo na medhayā na bahunā śrutena /",
    "GSP33ramgbhpu:2214": " yam evaiṣa vṛṇute tena labhyas tasyaiṣa ātmā vivṛṇute tanūṃ svām” iti viśeṣaṇāt pareṇātmanā",
    "GSP33ramgbhpu:2215": " varaṇīyatāhetubhūtaṃ smaryamāṇātyarthapriyatvena svayam apy atyarthapriyarūpaṃ smṛtisantānam",
    "GSP33ramgbhpu:2216": " evopāsanaśabdavācyam iti hi niścīyate /",
    "GSP33ramgbhpu:2217": " tad eva hi bhaktir ity ucyate,",
    "GSP33ramgbhpu:2218": " “snehapūrvam anudhyānaṃ bhaktir ity abhidhīyate” ityādivacanāt /",
    "GSP33ramgbhpu:2219": " ataḥ “tam evaṃ vidvān amṛta iha bhavati,",
    "GSP33ramgbhpu:2220": " nānyaḥ panthā ayanāya vidyate“,",
    "GSP33ramgbhpu:2221": " “nāhaṃ vedair na tapasā na dānena na cejyayā /",
    "GSP33ramgbhpu:2222": " śakya evaṃvidho draṣṭuṃ dṛṣṭavān asi mām yathā //",
    "GSP33ramgbhpu:2223": " bhaktyā tv ananyayā śakya aham evaṃvidho 'rjuna /",
    "GSP33ramgbhpu:2224": " jñātuṃ draṣṭuṃ ca tattvena praveṣṭuṃ ca parantapa” ity anayor ekārthatvaṃ siddhaṃ bhavati /",
    "GSP33ramgbhpu:2225": " tatra saptame tāvad upāsyabhūtaparamapuruṣayāthātmyaṃ prakṛtyā tattirodhānaṃ tannivṛttaye bhagavatprapattiḥ,",
    "GSP33ramgbhpu:2226": " upāsakavidhābhedaḥ,",
    "GSP33ramgbhpu:2227": " jñāninaś śraiṣṭhyaṃ cocyate //",
    "GSP33ramgbhpu:2228": " śrībhagavān uvāca",
    "GSP33ramgbhpu:2229": " mayy āsaktamanāḥ pārtha yogaṃ yuñjan madāśrayaḥ /",
    "GSP33ramgbhpu:2230": " asaṃśayaṃ samagraṃ māṃ yathā jñāsyasi tac chṛṇu // BhG_7.1 //",
    "GSP33ramgbhpu:2231": " mayy ābhimukhyena asaktamanāḥ matpriyatvātirekeṇa matsvarūpeṇa guṇaiś ca ceṣṭitena",
    "GSP33ramgbhpu:2232": " madvibhūtyā viśleṣe sati tatkṣaṇād eva viśīryamāṇasvarūpatayā mayi sugāḍhaṃ baddhamanāḥ",
    "GSP33ramgbhpu:2233": " tathā madaśrayaḥ svayaṃ ca mayā vinā viśīryamāṇatayā madāśrayaḥ madekādhāraḥ,",
    "GSP33ramgbhpu:2234": " madyogaṃ yuñjan yoktuṃ pravṛttaḥ yogaviṣayabhūtaṃ mām asaṃśayaṃ nissaṃśayam,",
    "GSP33ramgbhpu:2235": " samagraṃ sakalaṃ yathā jñāsyasi yna jñānenoktena jñāsyasi,",
    "GSP33ramgbhpu:2236": " taj jñānam avahitamanāḥ tvaṃ śṛṇu // BhGR_7.1 //",
    "GSP33ramgbhpu:2237": " jñānaṃ te 'haṃ savijñānam idaṃ vakṣyāmy aśeṣataḥ /",
    "GSP33ramgbhpu:2238": " yaj jñātvā neha bhūyo 'nyaj jñātavyam avaśiṣyate // BhG_7.2 //",
    "GSP33ramgbhpu:2239": " ahaṃ te madviṣayam idaṃ jñānaṃ vijñānena sahāśeṣato vakṣayāmi /",
    "GSP33ramgbhpu:2240": " vijñānan viviktākāraviṣayaṃ jñānam /",
    "GSP33ramgbhpu:2241": " yathāhaṃ madvyatiriktāt samastacidacidvastujātān nikhilaheyapratyanīkatayā nānāvidhānavadhikātiśayāsaṃkhyeyakalyāṇaguṇagaṇānantamahāvibhūtitayā ca viviktaḥ,",
    "GSP33ramgbhpu:2242": " tena viviktaviṣayajñānena saha matsvarūpaviṣayajñānaṃ vakṣyāmi /",
    "GSP33ramgbhpu:2243": " kiṃ bahunā; yad jñānaṃ jñātvā",
    "GSP33ramgbhpu:2244": " mayi punar anyaj jñātavyaṃ nāvaśiṣyate // BhGR_7.2 //",
    "GSP33ramgbhpu:2245": " vakṣyamāṇasya jñānasya duṣprāpatām āha",
    "GSP33ramgbhpu:2246": " manuṣyāṇāṃ sahasreṣu kaścid yatati siddhaye /",
    "GSP33ramgbhpu:2247": " yatatām api siddhānāṃ kaścin māṃ vetti tattvataḥ // BhG_7.3 //",
    "GSP33ramgbhpu:2248": " manuṣyāḥ śāstrādhikārayogyāḥ /",
    "GSP33ramgbhpu:2249": " teṣāṃ sahasreṣu kaścid eva siddhiparyantaṃ yatate /",
    "GSP33ramgbhpu:2250": " siddhiparyantaṃ yatamānānāṃ sahasreṣu kaścid eva māṃ viditvā mattas siddhaye yatate /",
    "GSP33ramgbhpu:2251": " madvidāṃ sahasreṣu kaścid eva tattvataḥ yathāvasthitaṃ māṃ vetti /",
    "GSP33ramgbhpu:2252": " na kaścid ityabhiprāyaḥ;",
    "GSP33ramgbhpu:2253": " “sa mahātmā sudurlabhaḥ“,",
    "GSP33ramgbhpu:2254": " “māṃ tu veda na kaścana” iti hi vakṣyate // BhGR_7.3 //",
    "GSP33ramgbhpu:2255": " bhūmir āpo 'nalo vāyuḥ khaṃ mano buddhir eva ca /",
    "GSP33ramgbhpu:2256": " ahaṅkāra itīyaṃ me bhinnā prakṛtir aṣṭadhā // BhG_7.4 //",
    "GSP33ramgbhpu:2257": " asya vicitrānantabhogyabhogopakaraṇabhogasthānarūpeṇāvasthitasya jagataḥ prakṛtir",
    "GSP33ramgbhpu:2258": " iyaṃ gandhādiguṇakapṛthivyaptejovāyvākāśādirūpeṇa manaḥprabhṛtīndriyarūpeṇa mahadahaṃkārarūpeṇa",
    "GSP33ramgbhpu:2259": " cāṣṭadhā bhinnā madīyeti viddhi // BhGR_7.4 //",
    "GSP33ramgbhpu:2260": " apareyam itas tv anyāṃ prakṛtiṃ viddhi me parām /",
    "GSP33ramgbhpu:2261": " jīvabhūtāṃ mahābāho yayedaṃ dhāryate jagat // BhG_7.5 //",
    "GSP33ramgbhpu:2262": " iyaṃ mamāparā prakṛtiḥ;",
    "GSP33ramgbhpu:2263": " itas tv anyām ito 'cetanāyāś cetanabhogyabhūtāyāḥ prakṛter visajātīyākārāṃ jīvabhūtāṃ parāṃ tasyāḥ bhoktṛtvena pradhānabhūtāṃ cetanarūpāṃ madīyāṃ prakṛtiṃ viddhi;",
    "GSP33ramgbhpu:2264": " yayedam acetanaṃ kṛtsnaṃ jagad dhāryate // BhGR_7.5 //",
    "GSP33ramgbhpu:2265": " etadyonīni bhūtāni sarvāṇīty upadhāraya /",
    "GSP33ramgbhpu:2266": " ahaṃ kṛtsnasya jagataḥ prabhavaḥ pralayas tathā // BhG_7.6 //",
    "GSP33ramgbhpu:2267": " etadcetanācetanasamaṣṭirūpamadīyaprakṛtidvayayonīni brahmādistambaparyantāni uccāvacabhāvenāvasthitāni cidacinmiśrāṇi madīyāni sarvāṇi bhūtānīty upadhāraya /",
    "GSP33ramgbhpu:2268": " madīyaprakṛtidvayayonīni hi tāni madīyāny eva /",
    "GSP33ramgbhpu:2269": " tathā prakṛtidvayayonitvena kṛtsnasya jagataḥ,",
    "GSP33ramgbhpu:2270": " tayor dvayor api madyonitvena madīyatvena ca,",
    "GSP33ramgbhpu:2271": " kṛtsnasya jagataḥ aham eva prabhavo 'ham eva ca pralayo 'ham eva ca śeṣīty upadhāraya /",
    "GSP33ramgbhpu:2272": " tayoḥ cidacitsamaṣṭibhūtayoḥ prakṛtipuruṣayor api paramapuruṣayonitvaṃ śrutismṛtisiddham /",
    "GSP33ramgbhpu:2273": " “mahān avyakte līyate /",
    "GSP33ramgbhpu:2274": " avyaktam akṣare līyate /",
    "GSP33ramgbhpu:2275": " akṣaraṃ tamasi līyate /",
    "GSP33ramgbhpu:2276": " tamaḥ pare deva ekībhavati“,",
    "GSP33ramgbhpu:2277": " “viṣṇos svarūpāt paratodite dve rūpe prdhānaṃ puruṣaś ca vipra“,",
    "GSP33ramgbhpu:2278": " “prakṛtir yā mayākhyātā vyaktāvyaktasvarūpiṇī /",
    "GSP33ramgbhpu:2279": " puruṣaś cāpy ubhāv etau līyate paramātmani /",
    "GSP33ramgbhpu:2280": " paramātmā ca sarveṣām ādhāraḥ parameśvaraḥ /",
    "GSP33ramgbhpu:2281": " viṣṇunāmā sa vedeṣu vedānteṣu ca gīyate //",
    "GSP33ramgbhpu:2282": " BhGR_1.” ityādikā hi śrutismṛtayaḥ //76//",
    "GSP33ramgbhpu:2283": " mattaḥ parataraṃ nānyat kiñcid asti dhanañjaya /",
    "GSP33ramgbhpu:2284": " yathā sarvakāraṇasyāpi prakṛtidvayasya kāraṇatvena,",
    "GSP33ramgbhpu:2285": " sarvācetanavastuśeṣiṇaś cetanasyāpi śeṣitvena kāraṇatayā śeṣitayā cāhaṃ parataraḥ tathā jñānaśaktibalādiguṇayogena cāham eva parataraḥ /",
    "GSP33ramgbhpu:2286": " matto 'nyan madvyatiriktaṃ jñānabalādiguṇāntarayogi kiṃcid api parataraṃ nāsti //",
    "GSP33ramgbhpu:2287": " mayi sarvam idaṃ protaṃ sūtre maṇigaṇā iva // BhG_7.7 //",
    "GSP33ramgbhpu:2288": " sarvam idaṃ cidacidvastujātaṃ kāryāvasthaṃ kāraṇāvasthaṃ ca maccharīrabhūtaṃ sūtre maṇigaṇavad atmatayāvasthite mayi protam āśritam /",
    "GSP33ramgbhpu:2289": " “yasya pṛthivī śarīram“,",
    "GSP33ramgbhpu:2290": " “yasyātmā śarīram“,",
    "GSP33ramgbhpu:2291": " “eṣa sarvabhūtāntarātmāpahatapāpmā divyo deva eko nārāyaṇaḥ” iti,",
    "GSP33ramgbhpu:2292": " ātmaśarīrabhāvenāvasthānaṃ ca jagadbrahmaṇor antaryāmibrāhmaṇādiṣu siddham // BhGR_7.7 //",
    "GSP33ramgbhpu:2293": " ataḥ sarvasya paramapuruṣaśarīratvenātmabhūtaparamapuruṣaprakārarvāt sarvaprakāraḥ paramapuruṣa evāvasthita iti sarvaiś śabdais tasyaivābhidhānam iti tat tat sāmānādhikaraṇyena āha",
    "GSP33ramgbhpu:2294": " raso 'ham apsu kaunteya prabhāsmi śaśisūryayoḥ /",
    "GSP33ramgbhpu:2295": " praṇavas sarvavedeṣu śabdaḥ khe pauruṣaṃ nṛṣu // BhG_7.8 //",
    "GSP33ramgbhpu:2296": " puṇyo gandhaḥ pṛthivyāṃ ca tejaś cāsmi vibhāvasau /",
    "GSP33ramgbhpu:2297": " jīvanaṃ sarvabhūteṣu tapaś cāsmi tapasviṣu // BhG_7.9 //",
    "GSP33ramgbhpu:2298": " bījaṃ māṃ sarvabhūtānāṃ viddhi pārtha sanātanam /",
    "GSP33ramgbhpu:2299": " buddhir buddhimatām asmi tejas tejasvinām aham // BhG_7.10 //",
    "GSP33ramgbhpu:2300": " balaṃ balavantāñ cāhaṃ kāmarāgavivarjitam /",
    "GSP33ramgbhpu:2301": " dharmāviruddho bhūteṣu kāmo 'smi bharatarṣabha // BhG_7.11 //",
    "GSP33ramgbhpu:2302": " ete sarve vilakṣaṇā bhāvā matta evotpannāḥ,",
    "GSP33ramgbhpu:2303": " maccheṣabhūtāḥ maccharīratayā mayy evāvasthitāḥ;",
    "GSP33ramgbhpu:2304": " atas tattatprakāro 'ham evāvathitaḥ // BhGR_7.8, 9,10,11 //",
    "GSP33ramgbhpu:2305": " ye caiva sāttvikā bhāvā rājasās tāmasāś ca ye /",
    "GSP33ramgbhpu:2306": " matta eveti tān viddhi na tv ahaṃ teṣu te mayi // BhG_7.12 //",
    "GSP33ramgbhpu:2307": " kiṃ viśiṣya abhidhīyate?",
    "GSP33ramgbhpu:2308": " sāttvikā rājasās tāmasāś ca jagati dehatvenendriyatvena bhogyatvena tattaddhtetutvena cāvasthitā ye bhavāḥ,",
    "GSP33ramgbhpu:2309": " tān sarvān matta evotpannān viddhi;",
    "GSP33ramgbhpu:2310": " te maccharīratayā mayy evāvasthitā iti ca /",
    "GSP33ramgbhpu:2311": " na tv ahaṃ teṣu nāhaṃ kadācid api tadāyattasthitiḥ;",
    "GSP33ramgbhpu:2312": " anyatrātmāyattasthititve 'pi śarīrasya,",
    "GSP33ramgbhpu:2313": " śarīreṇātmanaḥ sthitāv apy upakāro vidyate;",
    "GSP33ramgbhpu:2314": " mama tu tair na kaścit tathāvidha upakāraḥ,",
    "GSP33ramgbhpu:2315": " kevalalīlaiva prayojanam ityarthaḥ // BhGR_7.12 //",
    "GSP33ramgbhpu:2316": " tribhir guṇamayair bhāvair ebhiḥ sarvam idaṃ jagat /",
    "GSP33ramgbhpu:2317": " mohitaṃ nābhijānāti mām ebhyaḥ param avyayam // BhG_7.13 //",
    "GSP33ramgbhpu:2318": " tad evaṃ cetanācetanātmakaṃ kṛtsnaṃ jagan madīyaṃ kāle kāle matta evotpadyate,",
    "GSP33ramgbhpu:2319": " mayi ca pralīyate,",
    "GSP33ramgbhpu:2320": " mayy evāvasthitam,",
    "GSP33ramgbhpu:2321": " maccharīrabhūtam,",
    "GSP33ramgbhpu:2322": " madātmakaṃ cety aham eva kāraṇāvasthāyāṃ kāryāvathāyāṃ ca sarvaśarīratayā sarvaprakāro 'vasthitaḥ /",
    "GSP33ramgbhpu:2323": " ataḥ kāraṇatvena śeṣitvena ca jñānādyasaṅkhyeyakalyāṇaguṇagaṇaiś cāham eva sarvaiḥ prakāraiḥ parataraḥ,",
    "GSP33ramgbhpu:2324": " matto 'nyat kenāpi kalyāṇaguṇagaṇena parataraṃ na vidyate /",
    "GSP33ramgbhpu:2325": " evaṃbhūtaṃ māṃ tribhyaḥ sāttvikarājasatāmasaguṇamayebhyo bhāvebhyaḥ paraṃ madasādhāraṇaiḥ kalyāṇaguṇagaṇais tattadbhogyatāprakāraiś ca param",
    "GSP33ramgbhpu:2326": " avyayaṃ sadaikarūpam api tair eva tribhir guṇamayair nihīnataraiḥ kṣaṇadhvaṃsibhiḥ",
    "GSP33ramgbhpu:2327": " pūrvakarmānuguṇadehendriyabhogyatvenāvasthitaiḥ padārthair mohitaṃ devatiryaṅmanuṣyasthāvarātmanāvasthitaṃ",
    "GSP33ramgbhpu:2328": " sarvam idaṃ jagan nābhijānāti // BhGR_7.13 //",
    "GSP33ramgbhpu:2329": " kathaṃ svata evānavadhikātiśayānande nitye sadaikarūpe laukikavastubhogyatatprakāraiś",
    "GSP33ramgbhpu:2330": " cotkṛṣṭatame tvayi sthite 'py atyantanihīneṣu guṇamayeṣv asthireṣu bhāveṣu sarvasya",
    "GSP33ramgbhpu:2331": " bhoktṛvargasya bhogyatvabuddhir upajāyata ity atrāha",
    "GSP33ramgbhpu:2332": " daivī hy eṣā guṇamayī mama māyā duratyayā /",
    "GSP33ramgbhpu:2333": " mamaiṣā guṇamayī sattvarajastamomayī māyā yasmād daivī devena krīḍhāpravṛttena mayaiva nirmitā,",
    "GSP33ramgbhpu:2334": " tasmāt sarvair duratyayā duratikramā /",
    "GSP33ramgbhpu:2335": " asyāḥ māyāśabdavācyatvam āsurarākṣasāstrādīnām iva vicitrakāryakaratvena,",
    "GSP33ramgbhpu:2336": " yathā ca “tato bhagavatā tasya rakṣārthaṃ cakram uttamam /",
    "GSP33ramgbhpu:2337": " ājagāma samājñaptaṃ jvālāmāli sudarśanam /",
    "GSP33ramgbhpu:2338": " tena māyāsahasraṃ tacchambarasyāśugāminā /",
    "GSP33ramgbhpu:2339": " bālasya rakṣatā deham aikāikaśyena sūditam” ity ādau /",
    "GSP33ramgbhpu:2340": " ato māyāśabdo na mithyārthavācī /",
    "GSP33ramgbhpu:2341": " aindrajālikādiṣv api kenacin mantrāuṣadhādinā mithyārthaviṣayāyāḥ pāramārthikyā eva buddher utpādakatvena māyāvīti prayogaḥ /",
    "GSP33ramgbhpu:2342": " tathā mantrāuṣadhādir eva tatra māyā;",
    "GSP33ramgbhpu:2343": " sarvaprayogeṣv anugatasyaikasyaiva śabdārthatvāt /",
    "GSP33ramgbhpu:2344": " tatra mithyārtheṣu māyāśabdaprayogo māyākāryabuddhiviṣayatvenāupacārikaḥ,",
    "GSP33ramgbhpu:2345": " mañcāḥ krośantītivat /",
    "GSP33ramgbhpu:2346": " eṣā guṇamayī pāramārthikī bhagavanmāyaiva,",
    "GSP33ramgbhpu:2347": " “māyām tu prakṛtiṃ vidyān māyinaṃ tu maheśvaram” ityādiṣv abhidhīyate /",
    "GSP33ramgbhpu:2348": " asyāḥ kāryaṃ bhagavatsvarūpatirodhānam,",
    "GSP33ramgbhpu:2349": " svasvarūpabhogyatvabuddhiś ca /",
    "GSP33ramgbhpu:2350": " ato bhagavanmāyayā mohitaṃ sarvaṃ jagad bhagavantam anavadhikātiśayānandasvarūpaṃ nābhijānāti //",
    "GSP33ramgbhpu:2351": " māyāvimocanopāyam āha",
    "GSP33ramgbhpu:2352": " mām eva ye prapadyante māyām etāṃ taranti te // BhG_7.14cd //",
    "GSP33ramgbhpu:2353": " mām eva satyasaṅkalpaṃ paramakāruṇikam anālocitaviśeṣāśeṣalokaśaraṇyam ye śaraṇaṃ prapadyante,",
    "GSP33ramgbhpu:2354": " te etāṃ madīyāṃ guṇamayīṃ māyāṃ taranti māyām utsṛjya mām evopāsata ityarthaḥ // BhGR_7.14 //",
    "GSP33ramgbhpu:2355": " kim iti bhagavadupāsanāpādinīṃ bhagavatprapattiṃ sarve na kurvata ity atrāha",
    "GSP33ramgbhpu:2356": " na māṃ duṣkṛtino mūḍhāḥ prapadyante narādhamāḥ /",
    "GSP33ramgbhpu:2357": " māyayāpahṛtajñānā āsuraṃ bhāvam āśritāḥ // BhG_7.15 //",
    "GSP33ramgbhpu:2358": " duṣkṛtinaḥ pāpakarmāṇaḥ māṃ na prapadyate /",
    "GSP33ramgbhpu:2359": " duṣkṛtatāratamyena te caturvidhā bhavanti mūḍhāḥ,",
    "GSP33ramgbhpu:2360": " narādhamāḥ,",
    "GSP33ramgbhpu:2361": " māyayāpahṛtajñānāḥ,",
    "GSP33ramgbhpu:2362": " āsuraṃ bhāvam āśritāḥ iti /",
    "GSP33ramgbhpu:2363": " mūḍhāḥ viparītajñānāḥ;",
    "GSP33ramgbhpu:2364": " pūrvoktaprakāreṇa bhagavaccheṣataikarasam ātmānaṃ bhogyajātaṃ ca svaśeṣatayā manyamānāḥ /",
    "GSP33ramgbhpu:2365": " narādhamāḥ sāmānyena jñāte 'pi matsvarūpe madaunmukhyānarhāḥ /",
    "GSP33ramgbhpu:2366": " māyayāpahṛtajñānāḥ madviṣayaṃ madaiśvaryaviṣayaṃ ca jñānaṃ yeṣāṃ tadasaṃbhāvanāpādinībhiḥ kūṭayuktibhir apahṛtam,",
    "GSP33ramgbhpu:2367": " te tathā uktāḥ /",
    "GSP33ramgbhpu:2368": " āsuraṃ bhāvam āśritāḥ madviṣayaṃ madaiśvaryaviṣayaṃ ca jñānaṃ sudṛḍham upapannaṃ yeṣāṃ dvaiṣāyaiva bhavati;",
    "GSP33ramgbhpu:2369": " te āsuraṃ bhāvam āśritāḥ /",
    "GSP33ramgbhpu:2370": " uttarottarāḥ pāpiṣṭhatamāḥ // BhGR_7.15 //",
    "GSP33ramgbhpu:2371": " caturvidhā bhajante mām janāḥ sukṛtino 'rjuna /",
    "GSP33ramgbhpu:2372": " ārto jijñāsur arthārthī jñānī ca bharatarṣabha // BhG_7.16 //",
    "GSP33ramgbhpu:2373": " sukṛtinaḥ puṇyakarmāṇo māṃ śaraṇam upagamya mām eva bhajante /",
    "GSP33ramgbhpu:2374": " te ca sukṛtatāratamyena caturvidhāḥ,",
    "GSP33ramgbhpu:2375": " sukṛtagarīyastvena pratipattivaiśeṣyād uttarottarā adhikatamā bhavanti /",
    "GSP33ramgbhpu:2376": " ārtaḥ pratiṣṭhāhīnaḥ bhraṣṭāiśvaryaḥ punar tatprāptikāmaḥ /",
    "GSP33ramgbhpu:2377": " arthārthī aprāptāiśvaryatayā aiśvaryakāmaḥ /",
    "GSP33ramgbhpu:2378": " tayor mukhabhedamātram /",
    "GSP33ramgbhpu:2379": " aiśvaryaviṣayatayāikyād eka evādhikāraḥ /",
    "GSP33ramgbhpu:2380": " jijñāsuḥ prakṛtiviyuktātmasvarūpāvāptīcchuḥ /",
    "GSP33ramgbhpu:2381": " jñānam evāsya svarūpam iti jijñāsur ity uktam /",
    "GSP33ramgbhpu:2382": " jñānī ca, “itas tv anyāṃ prakṛtiṃ viddhi me parām” ityādinābhihitabhagavaccheṣataikarasātmasvarūpavit;",
    "GSP33ramgbhpu:2383": " prakṛtiviyuktakevalātmani aparyavasyan bhagavantaṃ prepsuḥ bhagavantam eva paramaprāpyaṃ manvānaḥ // BhGR_7.16 //",
    "GSP33ramgbhpu:2384": " teṣāṃ jñānī nityayuktaḥ ekabhaktir viśiṣyate /",
    "GSP33ramgbhpu:2385": " priyo hi jñānino 'tyartham ahaṃ sa ca mama priyaḥ // BhG_7.17 //",
    "GSP33ramgbhpu:2386": " teṣāṃ jñānī viśiṣyate /",
    "GSP33ramgbhpu:2387": " kutaḥ? nityayukta ekabhaktir iti ca / jñānino hi",
    "GSP33ramgbhpu:2388": " madekaprāpyasya mayā yogo nityaḥ;",
    "GSP33ramgbhpu:2389": " itarayos tu yāvatsvābhilaṣitaprāpti mayā yogaḥ /",
    "GSP33ramgbhpu:2390": " tathā jñānino mayy ekasminn eva bhaktiḥ;",
    "GSP33ramgbhpu:2391": " itarayos tu svābhilaṣite tatsādhanatvena mayi ca /",
    "GSP33ramgbhpu:2392": " ataḥ sa eva viśiṣyate /",
    "GSP33ramgbhpu:2393": " kiñ ca, priyo hi jñānino 'tyartham aham /",
    "GSP33ramgbhpu:2394": " arthaśabdo 'bhidheyavacanaḥ;",
    "GSP33ramgbhpu:2395": " jñānino 'haṃ yathā priyaḥ,",
    "GSP33ramgbhpu:2396": " tathā mayā sarvajñena sarvaśaktināpy abhidhātuṃ na śakyata ityarthaḥ;",
    "GSP33ramgbhpu:2397": " priyatvasyeyattārahitatvāt /",
    "GSP33ramgbhpu:2398": " yathā jñāninām agresarasya prahlādasya,",
    "GSP33ramgbhpu:2399": " “sa tv āsaktamatiḥ kṛṣṇe daśyamāno mahoragaiḥ /",
    "GSP33ramgbhpu:2400": " na vivedātmano gātraṃ tatsmṛtyāhlādasaṃsthitaḥ” iti /",
    "GSP33ramgbhpu:2401": " tathaiva so 'pi mama priyaḥ // BhGR_7.17 //",
    "GSP33ramgbhpu:2402": " udārāḥ sarva evaite jñānī tv ātmaiva me matam /",
    "GSP33ramgbhpu:2403": " āsthitas sa hi yuktātmā mām evānuttamāṃ gatim // BhG_7.18 //",
    "GSP33ramgbhpu:2404": " sarva evaite mām evopāsata iti udārāḥ vadānyāḥ /",
    "GSP33ramgbhpu:2405": " ye matto yat kiṃcid api gṛhṇanti,",
    "GSP33ramgbhpu:2406": " te hi mama sarvasvadāyinaḥ /",
    "GSP33ramgbhpu:2407": " jñānī tv ātmaiva me matam tadāyattadhāraṇo 'ham iti manye /",
    "GSP33ramgbhpu:2408": " kasmād evam?",
    "GSP33ramgbhpu:2409": " yasmād ayaṃ mayā vinātmadhāraṇāsaṃbhāvanayā mām evānuttamaṃ prāpyam āsthitaḥ,",
    "GSP33ramgbhpu:2410": " atas tena vinā mamāpy ātmadhāraṇaṃ na saṃbhavati /",
    "GSP33ramgbhpu:2411": " tato mamātmā hi saḥ // BhGR_7.18 //",
    "GSP33ramgbhpu:2412": " bahūnāṃ janmanām ante jñānavān māṃ prapadyate /",
    "GSP33ramgbhpu:2413": " vāsudevas sarvam iti sa mahātmā sudurlabhaḥ // BhG_7.19 //",
    "GSP33ramgbhpu:2414": " nālpasaṃkhyāsaṅkhyātānāṃ puṇyajanmanāṃ phalam idam,",
    "GSP33ramgbhpu:2415": " yan maccheṣataikarasātmayāthātmyajñānapūrvakaṃ matprapadanam;",
    "GSP33ramgbhpu:2416": " api tu bahūnāṃ janmanāṃ puṇyajanmanām ante avasāne,",
    "GSP33ramgbhpu:2417": " vāsudevaśeṣataikaraso 'haṃ tadāyattasvarūpasthitipravṛttiś ca;",
    "GSP33ramgbhpu:2418": " sa cāsaṅkhyeyaiḥ kalyāṇaguṇagaṇaiḥ parataraḥ iti jñānavān bhūtvā,",
    "GSP33ramgbhpu:2419": " vāsudeva eva mama paramaprāpyaṃ prāpakaṃ ca,",
    "GSP33ramgbhpu:2420": " anyad api yan manorathavartiṃ sa eva mama tat sarvam iti māṃ prapadyate mām upāste;",
    "GSP33ramgbhpu:2421": " sa mahātmā mahāmanāḥ sudurlabhaḥ durlabhataro loke /",
    "GSP33ramgbhpu:2422": " vāsudevas sarvam ity asyāyam evārthaḥ,",
    "GSP33ramgbhpu:2423": " “priyo hi jñānino 'tyartham aham“,",
    "GSP33ramgbhpu:2424": " “āsthitas sa hi yuktātmā mām evānuttamāṃ gatim” iti prakramāt /",
    "GSP33ramgbhpu:2425": " jñānavāṃś cāyam uktalakṣaṇa eva,",
    "GSP33ramgbhpu:2426": " asyaiva pūrvoktajñānitvāt,",
    "GSP33ramgbhpu:2427": " bhūmir āpaḥ” ity ārabhya,",
    "GSP33ramgbhpu:2428": " “ahaṅkāra itīyaṃ me bhinnā prakṛtir aṣṭadhā /",
    "GSP33ramgbhpu:2429": " apareyam itas tv anyāṃ prakṛtiṃ viddhi me parām /",
    "GSP33ramgbhpu:2430": " jīvabhūtām” iti hi cetanācetanaprakṛtidvayasya paramapuruṣaśeṣataikarasatoktā;",
    "GSP33ramgbhpu:2431": " “ahaṃ kṛtsnasya jagataḥ prabhavaḥ pralayas tathā /",
    "GSP33ramgbhpu:2432": " mattaḥ parataraṃ nānyat kiñcid asti dhanañjaya” ity ārabhya,",
    "GSP33ramgbhpu:2433": " “ye caiva sāttvikā bhāvā rājasās tāmasāś ca ye /",
    "GSP33ramgbhpu:2434": " matta eveti tān viddhi na tv ahaṃ teṣu te mayi //",
    "GSP33ramgbhpu:2435": " BhGR_1.” iti prakṛtidvayasya kāryakāraṇobhayāvasthasya paramapuruṣāyattasvarūpasthitipravṛttitvaṃ paramapuruṣasya ca sarvaiḥ prakāraiḥ sarvasmāt parataratvam uktam;",
    "GSP33ramgbhpu:2436": " ataḥ sa evātra jñānīty ucyate //719//",
    "GSP33ramgbhpu:2437": " tasya jñānino durlabhatvam evopapādayati",
    "GSP33ramgbhpu:2438": " kāmais tais tair hṛtajñānāḥ prapadyante 'nyadevatāḥ /",
    "GSP33ramgbhpu:2439": " taṃ taṃ niyamam āsthāya prakṛtyā niyatāḥ svayā // BhG_7.20 //",
    "GSP33ramgbhpu:2440": " sarva eva hi laukikāḥ puruṣāḥ svayā prakṛtyā pāpavāsanayā guṇamayabhāvaviṣayayā niyatāḥ",
    "GSP33ramgbhpu:2441": " nityānvitāḥ tais taiḥ svavāsanānurūpair guṇamayair eva kāmaiḥ icchāviṣayabhūtaiḥ",
    "GSP33ramgbhpu:2442": " hṛtamatsvarūpaviṣayajñānāḥ tattatkāmasiddhyartham anyadevatāḥ madvyatiriktāḥ kevalendrādidevatāḥ",
    "GSP33ramgbhpu:2443": " taṃ taṃ niyamaṃ āsthāya tattaddevatāviśeṣamātraprīṇanāsādhāraṇaṃ niyamam āsthyāya",
    "GSP33ramgbhpu:2444": " prapadyante tā evāśrityārcayante // BhGR_7.20 //",
    "GSP33ramgbhpu:2445": " yo yo yāṃ yāṃ tanuṃ bhaktaḥ śraddhayārcitum icchati /",
    "GSP33ramgbhpu:2446": " tasya tasyācalāṃ śraddhāṃ tām eva vidadhāmy aham // BhG_7.21 //",
    "GSP33ramgbhpu:2447": " tā api devatā madīyās tanavaḥ,",
    "GSP33ramgbhpu:2448": " “ya āditye tiṣṭhan ... yam ādityo na veda yasyādityaś śarīram” ityādiśrutibhiḥ pratipāditāḥ /",
    "GSP33ramgbhpu:2449": " madīyās tanava ity ajānann api yo yo yāṃ yāṃ madīyām ādityādikāṃ tanuṃ bhaktaḥ śraddhayārcitum icchati;",
    "GSP33ramgbhpu:2450": " tasya tasyājānato 'pi mattanuviṣayaiṣā śraddhety anusandhāya tām evācalāṃ nirvighnāṃ vidadhāmy aham // BhGR_7.21 //",
    "GSP33ramgbhpu:2451": " sa tayā śraddhayā yuktas tasyārādhanam īhate /",
    "GSP33ramgbhpu:2452": " labhate ca tataḥ kāmān mayaiva vihitān hi tān // BhG_7.22 //",
    "GSP33ramgbhpu:2453": " sa tayā nirvighnayā śraddhayā yuktas tasya indrāder ārādhanaṃ pratīhate /",
    "GSP33ramgbhpu:2454": " tataḥ mattanubhūtendrādidevatārādhanāt tān eva hi svābhilaṣitān kāmān mayaiva vihitān labhate /",
    "GSP33ramgbhpu:2455": " yady apy ārādhanakāle,",
    "GSP33ramgbhpu:2456": " “ārādhyendrādayo madīyās tanavaḥ,",
    "GSP33ramgbhpu:2457": " tata eva tadarcanaṃ ca madārādhanam” iti na jānāti tathāpi tasya vastuno madārādhanatvād ārādhakābhilaṣitam aham eva vidadhāmi // BhGR_7.22",
    "GSP33ramgbhpu:2458": " antavat tu phalaṃ teṣāṃ tad bhavaty alpamedhasām /",
    "GSP33ramgbhpu:2459": " devān devayajño yānti madbhaktā yānti mām api // BhG_7.23 //",
    "GSP33ramgbhpu:2460": " teṣām alpamedhasām alpabuddhīnām indrādimātrayājināṃ tadārādhanaphalam alpam,",
    "GSP33ramgbhpu:2461": " antavac ca bhavati /",
    "GSP33ramgbhpu:2462": " kutaḥ? devān devayajo yānti yata indrādīn devān tadyājino yānti /",
    "GSP33ramgbhpu:2463": " indrādayo 'pi hi paricchinnabhogāḥ parimitakālavartinaś ca /",
    "GSP33ramgbhpu:2464": " tatas tatsāyujyaṃ prāptāḥ tais saha pracyavante /",
    "GSP33ramgbhpu:2465": " madbhaktā api teṣām eva karmaṇāṃ madārādhanarūpatāṃ jñātvā paricchinnaphalasaṅgaṃ tyaktvā matprīṇanaikaprayojanāḥ māṃ prāpnuvanti;",
    "GSP33ramgbhpu:2466": " na ca punar nivartante /",
    "GSP33ramgbhpu:2467": " “mām upetya tu kaunteya punar janma na vidyate” iti hi vakṣyate // BhGR_7.23 //",
    "GSP33ramgbhpu:2468": " itare tu sarvasamāśrayaṇīyatvāya mama manuṣyādiṣv avatāram apy akiñcitkaraṃ kurvantīty āha",
    "GSP33ramgbhpu:2469": " avyaktaṃ vyaktim āpannaṃ manyante mām abuddhayaḥ /",
    "GSP33ramgbhpu:2470": " paraṃ bhāvam ajānanto mama avyayam anuttamam // BhG_7.24 //",
    "GSP33ramgbhpu:2471": " sarvaiḥ karmabhir ārādhyo 'haṃ sarveśvaro vāṅmanasāparicchedyasvarūpasvabhāvaḥ paramakāruṇyād",
    "GSP33ramgbhpu:2472": " aśrityavātsalyāc ca sarvasamāśrayaṇīyatvāyājahatsvabhāva eva vasudevasūnur avarīrṇa",
    "GSP33ramgbhpu:2473": " iti mamaivaṃ paraṃ bhāvam avyayam anuttamam ajānantaḥ prākṛtarājasūnusamānam itaḥ",
    "GSP33ramgbhpu:2474": " pūrvam anabhivyaktam idānīṃ karmavaśāj janmaviśeṣaṃ prāpya vyaktim āpannam prāptaṃ",
    "GSP33ramgbhpu:2475": " mām buddhayo manyante /",
    "GSP33ramgbhpu:2476": " ato māṃ nāśrayante;",
    "GSP33ramgbhpu:2477": " na karmabhir ārādhayanti ca // BhGR_7.24 //",
    "GSP33ramgbhpu:2478": " kuta evaṃ na prakāśyata ity atrāha",
    "GSP33ramgbhpu:2479": " nāhaṃ prakāśaḥ sarvasya yogamāyāsamāvṛtaḥ /",
    "GSP33ramgbhpu:2480": " mūḍho 'yaṃ nābhijānāti loko mām ajam avyayam // BhG_7.25 //",
    "GSP33ramgbhpu:2481": " kṣetrajñāsādhāraṇamanuṣyatvādisaṃsthānayogākhyamāyayā samāvṛto 'haṃ na sarvasya prakāśaḥ /",
    "GSP33ramgbhpu:2482": " mayi manuṣyatvādisaṃsthānadarśanamātreṇa mūḍho 'yaṃ loko mām ativāyvindrakarmāṇam",
    "GSP33ramgbhpu:2483": " atisūryāgnitejasam upalabhyamānam api ajam avyayaṃ nikhilajagadekakāraṇaṃ sarveśvaraṃ",
    "GSP33ramgbhpu:2484": " māṃ sarvasamāśrayaṇīyatvāya manuṣyatvasaṃsthānam āsthitaṃ nābhijānāti // BhGR_7.25 //",
    "GSP33ramgbhpu:2485": " vedāhaṃ samatītāni vartamānāni cārjuna /",
    "GSP33ramgbhpu:2486": " bhaviṣyāṇi ca bhūtāni māṃ tu veda na kaścana // BhG_7.26 //",
    "GSP33ramgbhpu:2487": " atītāni vartamānāni anāgatāni ca sarvāṇi bhūtāny ahaṃ veda jānāmi /",
    "GSP33ramgbhpu:2488": " māṃ tu veda na kaścana mayānusaṃdhīyamāneṣu kālatrayavartiṣu bhūteṣu mām evaṃvidhaṃ",
    "GSP33ramgbhpu:2489": " vāsudevaṃ sarvasamāśrayṇīyatvāyāvatīrṇaṃ viditvā mām eva samāśrayan na kaścid upalabhyata ityarthaḥ /",
    "GSP33ramgbhpu:2490": " ato jñānī sudurlabha eva // BhGR_7.26 //",
    "GSP33ramgbhpu:2491": " tathā hi",
    "GSP33ramgbhpu:2492": " icchādveṣasamutthena dvandvamohena bhārata /",
    "GSP33ramgbhpu:2493": " sarvabhūtāni saṃmohaṃ sarge yānti parantapa // BhG_7.27 //",
    "GSP33ramgbhpu:2494": " icchādveṣābhyāṃ samutthitena śītoṣṇādidvandvākhyena mohena sarvabhūtāni sarge janmakāla eva saṃmohaṃ yānti /",
    "GSP33ramgbhpu:2495": " etad uktaṃ bhavati guṇamayeṣu sukhaduḥkhādidvandveṣu pūrvapūrvajanmani yadviṣayau icchādveṣau abhyastau,",
    "GSP33ramgbhpu:2496": " tadvāsanayā punar api janmakāla eva tad eva dvandvākhyam icchādveṣaviṣayatvena samutthitaṃ bhūtānāṃ mohanaṃ bhavati;",
    "GSP33ramgbhpu:2497": " tena mohena sarvabhūtāni saṃmohaṃ yānti;",
    "GSP33ramgbhpu:2498": " tadviṣayecchādveṣasvabhāvāni bhavanti,",
    "GSP33ramgbhpu:2499": " na matsamśleṣaviyogasukhaduḥkhasvabhāvāni,",
    "GSP33ramgbhpu:2500": " jñānī tu matsaṃśleṣaviyogaikasukhaduḥkhasvabhāvaḥ;",
    "GSP33ramgbhpu:2501": " na tatsvabhāvaṃ kim api bhūtaṃ jāyate iti // BhGR_7.27 //",
    "GSP33ramgbhpu:2502": " yeṣāṃ tv antagataṃ pāpaṃ janānāṃ puṇyakarmaṇām /",
    "GSP33ramgbhpu:2503": " te dvandvamohanirmuktāḥ bhajante māṃ dṛḍhavratāḥ // BhG_7.28 //",
    "GSP33ramgbhpu:2504": " yeṣāṃ tv anekajanmārjitenotkṛṣṭapuṇyasaṃcayena guṇamayadvandveccchādveṣahetubhūtaṃ madaunmukhyavirodhi ca anādikālapravṛttaṃ pāpam antagatam",
    "GSP33ramgbhpu:2505": " te pūrvoktena sukṛtatāratamyena māṃ śaraṇam anuprapadya guṇamayān mohād vinirmuktāḥ jarāmaraṇamokṣāya,",
    "GSP33ramgbhpu:2506": " mahate cāiśvaryāya,",
    "GSP33ramgbhpu:2507": " matprāptaye ca dṛḍhavratāḥ dṛḍhasaṅkalpāḥ mām eva bhajante // BhGR_7.28 //",
    "GSP33ramgbhpu:2508": " atra trayāṇāṃ bhagavantaṃ bhajamānānāṃ jñātavyaviśeṣān upādeyāṃś ca prastauti",
    "GSP33ramgbhpu:2509": " jarāmaraṇamokṣāya mām āśritya yatanti ye /",
    "GSP33ramgbhpu:2510": " te brahma tad viduḥ kṛtsnam adhyātmaṃ karma cākhilam // BhG_7.29 //",
    "GSP33ramgbhpu:2511": " jarāmaraṇamokṣāya prakṛtiviyuktātmasvarūpadarśanāya mām āśritya ye yatante,",
    "GSP33ramgbhpu:2512": " te tadbrahma viduḥ,",
    "GSP33ramgbhpu:2513": " adhyātmaṃ tu kṛtsnaṃ viduḥ,",
    "GSP33ramgbhpu:2514": " karma cākhilaṃ viduḥ // BhGR_1.29 //",
    "GSP33ramgbhpu:2515": " sādhibhūtādhidaivaṃ māṃ sādhiyajñaṃ ca ye viduḥ /",
    "GSP33ramgbhpu:2516": " prayāṇakāle 'pi ca māṃ te vidur yuktacetasaḥ // BhG_7.30 //",
    "GSP33ramgbhpu:2517": " atra ya iti punar nirdeśāt pūrvanirdiṣṭavyo 'nye adhikāriṇo jñāyante;",
    "GSP33ramgbhpu:2518": " sādhibhūtaṃ sādhidaivaṃ mām aiśvaryārthino ye viduḥ ity etad anuvādasarūpam apy aprāptārthatvād vidhāyakam eva;",
    "GSP33ramgbhpu:2519": " tathā sādhiyajñam ity api trayāṇām adhikāriṇām aviśeṣeṇa vidhīyate;",
    "GSP33ramgbhpu:2520": " arthasvabhāvyāt /",
    "GSP33ramgbhpu:2521": " trayāṇāṃ hi nityanaimittikarūpamahāyajñādyanuṣṭhānam avarjanīyam /",
    "GSP33ramgbhpu:2522": " te ca prayāṇakāle 'pi svaprāpyānuguṇaṃ māṃ viduḥ /",
    "GSP33ramgbhpu:2523": " te ceti cakārāt pūrve jarāmaraṇamokṣāya yatamānāś ca prayāṇakāle vidur iti samuccīyante;",
    "GSP33ramgbhpu:2524": " anena jñānino 'py arthasvābhāvyāt sādhiyajñaṃ māṃ viduḥ,",
    "GSP33ramgbhpu:2525": " prayāṇakāle 'pi svaprāpyānuguṇaṃ māṃ vidur ity uktaṃ bhavati // BhGR_7.30 //",
    "GSP33ramgbhpu:2526": " ******************** ADHYAYA 8 ********************",
    "GSP33ramgbhpu:2527": " saptame parasya brahmaṇo vāsudevasyopāsyatvam nikhilacetanācetanavastuśeṣitvam,",
    "GSP33ramgbhpu:2528": " kāraṇatvam,",
    "GSP33ramgbhpu:2529": " ādhāratvam,",
    "GSP33ramgbhpu:2530": " sarvaśarīratayā sarvaprakāratvena sarvaśabdavācyatvam,",
    "GSP33ramgbhpu:2531": " sarvaniyantṛtvam,",
    "GSP33ramgbhpu:2532": " sarvaiś ca kalyāṇaguṇagaṇais tasyaiva parataratvam,",
    "GSP33ramgbhpu:2533": " sattvarajastamomayair dehendriyatvena bhogyatvena cāvasthitair bhāvair anādikālapravṛttaduṣkṛtapravāhahetukais tasya tirodhānam,",
    "GSP33ramgbhpu:2534": " atyutkṛṣṭasukṛtahetukabhagavatprapattyā sukṛtatāratamyena ca pratipattivaiśeṣyād aiśvaryākṣarayāthātmyabhagavatprāptyapekṣayopāsakabhedam,",
    "GSP33ramgbhpu:2535": " bhagavantaṃ prepsor nityayuktatayaikabhaktitayā cātyarthaparamapuruṣapriyatvena ca śraiṣṭhyam durlabhatvaṃ ca pratipādya eṣāṃ trayāṇāṃ jñātavyopādeyabhedāṃś ca prāstauṣīt /",
    "GSP33ramgbhpu:2536": " idānīm aṣṭame prastutān jñātavyopādeyabhedān vivinakti //",
    "GSP33ramgbhpu:2537": " arjuna uvāca",
    "GSP33ramgbhpu:2538": " kiṃ tad brahma kim adhyātmaṃ kiṃ karma puruṣottama /",
    "GSP33ramgbhpu:2539": " adhibhūtaṃ ca kiṃ proktam adhidaivaṃ kim ucyate // BhG_8.1 //",
    "GSP33ramgbhpu:2540": " adhiyajñaḥ kathaṃ ko 'tra dehe 'smin madhusūdanam /",
    "GSP33ramgbhpu:2541": " prayāṇakāle ca kathaṃ jñeyo 'si niyatātmabhiḥ // BhG_8.2 //",
    "GSP33ramgbhpu:2542": " jarāmaraṇamokṣāya bhagavantam āśritya yatamānānāṃ jñātavyatayoktaṃ tad brahma adhyātmaṃ ca kim iti vaktavyam /",
    "GSP33ramgbhpu:2543": " aiśvaryārthīnāṃ jñātavyam adhibhūtam adhidaivaṃ ca kim?",
    "GSP33ramgbhpu:2544": " trayāṇāṃ jñātavyo 'dhiyajñaśabdanirdiṣṭaś ca kaḥ?",
    "GSP33ramgbhpu:2545": " tasya cādhiyajñabhāvaḥ katham?",
    "GSP33ramgbhpu:2546": " prayāṇakāle ca ebhis tribhir niyatātmabhiḥ kathaṃ jñeyo 'si? // BhGR_8.1,2 //",
    "GSP33ramgbhpu:2547": " śrībhagavān uvāca",
    "GSP33ramgbhpu:2548": " akṣaraṃ brahma paramaṃ svabhāvo 'dhyātmam ucyate /",
    "GSP33ramgbhpu:2549": " bhūtabhāvodbhavakaro visargaḥ karmasaṃjñitaḥ // BhG_8.3 //",
    "GSP33ramgbhpu:2550": " tadbrahmeti nirdiṣṭaṃ paramam akṣaraṃ na kṣaratīty akṣaram,",
    "GSP33ramgbhpu:2551": " kṣetrajñasamaṣṭirūpam /",
    "GSP33ramgbhpu:2552": " tathā ca śrutiḥ,",
    "GSP33ramgbhpu:2553": " “avyaktam akṣare līyate akṣaraṃ tamasi līyate” ityādikā /",
    "GSP33ramgbhpu:2554": " paramam akṣaraṃ prakṛtivinirmuktam ātmasvarūpam /",
    "GSP33ramgbhpu:2555": " svabhāvo 'dhyātmam ucyate /",
    "GSP33ramgbhpu:2556": " svabhāvaḥ prakṛtiḥ /",
    "GSP33ramgbhpu:2557": " anātmabhūtam,",
    "GSP33ramgbhpu:2558": " ātmani saṃbadhyamānaṃ bhūtasūkṣmatadvāsanādikaṃ pañcāgnividyāyāṃ jñātavyatayoditam /",
    "GSP33ramgbhpu:2559": " tadubhayaṃ prāpyatayā tyājyatayā ca mumukṣubhir jñātavyam /",
    "GSP33ramgbhpu:2560": " bhūtabhāvodbhavakaro visargaḥ karmasaṃjñitaḥ /",
    "GSP33ramgbhpu:2561": " bhūtabhāvaḥ manuṣyādibhāvaḥ;",
    "GSP33ramgbhpu:2562": " tadudbhavakaro yo visargaḥ,",
    "GSP33ramgbhpu:2563": " “pañcamyām āhutāv āpaḥ puruṣavacaso bhavanti” iti śrutisiddho yoṣitsaṃbandhajaḥ,",
    "GSP33ramgbhpu:2564": " sa karmasaṃjñitaḥ /",
    "GSP33ramgbhpu:2565": " tac cākhilaṃ sānubandham udvejanīyatayā,",
    "GSP33ramgbhpu:2566": " pariharaṇīyatayā ca mumukṣubhir jñātavyam /",
    "GSP33ramgbhpu:2567": " pariharaṇīyatayā cānantaram eva vakṣyate,",
    "GSP33ramgbhpu:2568": " “yad icchanto brahmacaryaṃ caranti” iti // BhGR_8.3 //",
    "GSP33ramgbhpu:2569": " adhibhūtaṃ kṣaro bhāvaḥ puruṣaś cādhidaivatam /",
    "GSP33ramgbhpu:2570": " adhiyajño 'ham evātra dehe dehabhṛtāṃ vara // BhG_8.4 //",
    "GSP33ramgbhpu:2571": " aiśvaryārthināṃ jñātavyatayā nirdiṣṭam adhibhūtaṃ kṣaro bhāvaḥ viyadādibhūteṣu vartamānaḥ tatpariṇāmaviśeṣaḥ kṣaraṇasvabhāvo vilakṣaṇaḥ śabdasparśādis sāsrayaḥ /",
    "GSP33ramgbhpu:2572": " vilakṣaṇāḥ sāśrayāś śabdasparśarūparasagandhāḥ aiśvaryārthibhiḥ prāpyās tair anusandheyāḥ /",
    "GSP33ramgbhpu:2573": " puruṣaś cādhidaivatam adhidaivataśabdanirdiṣṭaḥ puruṣaḥ adhidaivatam devatopari vartamānaḥ,",
    "GSP33ramgbhpu:2574": " indraprajāpatiprabhṛtikṛtsnadaivatopari vartamānaḥ,",
    "GSP33ramgbhpu:2575": " indraprajāpatiprabhṛtīnāṃ bhogyajātad vilakṣaṇaśabdāder bhoktā puruṣaḥ /",
    "GSP33ramgbhpu:2576": " sā ca bhoktṛtvāvasthā aiśvaryārthibhiḥ prāpyatayānusandheyā /",
    "GSP33ramgbhpu:2577": " adhiyajño 'ham eva /",
    "GSP33ramgbhpu:2578": " adhiyajñaḥ yajñair ārādhyatayā vartamānaḥ /",
    "GSP33ramgbhpu:2579": " atra indrādau mama dehabhūte ātmatayāvasthito 'ham eva yajñair ārādhya iti mahāyajñādinityanaimittikānuṣṭhānavelāyāṃ trayāṇām adhikāriṇām anusandheyam etat // BhGR_8.4 //",
    "GSP33ramgbhpu:2580": " antakāle ca mām eva smaran muktvā kalebaram /",
    "GSP33ramgbhpu:2581": " yaḥ prayāti sa madbhāvaṃ yāti nāsty atra saṃśayaḥ // BhG_8.5 //",
    "GSP33ramgbhpu:2582": " idam api trayāṇāṃ sādhāraṇam /",
    "GSP33ramgbhpu:2583": " antakāle ca mām eva smaran kalevaraṃ tyaktvā yaḥ prayāti,",
    "GSP33ramgbhpu:2584": " sa madbhāvaṃ yāti mama yo bhāvaḥ svabhāvaḥ taṃ yāti;",
    "GSP33ramgbhpu:2585": " tadānīṃ yathā mām anusandhatte,",
    "GSP33ramgbhpu:2586": " tathāvidhākāro bhavatītyarthaḥ;",
    "GSP33ramgbhpu:2587": " yathā ādibharatādayas tadānīṃ smaryamāṇamṛgasajātīyākārāt saṃbhūtāḥ // BhGR_8.5 //",
    "GSP33ramgbhpu:2588": " smartus svaviṣayasajātīyākāratāpādanam antyapratyayasya svabhāva iti suspaṣṭam āha",
    "GSP33ramgbhpu:2589": " yaṃ yaṃ vāpi smaran bhāvaṃ tyajaty ante kalebaram /",
    "GSP33ramgbhpu:2590": " taṃ tam evaiti kaunteya sadā tadbhāvabhāvitaḥ // BhG_8.6 //",
    "GSP33ramgbhpu:2591": " ante antakāle yaṃ yaṃ vāpi bhāvaṃ smaran kalebaraṃ tyajati,",
    "GSP33ramgbhpu:2592": " taṃ taṃ bhāvam eva maraṇānantaram eti /",
    "GSP33ramgbhpu:2593": " antimapratyayaś ca pūrvabhāvitaviṣaya eva jāyate // BhGR_8.6 //",
    "GSP33ramgbhpu:2594": " tasmāt sarveṣu kāleṣu mām anusmara yudhya ca /",
    "GSP33ramgbhpu:2595": " mayy arpitamanobuddhiḥ mām evaiṣyasy asaṃśayaḥ // BhG_8.7 //",
    "GSP33ramgbhpu:2596": " yasmāt pūrvakālābhyastaviṣaya evāntyapratyayo jāyate,",
    "GSP33ramgbhpu:2597": " tasmāt sarveṣu kāleṣv āprayāṇād ahar ahar mām anusmara /",
    "GSP33ramgbhpu:2598": " aharahar anusmṛtikaraṃ yuddhādikaṃ varṇāśramānubandhi śrutismṛticoditaṃ nityanaimittikaṃ ca karma kuru /",
    "GSP33ramgbhpu:2599": " evam upāyena mayy arpitamanobuddhiḥ antakale ca mām eva smaran yathābhilaṣitaprakāraṃ māṃ prāpsyasi;",
    "GSP33ramgbhpu:2600": " nātra saṃśayaḥ // BhGR_8.7 //",
    "GSP33ramgbhpu:2601": " evaṃ sāmānyena svaprāpyāvāptir antyapratyayādhīnety uktvā tadarthaṃ trayāṇām upāsanaprakārabhedaṃ vaktum upakramate;",
    "GSP33ramgbhpu:2602": " tatrāiśvaryārthinām upāsanaprakāraṃ yathopāsanam antyapratyayaprakāraṃ cāha",
    "GSP33ramgbhpu:2603": " abhyāsayogayuktena cetasā nānyagāminā /",
    "GSP33ramgbhpu:2604": " paramaṃ puruṣaṃ divyaṃ yāti pārthānucintayan // BhG_8.8 //",
    "GSP33ramgbhpu:2605": " aharahar abhyāsayogābhyāṃ yuktatayā nānyagāminā cetasā antakāle paramaṃ puruṣaṃ divyaṃ",
    "GSP33ramgbhpu:2606": " māṃ vakṣyamāṇaprakāraṃ cintayan mām eva yāti ādibharatamṛgatvaprāptivad aiśvaryaviśiṣṭatayā",
    "GSP33ramgbhpu:2607": " matsamānākāro bhavati /",
    "GSP33ramgbhpu:2608": " abhyāsaḥ nityanaimittikāviruddheṣu sarveṣu kāleṣu manasopāsyasaṃśīlanam /",
    "GSP33ramgbhpu:2609": " yogas tu aharahar yogakāle 'nuṣṭhīyamānaṃ yathoktalakṣaṇam upāsanam // BhGR_8.8 //",
    "GSP33ramgbhpu:2610": " kaviṃ purāṇam anuśāsitāram aṇor aṇīyāṃsam anusmared yaḥ /",
    "GSP33ramgbhpu:2611": " sarvasya dhātāram acintyarūpam ādityavarṇaṃ tamasaḥ parastāt // BhG_8.9 //",
    "GSP33ramgbhpu:2612": " prayāṇakāle manasācalena bhaktyā yukto yogabalena caiva /",
    "GSP33ramgbhpu:2613": " bhruvor madhye prāṇam āveśya samyak sa taṃ paraṃ puruṣam upaiti divyam // BhG_8.10 //",
    "GSP33ramgbhpu:2614": " kaviṃ sarvajñan purāṇam purātanam anuśāsitāram viśvasya praśāsitāram aṇor aṇīyāṃsam jīvād api sūkṣmataram,",
    "GSP33ramgbhpu:2615": " sarvasya dhātāram sarvasya sraṣṭāram,",
    "GSP33ramgbhpu:2616": " acintyarūpam sakaletaravisajātīyasvarūpam,",
    "GSP33ramgbhpu:2617": " ādityavarṇaṃ tamasaḥ parastād aprākṛtasvāsādhāraṇadivyarūpam,",
    "GSP33ramgbhpu:2618": " tam evaṃbhūtam aharahar abhyasyamānabhaktiyuktayogabalena ārūḍhasaṃskāratayā acalena",
    "GSP33ramgbhpu:2619": " manasā prayāṇakāle bhruvor madhye prāṇam āveśya saṃsthāpya tatra bhūmadhye divyaṃ",
    "GSP33ramgbhpu:2620": " puruṣaṃ yo 'nusmaret;",
    "GSP33ramgbhpu:2621": " sa tam evopaiti tadbhāvaṃ yāti,",
    "GSP33ramgbhpu:2622": " tatsamānāiśvaryo bhavatītyarthaḥ // BhGR_8.9,10 //",
    "GSP33ramgbhpu:2623": " atha kaivalyārthināṃ smaraṇ aprakāram āha",
    "GSP33ramgbhpu:2624": " yad akṣaraṃ vedavido vadanti viśanti yad yatayo vītarāgāḥ /",
    "GSP33ramgbhpu:2625": " yad icchanto brahmacaryaṃ caranti tat te padaṃ saṃgraheṇa pravakṣye // BhG_8.11 //",
    "GSP33ramgbhpu:2626": " yad akṣaram asthūlatvādiguṇakaṃ vedavido vadanti,",
    "GSP33ramgbhpu:2627": " vītarāgāś ca yatayo yad akṣaraṃ viśanti,",
    "GSP33ramgbhpu:2628": " yad akṣaraṃ prāptum icchanto brahmacaryaṃ caranti,",
    "GSP33ramgbhpu:2629": " tat padaṃ saṃgraheṇa te pravakṣye /",
    "GSP33ramgbhpu:2630": " padyate gamyate cetaseti padam;",
    "GSP33ramgbhpu:2631": " tan nikhilavedāntavedyaṃ matsvarūpam akṣaraṃ yathā upāsyam,",
    "GSP33ramgbhpu:2632": " tathā saṃkṣepeṇa pravakṣyāmītyarthaḥ // BhGR_8.11 //",
    "GSP33ramgbhpu:2633": " sarvadvārāṇi saṃyamya mano hṛdi nirudhya ca /",
    "GSP33ramgbhpu:2634": " mūrdhny ādhāyātmanaḥ prāṇam āsthito yogadhāraṇām // BhG_8.12 //",
    "GSP33ramgbhpu:2635": " om ity ekākṣaraṃ brahma vyāharan mām anusmaran /",
    "GSP33ramgbhpu:2636": " yaḥ prayāti tyajan dehaṃ sa yāti paramāṃ gatim // BhG_8.13 //",
    "GSP33ramgbhpu:2637": " sarvāṇi śrotrādīnīndriyāṇi jñānadvārabhūtāni saṃyamya svavyāpārebhyo vinivartya,",
    "GSP33ramgbhpu:2638": " hṛdayakamalaniviṣṭe mayy akṣare mano nirudhya,",
    "GSP33ramgbhpu:2639": " yogākhyāṃ dhāraṇām āsthitaḥ mayy eva niścalāṃ sthitim āsthitaḥ,",
    "GSP33ramgbhpu:2640": " om ity ekākṣaraṃ brahma madvācakaṃ vyāharan,",
    "GSP33ramgbhpu:2641": " vācyaṃ mām anusmaran,",
    "GSP33ramgbhpu:2642": " ātmanaḥ prāṇaṃ mūrdhny ādhāya dehaṃ tyajan yaḥ prayāti sa yāti paramāṃ gatiṃ prakṛtiviyuktaṃ matsamānākāram apunarāvṛttim ātmānaṃ prāpnotītyarthaḥ",
    "GSP33ramgbhpu:2643": " “yaḥ sa sarveṣu bhūteṣu naśyatsu na vinaśyati //",
    "GSP33ramgbhpu:2644": " avyakto 'kṣara ity uktas tam āhuḥ paramāṃ gatim //",
    "GSP33ramgbhpu:2645": " BhGR_1.” ity anantaram eva vakṣyate //812, 13//",
    "GSP33ramgbhpu:2646": " evam aiśvaryārthinaḥ kaivalyārthinaś ca svaprāpyānuguṇaṃ bhagavadupāsanaprakāra uktaḥ;",
    "GSP33ramgbhpu:2647": " atha jñānino bhagavadupāsanaprakāraṃ prāptiprakāraṃ cāha",
    "GSP33ramgbhpu:2648": " ananyacetāḥ satataṃ yo māṃ smarati nityaśaḥ /",
    "GSP33ramgbhpu:2649": " tasyāhaṃ sulabhaḥ pārtha nityayuktasya yoginaḥ // BhG_8.14 //",
    "GSP33ramgbhpu:2650": " nityaśaḥ mām udyogaprabhṛti satataṃ sarvakālam ananyacetāḥ yaḥ smarati atyarthamatpriyatvena matsmṛtyā vinā ātmadhāraṇam alabhamāno niratiśayapriyāṃ smṛtiṃ yaḥ karoti;",
    "GSP33ramgbhpu:2651": " tasya nityayuktasya nityayogaṃ kāṅkṣamāṇasya yoginaḥ ahaṃ sulabhaḥ aham eva prāpyaḥ;",
    "GSP33ramgbhpu:2652": " na madbhāva aiśvaryādikaḥ suprāpaś ca /",
    "GSP33ramgbhpu:2653": " tadviyogam asahamāno 'ham eva taṃ vṛṇe /",
    "GSP33ramgbhpu:2654": " “yam evaiṣa vṛṇute tena labhyaḥ” iti hi śrūyate /",
    "GSP33ramgbhpu:2655": " matprāptyanuguṇopāsanavipākaṃ tadvirodhinirasanam atyarthamatpriyatvādikaṃ cāham eva dadāmītyarthaḥ /",
    "GSP33ramgbhpu:2656": " vakṣyate ca “teṣāṃ satatayuktānāṃ bhajatāṃ prītipūrvakam /",
    "GSP33ramgbhpu:2657": " dadāmi buddhiyogaṃ taṃ yena mām upāyānti te //",
    "GSP33ramgbhpu:2658": " teṣām evānukampārtham aham ajñānajaṃ tamaḥ /",
    "GSP33ramgbhpu:2659": " nāśayāmy ātmabhāvastho jñānadīpena bhāsvatā // BhGR_1.” iti //814//",
    "GSP33ramgbhpu:2660": " ataḥ param adhyāyaśeṣeṇa jñāninaḥ kaivalyārthinaś cāpunarāvṛttim aiśvaryārthinaḥ punarāvṛttiṃ cāha",
    "GSP33ramgbhpu:2661": " mām upetya punarjanma duḥkhālayam aśāśvatam /",
    "GSP33ramgbhpu:2662": " nāpnuvanti mahātmānaḥ saṃsiddhiṃ paramāṃ gatāḥ // BhG_8.15 //",
    "GSP33ramgbhpu:2663": " māṃ prāpya punarnikhiladuḥkhālayam aśāśvatam asthiraṃ janma na prāpnuvanti /",
    "GSP33ramgbhpu:2664": " yata ete mahātmānaḥ mahāmanasaḥ,",
    "GSP33ramgbhpu:2665": " yathāvasthitamatsvarūpajñānānā atyarthamatpriyatvena mayā vinā ātmadhāraṇam alabhamānā mayy āsktamanaso madāśrayā mām upāsya paramasaṃsiddhirūpaṃ māṃ prāptāḥ // BhGR_8.15 //",
    "GSP33ramgbhpu:2666": " aiśvaryagatiṃ prāptānāṃ bhagavantaṃ prāptānāṃ ca punarāvṛttau apunarāvṛttau ca hetum anantaram āha",
    "GSP33ramgbhpu:2667": " ā brahmabhuvanāl lokāḥ punarāvartino 'rjuna /",
    "GSP33ramgbhpu:2668": " mām upetya tu kaunteya punarjanma na vidyate // BhG_8.16 //",
    "GSP33ramgbhpu:2669": " brahmalokaparyantāḥ brahmāṇḍodaravartinas sarve lokā bhogāiśvaryālayāḥ punarāvartinaḥ vināśinaḥ /",
    "GSP33ramgbhpu:2670": " ata aiśvaryagatiṃ prāptānāṃ prāpyasthānavināśād vināśitvam avarjanīyam /",
    "GSP33ramgbhpu:2671": " māṃ sarvajñaṃ satyasaṅkalpaṃ nikhilajagadutpattisthitilayalīlaṃ paramakāruṇikaṃ sadaikarūpaṃ prāptānāṃ vināśaprasaṅgābhāvāt teṣāṃ punarjanma na vidyate // BhGR_8.16 //",
    "GSP33ramgbhpu:2672": " brahmalokaparyantānāṃ lokānāṃ tadantarvartināṃ ca paramapuruṣasaṅkalpakṛtām utpattivināśakālavyavasthām āha",
    "GSP33ramgbhpu:2673": " sahasrayugaparyantam ahar yad brahmaṇo viduḥ /",
    "GSP33ramgbhpu:2674": " rātriṃ yugasahasrāntāṃ te 'horātravido janāḥ // BhG_8.17 //",
    "GSP33ramgbhpu:2675": " avyaktād vyaktayaḥ sarvāḥ prabhavanty aharāgame /",
    "GSP33ramgbhpu:2676": " rātryāgame pralīyante tatraivāvyaktasaṃjñake // BhG_8.18 //",
    "GSP33ramgbhpu:2677": " bhūtagrāmaḥ sa evāyaṃ bhūtvā bhūtvā pralīyate /",
    "GSP33ramgbhpu:2678": " rātryāgame 'vaśaḥ pārtha prabhavaty aharāgame // BhG_8.19 //",
    "GSP33ramgbhpu:2679": " ye manuṣyādicaturmukhāntānāṃ matsaṅkalpakṛtāhorātravyavasthāvido janāḥ,",
    "GSP33ramgbhpu:2680": " te brahmaṇaś caturmukhasya yad ahaḥ tac caturyugasahasrāvasānaṃ viduḥ,",
    "GSP33ramgbhpu:2681": " rātriṃ ca tathārūpām /",
    "GSP33ramgbhpu:2682": " tatra brahmaṇo 'harāgamasamaye trailokyāntarvartinyo dehendriyabhogyabhogasthānarūpā vyaktaś caturmukhadehāvasthād avyaktāt prabhavanti /",
    "GSP33ramgbhpu:2683": " tatraiva avyaktāvasthāviśeṣe caturmukhadehe rātryāgamasamaye pralīyante /",
    "GSP33ramgbhpu:2684": " sa evāyaṃ karmavaśyo bhūtagrāmo 'harāgame bhūtvā bhutvā rātryāgame pralīyate /",
    "GSP33ramgbhpu:2685": " punar apy aharāgame prabhavati /",
    "GSP33ramgbhpu:2686": " tathā varṣatāvasānarūpayugasahasrānte brahmalokaparyantā lokāḥ brahmā ca,",
    "GSP33ramgbhpu:2687": " “pṛthivyapsu pralīyate āpastejasi līyante” ityādikrameṇa avyaktākṣaratamaḥparyantaṃ mayy eva pralīyante /",
    "GSP33ramgbhpu:2688": " evaṃ madvyatiriktasya kṛtsnasya kālavyavasthayā matta utpatteḥ mayi pralayāc cotpattivināśayogitvam avarjanīyam ity aiśvaryagatiṃ prāptānāṃ punarāvṛttir aparihāryā /",
    "GSP33ramgbhpu:2689": " mām upetānāṃ tu na punarāvṛttiprasaṅgaḥ // BhGR_8.19 //",
    "GSP33ramgbhpu:2690": " atha kaivalyaṃ praptānām api punarāvṛttir na vidyata ity aha",
    "GSP33ramgbhpu:2691": " paras tasmāt tu bhāvo 'nyo 'vyakto 'vyaktāt sanātanaḥ /",
    "GSP33ramgbhpu:2692": " yasya sarveṣu bhūteṣu naśyatsu na vinaśyati // BhG_8.20 //",
    "GSP33ramgbhpu:2693": " avyakto 'kṣara ity uktas tam āhuḥ paramāṃ gatim /",
    "GSP33ramgbhpu:2694": " yaṃ prāpya na nivartante tad dhāma paramaṃ mama // BhG_8.21 //",
    "GSP33ramgbhpu:2695": " tasmād avyaktād acetanaprakṛtirūpāt puruṣārthatayā paraḥ utkṛṣṭo bhāvo 'nyo jñānaikākāratayā tasmād visajātīyaḥ,",
    "GSP33ramgbhpu:2696": " avyaktaḥ kenacit pramāṇena na vyajyata ity avyaktaḥ,",
    "GSP33ramgbhpu:2697": " svasaṃvedyasvāsādhāraṇākāra ityarthaḥ;",
    "GSP33ramgbhpu:2698": " sanātanaḥ utpattivināśānarhatayā nityaḥ yaḥ sarveṣu viyadādibhūteṣu sakāraṇeṣu sakāryeṣu vinaśyatsu tatra tatra sthito 'pi na vinaśyati;",
    "GSP33ramgbhpu:2699": " saḥ avyakto 'kṣara ityuktaḥ,",
    "GSP33ramgbhpu:2700": " “ye tv akṣaram anirdeśyam avyaktaṃ paryupāsate“,",
    "GSP33ramgbhpu:2701": " “kūṭastho 'kṣara ucyate” ityādiṣu taṃ vedavidaḥ paramāṃ gatim āhuḥ /",
    "GSP33ramgbhpu:2702": " ayam eva, “yaḥ prayāti tyajan dehaṃ sa yāti paramāṃ gatim” ity atra paramagatiśabdanirdiṣṭo 'kṣaraḥ prakṛtisaṃsargaviyuktasvasvarūpeṇāvasthita ātmetyarthaḥ /",
    "GSP33ramgbhpu:2703": " yam evaṃbhūtaṃ svarūpeṇāvasthitaṃ prāpya na nivartante;",
    "GSP33ramgbhpu:2704": " tan mama paramaṃ dhāma paraṃ niyamanasthānam /",
    "GSP33ramgbhpu:2705": " acetanaprakṛtir ekaṃ niyamanasthānam;",
    "GSP33ramgbhpu:2706": " tatsaṃsṛṣṭarūpā jīvaprakṛtir dvitīyaṃ niyamanasthānam /",
    "GSP33ramgbhpu:2707": " acitsaṃsargaviyuktaṃ svarūeṇāvathitaṃ muktasvarūpaṃ paramaṃ niyamanasthānam ityarthaḥ /",
    "GSP33ramgbhpu:2708": " tac cāpunarāvṛttirūpam /",
    "GSP33ramgbhpu:2709": " atha vā prakāśavācī dhāmaśabdaḥ;",
    "GSP33ramgbhpu:2710": " prakāśaḥ ceha jñānam abhipretam;",
    "GSP33ramgbhpu:2711": " prakṛtisaṃsṛṣṭāt parichinnajñānarūpād ātmano 'paricchinnajñānarūpatayā muktasvarūpaṃ paraṃ dhāma // BhGR_1.20 //21//",
    "GSP33ramgbhpu:2712": " jñāninaḥ prāpyaṃ tu tasmād atyantavibhaktam ity āha",
    "GSP33ramgbhpu:2713": " puruṣas sa paraḥ pārtha bhaktyā labhyas tv ananyayā /",
    "GSP33ramgbhpu:2714": " yasyāntassthāni bhūtāni yena sarvam idaṃ tatam // BhG_8.22 //",
    "GSP33ramgbhpu:2715": " “mattaḥ parataraṃ nānyat kiñcid asti dhanaṃjaya /",
    "GSP33ramgbhpu:2716": " mayi sarvam idaṃ protaṃ sūtre maṇigaṇā iva //",
    "GSP33ramgbhpu:2717": " BhGR_1.“, “mām ebhyaḥ param avyayam” ityādinā nirdiṣṭasya yasya antassthāni sarvāṇi bhūtāni,",
    "GSP33ramgbhpu:2718": " yena ca pareṇa puruṣeṇa sarvam idaṃ tatam,",
    "GSP33ramgbhpu:2719": " sa paraḥ puruṣaḥ “ananyacetās satatam” ity ananyayā bhaktyā labhyaḥ //822//",
    "GSP33ramgbhpu:2720": " athātmayāthātmyaviduḥ paramapuruṣaniṣṭasya ca sādharaṇīm arcirādikāṃ gatim āha dvayor apy arcirādikā gatiḥ śrutau śrutā /",
    "GSP33ramgbhpu:2721": " sā cāpunarāvṛttilakṣaṇā /",
    "GSP33ramgbhpu:2722": " yathā pañcāgnividyāyām,",
    "GSP33ramgbhpu:2723": " “tad ya itthaṃ vidur ye ceme 'raṇye śraddhā tapa ity upāsate,",
    "GSP33ramgbhpu:2724": " te 'rciṣam abhisaṃbhavanty arciṣo 'haḥ” ityādau /",
    "GSP33ramgbhpu:2725": " arcirādikayā gatasya parabrahmaprāptir apunarāvṛttiś cāmnātā,",
    "GSP33ramgbhpu:2726": " “sa enān brahma gamayati etena pratipadyamānā imaṃ mānavam āvartaṃ nāvartante” iti /",
    "GSP33ramgbhpu:2727": " na ca prajāpativākyādau śrutaparavidyāṅgabhūtātmaprāptiviṣayeyam,",
    "GSP33ramgbhpu:2728": " “tad ya itthaṃ viduḥ” iti gatiśrtuiḥ,",
    "GSP33ramgbhpu:2729": " “ye ceme 'raṇye śraddhā tapa ity upāsate” iti paravidyāyāḥ pṛthakchrutivaiyārthyāt /",
    "GSP33ramgbhpu:2730": " pañcāgnividyāyāṃ ca,",
    "GSP33ramgbhpu:2731": " “iti tu pañcamyām āhutāv āpaḥ puruṣavacaso bhavanti” iti,",
    "GSP33ramgbhpu:2732": " “ramaṇīyacaraṇāḥ ... kapūyacaraṇāḥ” iti puṇyapāpahetuko manuṣyādibhāvo 'pām eva bhūtāntarasaṃsṛṣṭānām,",
    "GSP33ramgbhpu:2733": " ātmanas tu tatpariṣvaṅgamātram iti cidacitor vivekam abhidhāya,",
    "GSP33ramgbhpu:2734": " “tad ya itthaṃ viduḥ , , ,",
    "GSP33ramgbhpu:2735": " te 'rciṣam asaṃbhavanti ... imaṃ mānavam āvartaṃ nāvartante” iti vivikte cidacidvastunī tyājyatayā prāpyatayā ca ya itthaṃ viduḥ te 'rcirādinā",
    "GSP33ramgbhpu:2736": " na ca punar āvartanta ity uktam iti gamyate /",
    "GSP33ramgbhpu:2737": " ātmayāthātmyavidaḥ paramapuruṣaniṣṭhasya ca “sa enān brahma gamayati” iti brahmaprāptivacanād acidviyuktam ātmavastu brahmātmakatayā brahmaśeṣataikarasam ity anusandheyam;",
    "GSP33ramgbhpu:2738": " tatkratunyāyāc ca /",
    "GSP33ramgbhpu:2739": " paraśeṣataikarasatvaṃ ca “ya ātmani tiṣṭhan ... yasyātmā śarīram” ityādiśrutisiddham /",
    "GSP33ramgbhpu:2740": " yatra kāle tv anāvṛttim āvṛttiṃ caiva yoginaḥ /",
    "GSP33ramgbhpu:2741": " prayātā yānti taṃ kālaṃ vakṣyāmi bharatarṣabha // BhG_8.23 //",
    "GSP33ramgbhpu:2742": " agnir jyotir ahaś śuklaḥ ṣaṇmāsā uttarāyaṇam /",
    "GSP33ramgbhpu:2743": " tatra prayātā gacchanti brahma brahmavido janāḥ // BhG_8.24 //",
    "GSP33ramgbhpu:2744": " atra kālaśabdo mārgasyāhaḥprabhṛtisaṃvatarāntakālābhimānidevatābhūyastayā mārgopalakṣaṇārthaḥ /",
    "GSP33ramgbhpu:2745": " yasmin mārge prayātā yogino 'nāvṛttiṃ puṇyakarmāṇaś cāvṛttiṃ yānti taṃ mārgaṃ vakṣyāmītyarthaḥ /",
    "GSP33ramgbhpu:2746": " “agnir jyotir ahaś śuklaḥ ṣaṇmāsā uttarāyaṇam” iti saṃvatsarādīnāṃ pradarśanam // BhGR_8.23,24 //",
    "GSP33ramgbhpu:2747": " dhūmo rātris tathā kṛṣṇaḥ ṣaṇmāsā dakṣiṇāyaṇam /",
    "GSP33ramgbhpu:2748": " tatra cāndramasaṃ jyotir yogī prāpya nivartate // BhG_8.25 //",
    "GSP33ramgbhpu:2749": " etac ca dhūmādimārgasthapitṛlokādeḥ pradarśanam /",
    "GSP33ramgbhpu:2750": " atra yogiśabdaḥ puṇyakarmasaṃbandhiviṣayaḥ // BhGR_8.25 //",
    "GSP33ramgbhpu:2751": " śuklakṛṣṇe gatī hy ete jagataḥ śāśvate mate /",
    "GSP33ramgbhpu:2752": " ekayā yāty anāvṛttim anyayāvartate punaḥ // BhG_8.26 //",
    "GSP33ramgbhpu:2753": " śuklā gatiḥ arcirādikā,",
    "GSP33ramgbhpu:2754": " kṛṣṇā ca dhūmādikā /",
    "GSP33ramgbhpu:2755": " śuklayānāvṛttiṃ yāti;",
    "GSP33ramgbhpu:2756": " kṛṣṇayā tu punar āvartate /",
    "GSP33ramgbhpu:2757": " ete śuklakṛṣṇe gatī jñānināṃ vividhānāṃ puṇyakarmaṇāṃ ca śrutau śāśvate mate /",
    "GSP33ramgbhpu:2758": " “tad ya itthaṃ vidur ye ceme 'raṇye śraddhā tapa ity upāsate te 'rciṣam abhisaṃbhavanti“,",
    "GSP33ramgbhpu:2759": " “atha ya ime grāma iṣṭāpūrte dattam ity upāsate te dhūmam abhisaṃbhavanti” iti // BhGR_8.26 //",
    "GSP33ramgbhpu:2760": " naite sṛtī pārtha jānan yogī muhyati kaścana /",
    "GSP33ramgbhpu:2761": " tasmāt sarveṣu kāleṣu yogayukto bhavārjuna // BhG_8.27 //",
    "GSP33ramgbhpu:2762": " etau mārgau jānan yogī prayāṇakāle kaścana na muhyati;",
    "GSP33ramgbhpu:2763": " api tu svenaiva devayānena pathā yāti /",
    "GSP33ramgbhpu:2764": " tasmād aharahar cirādigaticintanākhyayogayukto bhava // BhGR_8.27 //",
    "GSP33ramgbhpu:2765": " athādhyāyadvayoditaśāstrārthavedanaphalam āha",
    "GSP33ramgbhpu:2766": " vedeṣu yajñeṣu tapassu caiva dāne ca yat puṇyaphalaṃ pradiṣṭam /",
    "GSP33ramgbhpu:2767": " atyeti tat sarvam idaṃ viditvā yogī paraṃ sthānam upaiti cādyam // BhG_8.28 //",
    "GSP33ramgbhpu:2768": " ṛgyajussāmātharvarūpavedābhyāsayajñatapodānaprabhṛtiṣu sarveṣu puṇyeṣu yat phalaṃ nirdiṣṭam,",
    "GSP33ramgbhpu:2769": " idam adhyāyadvayoditaṃ bhagavanmāhātmyaṃ viditvā tat sarvam atyeti etadvedanasukhātirekeṇa tat sarvaṃ tṛṇavan manyate /",
    "GSP33ramgbhpu:2770": " yogī jñānī ca bhūtvā jñāninaḥ prāpyaṃ param ādyaṃ sthānam upaiti // BhGR_8.28 //",
    "GSP33ramgbhpu:2771": " ******************** ADHYAYA 9 ********************",
    "GSP33ramgbhpu:2772": " upāsakabhedanibandhanā viśeṣāḥ pratipāditāḥ /",
    "GSP33ramgbhpu:2773": " idānīm upāsyasya paramapuruṣasya māhātmyam,",
    "GSP33ramgbhpu:2774": " jñānināṃ viśeṣaṃ ca viśodhya bhaktirūpasyopāsanasya svarūpam ucyate /",
    "GSP33ramgbhpu:2775": " śrībhagavān uvāca",
    "GSP33ramgbhpu:2776": " idaṃ tu guhyatamaṃ pravakṣyāmy anasūyave /",
    "GSP33ramgbhpu:2777": " jñānaṃ vijñānasahitaṃ yaj jñātvā mokṣase 'śubhāt // BhG_9.1 //",
    "GSP33ramgbhpu:2778": " idaṃ tu guhyatamaṃ bhaktirūpam upāsanākhyaṃ jñānaṃ vijñānasahitam upāsanagataviśeṣajñānasahitam,",
    "GSP33ramgbhpu:2779": " anasūyave te pravakṣyāmi madviṣayaṃ sakaletaravisajātīyam aparimitaprakāraṃ māhātmyaṃ śrutvā,",
    "GSP33ramgbhpu:2780": " evam eva saṃbhavatīti manvānāya te pravakṣyāmītyarthaḥ /",
    "GSP33ramgbhpu:2781": " yaj jñānam anuṣṭhānaparyantaṃ jñātvā matprāptivirodhinaḥ sarvasmād aśubhān mokṣyase // BhGR_9.1 //",
    "GSP33ramgbhpu:2782": " rājavidyā rājaguhyaṃ pavitram idam uttamam /",
    "GSP33ramgbhpu:2783": " pratyakṣāvagamaṃ dharmyaṃ susukhaṃ kartum avyayam // BhG_9.2 //",
    "GSP33ramgbhpu:2784": " rājavidyā vidyānāṃ rājā,",
    "GSP33ramgbhpu:2785": " rājaguhyaṃ guhyānāṃ rājā /",
    "GSP33ramgbhpu:2786": " rājñāṃ vidyeti vā rājavidyā /",
    "GSP33ramgbhpu:2787": " rājāno hi vistīrṇāgādhyamanasaḥ /",
    "GSP33ramgbhpu:2788": " mahāmanasām iyaṃ vidyetyarthaḥ /",
    "GSP33ramgbhpu:2789": " mahāmanasa eva hi gopanīyagopanakuśalā iti teṣām eva guhyam /",
    "GSP33ramgbhpu:2790": " idam uttamaṃ pavitraṃ matprāptivirodhyaśeṣakalmaṣāpaham /",
    "GSP33ramgbhpu:2791": " pratyakṣāvagamam /",
    "GSP33ramgbhpu:2792": " avagamyata ity avagamaḥ viṣayaḥ;",
    "GSP33ramgbhpu:2793": " pratyakṣabhūto 'vagamaḥ viṣayo yasya jñānasya tat pratyakṣāvagamam /",
    "GSP33ramgbhpu:2794": " bhaktirūpeṇopāsanenopāsyamāno 'haṃ tādānīm evopāsituḥ pratyakṣatām upagato bhavāmītyarthaḥ /",
    "GSP33ramgbhpu:2795": " athāpi dharmyaṃ dharmād anapetam /",
    "GSP33ramgbhpu:2796": " dharmatvaṃ hi niśśreyasasādhanatvam /",
    "GSP33ramgbhpu:2797": " svarūpeṇaivātyarthapriyatvena tadānīm eva maddarśanāpādanatayā ca svayaṃ niśśreyasarūpam api niratiśayaniśśreyasarūpātyantikamatprāptisādhanam ityarthaḥ /",
    "GSP33ramgbhpu:2798": " ata eva susukhaṃ kartuṃ susukhopādānam /",
    "GSP33ramgbhpu:2799": " atyarthapriyatvenopādeyam /",
    "GSP33ramgbhpu:2800": " avyayam akṣayam;",
    "GSP33ramgbhpu:2801": " matprāptiṃ sādhayitvā+api svayaṃ na kṣīyate /",
    "GSP33ramgbhpu:2802": " evaṃrūpam upāsanaṃ kurvato matpradāne kṛte 'pi kiṃcit kṛtaṃ mayā+asyeti me pratibhātītyarthaḥ // BhGR_9.2 //",
    "GSP33ramgbhpu:2803": " aśraddadhānāḥ puruṣā dharmasyāsya parantapa /",
    "GSP33ramgbhpu:2804": " aprāpya māṃ nivartante mṛtyusaṃsāravartmani // BhG_9.3 //",
    "GSP33ramgbhpu:2805": " asyopāsanākhyasya dharmasya niratiśayapriyamadviṣayatayā svayaṃ niratiśayapriyarūpasya",
    "GSP33ramgbhpu:2806": " paramaniśśreyasarūpamatprāptisādhanasyāvyayasyopādānayogyadaśāyāṃ prāpya aśraddadhānāḥ",
    "GSP33ramgbhpu:2807": " viśvāsapūrvakatvarārahitāḥ puruṣāḥ mām aprāpya mṛtyurūpe saṃsāravartmani nitarāṃ vartante /",
    "GSP33ramgbhpu:2808": " aho mahad idam āścaryam ityarthaḥ // BhGR_9.3 //",
    "GSP33ramgbhpu:2809": " śṛṇu tāvat prāpyabhūtasya mamācintyamahimānam",
    "GSP33ramgbhpu:2810": " mayā tatam idaṃ sarvaṃ jagad avyaktamūrtinā /",
    "GSP33ramgbhpu:2811": " matsthāni sarvabhūtāni na cāhaṃ teṣv avasthitaḥ // BhG_9.4 //",
    "GSP33ramgbhpu:2812": " na ca matsthāni bhūtāni paśya me yogam aiśvaram /",
    "GSP33ramgbhpu:2813": " bhūtabhṛn na ca bhūtastho mamātmā bhūtabhāvanaḥ // BhG_9.5 //",
    "GSP33ramgbhpu:2814": " idaṃ cetanācetanātmakaṃ kṛtsnaṃ jagad avyaktamūrtinā aprakāśitasvarūpeṇa mayā antaryāmiṇā,",
    "GSP33ramgbhpu:2815": " tatam asya jagato dhāraṇārthaṃ niyamanārthaṃ ca śeṣitvena vyāptam ityarthaḥ /",
    "GSP33ramgbhpu:2816": " yathāntaryāmibrāhmaṇe,",
    "GSP33ramgbhpu:2817": " “yaḥ pṛthivyāṃ tiṣṭhan ... yaṃ pṛthivī na veda“,",
    "GSP33ramgbhpu:2818": " “ya ātmani tiṣṭhan ... yam ātmā na veda” iti cetanācetanavastujātair adṛṣṭeṇāntaryāmiṇā tatra tatra vyāptir uktā /",
    "GSP33ramgbhpu:2819": " tato matsthāni sarvabhūtāni sarvāṇi bhūtāni mayy antaryāmiṇi sthitāni /",
    "GSP33ramgbhpu:2820": " tatraiva brāhmaṇe,",
    "GSP33ramgbhpu:2821": " “yasya pṛthivī śarīraṃ ... yaḥ pṛthivīm antaro yamayati,",
    "GSP33ramgbhpu:2822": " yasyātmā śarīraṃ ... ya ātmānam antaro yamayati” iti śarīratvena niyāmyatvapratipādanāt tadāyatte sthitiniyamane pratipādite;",
    "GSP33ramgbhpu:2823": " śeṣitvaṃ ca /",
    "GSP33ramgbhpu:2824": " na cāhaṃ teṣv avasthitaḥ ahaṃ tu na tadāyattasthitiḥ;",
    "GSP33ramgbhpu:2825": " matsthitau tair na kaścid upakāra ityathaḥ /",
    "GSP33ramgbhpu:2826": " na ca matsthāni bhūtāni na ghaṭādīnāṃ jalāder iva mama dhārakatvam /",
    "GSP33ramgbhpu:2827": " katham? matsaṅkalpena /",
    "GSP33ramgbhpu:2828": " paśya mamāiśvaraṃ yogam anyatra kutracid asaṃbhāvanīyaṃ madasādhāraṇam āścaryaṃ yogaṃ paśya /",
    "GSP33ramgbhpu:2829": " ko 'sau yoga? bhūtabhṛn na ca bhūtastho mamātmā bhūtabhāvanaḥ /",
    "GSP33ramgbhpu:2830": " sarveṣāṃ bhūtānāṃ bhartāham;",
    "GSP33ramgbhpu:2831": " na ca taiḥ kaścid api mamopakāraḥ /",
    "GSP33ramgbhpu:2832": " mamātmaiva bhūtabhāvanaḥ mama manomayas saṅkalpa eva bhūtānāṃ bhāvayitā dhārayitā niyantā ca // BhGR_9.4,5 //",
    "GSP33ramgbhpu:2833": " sarvasyāsya svasaṅkalpāyattasthitipravṛttitve nidarśanam āha",
    "GSP33ramgbhpu:2834": " yathā+ākāśasthito nityaṃ vāyuḥ sarvatrago mahān /",
    "GSP33ramgbhpu:2835": " tathā sarvāṇi bhūtāni matsthānīty upadhāraya // BhG_9.6 //",
    "GSP33ramgbhpu:2836": " yathā ākaśe anālambane mahān vayuḥ sthitaḥ sarvatra gacchati;",
    "GSP33ramgbhpu:2837": " sa tu vāyur nirālambano madāyattasthitir ity avaśyābhyupagamanīyaḥ evam eva sarvāṇi bhūtāni tair adṛṣṭe mayi sthitāni mayaiva dhṛtānīty upadhāraya",
    "GSP33ramgbhpu:2838": " yathā+āhur vedavidaḥ,",
    "GSP33ramgbhpu:2839": " “meghodayaḥ sāgarasannivṛttir indor vibhāgaḥ sphuritāni vāyoḥ /",
    "GSP33ramgbhpu:2840": " vidyudvibhaṅgo gatir uṣṇaraśmer viṣṇor vicitrāḥ prabhavanti māyāḥ” iti viṣṇor ananyasādhāraṇāni mahāścaryāṇītyarthaḥ /",
    "GSP33ramgbhpu:2841": " śrutir api, “etasya vā akṣarasya praśāsane gārgi sūryācandramasau vidhṛtau tiṣṭhataḥ“,",
    "GSP33ramgbhpu:2842": " “bhīṣā+asmād vātaḥ pavate,",
    "GSP33ramgbhpu:2843": " bhīṣodeti sūryaḥ,",
    "GSP33ramgbhpu:2844": " bhīṣā+asmād agniś cendraś ca” ityādikā // BhGR_9.6 //",
    "GSP33ramgbhpu:2845": " sakaletaranirapekṣasya bhagavatas saṅkalpāt sarveṣāṃ sthitiḥ pravṛttiś coktā tathā tat saṅkalpād eva sarveṣām utpattipralayāv apīty āha",
    "GSP33ramgbhpu:2846": " sarvabhūtāni kaunteya prakṛtiṃ yānti māmikām /",
    "GSP33ramgbhpu:2847": " kalpakṣaye punas tāni kalpādau visṛjāmy aham // BhG_9.7 //",
    "GSP33ramgbhpu:2848": " sthāvarajaṅgamātmakāni sarvāṇi bhūtāni,",
    "GSP33ramgbhpu:2849": " māmikām maccharīrabhūtām,",
    "GSP33ramgbhpu:2850": " prakṛtiṃ tamaśśabdavācyāṃ nāmarūpavibhāgānarhām,",
    "GSP33ramgbhpu:2851": " kalpakṣaye caturmukhāvasānasamaye matsaṅkalpād yānti;",
    "GSP33ramgbhpu:2852": " tāny eva bhūtāni kalpādau punar visṛjyāmy aham;",
    "GSP33ramgbhpu:2853": " yathā+āha manuḥ “āsīd idaṃ tamobhūtaṃ ... so 'bhidhyāya śarīrāt svāt” iti /",
    "GSP33ramgbhpu:2854": " śrutir api “yasyāvyaktaṃ śarīram“,",
    "GSP33ramgbhpu:2855": " “avyaktam akṣare līyate,",
    "GSP33ramgbhpu:2856": " akṣaraṃ tamasi līyate” ityādikā,",
    "GSP33ramgbhpu:2857": " “tam āsīt tamasā gūḍham agre praketam” iti ca // BhGR_9.7 //",
    "GSP33ramgbhpu:2858": " prakṛtiṃ svām avaṣṭabhya visṛjāmi punaḥ punaḥ /",
    "GSP33ramgbhpu:2859": " bhūtagrāmam imaṃ kṛtsnam avaśaṃ prakṛter vaśāt // BhG_9.8 //",
    "GSP33ramgbhpu:2860": " svakīyāṃ vicitrapariṇāminīṃ prakṛtim avaṣṭabhya aṣṭadhā pariṇāmyy imaṃ caturvidhaṃ",
    "GSP33ramgbhpu:2861": " devatiryaṅmanuṣyasthāvarātmakaṃ bhūtagrāmaṃ madīyāyā mohinyā guṇamayyāḥ prakṛter",
    "GSP33ramgbhpu:2862": " vaśād avaśaṃ punaḥ punaḥ kāle kāle visṛjāmi // BhGR_9.8 //",
    "GSP33ramgbhpu:2863": " evaṃ tarhi viṣamasṛṣṭyādīni karmāṇi naighṛṇyādyāpādanena bhavantaṃ badhnantīty atrāha",
    "GSP33ramgbhpu:2864": " na ca māṃ tāni karmāṇi nibadhnanti dhanañjaya /",
    "GSP33ramgbhpu:2865": " udāsīnavad āsīnam asaktaṃ teṣu karmasu // BhG_9.9 //",
    "GSP33ramgbhpu:2866": " na ca tāni viṣamasṛṣṭyādīni karmāṇi māṃ nibadhnanti mayi nairghṛṇyādikaṃ nāpādayanti,",
    "GSP33ramgbhpu:2867": " yataḥ kṣetrajñānāṃ pūrvakṛtāny eva karmāṇi devādiviṣamabhāvahetavaḥ;",
    "GSP33ramgbhpu:2868": " ahaṃ tu tatra vaiṣamye asaktaḥ tatrodāsīnavad āsīnaḥ;",
    "GSP33ramgbhpu:2869": " yathā +āha sūtrakāraḥ “vaiṣamyanairghṛṇye na sāpekṣatvāt“,",
    "GSP33ramgbhpu:2870": " na karmāvibhāgād iti cen nānāditvāt” iti // BhGR_9.9 //",
    "GSP33ramgbhpu:2871": " mayā+adhyakṣeṇa prakṛtiḥ sūyate sacarācaram /",
    "GSP33ramgbhpu:2872": " hetunā+anena kaunteya jagad dhi parivartate // BhG_9.10 //",
    "GSP33ramgbhpu:2873": " tasmāt kṣetrajñakarmānuguṇaṃ madīyā prakṛtiḥ satyasaṅkalpena mayā+adhyakṣeṇekṣitā sacarācaraṃ jagat sūyate /",
    "GSP33ramgbhpu:2874": " anena kṣetrajñakarmānuguṇamadīkṣaṇena hetunā jagat parivartata iti matsvāmyaṃ satyasaṅkalpatvaṃ nairghṛṇyādidoṣarahitatvam ity evam ādikaṃ mama vasudevasūnor aiśvaraṃ yogaṃ paśya /",
    "GSP33ramgbhpu:2875": " yathā+āha śrutiḥ,",
    "GSP33ramgbhpu:2876": " “asmān māyī sṛjate viśvam etat tasmiṃś cānyo māyayā sanniruddhaḥ /",
    "GSP33ramgbhpu:2877": " māyāṃ tu prakṛtiṃ vidyān māyinaṃ tu mheśvaram // BhGR_1.” iti //910//",
    "GSP33ramgbhpu:2878": " avajānanti māṃ mūḍhā mānuṣīṃ tanum āśritam /",
    "GSP33ramgbhpu:2879": " paraṃ bhāvam ajānanto mama bhūtamaheśvaram // BhG_9.11 //",
    "GSP33ramgbhpu:2880": " evaṃ māṃ bhūtamaheśvaraṃ sarvajñaṃ satyasaṅkalpaṃ nikhilajagadekakāraṇaṃ paramakāruṇikatayā",
    "GSP33ramgbhpu:2881": " sarvasamāśrayaṇīyatvāya mānuṣīṃ tanum āśritaṃ svakṛtaiḥ pāpakarmabhir mūḍhā avajānanti",
    "GSP33ramgbhpu:2882": " prākṛtamanuṣyasamaṃ manyante /",
    "GSP33ramgbhpu:2883": " bhūtamaheśvarasya mamāpārakāruṇyodāryasauśīlyavātsalyanibandhanaṃ manuṣyatvasamāśrayaṇalakṣaṇam",
    "GSP33ramgbhpu:2884": " imaṃ paraṃ bhāvam ajānanto manuṣyatvasamāśrayaṇamātreṇa mām itarasajātīyaṃ matvā",
    "GSP33ramgbhpu:2885": " tiraskurvantītyarthaḥ // BhGR_9.11 //",
    "GSP33ramgbhpu:2886": " moghāśā moghakarmāṇo moghajñānā vicetasaḥ /",
    "GSP33ramgbhpu:2887": " rākṣasīm āsurīṃ caiva prakṛtiṃ mohinīṃ śritāḥ // BhG_9.12 //",
    "GSP33ramgbhpu:2888": " mama manuṣyatve paramakāruṇyādiparatvatirodhānakarīṃ rākṣasīm āsurīṃ ca mohinīṃ prakṛtim āśritāḥ,",
    "GSP33ramgbhpu:2889": " moghāśāḥ moghvāñ chitāḥ niṣphalavāñ chitāḥ,",
    "GSP33ramgbhpu:2890": " moghkarmāṇaḥ moghārambhāḥ,",
    "GSP33ramgbhpu:2891": " moghajñānāḥ sarveṣu madīyeṣu carācareṣv artheṣu viparītajñānatayā niṣphalajñānāḥ,",
    "GSP33ramgbhpu:2892": " vicetasaḥ tathā sarvatra vigatayāthātmyajñānāḥ māṃ sarveśvaram itarasamaṃ matvā mayi ca yat kartum icchanti,",
    "GSP33ramgbhpu:2893": " yad uddiśyārambhān kurvate,",
    "GSP33ramgbhpu:2894": " tat sarvaṃ moghaṃ bhavatītyarthaḥ // BhGR_9.12 //",
    "GSP33ramgbhpu:2895": " mahātmānas tu mām pārtha daivīṃ prakṛtim āśritāḥ /",
    "GSP33ramgbhpu:2896": " bhajanty ananyamanaso jñātvā bhūtādim avyayam // BhG_9.13 //",
    "GSP33ramgbhpu:2897": " ye tu svakṛtaiḥ puṇyasañcayaiḥ māṃ śaraṇam upagamya vidhvastasamastapāpabandhā daivīṃ prakṛtim āśritā mahātmānaḥ, te,",
    "GSP33ramgbhpu:2898": " bhūtādim avyayam vāṅmanasāgocaranāmakarmasvarūpaṃ paramakāruṇikatayā sādhuparitrāṇāya manuṣyatvenāvatīrṇaṃ māṃ jñātvā+ananyamanaso māṃ bhajante;",
    "GSP33ramgbhpu:2899": " matpriyatvātirekeṇa madbhajanena vinā manasaś cātmanaś ca bāhyakaraṇānāṃ ca dhāraṇam alabhamānā madbhajanaikaprayojanā bhajante // BhGR_9.13",
    "GSP33ramgbhpu:2900": " satataṃ kīrtayanto māṃ yatantaś ca dṛḍhavratāḥ /",
    "GSP33ramgbhpu:2901": " namasyantaś ca māṃ bhaktyā nityayuktā upāsate // BhG_9.14 //",
    "GSP33ramgbhpu:2902": " atyarthamatpriyatvena matkīrtanayatananamaskārair vinā kṣaṇāṇumātre 'py ātmadhāraṇam alabhamānāḥ,",
    "GSP33ramgbhpu:2903": " madguṇaviśeṣavācīni mannāmāni smṛtvā pulakāñcitasarvāṅgāḥ harṣagadgadakaṇṭhāḥ,",
    "GSP33ramgbhpu:2904": " nārāyaṇakṛṣṇavāsedevety evam ādīni satataṃ kīrtayantaḥ,",
    "GSP33ramgbhpu:2905": " tathaiva yatantaḥ matkarmasv arcanādikeṣu,",
    "GSP33ramgbhpu:2906": " tadupakāreṣu bhavananandanavanakaraṇādikeṣu ca dṛḍhasaṅkalpā yatamānāḥ,",
    "GSP33ramgbhpu:2907": " bhaktibhārāvanamitamanobuddhyabhimānapadadvayakaradvayaśirobhir aṣṭāṅgair acintitapāṃsukardamaśarkarādike dharātale daṇḍavat praṇipatantaḥ,",
    "GSP33ramgbhpu:2908": " satataṃ māṃ nityayuktāḥ nityayogaṃ kāṅkṣamāṇā ātmāntaṃ maddāsyavyavasāyinaḥ upāsate // BhGR_9.14 //",
    "GSP33ramgbhpu:2909": " jñānayajñena cāpy anye yajanto mām upāsate /",
    "GSP33ramgbhpu:2910": " ekatvena pṛthaktvena bahudhā viśvatomukham // BhG_9.15 //",
    "GSP33ramgbhpu:2911": " anye 'pi mahātmanaḥ pūrvoktaiḥ kīrtanādibhir jñānākhyena yajñena ca yajanto mām upāsate /",
    "GSP33ramgbhpu:2912": " katham? bahudhā pṛthaktvena jagadākāreṇa,",
    "GSP33ramgbhpu:2913": " viśvatomukham viśvaprakāram avasthitaṃ mām ekatvenopāsate /",
    "GSP33ramgbhpu:2914": " etad uktaṃ bhavati bhagavān vāsudeva eva nāmarūpavibhāgānarhātisūkṣmacidacidvastuśarīras",
    "GSP33ramgbhpu:2915": " san satyasaṅkalpo vividhavibhaktanāmarūpasthūlacidacidvastuśarīraḥ syām iti saṃkalpya",
    "GSP33ramgbhpu:2916": " sa eka eva devatiryaṅmanuṣyasthāvarākhyavicitrajagaccharīro 'vatiṣṭhata ity anusaṃdadhānāś",
    "GSP33ramgbhpu:2917": " ca mām upāsate iti // BhGR_9.15 //",
    "GSP33ramgbhpu:2918": " tathā hi viśvaśarīro 'ham evāvasthita ity āha",
    "GSP33ramgbhpu:2919": " ahaṃ kratur ahaṃ yajñaḥ svadhā+aham aham auṣadham /",
    "GSP33ramgbhpu:2920": " mantro 'ham aham evājyam aham agnir ahaṃ hutam // BhG_9.16 //",
    "GSP33ramgbhpu:2921": " ahaṃ kratuḥ ahaṃ jyotiṣṭomādikaḥ kratuḥ;",
    "GSP33ramgbhpu:2922": " aham eva mahāyajñaḥ;",
    "GSP33ramgbhpu:2923": " aham eva pitṛgaṇapuṣṭidā svadhā;",
    "GSP33ramgbhpu:2924": " auṣadhaṃ haviś cāham eva;",
    "GSP33ramgbhpu:2925": " aham eva ca mantraḥ;",
    "GSP33ramgbhpu:2926": " aham eva ca ājyam /",
    "GSP33ramgbhpu:2927": " pradarśanārtham idam somādikaṃ ca havir aham evetyarthaḥ;",
    "GSP33ramgbhpu:2928": " aham āhavanīyādiko 'gniḥ;",
    "GSP33ramgbhpu:2929": " homaś cāham eva // BhGR_9.16 //",
    "GSP33ramgbhpu:2930": " pitā+aham asya jagato mātā dhātā pitāmahaḥ /",
    "GSP33ramgbhpu:2931": " vedyaṃ pavitram oṅkāra ṛk sāma yajur eva ca // BhG_9.17 //",
    "GSP33ramgbhpu:2932": " asya sthāvarajaṅgamātmakasya jagataḥ,",
    "GSP33ramgbhpu:2933": " tatra tatra pitṛtvena,",
    "GSP33ramgbhpu:2934": " mātṛtvena,",
    "GSP33ramgbhpu:2935": " dhātṛtvena,",
    "GSP33ramgbhpu:2936": " pitāmahatvena ca vartamāno 'ham eva /",
    "GSP33ramgbhpu:2937": " atra dhātṛśabdo mātāpitṛvyatirikte utpattiprayojake cetanaviśeṣe vartate /",
    "GSP33ramgbhpu:2938": " yat kiñcid vedavedyaṃ pavitram pāvanam,",
    "GSP33ramgbhpu:2939": " tad aham eva /",
    "GSP33ramgbhpu:2940": " vedakaś ca vedabījabhūtaḥ praṇavo 'ham eva /",
    "GSP33ramgbhpu:2941": " ṛksāmayajurātmako vedaś cāham eva // BhGR_9.17 //",
    "GSP33ramgbhpu:2942": " gatir bhartā prabhus sākṣī nivāsaś śaraṇaṃ suhṛt /",
    "GSP33ramgbhpu:2943": " prabhavapralayasthānaṃ nidhānaṃ bījam avyayam // BhG_9.18 //",
    "GSP33ramgbhpu:2944": " gamyata iti gatiḥ;",
    "GSP33ramgbhpu:2945": " tatra tatra prāpyasthānam ityarthaḥ;",
    "GSP33ramgbhpu:2946": " bhartā dhārayitā,",
    "GSP33ramgbhpu:2947": " prabhuḥ śāsitā,",
    "GSP33ramgbhpu:2948": " sākṣī sākṣāddṛṣṭā,",
    "GSP33ramgbhpu:2949": " nivāsaḥ vāsasthānaṃ veśmādi /",
    "GSP33ramgbhpu:2950": " śaraṇam /",
    "GSP33ramgbhpu:2951": " iṣṭasya prāpakatayā+aniṣṭasya nivāraṇatayā ca samāśrayaṇīyaś cetanaḥ śaraṇam /",
    "GSP33ramgbhpu:2952": " sa cāham eva;",
    "GSP33ramgbhpu:2953": " sukṛd dhitaiṣī,",
    "GSP33ramgbhpu:2954": " prabhavapralayasthānam yasya kasyacid yatra kutracid utpattipralayayor yat sthānam,",
    "GSP33ramgbhpu:2955": " tad aham eva /",
    "GSP33ramgbhpu:2956": " nidhānaṃ nidhīyata iti nidhānam,",
    "GSP33ramgbhpu:2957": " utpādyam upasaṃhāryaṃ cāham evetyarthaḥ;",
    "GSP33ramgbhpu:2958": " avyayaṃ bījam tatra tatra vyayarahitaṃ yat kāraṇam,",
    "GSP33ramgbhpu:2959": " tad aham eva // BhGR_9.18 //",
    "GSP33ramgbhpu:2960": " tapāmy aham ahaṃ varṣaṃ nigṛhṇāmy ity utsṛjyāmi ca /",
    "GSP33ramgbhpu:2961": " amṛtaṃ caiva mṛtyuś ca sad asac cāham arjuna // BhG_9.19 //",
    "GSP33ramgbhpu:2962": " agnyādityādirūpeṇāham eva tapāmi;",
    "GSP33ramgbhpu:2963": " grīṣmādāv aham eva varṣaṃ nigṛhṇāmi /",
    "GSP33ramgbhpu:2964": " tathā varṣāsu cāham evotsṛjāmi /",
    "GSP33ramgbhpu:2965": " amṛtaṃ caiva mṛtyuś ca /",
    "GSP33ramgbhpu:2966": " yena jīvati loko yena ca mriyate,",
    "GSP33ramgbhpu:2967": " tadubhayam aham eva /",
    "GSP33ramgbhpu:2968": " kim atra bahunoktena;",
    "GSP33ramgbhpu:2969": " sadasac cāham eva /",
    "GSP33ramgbhpu:2970": " sad yad vartate,",
    "GSP33ramgbhpu:2971": " asad yad atītam anāgataṃ ca sarvāvasthāvasthitacidacidvastuśarīratayā tat tat prakāro 'ham evāvasthita ityarthaḥ /",
    "GSP33ramgbhpu:2972": " evaṃ bahudhā pṛthaktvena vibhaktanāmarūpāvasthitakṛtsnajagaccharīratayā tatprakāro 'ham evāvasthita ity ekatvajñānenānanusaṃdadhānāś ca mām upāsate // BhGR_9.19 //",
    "GSP33ramgbhpu:2973": " evaṃ mahātmanāṃ jñānināṃ bhagavadanubhavaikabhogānāṃ vṛttam uktvā teṣām eva viśeṣaṃ darśayitum ajñānāṃ kāmakāmānāṃ vṛttam āha",
    "GSP33ramgbhpu:2974": " traividyā māṃ somapāḥ pūtapāpāḥ yajñair iṣṭvā svargatiṃ prārthayante /",
    "GSP33ramgbhpu:2975": " te puṇyam āsādya surendralokam aśnanti divyān divi devabhogān // BhG_9.20 //",
    "GSP33ramgbhpu:2976": " te taṃ bhuktvā svargalokaṃ viśālaṃ kṣīṇe puṇye martyalokaṃ viśanti /",
    "GSP33ramgbhpu:2977": " evaṃ trayīdharmam anuprapannāḥ gatāgataṃ kāmakāmā labhante // BhG_9.21 //",
    "GSP33ramgbhpu:2978": " ṛgyajussāmarūpās tisro vidyāḥ trividyam;",
    "GSP33ramgbhpu:2979": " kevalaṃ trividyaniṣṭhās traividyāḥ,",
    "GSP33ramgbhpu:2980": " na tu trayyantaniṣṭhāḥ /",
    "GSP33ramgbhpu:2981": " trayyantaniṣṭhā hi mahātmanaḥ pūrvoktaprakāreṇa nikhilavedavedyaṃ mām eva jñātvā+atimātramadbhaktikāritakīrtanādibhir jñānayajñena ca madekaprāpyā mām evopāsate /",
    "GSP33ramgbhpu:2982": " traividyās tu vedapratipādyakevalendrādiyāgaśiṣṭasomān pibantaḥ,",
    "GSP33ramgbhpu:2983": " pūtapāpāḥ svargādiprāptivirodhipāpāt pūtāḥ,",
    "GSP33ramgbhpu:2984": " taiḥ kevalendrādidevatyatayā+anusaṃhitair yajñair vastutas tadrūpaṃ mām iṣṭvā,",
    "GSP33ramgbhpu:2985": " tathāvasthitaṃ mām ajānantaḥ svargagatiṃ prārthayante /",
    "GSP33ramgbhpu:2986": " te puṇyam duḥkhāsaṃbhinnaṃ surendralokaṃ prāpya tatra tatra divyān devabhogān aśnanti /",
    "GSP33ramgbhpu:2987": " te taṃ viśālaṃ svargalokaṃ bhuktvā tadanubhavahetubhūte puṇye kṣīṇe punar api martyalokaṃ viśanti /",
    "GSP33ramgbhpu:2988": " evaṃ trayyantasiddhajñānavidhurāḥ kāmyasvargādikāmāḥ kevalaṃ trayīdharmam anuprapannāḥ",
    "GSP33ramgbhpu:2989": " gatāgataṃ labhante alpāsthirasvargādīn anubhūya punaḥ punar nivartanta ityarthaḥ // BhGR_9.20,21 //",
    "GSP33ramgbhpu:2990": " mahātmanas tu niratiśayapriyarūpamaccintanaṃ kṛtvā mām anavadhikātiśayānandaṃ prāpyana punar āvartanta iti teṣāṃ viśeṣaṃ darśayati",
    "GSP33ramgbhpu:2991": " ananyāś cintayanto māṃ ye janāḥ paryupāsate /",
    "GSP33ramgbhpu:2992": " teṣāṃ nityābhiyuktānāṃ yogakṣemaṃ vahāmy aham // BhG_9.22 //",
    "GSP33ramgbhpu:2993": " ananyāḥ ananyaprayojanāḥ,",
    "GSP33ramgbhpu:2994": " maccintanena vinā+ātmadhāraṇālābhān maccintanaikaprayojanāḥ māṃ cintayanto ye mahātmāno janāḥ paryupāsate sarvakalyānṇaguṇānvitaṃ sarvavibhūtiyuktaṃ māṃ parita upāsate,",
    "GSP33ramgbhpu:2995": " anyūnam upāsate,",
    "GSP33ramgbhpu:2996": " teṣāṃ nityābhiyuktānām mayi nityābhiyogaṃ kāṅkṣamāṇānām,",
    "GSP33ramgbhpu:2997": " aham matprāptilakṣaṇaṃ yogam,",
    "GSP33ramgbhpu:2998": " apunarāvṛttirūpaṃ kṣemam ca vahāmi // BhGR_9.22 //",
    "GSP33ramgbhpu:2999": " ye tv anyadevatābhaktā yajante śraddhayā+anvitāḥ /",
    "GSP33ramgbhpu:3000": " te 'pi mām eva kaunteya yajanty avidhipūrvakam // BhG_9.23 //",
    "GSP33ramgbhpu:3001": " ye tv indrādidevatābhaktāḥ kevalatrayīniṣṭhāḥ śraddhayā+anvitāḥ indrādīn yajante,",
    "GSP33ramgbhpu:3002": " te 'pi pūrvoktena nyāyena sarvasya maccharīratayā madātmakatvena,",
    "GSP33ramgbhpu:3003": " indrādiśabdānāṃ ca madvācitvād vastuto mām eva yajante;",
    "GSP33ramgbhpu:3004": " api tv avidhipūrvakaṃ yajante /",
    "GSP33ramgbhpu:3005": " indrādīnāṃ devatānāṃ karamsvārādhyatayā anvayaṃ yathā vedāntavākyāni,",
    "GSP33ramgbhpu:3006": " “caturhotāro yatra saṃpadaṃ gacchanti deaiḥ” ityādīni vidadhati,",
    "GSP33ramgbhpu:3007": " na tatpūrvakaṃ yajante /",
    "GSP33ramgbhpu:3008": " vedāntavākyajātaṃ hi paramapuruṣaśarīratayā+avasthitānām indrādīnām ārādhyatvaṃ vidadhad atmabhūtasya paramapuruṣasyaiva sākṣād ārādhyatvaṃ vidadhāti /",
    "GSP33ramgbhpu:3009": " caturhotāraḥ agnihotradarśapūrṇamāsādīni karmāṇi,",
    "GSP33ramgbhpu:3010": " yatra paramātmany ātmatayā+avasthite saty eva taccharīrabhūtendrādidevaiḥ;",
    "GSP33ramgbhpu:3011": " saṃpadaṃ gacchanti indrādidevānām ārādhanāny etāni karmāṇītīmāṃ saṃpadaṃ gacchantītyarthaḥ // BhGR_9.23 //",
    "GSP33ramgbhpu:3012": " atas traividyā indrādiśarīrasya paramapuruṣasyārādhanāny etāni karmāṇi;",
    "GSP33ramgbhpu:3013": " ārādhyaś ca sa eveti na jānanti,",
    "GSP33ramgbhpu:3014": " te ca parimitaphalabhāginaś cyavanasvabhāvāś ca bhavanti; tad āha",
    "GSP33ramgbhpu:3015": " ahaṃ hi sarvayajñānāṃ bhoktā ca prabhur eva ca /",
    "GSP33ramgbhpu:3016": " na tu mām abhijānanti tattvenātaś cyavanti te // BhG_9.24 //",
    "GSP33ramgbhpu:3017": " prabhur eva ca tatra tatra phalapradātā cāham eva ityarthaḥ // BhGR_9.24 //",
    "GSP33ramgbhpu:3018": " aho mahad idaṃ vaicitryam,",
    "GSP33ramgbhpu:3019": " yad ekasminn eva karmaṇi vartamānāḥ saṅkalpamātrabhedena kecid atyalpaphalabhāginaś cyavanasvabhāvāś ca bhavanti;",
    "GSP33ramgbhpu:3020": " kecana anavadhikātiśayānandaparamapuruṣaprāptirūpaphalabhāgino 'punarāvartinaś ca bhavantīty āha",
    "GSP33ramgbhpu:3021": " yānti devavratā devān pitQn yānti pitṛvratāḥ /",
    "GSP33ramgbhpu:3022": " bhūtāni yānti bhūtejyāḥ yānti madyājino 'pi mām // BhG_9.25 //",
    "GSP33ramgbhpu:3023": " vrataśabdaḥ saṅklpavācī;",
    "GSP33ramgbhpu:3024": " devavratāḥ darśapūrṇamāsādibhiḥ karmabhiḥ indrādīn yajāmahe iti indrādiyajanasaṅkalpā ye,",
    "GSP33ramgbhpu:3025": " te indrādīn devān yānti /",
    "GSP33ramgbhpu:3026": " ye ca pitṛyajñādibhiḥ pitQn yajāmahe iti pitṛyajanasaṅkalpāḥ,",
    "GSP33ramgbhpu:3027": " te pitQn yānti /",
    "GSP33ramgbhpu:3028": " ye ca “yakṣarakaṣaḥpiśācādīni bhūtāni yajāmahe” iti bhūtayajanasaṅkalpāḥ,",
    "GSP33ramgbhpu:3029": " te bhūtāni yānti /",
    "GSP33ramgbhpu:3030": " ye te tair eva yajñaiḥ “devapitṛbhūtaśarīrakaṃ paramātmānaṃ bhagavantaṃ vāsudevaṃ yajāmahe” iti māṃ yajante,",
    "GSP33ramgbhpu:3031": " te madyājino mām eva yānti /",
    "GSP33ramgbhpu:3032": " devādivratāḥ devādīn prāpya tais saha parimitaṃ bhogaṃ bhuktvā teṣāṃ vinaśakāle tais saha vinaṣṭā bhavanti /",
    "GSP33ramgbhpu:3033": " madyājinas tu mām anādinidhanaṃ sarvajñaṃ satyasaṅkalpam anavadhikātiśayāsaṃkhyeyakalyāṇaguṇagaṇamahodadhim",
    "GSP33ramgbhpu:3034": " anavadhikātiśayānandaṃ prāpya na punar nivartanta ityarthaḥ // BhGR_9.25 //",
    "GSP33ramgbhpu:3035": " madyājinām ayam api viśeṣo 'stīty āha",
    "GSP33ramgbhpu:3036": " patraṃ puṣpaṃ phalaṃ toyaṃ yo me bhaktyā prayacchati /",
    "GSP33ramgbhpu:3037": " tad ahaṃ bhaktyupahṛtam aśnāmi prayatātmanaḥ // BhG_9.26 //",
    "GSP33ramgbhpu:3038": " sarvasulabhaṃ patraṃ vā puṣpaṃ vā phalaṃ vā toyaṃ vā yo bhaktyā me prayacchati atyarthamatpriyatvena",
    "GSP33ramgbhpu:3039": " tatpradānena vinā+ātmadhāraṇam alabhamānatayā tadekaprayojano yo me patrādikaṃ dadāti;",
    "GSP33ramgbhpu:3040": " tasya prayatātmanaḥ tatpradānaikaprayojanatvarūpaśuddhiyuktamanasaḥ,",
    "GSP33ramgbhpu:3041": " tat tathāvidhabhaktyupahṛtam,",
    "GSP33ramgbhpu:3042": " aham sarveśvaro nikhilajagadudayavibhavalayalīlā+avāptasamastakāmaḥ satyasaṅkalpo 'navadhikātiśayāsaṃkhyeyakalyāṇaguṇagaṇaḥ svābhāvikānavadhikātiśayānandasvānubhave vartamāno 'pi,",
    "GSP33ramgbhpu:3043": " manorathapathadūravarti priyaṃ prāpyaivāśnāmi /",
    "GSP33ramgbhpu:3044": " yathoktaṃ mokṣadharme,",
    "GSP33ramgbhpu:3045": " “yāḥ kriyāḥ saṃprayuktās syur ekāntagatabuddhibhiḥ /",
    "GSP33ramgbhpu:3046": " tāḥ sarvāḥ śirasā devaḥ pratigṛhṇāti vai svayam” iti // BhGR_9.26 //",
    "GSP33ramgbhpu:3047": " yasmāj jñānināṃ mahātmanāṃ vāṅmanasāgocaro 'yaṃ viśeṣaḥ,",
    "GSP33ramgbhpu:3048": " tasmāt tvaṃ ca jñānī bhūtvā uktalakṣaṇabhaktibhārāvanamitātmā ātmīyaḥ kīrtanayatanārcanapraṇāmādikaṃ",
    "GSP33ramgbhpu:3049": " satataṃ kurvāṇo laukikaṃ vaidikaṃ ca nityanaimittikaṃ karma cetthaṃ kurv ity āhā",
    "GSP33ramgbhpu:3050": " yat karoṣi yad aśnāsi yaj jahoṣi dadāsi yat /",
    "GSP33ramgbhpu:3051": " yat tapasyasi kaunteya tat kuruṣva madarpaṇam // BhG_9.27 //",
    "GSP33ramgbhpu:3052": " yad dehayātrāśeṣabhūtaṃ laukikaṃ karma karoṣi,",
    "GSP33ramgbhpu:3053": " yac ca dehadhāraṇāyāśnāsi,",
    "GSP33ramgbhpu:3054": " yac ca vaidikaṃ homadānatapaḥprabhṛti nityanaimittikaṃ karma karoṣi,",
    "GSP33ramgbhpu:3055": " tat sarvaṃ madarpaṇaṃ kuruṣva /",
    "GSP33ramgbhpu:3056": " arpyata ity arpaṇam sarvasya laukikasya vaidikasya ca karmaṇaḥ kartṛtvaṃ bhoktṛtvam ārādhyatvaṃ ca yathā mayi samarpitaṃ bhavati tathā kuru",
    "GSP33ramgbhpu:3057": " etad uktaṃ bhavati yāgadānādiṣu ārādhyatayā pratīyamānānāṃ devādīnāṃ karmakartur",
    "GSP33ramgbhpu:3058": " bhoktuḥ tava ca madīyatayā matsaṅkalpāyattasvarūpasthitipravṛttitayā ca mayy eva",
    "GSP33ramgbhpu:3059": " paramaśeṣiṇi paramakartari tvāṃ ca kartāraṃ bhoktāram ārādhakam,",
    "GSP33ramgbhpu:3060": " ārādhyaṃ ca devatājātam,",
    "GSP33ramgbhpu:3061": " ārādhanaṃ ca kriyājātaṃ sarvaṃ samarpaya;",
    "GSP33ramgbhpu:3062": " tava manniyāmyatāpūrvakamaccheṣataikarasatām ārādhyādes caitatsvabhāvagarbhatām atyarthaprītiyukto 'nusaṃdhatsva iti // BhGR_9.27 //",
    "GSP33ramgbhpu:3063": " śubhāśubhaphalair evaṃ mokṣyase karmabandhanaiḥ /",
    "GSP33ramgbhpu:3064": " saṃnyāsayogayuktātmā vimukto mām upaiṣyasi // BhG_9.28 //",
    "GSP33ramgbhpu:3065": " evaṃ saṃnyāsākhyayogayuktamanāḥ ātmānaṃ maccheṣatāmanniyāmyataikarasaṃ karma ca sarvaṃ",
    "GSP33ramgbhpu:3066": " madārādhanam anusaṃdadhāno laukikaṃ vaidikaṃ ca karma kurvan śubhāśubhaphalair anantaiḥ",
    "GSP33ramgbhpu:3067": " prācīnakarmākhyair bandhanair matprāptivirodhibhis sarvair mokṣyase;",
    "GSP33ramgbhpu:3068": " tair vimukto mām evopaiṣyasi // BhGR_9.28 //",
    "GSP33ramgbhpu:3069": " mamemaṃ paramam atilokaṃ svabhāvaṃ śṛṇu",
    "GSP33ramgbhpu:3070": " samo 'haṃ sarvabhūteṣu na me dveṣyo 'sti na priyaḥ /",
    "GSP33ramgbhpu:3071": " ye bhajanti tu māṃ bhaktyā mayi te teṣu cāpy aham // BhG_9.29 //",
    "GSP33ramgbhpu:3072": " devatiryaṅmanuṣyasthāvarātmanā+avasthiteṣu jātitaś cākārataḥ svabhāvato jñānataś cātyantotkṛṣṭāpakṛṣṭarūpeṇa vartamāneṣu sarveṣu bhūteṣu samāśrayaṇīyatve samo 'ham;",
    "GSP33ramgbhpu:3073": " ayaṃ jātyākārasvabhāvajñānādibhir nirkṛṣṭa iti samāśrayaṇe na me dveṣyo 'sti udvejanīyatayā na tyājyo 'sti /",
    "GSP33ramgbhpu:3074": " tathā samāśritatvātirekeṇa jātyādibhir atyantotkṛṣṭo 'yam iti tadvyuktatayā samāśrayaṇe na kaścit priyo 'sti na saṃgrāhyo 'sti /",
    "GSP33ramgbhpu:3075": " api tu atyarthamatpriyatvena madbhajanena vinā+ātmadhāraṇālābhān madbhajanaikaprayojanā ye māṃ bhajante,",
    "GSP33ramgbhpu:3076": " te jātyādibhir utkṛṣṭā apakṛṣṭā vā matsamānaguṇavad yathāsukhaṃ mayy eva vartante /",
    "GSP33ramgbhpu:3077": " aham api teṣu madutkṛṣṭeṣv iva varte // BhGR_9.29 //",
    "GSP33ramgbhpu:3078": " tatrāpi",
    "GSP33ramgbhpu:3079": " api cet sudurācāro bhajate mām ananyabhāk /",
    "GSP33ramgbhpu:3080": " sādhur eva sa mantavyaḥ samyagvyavasito hi saḥ // BhG_9.30 //",
    "GSP33ramgbhpu:3081": " tatra tatra jātiviśeṣe jātānāṃ yaḥ samācāra upādeyaḥ pariharaṇīyaś ca,",
    "GSP33ramgbhpu:3082": " tasmād ativṛtto 'py uktaprakāreṇa mām ananyabhāk bhajanaikaprayojano bhajate cet,",
    "GSP33ramgbhpu:3083": " sādhur eva saḥ vaiṣṇavāgresara eva saḥ /",
    "GSP33ramgbhpu:3084": " mantavyaḥ bahumantavyaḥ pūrvoktais sama ityarthaḥ /",
    "GSP33ramgbhpu:3085": " kuta etat? samyagvyavasito hi saḥ yato 'sya vyavasāyaḥ susamīcīnaḥ bhagavān nikhilajagadekakāraṇabhūtaḥ",
    "GSP33ramgbhpu:3086": " paraṃ brahma nārāyaṇaś carācarapatir asmatsvāmī mama gurur mama suhṛn mama paramaṃ",
    "GSP33ramgbhpu:3087": " bhogyam iti sarvair duṣprāpo 'yaṃ vyavasāyas tena kṛtaḥ;",
    "GSP33ramgbhpu:3088": " tatkāryaṃ cānanyaprayojanaṃ nirantaraṃ bhajanaṃ tasyāsti ataḥ sādhur eva;",
    "GSP33ramgbhpu:3089": " bahumantavyaḥ /",
    "GSP33ramgbhpu:3090": " asmin vyavasāye,",
    "GSP33ramgbhpu:3091": " tatkārye coktaprakārabhajane saṃpanne sati tasyācāravyatikramaḥ svalpavaikalyam iti na tāvatā+anādaraṇīyaḥ,",
    "GSP33ramgbhpu:3092": " api tu bahumantavya evetyarthaḥ // BhGR_9.30 //",
    "GSP33ramgbhpu:3093": " nanu “nāvirato duścaritān nāśānto nāsamāhitaḥ /",
    "GSP33ramgbhpu:3094": " nāśantamānaso vā+api prajñānenainam āpnuyāt //",
    "GSP33ramgbhpu:3095": " BhGR_1.” ityādiśruteḥ ācāravyatikrama uttarottarabhajanotpattipravāhaṃ niruṇaddhīty atra āha",
    "GSP33ramgbhpu:3096": " kṣipraṃ bhavati dharmātmā śaśvacchāntiṃ nigacchati /",
    "GSP33ramgbhpu:3097": " kaunteya pratijānīhi na me bhaktaḥ praṇaśyati // BhG_9.31 //",
    "GSP33ramgbhpu:3098": " matpriyatvakāritānanyaprayojanamadbhajanena vidhūtapāpatayaiva samūlonmūlitarajastamoguṇaḥ kṣipraṃ dharmātmā bhavati kṣipram eva virodhirahitasaparikaramadbhajanaikamanā bhavati /",
    "GSP33ramgbhpu:3099": " evaṃrūpabhajanam eva hi “dharmasyāsya parantapa” iti upakrame dharmaśabdoditam /",
    "GSP33ramgbhpu:3100": " śaśvacchāntiṃ nigacchati śaśvatīm apunarāvartinīṃ matprāptivirodhyācāranivṛttiṃ gacchati /",
    "GSP33ramgbhpu:3101": " kaunteya tvam evāsminn arthe pratijñāṃ kuru madbhaktāv upakrānto virodhyācāramiśro 'pi na naśyati;",
    "GSP33ramgbhpu:3102": " api tu madbhaktimāhātmyena sarvaṃ virodhijātaṃ nāśayitvā śāśvatīṃ virodhinivṛttim adhigamya kṣipraṃ paripūrṇabhaktir bhavatīti // BhGR_9.31",
    "GSP33ramgbhpu:3103": " māṃ hi pārtha vyapāśritya ye 'pi syuḥ pāpayonayaḥ /",
    "GSP33ramgbhpu:3104": " striyo vaiśyās tathā śūdrās te 'pi yānti parāṃ gatim // BhG_9.32 //",
    "GSP33ramgbhpu:3105": " kiṃ punar brāhmaṇāḥ puṇyā bhaktā rājarṣayas tathā /",
    "GSP33ramgbhpu:3106": " anityam asukhaṃ lokam imaṃ prāpya bhajasva mām // BhG_9.33 //",
    "GSP33ramgbhpu:3107": " striyo vaiśyāḥ śūdrāś ca pāpayonayo 'pi māṃ vyapāśritya parāṃ gatiṃ yānti;",
    "GSP33ramgbhpu:3108": " kiṃ punaḥ puṇyayonayo brāhmaṇā rājarṣayaś ca madbhaktim āsthitāḥ /",
    "GSP33ramgbhpu:3109": " atas tvaṃ rājarṣir asthiraṃ tāpatrayābhihatatayā asukhaṃ cemaṃ lokaṃ prāpya vartamāno māṃ bhajasva // BhGR_9.32,33 //",
    "GSP33ramgbhpu:3110": " bhaktisvarūpam āha",
    "GSP33ramgbhpu:3111": " manmanā bhava madbhakto madyājī māṃ namaskuru /",
    "GSP33ramgbhpu:3112": " mām evaiṣyasi yuktvaivam ātmānaṃ matparāyaṇaḥ // BhG_9.34 //",
    "GSP33ramgbhpu:3113": " manmanā bhava mayi sarveśvareśvare,",
    "GSP33ramgbhpu:3114": " nikhilaheyapratyanīkakalyāṇaikatāne,",
    "GSP33ramgbhpu:3115": " sarvajñe,",
    "GSP33ramgbhpu:3116": " satyasaṅkalpe nikhilajagadekakāraṇe,",
    "GSP33ramgbhpu:3117": " parasmin brahmaṇi,",
    "GSP33ramgbhpu:3118": " puruṣottame,",
    "GSP33ramgbhpu:3119": " puṇḍarīkadalāmalāyatākṣe,",
    "GSP33ramgbhpu:3120": " svacchanīlajīmūtasaṅkāśe,",
    "GSP33ramgbhpu:3121": " yugapaduditadinakarasahasrasadṛśatejasi,",
    "GSP33ramgbhpu:3122": " lāvaṇyāmṛtamahodadhau,",
    "GSP33ramgbhpu:3123": " udārapīvaracaturbāhau,",
    "GSP33ramgbhpu:3124": " atyujjvalapītāmbare,",
    "GSP33ramgbhpu:3125": " amalakirīṭamakarakuṇḍalahārakeyūrakaṭakabhūṣite,",
    "GSP33ramgbhpu:3126": " apārakāruṇyasauśīlyasaundaryamādhuryagāmbhīryāudāryavātsalyajaladhau,",
    "GSP33ramgbhpu:3127": " anālocitaviśeṣāśeṣalokaśaraṇye sarvasvāmini tailadhārāvad avicchedena niviṣṭamanā bhava /",
    "GSP33ramgbhpu:3128": " tad eva viśinaṣṭi madbhaktaḥ atyarthamatpriyatvena yukto manmanā bhavetyarthaḥ /",
    "GSP33ramgbhpu:3129": " punar pi viśinaṣṭi madyājī anavadhikātiśayapriyamadanubhavakāritamadyajanaparo bhava /",
    "GSP33ramgbhpu:3130": " yajanaṃ nāmaparipūrṇaśeṣavṛttiḥ /",
    "GSP33ramgbhpu:3131": " aupacārikasāṃsparśikābhyavahārikādisakalabhogapradānarūpo hi yāgaḥ /",
    "GSP33ramgbhpu:3132": " yathā madanubhavajanitanirvadhikātiśayaprītikāritamadyajanaparo bhavasi,",
    "GSP33ramgbhpu:3133": " tathā manmanā bhavety uktaṃ bhavati /",
    "GSP33ramgbhpu:3134": " punar api tad eva viśinaṣṭi māṃ namaskuru /",
    "GSP33ramgbhpu:3135": " anavadhikātiśayapriyamadanubhavakāritātyarthapriyāśeṣaśeṣavṛttau aparyavasyan mayy antarātmani atimātraprahvībhāvavyavasāyaṃ kuru /",
    "GSP33ramgbhpu:3136": " matparāyaṇaḥ aham eva param ayanaṃ yasyāsau matparāyaṇaḥ;",
    "GSP33ramgbhpu:3137": " mayā vinā+ātmadhāraṇāsaṃbhāvanayā madāśraya ityarthaḥ /",
    "GSP33ramgbhpu:3138": " evam ātmānaṃ yuktvā matparāyaṇas evam anavadhikātiśayaprītyā madanubhavasamarthaṃ manaḥ prāpya mām evaiṣyasi /",
    "GSP33ramgbhpu:3139": " ātmaśabdo hy atra manoviṣayaḥ /",
    "GSP33ramgbhpu:3140": " evaṃrūpeṇa manasā māṃ dhyātvā mām anubhūya mām iṣṭvā māṃ namaskṛtya matparāyaṇo mām eva prāpsyasītyarthaḥ /",
    "GSP33ramgbhpu:3141": " tad evaṃ laukikāni śarīradhāraṇārthāni,",
    "GSP33ramgbhpu:3142": " vaidikāni ca nityanaimittikāni karmāṇi matprītaye maccheṣataikaraso mayaiva kārita",
    "GSP33ramgbhpu:3143": " iti kurvan satataṃ matkīrtanayatananamaskārādikān prītyā kurvāṇo manniyāmyaṃ nikhilajagan",
    "GSP33ramgbhpu:3144": " maccheṣataikarasam iti cānusandhānaḥ atyarthapriyamadguṇagaṇaṃ",
    "GSP33ramgbhpu:3145": " cānusandhāyāharahar uktalakṣaṇam idam upāsanam upādadāno mām eva prāpsyasi // BhGR_9.34 //",
    "GSP33ramgbhpu:3146": " ******************** ADHYAYA 10 ********************",
    "GSP33ramgbhpu:3147": " bhaktiyogaḥ saparikara uktaḥ /",
    "GSP33ramgbhpu:3148": " idānīṃ bhaktyutpattaye tadvivṛddhaye ca bhgavato niraṅkuśāiśvaryādikalyāṇaguṇagaṇānantyam,",
    "GSP33ramgbhpu:3149": " kṛtsnasya jagatas taccharīratayā tadātmakatvena tatpravartyatvaṃ ca prapañcyate",
    "GSP33ramgbhpu:3150": " śrībhagavān uvāca",
    "GSP33ramgbhpu:3151": " bhūya eva mahābāho śṛṇu me paramaṃ vacaḥ /",
    "GSP33ramgbhpu:3152": " yat te 'haṃ prīyamāṇāya vakṣyāmi hitakāmyayā // BhG_1.101 //",
    "GSP33ramgbhpu:3153": " mama māhātmyaṃ śrutvā prīyamāṇāya te madbhaktyutpattivivṛddhirūpahitakāmanayā bhūyo manmāhātmyaprapañcaviṣayam eva paramaṃ vaco yad vakṣyāmi;",
    "GSP33ramgbhpu:3154": " tad avahitamanāś śṛṇu // BhGR_1.101 //",
    "GSP33ramgbhpu:3155": " na me viduḥ suragaṇāḥ prabhavaṃ na maharṣayaḥ /",
    "GSP33ramgbhpu:3156": " aham ādir hi devānāṃ maharṣīṇāṃ ca sarvaśaḥ // BhG_1.102 //",
    "GSP33ramgbhpu:3157": " suragaṇā maharṣayaś cātīndriyārthadarśino 'dhikatarajñānā api me prabhavaṃ prabhāvaṃ na viduḥ mama nāmakarmasvarūpasvabhāvādikaṃ na jānanti;",
    "GSP33ramgbhpu:3158": " yatas teṣāṃ devānāṃ maharṣīṇāṃ ca sarvaśo 'ham ādiḥ teṣāṃ svarūpasya jñānaśaktyādeś cāham ādiḥ;",
    "GSP33ramgbhpu:3159": " teṣāṃ devatvamaharṣitvādihetubhūtapuṇyānuguṇaṃ mayā dattaṃ jñānaṃ parimitam;",
    "GSP33ramgbhpu:3160": " atas te parimitajñānā matsvarūpādikaṃ yathāvan na jānanti // BhGR_1.102 //",
    "GSP33ramgbhpu:3161": " tad etad devādyacintyasvayāthātmyaviṣayajñānaṃ bhaktyutpattivirodhipāpavimocanopāyam āha",
    "GSP33ramgbhpu:3162": " yo mām ajam anādiṃ ca vetti lokamaheśvaram /",
    "GSP33ramgbhpu:3163": " asaṃmūḍhas sa martyeṣu sarvapāpaiḥ pramucyate // BhG_1.103 //",
    "GSP33ramgbhpu:3164": " na jāyata ity ajaḥ,",
    "GSP33ramgbhpu:3165": " anena vikāridravyād acetanāt tatsaṃsṛṣṭāt saṃsāricetanāc ca visajātīyatvam uktam /",
    "GSP33ramgbhpu:3166": " saṃsāricetanasya hi karmakṛtācitsaṃsargo janma /",
    "GSP33ramgbhpu:3167": " anādim ity anena padena ādimato 'jān muktātmano visajātīyatvam uktam /",
    "GSP33ramgbhpu:3168": " muktātmano hy ajatvam ādimat;",
    "GSP33ramgbhpu:3169": " tasya heyasaṃbandhasya pūrvavṛttatvāt tadarhatāsti /",
    "GSP33ramgbhpu:3170": " ato 'nādim ity anena tadanarhatayā tatpratyanīkatocyate;",
    "GSP33ramgbhpu:3171": " “niravadyam” ityādiśrutyā ca /",
    "GSP33ramgbhpu:3172": " evaṃ heyasaṃbandhapratyanīkasvarūpatayā tadanarhaṃ māṃ lokamaheśvaram lokeśvarāṇām apīśvaraṃ martyeṣv asaṃmūḍho yo vetti;",
    "GSP33ramgbhpu:3173": " itarasajātīyatayaikīkṛtya mohaḥ saṃmohaḥ,",
    "GSP33ramgbhpu:3174": " tadrahito 'saṃmūḍhaḥ sa madbhaktyutpattivirodhibhis sarvaiḥ pāpaiḥ pramucyate /",
    "GSP33ramgbhpu:3175": " etad uktaṃ bhavati loke manuṣyāṇāṃ rājā itaramanuṣyasajātīyaḥ kenacit karmaṇā tadādhipatyaṃ prāptaḥ;",
    "GSP33ramgbhpu:3176": " tathā devānām adhipatir api;",
    "GSP33ramgbhpu:3177": " tathāṇḍādhipatir apītarasaṃsārisajātīyaḥ;",
    "GSP33ramgbhpu:3178": " tasyāpi bhāvanātrayāntargatatvāt /",
    "GSP33ramgbhpu:3179": " “yo brahmāṇaṃ vidadhāti” iti śruteś ca /",
    "GSP33ramgbhpu:3180": " tathānye 'pi ye kecanāṇimādyaiśvaryaṃ prāptāḥ /",
    "GSP33ramgbhpu:3181": " ayaṃ tu lokamaheśvaraḥ kāryakāraṇāvasthād acetanād baddhān muktāc ca cetanād iśitavyāt",
    "GSP33ramgbhpu:3182": " sarvasmān nikhilaheyapratyanīkānavadhikātiśayāsaṃkhyeyakalyāṇaguṇaikatānatayā niyamanaikasvabhāvatayā",
    "GSP33ramgbhpu:3183": " ca visajātīya itītrasajātīyatāmoharahito yo māṃ vetti,",
    "GSP33ramgbhpu:3184": " sa sarvaiḥ pāpaiḥ pramucyate iti // BhGR_1.103 //",
    "GSP33ramgbhpu:3185": " evaṃ svasvabhāvānusandhānena bhaktyutpattivirodhipāpanirasanam,",
    "GSP33ramgbhpu:3186": " virodhinirasanā devārthato bhaktyutpattiṃ ca pratipādya svāiśvaryasvakalyāṇaguṇagaṇaprapañcānusandhānena bhaktivivṛddhiprakāram āha",
    "GSP33ramgbhpu:3187": " buddhir jñānam asaṃmohaḥ kṣamā satyaṃ damaḥ śamaḥ /",
    "GSP33ramgbhpu:3188": " sukhaṃ duḥkhaṃ bhavo 'bhāvo bhayaṃ cābhayam eva ca // BhG_1.104 //",
    "GSP33ramgbhpu:3189": " ahiṃsā samatā tuṣṭhis tapo dānaṃ yaśo 'yaśaḥ /",
    "GSP33ramgbhpu:3190": " bhavanti bhāvā bhūtānāṃ matta eva pṛthagvidhāḥ // BhG_1.105 //",
    "GSP33ramgbhpu:3191": " buddhiḥ manaso nirūpaṇasāmarthyam,",
    "GSP33ramgbhpu:3192": " jñānam cidacidvastuviśeṣaviṣayo niścayaḥ,",
    "GSP33ramgbhpu:3193": " asaṃmohaḥ pūrvagṛhītād rajatāder visajātīye śuktikādivastuni sajātīyatābuddhinivṛttiḥ;",
    "GSP33ramgbhpu:3194": " kṣamā manovikārahetau saty apy avikṛtamanastvam;",
    "GSP33ramgbhpu:3195": " satyam yathādṛṣṭaviṣayaṃ bhūtahitarūpaṃ vacanam /",
    "GSP33ramgbhpu:3196": " tadanuguṇā manovṛttir ihābhipretā,",
    "GSP33ramgbhpu:3197": " manovṛttiprakaraṇāt /",
    "GSP33ramgbhpu:3198": " damaḥ bāhyakaraṇānām anarthaviṣayebhyo niyamanam;",
    "GSP33ramgbhpu:3199": " śamaḥ antaḥkaraṇasya tathā niyamanam;",
    "GSP33ramgbhpu:3200": " sukham ātmānukūlānubhavaḥ;",
    "GSP33ramgbhpu:3201": " duḥkham pratikūlānubhavaḥ;",
    "GSP33ramgbhpu:3202": " bhavaḥ bhavanam;",
    "GSP33ramgbhpu:3203": " anukūlānubhavahetukaṃ manaso bhavanam;",
    "GSP33ramgbhpu:3204": " abhāvaḥ pratikūlānubhavahetuko manaso 'vasādaḥ;",
    "GSP33ramgbhpu:3205": " bhayam āgāmino duḥkhasya hetudarśanajaṃ duḥkham;",
    "GSP33ramgbhpu:3206": " tannivṛttiḥ abhayam;",
    "GSP33ramgbhpu:3207": " ahiṃsā paraduḥkhāhetutvam;",
    "GSP33ramgbhpu:3208": " samatā ātmani sukṛtsu vipakṣeṣu cārthānarthayos samamatitvam;",
    "GSP33ramgbhpu:3209": " tuṣṭiḥ sarveṣv ātmasu dṛṣṭeṣu toṣasvabhāvatvam;",
    "GSP33ramgbhpu:3210": " tapaḥ śāstrīyo bhogasaṅkocarūpaḥ kāyakleśaḥ;",
    "GSP33ramgbhpu:3211": " dānam svakīyabhogyānaṃ parasmai pratipādanam;",
    "GSP33ramgbhpu:3212": " yaśaḥ guṇavattāprathā;",
    "GSP33ramgbhpu:3213": " ayaśaḥ nairguṇyaprathā /",
    "GSP33ramgbhpu:3214": " etac cobhayaṃ tadanuguṇamanovṛttidvayaṃ mantavyam,",
    "GSP33ramgbhpu:3215": " tatprakaraṇāt /",
    "GSP33ramgbhpu:3216": " tapodāne ca tathā /",
    "GSP33ramgbhpu:3217": " evam ādyāḥ sarveṣāṃ bhūtānāṃ bhāvāḥ pravṛttinivṛttihetavo manovṛttayo matta eva matsaṅkalpāyattā bhavanti // BhGR_1.104,5 //",
    "GSP33ramgbhpu:3218": " sarvasya bhūtajātasya sṛṣṭisthityoḥ pravartayitāraś ca matsaṃkalpāyattapravṛttaya ity āha",
    "GSP33ramgbhpu:3219": " maharṣayas sapta pūrve catvāro manavas tathā /",
    "GSP33ramgbhpu:3220": " madbhāvā mānasā jātā yeṣāṃ loka imāḥ prajāḥ // BhG_1.106 //",
    "GSP33ramgbhpu:3221": " pūrve sapta maharṣayaḥ atītamanvantare ye bhṛgvādayas sapta maharṣayo nityasṛṣṭipravartanāya brahmaṇo manassaṃbhavāḥ,",
    "GSP33ramgbhpu:3222": " nityasthitipravartanāya ye ca sārvaṇikā nāma catvāro manavaḥ sthitāḥ,",
    "GSP33ramgbhpu:3223": " yeṣāṃ santānamaye loke jātā imāḥ sarvāḥ prajāḥ pratikṣaṇam āpralayād apatyānām utpādakāḥ",
    "GSP33ramgbhpu:3224": " pālakāś ca bhavanti te bhṛgvādayo manavaś ca madbhāvāḥ mama yo bhāvaḥ sa eva yeṣāṃ",
    "GSP33ramgbhpu:3225": " bhāvaḥ te madbhāvāḥ,",
    "GSP33ramgbhpu:3226": " manmate sthitāḥ,",
    "GSP33ramgbhpu:3227": " matsaṅkalpā1nuvartina ityarthaḥ // BhGR_1.106 //",
    "GSP33ramgbhpu:3228": " etāṃ vibhūtiṃ yogaṃ ca mama yo vetti tattvataḥ /",
    "GSP33ramgbhpu:3229": " so 'vikampena yogena yujyate nātra saṃśayaḥ // BhG_1.107 //",
    "GSP33ramgbhpu:3230": " vibhūtiḥ aiśvaryam /",
    "GSP33ramgbhpu:3231": " etāṃ sarvasya madāyattotpattisthitipravṛttitārūpāṃ vibhūtim,",
    "GSP33ramgbhpu:3232": " mama heyapratyanīkakalyāṇaguṇagaṇarūpaṃ yogaṃ ca yas tattvato vetti,",
    "GSP33ramgbhpu:3233": " so 'vikampena aprakampyena bhaktiyogena yujyate /",
    "GSP33ramgbhpu:3234": " nātra saṃśayaḥ /",
    "GSP33ramgbhpu:3235": " madvibhūtiviṣayaṃ kalyāṇaguṇaviṣayaṃ ca jñānaṃ bhaktiyogavardhanam iti svayam eva drakṣyasītyabhiprāyaḥ // BhGR_1.107 //",
    "GSP33ramgbhpu:3236": " vibhūtijñānavipākarūpāṃ bhaktivṛddhiṃ darśayati",
    "GSP33ramgbhpu:3237": " ahaṃ, sarvasya prabhavo mattaḥ sarvaṃ pravartate /",
    "GSP33ramgbhpu:3238": " iti matvā bhajante māṃ budhā bhāvasamanvitāḥ // BhG_1.108 //",
    "GSP33ramgbhpu:3239": " ahaṃ, sarvasya vicitracidacitprapañcasya prabhavaḥ utpattikāraṇam,",
    "GSP33ramgbhpu:3240": " sarvaṃ matta eva pravartate itīdaṃ mama svābhāvikaṃ niraṃkuśāiśvaryaṃ,",
    "GSP33ramgbhpu:3241": " sauśīlyasaundaryavātsalyādikalyāṇaguṇagaṇayogaṃ ca matvā budhā jñāninaḥ bhāvasamanvitāḥ māṃ sarvakalyāṇaguṇānvitaṃ bhajante /",
    "GSP33ramgbhpu:3242": " bhāvaḥ manovṛttiviśeṣaḥ /",
    "GSP33ramgbhpu:3243": " mayi spṛhayālavo māṃ bhajanta ityarthaḥ // BhGR_1.108 //",
    "GSP33ramgbhpu:3244": " katham?",
    "GSP33ramgbhpu:3245": " maccittā madgataprāṇā bodhayantaḥ parasparam /",
    "GSP33ramgbhpu:3246": " kathayantaś ca māṃ nityaṃ tuṣyanti ca ramanti ca // BhG_1.109 //",
    "GSP33ramgbhpu:3247": " maccittāḥ mayi niviṣṭamanasaḥ,",
    "GSP33ramgbhpu:3248": " madgataprāṇāḥ madgatajīvitāḥ,",
    "GSP33ramgbhpu:3249": " mayā vinātmadhāraṇam alabhamānā ityarthaḥ;",
    "GSP33ramgbhpu:3250": " svaiḥ svair anubhūtān madīyān guṇān parasparaṃ bodhayantaḥ,",
    "GSP33ramgbhpu:3251": " madīyāni divyāni ramaṇīyāni karmāṇi ca kathayantaḥ tuṣyanti ca ramanti ca vaktāras tadvacanenānanyaprayojanena tuṣyanti;",
    "GSP33ramgbhpu:3252": " śrotāraś ca tacchravaṇenānavadhikātiśayapriyeṇa ramante // BhGR_1.109 //",
    "GSP33ramgbhpu:3253": " teṣāṃ satatayuktānāṃ bhajatāṃ prītipūrvakam /",
    "GSP33ramgbhpu:3254": " dadāmi buddhiyogaṃ taṃ yena mām upayānti te // BhG_1.1010 //",
    "GSP33ramgbhpu:3255": " teṣāṃ satatayuktānām mayi satatayogam āśaṃsamānānāṃ māṃ bhajamānānām ahaṃ tam eva buddhiyogaṃ vipākadaśāpannaṃ prītipūrvakaṃ dadāmi;",
    "GSP33ramgbhpu:3256": " yena te mām upayānti // BhGR_1.1010 //",
    "GSP33ramgbhpu:3257": " kiñ ca,",
    "GSP33ramgbhpu:3258": " teṣām evānukampārtham aham ajñānajaṃ tamaḥ /",
    "GSP33ramgbhpu:3259": " naśyāmy ātmabhāvastho jñānadīpena bhāsvatā // BhG_1.1011 //",
    "GSP33ramgbhpu:3260": " teṣām evānugrahārtham aham,",
    "GSP33ramgbhpu:3261": " ātmabhāvasthaḥ teṣāṃ manovṛttau viṣayatayāvasthitaḥ madīyān kalyāṇaguṇagaṇāṃś cāviṣkurvan",
    "GSP33ramgbhpu:3262": " madviṣayajñānākhyena bhāsvatā dīpena jñānavirodhiprācīnakarmarūpājñānajaṃ madvyatiriktapūrvābhyastaviṣayaprāvaṇyarūpaṃ",
    "GSP33ramgbhpu:3263": " tamo nāśayāmi // BhGR_1.1011 //",
    "GSP33ramgbhpu:3264": " arjuna uvāca",
    "GSP33ramgbhpu:3265": " evaṃ sakaletaravisajātīyaṃ bhagavadasādhāraṇaṃ śṛṇvatāṃ niratiśayānandajanakaṃ kalyāṇaguṇagaṇayogaṃ tadaiśvaryavitatiṃ ca śrutvā tadvistāraṃ śrotukāmo 'rjuna uvāca",
    "GSP33ramgbhpu:3266": " paraṃ brahma paraṃ dhāma pavitraṃ paramaṃ bhavān /",
    "GSP33ramgbhpu:3267": " paraṃ brahma paraṃ dhāma paramaṃ pavitraṃ iti yaṃ śrutayo vadanti,",
    "GSP33ramgbhpu:3268": " sa hi bhavān /",
    "GSP33ramgbhpu:3269": " “yato vā imāni bhūtāni jāyante,",
    "GSP33ramgbhpu:3270": " yena jātāni jīvanti,",
    "GSP33ramgbhpu:3271": " yat prayanty abhisaṃviśanti,",
    "GSP33ramgbhpu:3272": " tad vijijñāsasva tad brahmeti“,",
    "GSP33ramgbhpu:3273": " “brahmavid āpnoti param“,",
    "GSP33ramgbhpu:3274": " “sa yo ha vai tat paramaṃ brahma veda brahmaiva bhavati” iti /",
    "GSP33ramgbhpu:3275": " tathā paraṃ dhāma;",
    "GSP33ramgbhpu:3276": " dhāmaśabdo jyotirvacanaḥ;",
    "GSP33ramgbhpu:3277": " paraṃ jyotiḥ “atha yad ataḥ paro divo jyotir dīpyate“,",
    "GSP33ramgbhpu:3278": " “paraṃ jyotir upasaṃpadya svena rūpeṇābhiniṣpadyate“,",
    "GSP33ramgbhpu:3279": " “taṃ devā jyotiṣāṃ jyotiḥ” iti /",
    "GSP33ramgbhpu:3280": " tathā ca paramaṃ pavitram paramaṃ pāvanam;",
    "GSP33ramgbhpu:3281": " smartur aśeṣakalmaṣāśleṣakaram,",
    "GSP33ramgbhpu:3282": " vināśakaraṃ ca /",
    "GSP33ramgbhpu:3283": " “yathā puṣkarapalāśa āpo na śliṣyante evam evaṃvidi pāpaṃ karma na śliṣyate“,",
    "GSP33ramgbhpu:3284": " “tad yatheṣīkātūlam agnau protaṃ pradūyetaivaṃ hāsya sarve pāpmānaḥ pradūyante“,",
    "GSP33ramgbhpu:3285": " “nārāyaṇa paraṃ brahma tattvaṃ nagarāyaṇaḥ paraḥ /",
    "GSP33ramgbhpu:3286": " nārāyaṇa paro jyotir ātmā nārāyaṇaḥ paraḥ” iti hi śrutayo vadanti // BhG_1.1012ab //",
    "GSP33ramgbhpu:3287": " puruṣaṃ śāśvataṃ divyam ādidevam ajaṃ vibhum // BhGR_1.1012 //",
    "GSP33ramgbhpu:3288": " āhus tvām ṛṣayaḥ sarve devarṣir nāradas tathā /",
    "GSP33ramgbhpu:3289": " asito devalo vyāsaḥ svayaṃ caiva bravīṣi me // BhG_1.1013 //",
    "GSP33ramgbhpu:3290": " ṛṣayaś ca sarve parāvaratattvayāthātmyavidas tvām eva śāśvataṃ divyaṃ puruṣam ādidevam ajaṃ vibhum āhuḥ;",
    "GSP33ramgbhpu:3291": " tathaiva devarṣir nāradaḥ asitaḥ devalaḥ vyāsaś ca /",
    "GSP33ramgbhpu:3292": " “ye ca devavido vipro ye cādhyātmavido janāḥ /",
    "GSP33ramgbhpu:3293": " te vadanti mahātmānaṃ kṛṣṇaṃ dharmaṃ sanātanam //",
    "GSP33ramgbhpu:3294": " pavitāṇāṃ hi govindaḥ pavitraṃ param ucyate /",
    "GSP33ramgbhpu:3295": " puṇyānām api puṇyo 'sau maṅgalānāṃ ca maṅgalam /",
    "GSP33ramgbhpu:3296": " trailokyaṃ puṇḍarīkākṣo devadevaḥ sanātanaḥ /",
    "GSP33ramgbhpu:3297": " āste harir acintyātmā tatraiva madhusūdanaḥ //",
    "GSP33ramgbhpu:3298": " BhGR_1.“, “eṣa nārāyaṇaḥ śrīmān kṣīrārṇavaniketanaḥ /",
    "GSP33ramgbhpu:3299": " nāgaparyaṅkam utsṛjya hy āgato madhurāṃ purīm //",
    "GSP33ramgbhpu:3300": " BhGR_1.“, “puṇyā dvāravatī tatra yatrāste madhusūdahaḥ /",
    "GSP33ramgbhpu:3301": " sākṣād devaḥ purāṇo 'sau sa hi dharmas sanātanaḥ” /",
    "GSP33ramgbhpu:3302": " tathā, “yatra nārāyaṇo devaḥ paramātmā sanātanaḥ /",
    "GSP33ramgbhpu:3303": " tatra kṛtsnaṃ jagat pārtha tīrthāny āyatanāni ca //",
    "GSP33ramgbhpu:3304": " tat puṇyaṃ tat paraṃ brahma tat tīrthaṃ tat tapovanam /",
    "GSP33ramgbhpu:3305": " tatra devarṣayas siddhāḥ sarve caiva tapodhanāḥ //",
    "GSP33ramgbhpu:3306": " ādidevo mahāyogī yatrāste madhusūdanaḥ /",
    "GSP33ramgbhpu:3307": " puṇyānām api tat puṇyaṃ mā bhūt te saṃśayo 'tra vai //",
    "GSP33ramgbhpu:3308": " BhGR_1.“, “kṛṣṇa eva hi lokānām utpattir api cāpyayaḥ /",
    "GSP33ramgbhpu:3309": " kṛṣṇasya hi kṛte bhūtam idaṃ viśvaṃ carācaram //",
    "GSP33ramgbhpu:3310": " BhGR_1.” iti /",
    "GSP33ramgbhpu:3311": " tathā svayam eva bravīṣi ca,",
    "GSP33ramgbhpu:3312": " “bhūmir apo 'nalo vāyuḥ khaṃ mano budhir eva ca /",
    "GSP33ramgbhpu:3313": " ahaṃkāra itīyaṃ me bhinnā prakṛtir aṣṭadhā //",
    "GSP33ramgbhpu:3314": " BhGR_1.” ityādinā, “ahaṃ sarvasya prabhavo mattas sarvaṃ pravartate” ityantena //1012,13//",
    "GSP33ramgbhpu:3315": " sarvam etad ṛtaṃ manye yan māṃ vadasi keśava /",
    "GSP33ramgbhpu:3316": " na hi te bhagavan vyaktiṃ vidur devā na dānavāḥ // BhG_1.1014 //",
    "GSP33ramgbhpu:3317": " ataḥ sarvam etad yathāvasthitavastukathanaṃ manye,",
    "GSP33ramgbhpu:3318": " na praśaṃsādyabhiprāyam;",
    "GSP33ramgbhpu:3319": " yan māṃ prati ananyasādhāraṇam anavadhikātiśayaṃ svābhāvikaṃ tavāiśvaryaṃ kalyāṇaguṇānantyaṃ ca vadasi /",
    "GSP33ramgbhpu:3320": " ato bhagavan niratiśayajñānaśaktibalāiśvaryavīryatejasāṃ nidhe,",
    "GSP33ramgbhpu:3321": " te vyaktiṃ vyañjanaprakāraṃ na hi parimitajñānā devā dānavāś ca viduḥ // BhGR_1.1014 //",
    "GSP33ramgbhpu:3322": " svayam evātmanātmānaṃ vettha tvaṃ puruṣottama /",
    "GSP33ramgbhpu:3323": " bhūtabhāvana bhūteśa devadeva jagatpate // BhG_1.1015 //",
    "GSP33ramgbhpu:3324": " he puruṣottama,",
    "GSP33ramgbhpu:3325": " ātmanā,",
    "GSP33ramgbhpu:3326": " ātmānam tvāṃ svayam eva svena jñānenaiva vettha /",
    "GSP33ramgbhpu:3327": " bhūtabhāvana;",
    "GSP33ramgbhpu:3328": " sarveṣāṃ bhūtānām utpādayitaḥ,",
    "GSP33ramgbhpu:3329": " bhūteśa sarveṣāṃ niyantaḥ,",
    "GSP33ramgbhpu:3330": " devadeva daivatānām api paramadaivata,",
    "GSP33ramgbhpu:3331": " yathā manuṣyamṛgapakṣisarīsṛpādīn saundaryasauśīlyādikalyāṇaguṇagaṇair daivatāni atītya vartante,",
    "GSP33ramgbhpu:3332": " tathā tāni sarvāṇi daivatāny api tais tair guṇais atītya vartamāna,",
    "GSP33ramgbhpu:3333": " jagatpate jagatsvāmin // BhGR_1.1015 //",
    "GSP33ramgbhpu:3334": " vaktum arhasy aśeṣeṇa divyā hy ātmavibhūtayaḥ /",
    "GSP33ramgbhpu:3335": " yābhir vibhūtibhir lokān imāṃs tvaṃ vyāpya tiṣṭhasi // BhG_1.1016 //",
    "GSP33ramgbhpu:3336": " divyāḥ tvadasādhāraṇyo vibhūtayo yāḥ,",
    "GSP33ramgbhpu:3337": " tās tvam evāśeṣeṇa vaktum arhasi /",
    "GSP33ramgbhpu:3338": " tvam eva vyañjayetyarthaḥ /",
    "GSP33ramgbhpu:3339": " yābhir anantābhir vibhūtibhiḥ yair niyamanaviśeṣair yuktaḥ imān lokān tvaṃ niyantṛtvena vyāpya tiṣṭhasi // BhGR_1.1016 //",
    "GSP33ramgbhpu:3340": " kathaṃ vidyām ahaṃ yogī tvāṃ sadā paricintayan /",
    "GSP33ramgbhpu:3341": " keṣu keṣu ca bhāveṣu cintyo 'si bhagavan mayā // BhG_1.1017 //",
    "GSP33ramgbhpu:3342": " ahaṃ yogī bhaktiyoganiṣṭhas san bhaktyā tvāṃ sadā paricintayan cintayituṃ pravṛttaḥ cintanīyaṃ tvāṃ paripūrṇāiśvaryādikalyāṇaguṇagaṇaṃ kathaṃ",
    "GSP33ramgbhpu:3343": " pūrvoktabuddhijñānādibhāvavyatirikteṣu keṣu keṣu ca bhāveṣu mayā niyantṛtvena cintyo 'si? // BhGR_1.1017 //",
    "GSP33ramgbhpu:3344": " vistareṇātmano yogaṃ vibhūtiṃ ca janārdana /",
    "GSP33ramgbhpu:3345": " bhūyaḥ kathaya tṛptir hi śṛṇvato nāsti me 'mṛtam // BhG_1.1018 //",
    "GSP33ramgbhpu:3346": " “ahaṃ sarvasya prabhavo mattas sarvaṃ pravartate” iti saṃkṣepeṇoktaṃ tava sraṣṭṛtvādiyogaṃ vibhūtiṃ niyamanaṃ ca bhūyo vistareṇa kathaya /",
    "GSP33ramgbhpu:3347": " tvayocyamānaṃ tvanmāhātmyāmṛtaṃ śṛṇvato me tṛptir nāsti;",
    "GSP33ramgbhpu:3348": " hi mamātṛptis tvayaiva viditetyabhiprāyaḥ // BhGR_1.1018 //",
    "GSP33ramgbhpu:3349": " śrībhagavān uvāca",
    "GSP33ramgbhpu:3350": " hanta te kathayiṣyāmi vibhūtīr ātmanaś śubhāḥ /",
    "GSP33ramgbhpu:3351": " prādhānyataḥ kuruśreṣṭha nāsty anto vistarasya me // BhG_1.1019 //",
    "GSP33ramgbhpu:3352": " he kuruśreṣṭha/",
    "GSP33ramgbhpu:3353": " madīyāḥ kalyāṇīr vibhūtīḥ prādhānyatas te kathayiṣyāmi /",
    "GSP33ramgbhpu:3354": " prādhanyaśabdena utkarṣo vivakṣitaḥ;",
    "GSP33ramgbhpu:3355": " “purodhasāṃ ca mukhyaṃ mām” iti hi vakṣyate /",
    "GSP33ramgbhpu:3356": " jagaty utkṛṣṭāḥ kāścana vibhūtīr vakṣyāmi,",
    "GSP33ramgbhpu:3357": " vistareṇa vaktuṃ śrotuṃ ca na śakyate,",
    "GSP33ramgbhpu:3358": " tāsām ānantyāt /",
    "GSP33ramgbhpu:3359": " vibhūtitvaṃ nāma niyāmyatvam;",
    "GSP33ramgbhpu:3360": " sarveṣāṃ bhūtānāṃ buddhyādayaḥ pṛthagvidhā bhāvā matta eva bhavantīty uktvā,",
    "GSP33ramgbhpu:3361": " “etāṃ vibhūtiṃ yogaṃ ca mama yo vetti tattvataḥ” iti pratipādanāt /",
    "GSP33ramgbhpu:3362": " tathā tatra yogaśabdanirdiṣṭaṃ sraṣṭṛtvādikaṃ vibhutiśabdanirdiṣṭaṃ tatpravartyatvam iti hy uktaṃ punaś ca,",
    "GSP33ramgbhpu:3363": " “ahaṃ sarvasya prabhavo mattas sarvaṃ pravartate /",
    "GSP33ramgbhpu:3364": " iti matvā bhajante māṃ budhā bhāvasamanvitāḥ” iti // BhGR_1.1019 //",
    "GSP33ramgbhpu:3365": " tatra sarvabhūtānāṃ pravartanarūpaṃ niyamanam ātmatayāvasthāyetīmam artham,",
    "GSP33ramgbhpu:3366": " yogaśabdanirdiṣṭaṃ sarvasya sraṣṭṛtvaṃ pālayitṛtvaṃ saṃhartṛtvaṃ ceti suspaṣṭam āha",
    "GSP33ramgbhpu:3367": " aham ātmā guḍākeśa sarvabhūtāśayasthitaḥ /",
    "GSP33ramgbhpu:3368": " aham ādiś ca madhyaṃ ca bhūtānām anta eva ca // BhG_1.1020 //",
    "GSP33ramgbhpu:3369": " sarveṣāṃ bhūtānāṃ mama śarīrabhūtānām āśaye hṛdaye aham ātmatayāvasthitaḥ /",
    "GSP33ramgbhpu:3370": " ātmā hi nāma śarīrasya sarvātmanā ādhāraḥ,",
    "GSP33ramgbhpu:3371": " niyantā, śeṣī ca /",
    "GSP33ramgbhpu:3372": " tathā vakṣyate,",
    "GSP33ramgbhpu:3373": " “sarvasya cāhaṃ hṛdi sanniviṣṭo mattas smṛtir jñānam apohanaṃ ca“,",
    "GSP33ramgbhpu:3374": " “īśvaras sarvabhūtānāṃ hṛddeśe 'rjuna tiṣṭhati /",
    "GSP33ramgbhpu:3375": " bhrāmayan sarvabhūtāni yantrārūḍhāni māyayā //",
    "GSP33ramgbhpu:3376": " BhGR_1.” iti /",
    "GSP33ramgbhpu:3377": " śrūyate ca, “yaḥ sarveṣu bhūteṣu tiṣṭhan sarvebhyo bhūtebhyo 'ntaro yaṃ sarvāṇi bhūtāni na viduḥ,",
    "GSP33ramgbhpu:3378": " yasya sarvāṇi bhūtāni śarīraṃ yas sarvāṇi bhūtāny antaro yamayati,",
    "GSP33ramgbhpu:3379": " eṣa ta ātmāntaryāmy amṛtaḥ” iti,",
    "GSP33ramgbhpu:3380": " “ya ātmani tiṣṭhan ātmano 'ntaro yam ātmā na veda yasyātmā śarīraṃ ya ātmānam antaro yamayati,",
    "GSP33ramgbhpu:3381": " sa ta ātmāntaryāmy amṛtaḥ” iti ca /",
    "GSP33ramgbhpu:3382": " evaṃ sarvabhūtānām ātmatayāvasthito 'haṃ teṣām ādir madhyaṃ cāntaś ca teṣām utpattisthitipralayahetur ityarthaḥ // BhGR_1.1020 //",
    "GSP33ramgbhpu:3383": " evaṃ bhagavataḥ svavibhūtibhūteṣu sarveṣv ātmatayāvasthānaṃ tattacchabdasāmānādhikaraṇyanirdeśahetuṃ pratipādya vibhūtiviśeṣān sāmānādhikaraṇyena vyapadiśati /",
    "GSP33ramgbhpu:3384": " bhagavaty ātmatayāvasthite hi sarve śabdās tasminn eva paryavasyanti;",
    "GSP33ramgbhpu:3385": " yathā devo manuṣyaḥ pakṣī vṛkṣaḥ ityādayaḥ śabdāḥ śarīrāṇi pratipādayantas tattadātmani paryavasyanti /",
    "GSP33ramgbhpu:3386": " bhagavatas tattadātmatayāvasthānam eva tattacchabdasāmānādhikaraṇyanibandhanam iti vibhūtyupasaṃhāre vakṣyati;",
    "GSP33ramgbhpu:3387": " “na tad asti vinā yat syān mayā bhūtaṃ carācaram” iti sarveṣāṃ svenāvinābhāvavacanāt /",
    "GSP33ramgbhpu:3388": " avinābhāvaś ca niyāmyatayeti;",
    "GSP33ramgbhpu:3389": " “mattas sarvaṃ pravartate” ity upakramoditam /",
    "GSP33ramgbhpu:3390": " ādityānām ahaṃ viṣṇur jyotiṣāṃ ravir aṃśumān /",
    "GSP33ramgbhpu:3391": " marīcir marutām asmi nakṣatrāṇām ahaṃ śaśī // BhG_1.1021 //",
    "GSP33ramgbhpu:3392": " dvādaśasaṃkhyāsaṃkhyātānām ādityānāṃ dvādaśo ya utkṛṣṭo viṣṇur nāmādityaḥ, so 'ham /",
    "GSP33ramgbhpu:3393": " jyotiṣāṃ jagati prakāśakānāṃ yaḥ aṃśumān raviḥ ādityagaṇaḥ, so 'ham /",
    "GSP33ramgbhpu:3394": " marutām utkṛṣṭo marīcir yaḥ, so 'ham asmi /",
    "GSP33ramgbhpu:3395": " nakṣatrāṇām ahaṃ śaśī /",
    "GSP33ramgbhpu:3396": " neyaṃ nirdhāraṇe ṣaṣṭhī,",
    "GSP33ramgbhpu:3397": " “bhūtānām asmi cetanā” itivat /",
    "GSP33ramgbhpu:3398": " nakṣatrāṇāṃ patir yaś candraḥ,",
    "GSP33ramgbhpu:3399": " so 'ham asmi // BhGR_1.1021 //",
    "GSP33ramgbhpu:3400": " vedānāṃ sāmavedo 'smi devānām asmi vāsavaḥ /",
    "GSP33ramgbhpu:3401": " indriyāṇāṃ manaś cāsmi bhūtānām asmi cetanā // BhG_1.1022 //",
    "GSP33ramgbhpu:3402": " vedānām ṛgyajussāmātharvaṇāṃ ya utkṛṣṭaḥ sāmavedaḥ, so 'ham /",
    "GSP33ramgbhpu:3403": " devānām indro 'ham asmi /",
    "GSP33ramgbhpu:3404": " ekādaśānām indriyāṇāṃ yad utkṛṣṭaṃ mana indriyam,",
    "GSP33ramgbhpu:3405": " tad aham asmi /",
    "GSP33ramgbhpu:3406": " iyam api na nirdhāraṇe /",
    "GSP33ramgbhpu:3407": " bhūtānāṃ cetanāvatāṃ yā cetanā,",
    "GSP33ramgbhpu:3408": " so 'ham asmi // BhGR_1.1022 //",
    "GSP33ramgbhpu:3409": " rudrāṇāṃ śaṅkaraś cāsmi vitteśo yakṣarakṣasām /",
    "GSP33ramgbhpu:3410": " vasūnāṃ pāvakaś cāsmi meruḥ śikhariṇām aham // BhG_1.1023 //",
    "GSP33ramgbhpu:3411": " rudrāṇām ekādaśānāṃ śaṅkaro 'ham asmi /",
    "GSP33ramgbhpu:3412": " yakṣarakṣasāṃ vaiśravaṇo 'ham /",
    "GSP33ramgbhpu:3413": " vasūnām aṣṭānāṃ pāvako 'ham /",
    "GSP33ramgbhpu:3414": " śikhariṇāṃ śikharaśobhināṃ parvatānāṃ madhye merur aham // BhGR_1.1023 //",
    "GSP33ramgbhpu:3415": " purodhasāṃ ca mukhyaṃ māṃ viddhi pārtha bṛhaspatim /",
    "GSP33ramgbhpu:3416": " senānīnām ahaṃ skandaḥ sarasām asmi sāgaraḥ // BhG_1.1024 //",
    "GSP33ramgbhpu:3417": " purodhasām utkṛṣṭo bṛhaspatir yaḥ,",
    "GSP33ramgbhpu:3418": " so 'ham asmi,",
    "GSP33ramgbhpu:3419": " senānīnāṃ senāpatīnāṃ skando 'ham asmi /",
    "GSP33ramgbhpu:3420": " sarasāṃ sāgaro 'ham asmi // BhGR_1.1024 //",
    "GSP33ramgbhpu:3421": " maharṣīṇāṃ bhṛgur ahaṃ girām asmy ekam akṣaram /",
    "GSP33ramgbhpu:3422": " yajñānāṃ japayajño 'smi sthāvarāṇāṃ himālayaḥ // BhG_1.1025 //",
    "GSP33ramgbhpu:3423": " maharṣīṇāṃ marīcyādīnāṃ bhṛgur aham /",
    "GSP33ramgbhpu:3424": " arthābhidhāyinaḥ śabdā giraḥ,",
    "GSP33ramgbhpu:3425": " tāsām ekam akṣaraṃ praṇavo 'ham asmi /",
    "GSP33ramgbhpu:3426": " yajñānām utkṛṣṭo japayajño 'smi /",
    "GSP33ramgbhpu:3427": " pūrvamātrāṇāṃ himavān aham // BhGR_1.1025 //",
    "GSP33ramgbhpu:3428": " aśvatthas sarvavṛkṣāṇāṃ devarṣīṇāṃ ca nāradaḥ /",
    "GSP33ramgbhpu:3429": " gandharvāṇāṃ citrarathaḥ siddhānāṃ kapilo muniḥ // BhG_1.1026 //",
    "GSP33ramgbhpu:3430": " uccaiśśravasam aśvānāṃ viddhi mām amṛtodbhavam /",
    "GSP33ramgbhpu:3431": " airāvataṃ gajendrāṇāṃ narāṇāṃ ca narādhipam // BhG_1.1027 //",
    "GSP33ramgbhpu:3432": " āyudhānām ahaṃ vajraṃ dhenūnām asmi kāmadhuk /",
    "GSP33ramgbhpu:3433": " prajanaś cāsmi kandarpaḥ sarpāṇām asmi vāsukiḥ // BhG_1.1028 //",
    "GSP33ramgbhpu:3434": " anantaś cāsmi nāgānāṃ varuṇo yādasām aham /",
    "GSP33ramgbhpu:3435": " pitQṇām aryamā cāsmi yamaḥ saṃyamatām aham // BhG_1.1029 //",
    "GSP33ramgbhpu:3436": " vṛkṣāṇāṃ pūjyo 'śvattho 'ham /",
    "GSP33ramgbhpu:3437": " devarṣīṇaṃ nārado 'ham /",
    "GSP33ramgbhpu:3438": " kāmadhuk divyā surabhiḥ /",
    "GSP33ramgbhpu:3439": " jananahetuḥ kandarpaś cāham asmi /",
    "GSP33ramgbhpu:3440": " sarpāḥ ekāśirasaḥ;",
    "GSP33ramgbhpu:3441": " nāgāḥ bahuśirasaḥ /",
    "GSP33ramgbhpu:3442": " yādāṃsi jalavāsinaḥ,",
    "GSP33ramgbhpu:3443": " teṣāṃ varuṇo 'ham /",
    "GSP33ramgbhpu:3444": " daṇḍayatāṃ vaivasvato 'ham // BhGR_1.1026, 27,28,29 //",
    "GSP33ramgbhpu:3445": " prahlādaś cāsmi daityānāṃ kālaḥ kalayatām aham /",
    "GSP33ramgbhpu:3446": " mṛgāṇāṃ ca mṛgendro 'haṃ vainateyaś ca pakṣiṇām // BhG_1.1030 //",
    "GSP33ramgbhpu:3447": " anarthaprepsutayā gaṇayatāṃ madhye kālaḥ mṛtyur aham // BhGR_1.1030 //",
    "GSP33ramgbhpu:3448": " pavanaḥ pavatām asmi rāmaḥ śastrabhṛtām aham /",
    "GSP33ramgbhpu:3449": " jhaṣāṇāṃ makaraś cāsmi srotasām asmi jāhnavī // BhG_1.1031 //",
    "GSP33ramgbhpu:3450": " pavatām gamanasvabhāvānāṃ pavano 'ham /",
    "GSP33ramgbhpu:3451": " śastrabhṛtāṃ rāmo 'ham /",
    "GSP33ramgbhpu:3452": " śastrabhṛttvam atra vibhūtiḥ,",
    "GSP33ramgbhpu:3453": " arthāntarābhāvāt /",
    "GSP33ramgbhpu:3454": " ādityādayaś ca kṣetrajñā ātmatvenāvasthitasya bhagavataḥ śarīratayā dharmabhūtā iti śastrabhṛttvasthānīyāḥ // BhGR_1.1031 //",
    "GSP33ramgbhpu:3455": " sargāṇām ādir antaś ca madhyaṃ caivāham arjuna /",
    "GSP33ramgbhpu:3456": " adhyātmavidyā vidyānāṃ vādaḥ pravadatām aham // BhG_1.1032 //",
    "GSP33ramgbhpu:3457": " sṛjyanta iti sargāḥ,",
    "GSP33ramgbhpu:3458": " teṣām ādiḥ kāraṇam;",
    "GSP33ramgbhpu:3459": " sarvadā sṛjyamānānāṃ sarveṣāṃ prāṇināṃ tatra tatra sraṣṭāro 'ham evetyarthaḥ /",
    "GSP33ramgbhpu:3460": " tathā antaḥ sarvadā saṃhriyamāṇānāṃ tatra tatra saṃhartāro 'py aham eva /",
    "GSP33ramgbhpu:3461": " tathā ca madhyaṃ pālanam;",
    "GSP33ramgbhpu:3462": " sarvadā pālyamānānāṃ pālayitāraś cāham evetyarthaḥ /",
    "GSP33ramgbhpu:3463": " jalpavitaṇḍādi kurvatāṃ tattvanirṇayāya pravṛtto vādo yaḥ, so 'ham // BhGR_1.1032 //",
    "GSP33ramgbhpu:3464": " akṣarāṇām akāro 'smi dvandvas sāmāsikasya ca /",
    "GSP33ramgbhpu:3465": " aham eva akṣayaḥ kālaḥ dhātāhaṃ viśvatomukhaḥ // BhG_1.1033 //",
    "GSP33ramgbhpu:3466": " akṣarāṇāṃ madhye “akāro vai sarvā vāk” iti śrutisiddhiḥ sarvavarṇānāṃ prakṛtir akāro 'ham sāmāsikaḥ samāsasamūhaḥ;",
    "GSP33ramgbhpu:3467": " tasya madhye dvandvasamāso 'ham /",
    "GSP33ramgbhpu:3468": " sa hy ubhayapadārthapradhānatvenotkṛṣṭaḥ /",
    "GSP33ramgbhpu:3469": " kalāmuhūrtādimayo 'kṣayaḥ kālo 'ham eva /",
    "GSP33ramgbhpu:3470": " sarvasya sraṣṭā hiraṇyagarbhaś caturmukho 'ham // BhGR_1.1033 //",
    "GSP33ramgbhpu:3471": " mṛtyus sarvaharaś cāham udbhavaś ca bhaviṣyatām /",
    "GSP33ramgbhpu:3472": " kīrtiś śrīr vāk ca nārīṇāṃ smṛtir medhā dhṛtiḥ kṣamā // BhG_1.1034 //",
    "GSP33ramgbhpu:3473": " sarvaprāṇaharo mṛtyuś cāham /",
    "GSP33ramgbhpu:3474": " utpatsyamānānām udbhavākhyaṃ karma cāham /",
    "GSP33ramgbhpu:3475": " śrīr aham; kīrtiś cāham;",
    "GSP33ramgbhpu:3476": " vāk cāham;",
    "GSP33ramgbhpu:3477": " smṛtiś cāham;",
    "GSP33ramgbhpu:3478": " medhā cāham;",
    "GSP33ramgbhpu:3479": " dhṛtiś cāham;",
    "GSP33ramgbhpu:3480": " kṣamā cāham // BhGR_1.1034 //",
    "GSP33ramgbhpu:3481": " bṛhatsāma tathā sāmnāṃ gāyatrī chandasām aham /",
    "GSP33ramgbhpu:3482": " māsānāṃ mārgaśīrṣo 'ham ṛtūnāṃ kusumākaraḥ // BhG_1.1035 //",
    "GSP33ramgbhpu:3483": " sāmnāṃ bṛhatsāma aham /",
    "GSP33ramgbhpu:3484": " chandasāṃ gāyatry aham /",
    "GSP33ramgbhpu:3485": " kusumākaraḥ vasantaḥ // BhGR_1.1035 //",
    "GSP33ramgbhpu:3486": " dyūtaṃ chalayatām asmi tejas tejasvinām aham /",
    "GSP33ramgbhpu:3487": " jayo 'smi vyavasāyo 'smi sattvaṃ sattvavatām aham // BhG_1.1036 //",
    "GSP33ramgbhpu:3488": " chalaṃ kurvatāṃ chalāspadeṣv akṣādilakṣaṇaṃ dyutam aham /",
    "GSP33ramgbhpu:3489": " jetQṇāṃ jayo 'smi /",
    "GSP33ramgbhpu:3490": " vyavasāyināṃ vyavasāyo 'smi /",
    "GSP33ramgbhpu:3491": " sattvavatāṃ sattvam aham /",
    "GSP33ramgbhpu:3492": " sattvam mahāmanastvam // BhGR_1.1036 //",
    "GSP33ramgbhpu:3493": " vṛṣṇīnāṃ vāsudevo 'smi pāṇḍavānāṃ dhanañjayaḥ /",
    "GSP33ramgbhpu:3494": " munīnām apy ahaṃ vyāsaḥ kavīnām uśanā kaviḥ // BhG_1.1037 //",
    "GSP33ramgbhpu:3495": " vasudevasūnutvam atra vibhūtiḥ,",
    "GSP33ramgbhpu:3496": " arthāntarābhāvād eva /",
    "GSP33ramgbhpu:3497": " pāṇḍavānāṃ dhanañjayo 'rjuno 'ham /",
    "GSP33ramgbhpu:3498": " munayaḥ mananenātmayāthātmyadarśinaḥ;",
    "GSP33ramgbhpu:3499": " teṣāṃ vyāso 'ham /",
    "GSP33ramgbhpu:3500": " kavayaḥ vipaścitaḥ // BhGR_1.1037 //",
    "GSP33ramgbhpu:3501": " daṇḍo damayatām asmi nītir asmi jigīṣatām /",
    "GSP33ramgbhpu:3502": " maunaṃ caivāsmi guhyānāṃ jñānaṃ jñānavatām aham // BhG_1.1038 //",
    "GSP33ramgbhpu:3503": " niyamātikramaṇe daṇḍaṃ kurvatāṃ daṇḍo 'ham /",
    "GSP33ramgbhpu:3504": " vijigīṣūṇāṃ jayopāyabhūtā nītir asmi /",
    "GSP33ramgbhpu:3505": " guhyānāṃ saṃbandhiṣu gopāneṣu maunam asmi /",
    "GSP33ramgbhpu:3506": " jñānavatāṃ jñānaṃ cāham // BhGR_1.1038 //",
    "GSP33ramgbhpu:3507": " yac cāpi sarvabhūtānāṃ bījaṃ tad aham arjuna /",
    "GSP33ramgbhpu:3508": " na tad asti vinā yat syān mayā bhūtaṃ carācaram // BhG_1.1039 //",
    "GSP33ramgbhpu:3509": " sarvabhūtānāṃ sarvāvasthāvasthitānām tattadavasthābījabhūtaṃ pratīyamānam apratīyamānaṃ ca yat,",
    "GSP33ramgbhpu:3510": " tad aham eva /",
    "GSP33ramgbhpu:3511": " bhūtajātaṃ mayā ātmatayāvasthitena vinā yat syāt, na tad asti /",
    "GSP33ramgbhpu:3512": " “aham ātmā guḍākeśa sarvabhūtāśayasthitaḥ” iti prakramāt,",
    "GSP33ramgbhpu:3513": " “na tad asti vinā yat syān mayā bhūtaṃ carācaram” ity atrāpy ātmatayāvasthānam eva vivakṣitam /",
    "GSP33ramgbhpu:3514": " sarvaṃ vastujātaṃ sarvāvasthaṃ mayā ātmabhūtena yuktaṃ syād ityarthaḥ /",
    "GSP33ramgbhpu:3515": " anena sarvasyāsya sāmānādhikaraṇyanirdeśasyātmatayāvasthitir eva hetur iti prakaṭitam // BhGR_1.1039 //",
    "GSP33ramgbhpu:3516": " nānto 'sti mama divyānāṃ vibhūtīnāṃ parantapa /",
    "GSP33ramgbhpu:3517": " eṣa tūddeśataḥ prokto vibhūter vistaro mayā // BhG_1.1040 //",
    "GSP33ramgbhpu:3518": " mama divyānāṃ kalyāṇīnāṃ vibhūtīnām anto nāsti;",
    "GSP33ramgbhpu:3519": " eṣa tu vibhūter vistaro mayā kaiścid upādhibhiḥ saṃkṣepataḥ proktaḥ // BhGR_1.40 //",
    "GSP33ramgbhpu:3520": " yad yad vibhūtimat sattvaṃ śrīmad urjitam eva vā /",
    "GSP33ramgbhpu:3521": " tat tad evāvagaccha tvaṃ mama tejo'ṃśasaṃbhavam // BhG_1.1041 //",
    "GSP33ramgbhpu:3522": " yad yad vibhūtimad iśitavyasaṃpannaṃ bhūtajātaṃ śrīmat kāntimat,",
    "GSP33ramgbhpu:3523": " dhanadhānyasamṛddhaṃ vā,",
    "GSP33ramgbhpu:3524": " ūrjitaṃ kalyāṇārambheṣu udyuktam;",
    "GSP33ramgbhpu:3525": " tat tan mama tejo'ṃśasaṃbhavam ity avagaccha /",
    "GSP33ramgbhpu:3526": " tejaḥ parābhibhavanasāmarthyam,",
    "GSP33ramgbhpu:3527": " mamācintyaśakter niyamanaśaktyekadeśasaṃbhavatītyarthaḥ // BhGR_1.1041 //",
    "GSP33ramgbhpu:3528": " atha vā bahunaitena kiṃ jñānena tavārjuna /",
    "GSP33ramgbhpu:3529": " viṣṭabhyāham idaṃ kṛtsnam ekāṃśena sthito jagat // BhG_1.1042 //",
    "GSP33ramgbhpu:3530": " bahunā etena ucyamānena jñānena kiṃ prayojanam /",
    "GSP33ramgbhpu:3531": " idaṃ cidacidātmakaṃ kṛtsnaṃ jagat kāryāvasthaṃ kāraṇāvasthaṃ sthūlaṃ sūkṣmaṃ ca svarūpasadbhāve,",
    "GSP33ramgbhpu:3532": " sthitau,",
    "GSP33ramgbhpu:3533": " pravṛttibhede ca yathā matsaṅkalpaṃ nātivarteta,",
    "GSP33ramgbhpu:3534": " tathā mama mahimno 'yutāyutāṃśena viṣṭabhyāham avasthitaḥ /",
    "GSP33ramgbhpu:3535": " yathoktaṃ bhagavatā parāśareṇa,",
    "GSP33ramgbhpu:3536": " “yasyāyutāyutāṃśāṃśe viśvaśaktir iyaṃ sthitā” iti // BhGR_1.1042 //",
    "GSP33ramgbhpu:3537": " ******************** ADHYAYA 11 ********************",
    "GSP33ramgbhpu:3538": " evaṃ bhaktiyoganiṣpattaye tadvivṛddhaye ca sakaletaravilakṣaṇena svābhāvikena bhagavadasādhāraṇena",
    "GSP33ramgbhpu:3539": " kalyāṇaguṇagaṇena saha bhagavataḥ sarvātmatvaṃ tata eva tadvyatiriktasya kṛtsnasya",
    "GSP33ramgbhpu:3540": " cidacidātmakasya vastujātasya taccharīratayā tadāyattasvarūpasthitipravṛttitvaṃ coktam /",
    "GSP33ramgbhpu:3541": " tam etaṃ bhagavadasādhāraṇaṃ svabhāvaṃ kṛtsnasya tadāyattasvarūpasthitipravṛttitāṃ",
    "GSP33ramgbhpu:3542": " ca bhagavatsakāśād upaśrutya evam eveti nityaś ca tathābhūtaṃ bhagavantaṃ sākṣātkartukāmo 'rjuna uvāca /",
    "GSP33ramgbhpu:3543": " tathaiva bhagavatprasādād anantaraṃ drakṣyati /",
    "GSP33ramgbhpu:3544": " “sarvāścaryamayaṃ devam anantaṃ viśvatomukham ... tatraikasthaṃ jagat kṛtsnaṃ pratibhaktam anekadhāḥ” iti hi vakṣyate /",
    "GSP33ramgbhpu:3545": " arjuna uvāca",
    "GSP33ramgbhpu:3546": " madanugrahāya paramaṃ guhyam adhyātmasaṃjñitam /",
    "GSP33ramgbhpu:3547": " yat tvayoktaṃ vacas tena moho 'yaṃ vigato mama // BhG_11.1 //",
    "GSP33ramgbhpu:3548": " dehātmābhimānarūpamohena mohitasya mamānugrahaikaprayojanāya paramaṃ guhyam paramaṃ rahasyam adhyātmasaṃjñitam ātmani vaktavyaṃ vacaḥ,",
    "GSP33ramgbhpu:3549": " “na tv evāhaṃ jātu nāsam” ityādi,",
    "GSP33ramgbhpu:3550": " “tasmād yogī bhavārjuna” ity etadantaṃ yat tvayoktam,",
    "GSP33ramgbhpu:3551": " tenāyam mamātmaviṣayo mohaḥ sarvo vigataḥ dūrato nirastaḥ // BhGR_11.1 //",
    "GSP33ramgbhpu:3552": " tathā ca",
    "GSP33ramgbhpu:3553": " bhavāpyayau hi bhūtānāṃ śrutau vistaraśo mayā /",
    "GSP33ramgbhpu:3554": " tvattaḥ kamalapatrākṣa māhātmyam api cāvyayam // BhG_11.2 //",
    "GSP33ramgbhpu:3555": " saptamaprabhṛti daśamaparyante tvadvyatiriktānāṃ sarveṣāṃ bhūtānāṃ tvattaḥ paramātmano bhavāpyayau utpattipralayau vistaraśo mayā śrutau hi",
    "GSP33ramgbhpu:3556": " kamalapatrākṣa,",
    "GSP33ramgbhpu:3557": " tava avyayaṃ nityaṃ sarvacetanācetanavastuśeṣitvaṃ jñānabalādikalyāṇaguṇagaṇais tavaiva",
    "GSP33ramgbhpu:3558": " parataratvaṃ sarvādhāratvaṃ cintitanimiṣitādisarvapravṛttiṣu tavaiva pravartayitṛtvam",
    "GSP33ramgbhpu:3559": " ityādi aparimitaṃ māhātmyaṃ ca śrutam /",
    "GSP33ramgbhpu:3560": " hiśabdo vakṣyamāṇadidṛkṣādyotanārthaḥ // BhGR_11.2 //",
    "GSP33ramgbhpu:3561": " evam etad yathāttha tvam ātmānaṃ parameśvara /",
    "GSP33ramgbhpu:3562": " draṣṭum icchāmi te rūpam aiśvaraṃ puruṣottama // BhG_11.3 //",
    "GSP33ramgbhpu:3563": " he parameśvara,",
    "GSP33ramgbhpu:3564": " evam etad ity avadhṛtam,",
    "GSP33ramgbhpu:3565": " yathātha tvam ātmānaṃ bravīṣi /",
    "GSP33ramgbhpu:3566": " puruṣottama āśritavātsalyajaladhe tavāiśvaraṃ tvadasādhāraṇaṃ sarvasya praśāsitṛtve,",
    "GSP33ramgbhpu:3567": " pālayitṛtve,",
    "GSP33ramgbhpu:3568": " sraṣṭṛtve,",
    "GSP33ramgbhpu:3569": " saṃhartṛtve bhartṛtve,",
    "GSP33ramgbhpu:3570": " kalyāṇaguṇākaratve,",
    "GSP33ramgbhpu:3571": " parataratve,",
    "GSP33ramgbhpu:3572": " sakaletaravisajātīyatve 'vasthitaṃ rūpaṃ draṣṭuṃ sākṣātkartum icchāmi // BhGR_11.3 //",
    "GSP33ramgbhpu:3573": " manyase yadi tac chakyaṃ mayā draṣṭum iti prabho /",
    "GSP33ramgbhpu:3574": " yogeśvara tato me tvaṃ darśayātmānam avyayam // BhG_11.4 //",
    "GSP33ramgbhpu:3575": " tat sarvasya sraṣṭṛ,",
    "GSP33ramgbhpu:3576": " sarvasya praśāsitṛ,",
    "GSP33ramgbhpu:3577": " sarvasyādhārabhūtaṃ tvadrūpaṃ mayā draṣṭuṃ śakyam iti yadi manyase,",
    "GSP33ramgbhpu:3578": " tato yogeśvara yogo jñānādikalyāṇaguṇayogaḥ,",
    "GSP33ramgbhpu:3579": " “paśya me yogam aiśvaram” iti hi vakṣyate tvadvyatiriktasya kasyāpy asaṃbhāvitānāṃ jñānabalāiśvaryavīryaśaktitejasāṃ nidhe/",
    "GSP33ramgbhpu:3580": " ātmānaṃ tvām avyayaṃ me darśaya /",
    "GSP33ramgbhpu:3581": " avyayam iti kriyāviśeṣaṇam /",
    "GSP33ramgbhpu:3582": " tvāṃ sakalaṃ me darśayetyarthaḥ // BhGR_11.4 //",
    "GSP33ramgbhpu:3583": " śrībhagavān uvāca",
    "GSP33ramgbhpu:3584": " evaṃ kautūhalānvitena harṣagadgadakaṇṭhena pārthena prārthito bhagavān uvāca",
    "GSP33ramgbhpu:3585": " paśya me pārtha rūpāṇi śataśo 'tha sahasraśaḥ /",
    "GSP33ramgbhpu:3586": " nānāvidhāni divyāni nānāvarṇākṛtīni ca // BhG_11.5 //",
    "GSP33ramgbhpu:3587": " paśya me sarvāśrayāṇi rūpāṇi;",
    "GSP33ramgbhpu:3588": " atha śataśaḥ sahasraśaś ca nānāvidhāni nānāprakārāṇi,",
    "GSP33ramgbhpu:3589": " divyāni aprākṛtāni,",
    "GSP33ramgbhpu:3590": " nānāvarṇākṛtīni śuklakṛṣṇādinānāvarṇāni,",
    "GSP33ramgbhpu:3591": " nānākārāṇi ca paśya // BhGR_11.5 //",
    "GSP33ramgbhpu:3592": " paśyādityān vasūn rudrān aśvinau marutas tathā /",
    "GSP33ramgbhpu:3593": " bahūny adṛṣṭapūrvāṇi paśyāścaryāṇi bhārata // BhG_11.6 //",
    "GSP33ramgbhpu:3594": " mamaikasmin rūpe paśya ādityān dvādaśa,",
    "GSP33ramgbhpu:3595": " vasūn aṣṭau,",
    "GSP33ramgbhpu:3596": " rudrān ekādaśa,",
    "GSP33ramgbhpu:3597": " aśvinau dvau,",
    "GSP33ramgbhpu:3598": " marutaś caikonapañcāśatam /",
    "GSP33ramgbhpu:3599": " pradarśanārtham idam,",
    "GSP33ramgbhpu:3600": " iha jagati pratyakṣadṛṣṭāni śāstradṛṣṭāni ca yāni vastūni,",
    "GSP33ramgbhpu:3601": " tāni sarvāṇi,",
    "GSP33ramgbhpu:3602": " anyāny api sarveṣu lokeṣu sarveṣu ca śāstreṣv adṛṣṭapūrvāṇi bahūny āścaryāṇi paśya // BhGR_11.6 //",
    "GSP33ramgbhpu:3603": " ihaikasthaṃ jagat kṛtsnaṃ paśyādya sacarācaram /",
    "GSP33ramgbhpu:3604": " mama dehe guḍākeśa yac cānyad draṣṭum icchasi // BhG_11.7 //",
    "GSP33ramgbhpu:3605": " iha mamaikasmin dehe,",
    "GSP33ramgbhpu:3606": " tatrāpi ekastham ekadeśasthaṃ sacarācaraṃ kṛtsnaṃ jagat paśya;",
    "GSP33ramgbhpu:3607": " yac cānyad draṣṭum icchasi,",
    "GSP33ramgbhpu:3608": " tad apy ekadehaikadeśa eva paśya // BhGR_11.7 //",
    "GSP33ramgbhpu:3609": " na tu māṃ śakṣyase draṣṭum anenaiva svacakṣuṣā /",
    "GSP33ramgbhpu:3610": " divyaṃ dadāmi te cakṣuḥ paśya me yogam aiśvaram // BhG_11.8 //",
    "GSP33ramgbhpu:3611": " ahaṃ mama dehaikadeśe sarvaṃ jagad darśayiṣyāmi;",
    "GSP33ramgbhpu:3612": " tvaṃ tv anena niyataparimitavastugrāhiṇā prākṛtena svacakṣuṣā,",
    "GSP33ramgbhpu:3613": " māṃ tathābhūtaṃ sakaletaravisajātīyam aparimeyaṃ draṣṭuṃ na śakṣyase /",
    "GSP33ramgbhpu:3614": " tava divyam aprākṛtaṃ maddarśanasādhanaṃ cakṣur dadāmi /",
    "GSP33ramgbhpu:3615": " paśya me yogam aiśvaram madasādhāraṇaṃ yogaṃ paśya;",
    "GSP33ramgbhpu:3616": " mamānantajñānādiyogam anantavibhūtiyogaṃ ca paśyetyarthaḥ // BhGR_11.8 //",
    "GSP33ramgbhpu:3617": " evam uktvā tato rājan mahāyogeśvaro hariḥ /",
    "GSP33ramgbhpu:3618": " darśayām āsa pārthāya paramaṃ rūpam aiśvaram // BhG_11.9 //",
    "GSP33ramgbhpu:3619": " evam uktvā sārathye 'vasthitaḥ pārthamātulajo mahāyogeśvaro hariḥ mahāścaryayogānām",
    "GSP33ramgbhpu:3620": " īśvaraḥ parabrahmabhūto nārāyaṇaḥ paramam aiśvaraṃ svāsādhāraṇaṃ rūpaṃ pārthāya pitṛṣvasuḥ",
    "GSP33ramgbhpu:3621": " pṛthāyāḥ putrāya darśayām āsa /",
    "GSP33ramgbhpu:3622": " tad vividhavicitranikhilajagadāśrayaṃ viśvasya praśāsitṛ ca rūpam;",
    "GSP33ramgbhpu:3623": " tac cedṛśam",
    "GSP33ramgbhpu:3624": " anekavaktranayanam anekādbhutadarśanam /",
    "GSP33ramgbhpu:3625": " anekadivyābharaṇaṃ divyānekodyatāyudham // BhG_11.10 //",
    "GSP33ramgbhpu:3626": " divyamālyāmbaradharaṃ divyagandhānulepanam /",
    "GSP33ramgbhpu:3627": " sarvāścaryamayaṃ devam anantaṃ viśvatomukham // BhG_11.11 //",
    "GSP33ramgbhpu:3628": " devaṃ dyotamānam,",
    "GSP33ramgbhpu:3629": " anantam kālatrayavarti;",
    "GSP33ramgbhpu:3630": " nikhilajagadāśrayatayā deśakālaparicchedānarham,",
    "GSP33ramgbhpu:3631": " viśvatomukham viśvadigvartimukham,",
    "GSP33ramgbhpu:3632": " svocitadivyāmbaragandhamālyābharaṇāyudhānvitam // BhGR_11.10,11 //",
    "GSP33ramgbhpu:3633": " tām eva devaśabdanirdiṣṭāṃ dyotamānatāṃ viśinaṣṭi",
    "GSP33ramgbhpu:3634": " divi sūryasahasrasya bhaved yugapad utthitā /",
    "GSP33ramgbhpu:3635": " yadi bhāḥ, sadṛśī sā syād bhāsas tasya mahātmanaḥ // BhG_11.12 //",
    "GSP33ramgbhpu:3636": " tejaso 'parimitatvadarśanārtham idam;",
    "GSP33ramgbhpu:3637": " akṣayatejassvarūpam ityarthaḥ // BhGR_11.12 //",
    "GSP33ramgbhpu:3638": " tatraikasthaṃ jagat kṛtsnaṃ pravibhaktam anekadhā /",
    "GSP33ramgbhpu:3639": " apaśyad devadevasya śarīre pāṇḍavas tadā // BhG_11.13 //",
    "GSP33ramgbhpu:3640": " tatra anantāyām avistāre,",
    "GSP33ramgbhpu:3641": " anantabāhūdaravaktranetre,",
    "GSP33ramgbhpu:3642": " aparimitatejaske,",
    "GSP33ramgbhpu:3643": " aparimitadivyāyudhopete,",
    "GSP33ramgbhpu:3644": " svocitāparimitadivyabhūṣaṇe,",
    "GSP33ramgbhpu:3645": " divyamālyāmbaradhare,",
    "GSP33ramgbhpu:3646": " divyagandhānulepane,",
    "GSP33ramgbhpu:3647": " anantāścaryamaye,",
    "GSP33ramgbhpu:3648": " devadevasya divye śarīre anekadhā pravibhaktaṃ brahmādivividhavicitradevatiryaṅmanuṣyasthāvarādibhoktṛvargapṛthivyantarikṣasvargapātālātalavitalasutalādibhogasthānabhogyabhogopakaraṇabhedabhinnaṃ",
    "GSP33ramgbhpu:3649": " prakṛtipuruṣātmakaṃ kṛtsnaṃ jagat,",
    "GSP33ramgbhpu:3650": " “ahaṃ sarvasya prabhavo mattas sarvaṃ pravartate“,",
    "GSP33ramgbhpu:3651": " “hanta te kathayiṣyāmi vibhūtīr ātmanaś śubhāḥ“,",
    "GSP33ramgbhpu:3652": " “aham ātmā guḍākeśa sarvabhūtāśayasthitaḥ“,",
    "GSP33ramgbhpu:3653": " ādityānām ahaṃ viṣṇuḥ” ityādinā,",
    "GSP33ramgbhpu:3654": " “na tad asti vinā yat syān mayā bhūtaṃ carācaram“,",
    "GSP33ramgbhpu:3655": " “viṣṭabhyāham idaṃ kṛtsnam ekāṃśena sthito jagat” ityantenoditam,",
    "GSP33ramgbhpu:3656": " ekastham ekadeśastham;",
    "GSP33ramgbhpu:3657": " pāṇḍavo bhagavatprasādalabdhataddarśanānuguṇadivyacakṣur apaśyat // BhGR_11.13 //",
    "GSP33ramgbhpu:3658": " tatas sa vismayāviṣṭo hṛṣṭaromā dhanañjayaḥ /",
    "GSP33ramgbhpu:3659": " praṇamya śirasā devaṃ kṛtāñjalir abhāṣata // BhG_11.14 //",
    "GSP33ramgbhpu:3660": " tato dhanañjayo mahāścaryasya kṛtsnasya jagataḥ svadehaikadeśenāśrayabhūtaṃ kṛtsnasya",
    "GSP33ramgbhpu:3661": " pravartayitāraṃ ca āścaryatamānantajñānādikalyāṇaguṇagaṇaṃ devaṃ dṛṣṭvā vismayāviṣṭo",
    "GSP33ramgbhpu:3662": " hṛṣṭaromā śirasā daṇḍavat praṇamya kṛtāñjalir abhāṣata // BhGR_11.14 //",
    "GSP33ramgbhpu:3663": " arjuna uvāca",
    "GSP33ramgbhpu:3664": " paśyāmi devāṃs tava deva dehe sarvāṃs tathā bhūtaviśeṣasaṅgān /",
    "GSP33ramgbhpu:3665": " brahmāṇam īśaṃ kamalāsanastham ṛṣīṃś ca sarvān uragāṃś ca dīptān // BhG_11.15 //",
    "GSP33ramgbhpu:3666": " deva; tava dehe sarvān devān paśyāmi;",
    "GSP33ramgbhpu:3667": " tathā sarvān prāṇiviśeṣāṇāṃ saṃghān,",
    "GSP33ramgbhpu:3668": " tathā brahmāṇaṃ caturmukham aṇḍādhipatim,",
    "GSP33ramgbhpu:3669": " tatheśaṃ kamalāsanasthaṃ kamalāsane brahmaṇi sthitam īśaṃ tanmate 'vasthitaṃ tathā devarṣipramukhān sarvān ṛṣīn,",
    "GSP33ramgbhpu:3670": " uragāṃś ca vāsukitakṣakādīn dīptān // BhGR_11.15 //",
    "GSP33ramgbhpu:3671": " anekabāhūdaravaktranetraṃ paśyāmi tvāṃ sarvato 'nantarūpam /",
    "GSP33ramgbhpu:3672": " nāntaṃ na madhyaṃ na punas tavādiṃ paśyāmi viśveśvara viśvarūpa // BhG_11.16 //",
    "GSP33ramgbhpu:3673": " anekabāhūdaravaktranetram anantarūpaṃ tvāṃ sarvataḥ paśyāmi;",
    "GSP33ramgbhpu:3674": " viśveśvara viśvasya niyantaḥ,",
    "GSP33ramgbhpu:3675": " viśvarūpa viśvaśarīra/",
    "GSP33ramgbhpu:3676": " yatas tvam anantaḥ,",
    "GSP33ramgbhpu:3677": " atas tava nāntaṃ na madhyaṃ na punas tavādiṃ ca paśyāmi // BhGR_11.16 //",
    "GSP33ramgbhpu:3678": " kirīṭinaṃ gadinaṃ cakriṇaṃ ca tejorāśiṃ sarvato dīptim antam /",
    "GSP33ramgbhpu:3679": " paśyāmi tvā durnirīkṣaṃ samantād dīptānalārkadyutim aprameyam // BhG_11.17 //",
    "GSP33ramgbhpu:3680": " tejorāśiṃ sarvato dīptimantaṃ samantād durnirīkṣaṃ dīptānalārkadyutim aprameyaṃ tvāṃ kirīṭinaṃ gadinaṃ cakriṇaṃ ca paśyāmi // BhGR_11.17 //",
    "GSP33ramgbhpu:3681": " tvam akṣaraṃ paramaṃ veditavyaṃ tvam asya viśvasya paraṃ nidhānam /",
    "GSP33ramgbhpu:3682": " tvam avyayaḥ śāśvatadharmagoptā sanātanas tvaṃ puruṣo mato me // BhG_11.18 //",
    "GSP33ramgbhpu:3683": " upaniṣatsu,",
    "GSP33ramgbhpu:3684": " “dve vidye veditavye” ityādiṣu veditavyatayā nirdiṣṭaṃ paramam akṣaraṃ tvam eva;",
    "GSP33ramgbhpu:3685": " asya viśvasya paraṃ nidhānam viśvasyāsya paramādhārabhūtas tvam eva;",
    "GSP33ramgbhpu:3686": " tvam avyayaḥ vyayarahitaḥ;",
    "GSP33ramgbhpu:3687": " yat svarūpo yadguṇo yadvibhavaś ca tvam,",
    "GSP33ramgbhpu:3688": " tenaiva rūpeṇa sarvadāvatiṣṭhase /",
    "GSP33ramgbhpu:3689": " śāśvatadharmagoptā śāśvatasya nityasya vaidikasya dharmasya evam ādibhir avatārais tvam eva goptā /",
    "GSP33ramgbhpu:3690": " sanātanas tvaṃ puruṣo mato me “vedāham etaṃ puruṣaṃ mahāntaṃ“,",
    "GSP33ramgbhpu:3691": " “parāt paraṃ puruṣam” ityādiṣūditaḥ sanātanapuruṣas tvam eveti me mataḥ jñātaḥ /",
    "GSP33ramgbhpu:3692": " yad ukulatilakas tvam evaṃbhūta idānīṃ sākṣātkṛto mayetyarthaḥ // BhGR_11.18 //",
    "GSP33ramgbhpu:3693": " anādimadhyāntam anantavīryam anantabāhuṃ śaśisūryanetram /",
    "GSP33ramgbhpu:3694": " paśyāmi tvā dīptahutāśavaktraṃ svatejasā viśvam idaṃ tapantam // BhG_11.19 //",
    "GSP33ramgbhpu:3695": " anādimadhyāntam ādimadhyāntarahitam /",
    "GSP33ramgbhpu:3696": " anantavīryam anavadhikātiśayavīryam;",
    "GSP33ramgbhpu:3697": " vīryaśabdaḥ pradarśanārthaḥ;",
    "GSP33ramgbhpu:3698": " anavadhikātiśayajñānabalāiśvaryavīryaśaktitejasāṃ nidhim ityarthaḥ /",
    "GSP33ramgbhpu:3699": " anantabāhum asaṃkhyeyabāhum /",
    "GSP33ramgbhpu:3700": " so 'pi pradarśanārthaḥ;",
    "GSP33ramgbhpu:3701": " anantabāhūdarapādavaktrādikam /",
    "GSP33ramgbhpu:3702": " śaśisūryanetram śaśivat sūryavac ca prasādapratāpayuktasarvanetram /",
    "GSP33ramgbhpu:3703": " devādīn anukūlān namaskārādi kurvāṇān prati prasādaḥ,",
    "GSP33ramgbhpu:3704": " tadviparītān asurarākṣasādīn prati pratāpaḥ;",
    "GSP33ramgbhpu:3705": " “rakṣāṃsi bhītāni diśo dravanti sarve namasyanti ca siddhasaṃghāḥ” iti hi vakṣyate /",
    "GSP33ramgbhpu:3706": " dīptahutāśavaktram pradīptakālānalavat saṃhārānuguṇavaktram /",
    "GSP33ramgbhpu:3707": " svatejasā viśvam idaṃ tapantam /",
    "GSP33ramgbhpu:3708": " tejaḥ parābhibhavanasāmarthyam;",
    "GSP33ramgbhpu:3709": " svakīyena tejasā viśvam idaṃ tapantaṃ tvāṃ paśyāmi evambhūtaṃ sarvasya sraṣṭāraṃ",
    "GSP33ramgbhpu:3710": " sarvasyādhārabhūtaṃ sarvasya praśāsitāraṃ sarvasya saṃhartāraṃ jñānādyaparimitaguṇasāgaram",
    "GSP33ramgbhpu:3711": " ādimadhyāntarahitam evaṃbhūtadivyadehaṃ tvāṃ yathopadeśaṃ sākṣātkaromītyarthaḥ /",
    "GSP33ramgbhpu:3712": " ekasmin divyadehe anekodarādikaṃ katham? /",
    "GSP33ramgbhpu:3713": " ittham upapadyate /",
    "GSP33ramgbhpu:3714": " ekasmāt kaṭipradeśād anantaparimāṇād ūrdhvam udgatā yathoditodarādayaḥ,",
    "GSP33ramgbhpu:3715": " adhaś ca yathoditadivyapādāḥ;",
    "GSP33ramgbhpu:3716": " tatraikasmin mukhe netradvayam iti ca na virodhaḥ // BhGR_11.19 //",
    "GSP33ramgbhpu:3717": " evaṃbhūtaṃ tvāṃ dṛṣṭvā devādayo 'haṃ ca pravyathitā bhavāma ity āha",
    "GSP33ramgbhpu:3718": " dyāvāpṛthivyor idam antaraṃ hi vyāptaṃ tvayaikena diśaś ca sarvāḥ /",
    "GSP33ramgbhpu:3719": " dṛṣṭvādbhutaṃ rūpam ugraṃ tad evaṃ lokatrayaṃ pravyathitaṃ mahātman // BhG_11.20 //",
    "GSP33ramgbhpu:3720": " dyuśabdaḥ pṛthivīśabdaś cobhau uparitanānām adhastanānāṃ ca lokānāṃ pradarśanārthau /",
    "GSP33ramgbhpu:3721": " dyāvāpṛthivyoḥ antaram avakāśaḥ /",
    "GSP33ramgbhpu:3722": " yasminn avakāse sarve lokās tiṣṭhanti,",
    "GSP33ramgbhpu:3723": " sarvo 'yam avakāśo diśaś ca sarvās tvayaikena vyāptāḥ /",
    "GSP33ramgbhpu:3724": " dṛṣṭvādbhutaṃ rūpam ugraṃ tavedam anantāyām avistāram atyadbhutam atyugraṃ ca rūpaṃ",
    "GSP33ramgbhpu:3725": " dṛṣṭvā lokatrayaṃ pravyathitam yuddhadidṛkṣayā āgateṣu brahmādidevāsurapitṛgaṇasiddhagandharvayakṣarākṣaseṣu",
    "GSP33ramgbhpu:3726": " pratikūlānukūlamadhyastharūpaṃ lokatrayaṃ sarvaṃ pravyathitam atyantabhītam /",
    "GSP33ramgbhpu:3727": " mahātman aparicchedyamanovṛtte /",
    "GSP33ramgbhpu:3728": " eteṣām apy arjunasyaiva viśvāśrayarūpasākṣātkārasādhanaṃ divyaṃ cakṣur bhagavatā dattam /",
    "GSP33ramgbhpu:3729": " kim artham iti cet,",
    "GSP33ramgbhpu:3730": " arjunāya svāiśvaryaṃ sarvaṃ pradarśayitum /",
    "GSP33ramgbhpu:3731": " ata idam ucyate,",
    "GSP33ramgbhpu:3732": " “dṛṣṭvādbhutaṃ rūpam ugraṃ tavedaṃ lokatrayaṃ pravyarthitaṃ mahātman” iti // BhGR_11.20 //",
    "GSP33ramgbhpu:3733": " amī hi tvā surasaṅghā viśanti kecid bhītāḥ prāñjalayo gṛṇanti /",
    "GSP33ramgbhpu:3734": " svastīty uktvā maharṣisiddhasaṅghāḥ stuvanti tvāṃ stutibhiḥ puṣkalābhiḥ // BhG_11.21 //",
    "GSP33ramgbhpu:3735": " amī surasaṃghāḥ utkṛṣṭās tvāṃ viśvāśrayam avalokya hṛṣṭamanasaḥ tvan samīpaṃ viśanti /",
    "GSP33ramgbhpu:3736": " teṣv eva kecid atyugram atyadbhutaṃ ca tavākāram ālokya bhītāḥ prāñjalayaḥ svajñānānuguṇaṃ stutirūpāṇi vākyāni gṛṇanti uccārayanti /",
    "GSP33ramgbhpu:3737": " apare maharṣisaṃghāḥ siddhasaṃghāś ca parāvaratattvayāthātmyavidaḥ svastīty uktvā puṣkalābhir bhavadanurūpābhiḥ stutibhiḥ stuvanti // BhGR_11.21",
    "GSP33ramgbhpu:3738": " rudrādityā vasavo ye ca sādhyā viśve 'śvinau marutaś coṣmapāś ca /",
    "GSP33ramgbhpu:3739": " gandharvayakṣāsurasiddhasaṅghā vīkṣyante tvāṃ vismitāś caiva sarve // BhG_11.22 //",
    "GSP33ramgbhpu:3740": " ūṣmapāḥ pitaraḥ,",
    "GSP33ramgbhpu:3741": " “ūṣmabhāgā hi pitaraḥ” iti śruteḥ /",
    "GSP33ramgbhpu:3742": " ete sarve vismayam āpannās tvāṃ vīkṣante // BhGR_11.22 //",
    "GSP33ramgbhpu:3743": " rūpaṃ mahat te bahuvaktranetraṃ mahābāho bahubāhūrupādam /",
    "GSP33ramgbhpu:3744": " bahūdaraṃ bahudaṃṣṭrākarālaṃ dṛṣṭvā lokāḥ pravyathitās tathāham // BhG_11.23 //",
    "GSP33ramgbhpu:3745": " bahvībhir daṃṣṭrābhir atibhīṣaṇākāraṃ lokāḥ pūrvoktāḥ pratikūlānukūlamadhyasthās trividhāḥ sarva eva ahaṃ ca tad evam īdṛśaṃ rūpaṃ dṛṣṭvā atīva vyathitā bhavāmaḥ // BhGR_11.23 //",
    "GSP33ramgbhpu:3746": " nabhasspṛśaṃ dīptam anekavarṇaṃ vyāttānanaṃ dīptaviśālanetram /",
    "GSP33ramgbhpu:3747": " dṛsṭvā hi tvā pravyathitāntarātmā dhṛtiṃ na vindāmi śamaṃ ca viṣṇo // BhG_11.24 //",
    "GSP33ramgbhpu:3748": " namaśśabdaḥ “tad akṣare parame vyoman“,",
    "GSP33ramgbhpu:3749": " “ādityavarṇaṃ tamasaḥ parastāt“,",
    "GSP33ramgbhpu:3750": " “kṣayantam asya rajasaḥ parāke“,",
    "GSP33ramgbhpu:3751": " “yo asyādhyakṣaḥ parame vyoman” ityādiśrutisiddhitriguṇaprakṛtyatītaparamavyomavācī;",
    "GSP33ramgbhpu:3752": " savikārasya prakṛtitattvasya,",
    "GSP33ramgbhpu:3753": " puruṣasya ca sarvāvasthasya,",
    "GSP33ramgbhpu:3754": " kṛtsnasyāśrayatayā nabhas spṛśam iti vacanāt;",
    "GSP33ramgbhpu:3755": " “dyāvāpṛthivyor idam antaraṃ hi vyāptam” iti pūrvoktatvāc ca /",
    "GSP33ramgbhpu:3756": " dīptam anekavarṇaṃ vyāttānanaṃ dīptaviśālanetraṃ tvāṃ dṛṣṭvā pravyathitāntarātmā atyantabhītamanāḥ dhṛtiṃ na vindāmi dehasya dhāraṇaṃ na labhe,",
    "GSP33ramgbhpu:3757": " manasaś cendriyāṇāṃ ca śamaṃ na labhe /",
    "GSP33ramgbhpu:3758": " viṣṇo vyāpin/ /",
    "GSP33ramgbhpu:3759": " sarvavyāpinam atimātram atyadbhutam atighoraṃ ca tvāṃ dṛṣṭvā praśithikasarvāvayavo vyākulendriyaś ca bhavāmītyarthaḥ // BhGR_11.24 //",
    "GSP33ramgbhpu:3760": " daṃṣṭrākarālāni ca te mukhāni dṛṣṭvaiva kālānalasannibhāni /",
    "GSP33ramgbhpu:3761": " diśo na jāne na labhe ca śarma prasīda deveśa jagannivāsa // BhG_11.25 //",
    "GSP33ramgbhpu:3762": " yugāntakālānalavat sarvasaṃhāre pravṛttāni atighorāṇi tava mukhāni dṛṣṭvā diśo na jāne;",
    "GSP33ramgbhpu:3763": " sukhaṃ ca na labhe /",
    "GSP33ramgbhpu:3764": " jagatāṃ nivāsa deveśa brahmādīnām īśvarāṇām api paramamaheśvara/",
    "GSP33ramgbhpu:3765": " māṃ prati prasanno bhava /",
    "GSP33ramgbhpu:3766": " yathāhaṃ prakṛtiṃ gato bhavāmi,",
    "GSP33ramgbhpu:3767": " tathā kurv ityarthaḥ // BhGR_11.25 //",
    "GSP33ramgbhpu:3768": " evaṃ sarvasya jagataḥ svāyattasthitipravṛttitvaṃ darśayan pārthasārathī rājaveṣacchadmanāvasthitānāṃ",
    "GSP33ramgbhpu:3769": " dhārtarāṣṭrāṇāṃ yaudhiṣṭhireṣv anupraviṣṭānāṃ ca asurāṃśānāṃ saṃhāreṇa bhūbhārāvataraṇaṃ",
    "GSP33ramgbhpu:3770": " svamanīṣitaṃ svenaiva kariṣyamāṇaṃ pārthāya darśayām āsa /",
    "GSP33ramgbhpu:3771": " sa ca pārtho bhagavataḥ sraṣṭrtvādikaṃ sarvāiśvaryaṃ sākṣātkṛtya tasminn eva bhagavati",
    "GSP33ramgbhpu:3772": " sarvātmani dhārtarāṣṭrādīnām upasaṃhāram anāgatam api tatprasādalabdhena divyena",
    "GSP33ramgbhpu:3773": " cakṣuṣā paśyann idaṃ covāca",
    "GSP33ramgbhpu:3774": " amī ca tvā dhṛtarāṣṭrasya putrāḥ sarvaiḥ sahaivāvanipālasaṅghaiḥ /",
    "GSP33ramgbhpu:3775": " bhīṣmo droṇaḥ sūtaputras tathāsau sahāsmadīyair api yodhamukhyaiḥ // BhG_11.26 //",
    "GSP33ramgbhpu:3776": " vaktrāṇi te tvaramāṇā viśanti daṃṣṭrākarālāni bhayānakāni /",
    "GSP33ramgbhpu:3777": " kecid vilagnā daśanāntareṣu saṃdṛśyante cūrṇitair uttamāṅgaiḥ // BhG_11.27 //",
    "GSP33ramgbhpu:3778": " amī dhṛtarāṣṭrasya putrāḥ duryodhanādayas sarve bhīṣmo droṇaḥ sūtaputraḥ karṇaś ca tatpakṣīyair avanipālasamūhaiḥ sarvaiḥ,",
    "GSP33ramgbhpu:3779": " asmadīyair api kaiścid yodhamukhyais saha tvaramāṇā daṃṣṭrākarālāni bhayānakāni tava vaktrāṇi vināśāya viśanti;",
    "GSP33ramgbhpu:3780": " tatra kecic cūrṇitair uttamāṅgair daśānāntareṣu vilagnās saṃdṛśyante // BhGR_11.26,27 //",
    "GSP33ramgbhpu:3781": " yathā nadīnāṃ bahavo 'mbuvegāḥ samudram evābhimukhā dravanti /",
    "GSP33ramgbhpu:3782": " tathā tavāmī naralokavīrā viśanti vaktrāṇy abhivijvalanti // BhG_11.28 //",
    "GSP33ramgbhpu:3783": " yathā pradīptajvalanaṃ pataṅgā viśanti nāśāya samṛddhavegāḥ /",
    "GSP33ramgbhpu:3784": " tathaiva nāśāya viśanti lokās tavāpi vaktrāṇi samṛddhavegāḥ // BhG_11.29 //",
    "GSP33ramgbhpu:3785": " ete rājalokāḥ,",
    "GSP33ramgbhpu:3786": " bahavo nadīnām ambupravāhāḥ samudram iva,",
    "GSP33ramgbhpu:3787": " pradīptajvalanam iva ca śalabhāḥ,",
    "GSP33ramgbhpu:3788": " tava vaktrāṇy abhivijvalanti svayam eva tvaramāṇā ātmanāśāya viśanti // BhGR_11.28,29 //",
    "GSP33ramgbhpu:3789": " lelihyase grasamānaḥ samantāl lokān samagrān vadanair jvaladbhiḥ /",
    "GSP33ramgbhpu:3790": " tejobhir āpūrya jagat samagraṃ bhāsas tavogrāḥ pratapanti viṣṇo // BhG_11.30 //",
    "GSP33ramgbhpu:3791": " rājalokān samagrān jvaladbhir vadanair grasamānaḥ kopavegena tadrudhirāvasiktamoṣṭhapuṭādikaṃ lelihyase punaḥ punar lehanaṃ karoṣi /",
    "GSP33ramgbhpu:3792": " tavātighorā bhāsaḥ raśmayaḥ tejobhiḥ svakīyaiḥ prakāśaiḥ jagat samagram āpūrya pratapanti // BhGR_11.30 //",
    "GSP33ramgbhpu:3793": " ākhyāhi me ko bhavān ugrarūpo namo 'stu te devavara prasīda /",
    "GSP33ramgbhpu:3794": " vijñātum icchāmi bhavantam ādyaṃ na hi prajānāmi tava pravṛttim // BhG_11.31 //",
    "GSP33ramgbhpu:3795": " “darśayātmānam avyayam” iti tavāiśvaryaṃ niraṅkuśaṃ sākṣātkartuṃ prārthitena bhavatā niraṅkuśam aiśvaryaṃ darśayatā atighorarūpam idam āviṣkṛtam",
    "GSP33ramgbhpu:3796": " atighorarūpaḥ ko bhavān,",
    "GSP33ramgbhpu:3797": " kiṃ kartuṃ pravṛtta iti bhavantaṃ jñātum icchāmi /",
    "GSP33ramgbhpu:3798": " tavābhipretāṃ pravṛttiṃ na jānāmi /",
    "GSP33ramgbhpu:3799": " etad ākhyāhi me /",
    "GSP33ramgbhpu:3800": " namo 'stu te devavara/",
    "GSP33ramgbhpu:3801": " prasīda namas te 'stu sarveśvara;",
    "GSP33ramgbhpu:3802": " evaṃ kartum,",
    "GSP33ramgbhpu:3803": " anenābhiprāyeṇedaṃ saṃhartṛrūpam āviṣkṛtam ity uktvā prasannarūpaś ca bhava // BhGR_11.31 //",
    "GSP33ramgbhpu:3804": " āśritavātsalyātirekeṇa viśvāiśvaryaṃ darśayato bhavato ghorarūpāviṣkāre ko 'bhiprāya iti pṛṣṭo bhagavān pārthasārathiḥ svābhiprāyam āha,",
    "GSP33ramgbhpu:3805": " pārthodyogena vināpi dhārtarāṣṭrapramukham aśeṣaṃ rājalokaṃ nihantum aham eva pravṛtta iti jñāpanāya mama ghorarūpāviṣkāraḥ,",
    "GSP33ramgbhpu:3806": " tajjñāpanaṃ ca pārtham udyojayitum iti /",
    "GSP33ramgbhpu:3807": " śrībhagavān uvāca",
    "GSP33ramgbhpu:3808": " kālo 'smi lokakṣayakṛt pravṛddho lokān samāhartum iha pravṛttaḥ /",
    "GSP33ramgbhpu:3809": " ṛte 'pi tvā na bhaviṣyanti sarve ye 'vasthitāḥ pratyanīkeṣu yodhāḥ // BhG_11.32 //",
    "GSP33ramgbhpu:3810": " kalayati gaṇayatīti kālaḥ;",
    "GSP33ramgbhpu:3811": " sarveṣāṃ dhārtarāṣṭrapramukhānāṃ rājalokānām āyuravasānaṃ gaṇayann ahaṃ tatkṣayakṛd ghorarūpeṇa pravṛddho rājalokān samāhartum ābhimukhyena saṃhartum iha pravṛtto 'smi /",
    "GSP33ramgbhpu:3812": " ato matsaṃkalpād eva tvām ṛte 'pi tvadudyogād rte 'pi ete dhārtarāṣṭrapramukhās tava pratyanīkeṣu ye 'vasthitā yodhāḥ,",
    "GSP33ramgbhpu:3813": " te sarve na bhaviṣyanti vinaṅkṣyanti // BhGR_11.32 //",
    "GSP33ramgbhpu:3814": " tasmāt tvam uttiṣṭha yaśo labhasva jitvā śatrūn bhuṅkṣva rājyaṃ samṛddham /",
    "GSP33ramgbhpu:3815": " mayaivaite nihatāḥ pūrvam eva nimittamātraṃ bhava savyasācin // BhG_11.33 //",
    "GSP33ramgbhpu:3816": " tasmāt tvaṃ tān prati yuddhāyottiṣṭha /",
    "GSP33ramgbhpu:3817": " tān śatrūn jitvā yaśo labhasva;",
    "GSP33ramgbhpu:3818": " dharmyaṃ rājyaṃ ca samṛddhaṃ bhuṅkṣva /",
    "GSP33ramgbhpu:3819": " mayaivaite kṛtāparādhāḥ pūrvam eva nihatāḥ hanane viniyuktāḥ /",
    "GSP33ramgbhpu:3820": " tvaṃ tu teṣāṃ hanane nimittamātraṃ bhava /",
    "GSP33ramgbhpu:3821": " mayā hanyamānānāṃ śatrādisthānīyo bhava /",
    "GSP33ramgbhpu:3822": " savyasācin /",
    "GSP33ramgbhpu:3823": " ṣaca samavāye;",
    "GSP33ramgbhpu:3824": " savyena śarasacanaśīlaḥ savyasācī;",
    "GSP33ramgbhpu:3825": " savyenāpi kareṇa śarasamavāyakaraḥ;",
    "GSP33ramgbhpu:3826": " karadvayena yoddhuṃ samartha ityarthaḥ // BhGR_11.33 //",
    "GSP33ramgbhpu:3827": " droṇaṃ ca bhīṣmaṃ ca jayadrathaṃ ca karṇaṃ tathānyān api yodhamukhyān /",
    "GSP33ramgbhpu:3828": " mayā hatāṃs tvaṃ jahi mā vyathiṣṭhāḥ yudhyasva jetāsi raṇe sapatnān // BhG_11.34 //",
    "GSP33ramgbhpu:3829": " droṇabhīṣmakarṇādīn kṛtāparādhatayā mayaiva hanane viniyuktān tvaṃ jahi tvaṃ hanyāḥ /",
    "GSP33ramgbhpu:3830": " etān gurūn bandhūṃś ca anyān api bhogasaktān kathaṃ haniṣyāmīti mā vyathiṣṭhāḥ tān uddiśya dharmādharmabhayena bandhusnehena kāruṇyena ca mā vyathāṃ kṛthāḥ /",
    "GSP33ramgbhpu:3831": " yatas te kṛtāparādhā mayaiva hanane viniyuktāḥ,",
    "GSP33ramgbhpu:3832": " ato nirviśaṅko yudhyasva /",
    "GSP33ramgbhpu:3833": " raṇe sapatnān jetāsi jeṣyasi /",
    "GSP33ramgbhpu:3834": " naiteṣāṃ vadhe nṛśaṃsatāgandhaḥ;",
    "GSP33ramgbhpu:3835": " api tu jaya eva labhyata ityarthaḥ // BhGR_11.34 //",
    "GSP33ramgbhpu:3836": " sañjaya uvāca",
    "GSP33ramgbhpu:3837": " etac chrutvā vacanaṃ keśavasya kṛtāñjalir vepamānaḥ kirīṭī /",
    "GSP33ramgbhpu:3838": " namaskṛtvā bhūya evāha kṛṣṇaṃ sagadgadaṃ bhītabhītaḥ praṇamya // BhG_11.35 //",
    "GSP33ramgbhpu:3839": " etad aśritavātsalyajaladheḥ keśavasya vacanaṃ śrutvā arjunas tasmai namaskṛtya bhītabhīto bhūyas taṃ praṇamya kṛtāñjalir vepamānaḥ kirīṭī sagadgadam āha // BhGR_11.35 //",
    "GSP33ramgbhpu:3840": " sthāne hṛṣīkeśa tava prakīrtyā jagat prahṛṣyaty anurajyate ca /",
    "GSP33ramgbhpu:3841": " rakṣāṃsi bhītāni diśo dravanti sarve namasyanti ca siddhasaṅghāḥ // BhG_11.36 //",
    "GSP33ramgbhpu:3842": " sthāne yuktam /",
    "GSP33ramgbhpu:3843": " yad etad yuddhadidṛkṣayāgatam aśeṣadevagandharvasiddhayakṣavidyādharakinnarakiṃpuruṣādikaṃ jagat,",
    "GSP33ramgbhpu:3844": " tvatprasādāt tvāṃ sarveśvaram avalokya tava prakīrtyā sarvaṃ prahṛṣyati,",
    "GSP33ramgbhpu:3845": " anurajyate ca,",
    "GSP33ramgbhpu:3846": " yac ca tvām avalokya rakṣāṃsi bhītāni sarvā diśaḥ pradravanti,",
    "GSP33ramgbhpu:3847": " sarve siddhasaṃghāḥ siddhādyanukūlasaṃghāḥ namasyanti ca tad etat sarvaṃ yuktam iti pūrveṇa saṃbandhaḥ // BhGR_11.36 //",
    "GSP33ramgbhpu:3848": " yuktatām evopapādayati",
    "GSP33ramgbhpu:3849": " kasmāc ca te na nameran mahātman garīyase brahmaṇo 'py ādikartre /",
    "GSP33ramgbhpu:3850": " mahātman, te tubhyaṃ garīyase brahmaṇaḥ hiraṇyagarbhasyāpi ādibhūtāya kartre hiraṇyagarbhādayaḥ kasmād dhetor na namaskuryuḥ // BhGR_11.37ab",
    "GSP33ramgbhpu:3851": " ananta deveśa jagannivāsa tvam akṣaraṃ sad asat tat paraṃ yat // BhG_11.37 //",
    "GSP33ramgbhpu:3852": " ananta deveśa jagannivāsa tvam evākṣaram /",
    "GSP33ramgbhpu:3853": " na kṣaratīty akṣaraṃ jīvātmatattvam /",
    "GSP33ramgbhpu:3854": " “na jāyate mriyate vā vipaścit” ity ādiśrutisiddho jīvātmā hi na kṣarati /",
    "GSP33ramgbhpu:3855": " sad asac ca tvam eva sadasacchabdanirdiṣṭaṃ kāryakāraṇabhāvenāvasthitaṃ prakṛtitattvaṃ,",
    "GSP33ramgbhpu:3856": " nāmarūpavibhāgavattayā kāryāvasthaṃ sacchabdanirdiṣṭaṃ tadanarhatayā kāraṇāvastham asacchabdanirdiṣṭaṃ ca tvam eva /",
    "GSP33ramgbhpu:3857": " tat param yat tasmāt prakṛteḥ prakṛtisaṃbandhinaś ca jīvātmanaḥ param anyan muktātmatattvaṃ yat,",
    "GSP33ramgbhpu:3858": " tad api tvam eva // BhGR_11.37 //",
    "GSP33ramgbhpu:3859": " tvam ādidevaḥ puruṣaḥ purāṇas tvam asya viśvasya paraṃ nidhānam /",
    "GSP33ramgbhpu:3860": " atas tvam ādidevaḥ,",
    "GSP33ramgbhpu:3861": " puruṣaḥ purāṇaḥ,",
    "GSP33ramgbhpu:3862": " tvam asya viśvasya paraṃ nidhānam /",
    "GSP33ramgbhpu:3863": " nidhīyate tvayi viśvam iti tvam asya viśvasya paraṃ nidhānam;",
    "GSP33ramgbhpu:3864": " viśvasya śarīrabhūtasyātmatayā paramādhārabhūtas tvam evetyarthaḥ // BhGR_11.37 //",
    "GSP33ramgbhpu:3865": " vettāsi vedyaṃ ca paraṃ ca dhāma tvayā tataṃ viśvam anantarūpa // BhG_11.38 //",
    "GSP33ramgbhpu:3866": " jagati sarvo veditā vedyaṃ ca sarvaṃ tvam eva /",
    "GSP33ramgbhpu:3867": " evaṃ sarvātmatayāvasthitas tvam eva paraṃ ca dhāma sthānam;",
    "GSP33ramgbhpu:3868": " prāpyasthānam ityarthaḥ /",
    "GSP33ramgbhpu:3869": " tvayā tataṃ viśvam anantarūpa /",
    "GSP33ramgbhpu:3870": " tvayātmatvena viśvaṃ cidacinmiśraṃ jagat tataṃ vyāptam // BhGR_11.38 //",
    "GSP33ramgbhpu:3871": " atas tvam eva vāyvādiśabdavācya ity āha",
    "GSP33ramgbhpu:3872": " vāyur yamo 'gnir varuṇaś śaśāṅkaḥ prajāpatis tvaṃ prapitāmahaś ca /",
    "GSP33ramgbhpu:3873": " sarveṣāṃ prapitāmahas tvam eva;",
    "GSP33ramgbhpu:3874": " pitāmahādayaś ca /",
    "GSP33ramgbhpu:3875": " sarvasāṃ prajānāṃ pitaraḥ prajāpatayaḥ,",
    "GSP33ramgbhpu:3876": " prajāpatīnāṃ pitā hiraṇyagarbhaḥ prajānāṃ pitāmahaḥ,",
    "GSP33ramgbhpu:3877": " hiraṇyagarbhasyāpi pitā tvaṃ prajānāṃ prapitāmahaḥ /",
    "GSP33ramgbhpu:3878": " pitāmahādīnām ātmatayā tattacchabdavācyas tvam evetyarthaḥ // BhGR_11.39ab //",
    "GSP33ramgbhpu:3879": " atyadbhutākāraṃ bhagavantaṃ dṛṣṭvā harṣotphullanayano 'tyantasādhvasāvanataḥ sarvato namaskaroti //",
    "GSP33ramgbhpu:3880": " namo namas te 'stu sahasrakṛtvaḥ punaś ca bhūyo 'pi namo namas te // BhG_11.39 //",
    "GSP33ramgbhpu:3881": " namaḥ purastād atha pṛṣṭhatas te namo 'stu te sarvata eva sarva /",
    "GSP33ramgbhpu:3882": " anantavīryāmitavikramas tvaṃ sarvaṃ samāpnoṣi tato 'si sarvaḥ // BhG_11.40 //",
    "GSP33ramgbhpu:3883": " amitavīrya,",
    "GSP33ramgbhpu:3884": " aparimitaparākramas tvaṃ sarvātmatayā samāpnoṣi;",
    "GSP33ramgbhpu:3885": " tataḥ sarvo 'si /",
    "GSP33ramgbhpu:3886": " yatas tvaṃ sarvaṃ cidacidvastujātam ātmatayā samāpnoṣi,",
    "GSP33ramgbhpu:3887": " ataḥ sarvasya cidacidvastujātasya tvaccharīratayā tvatprakāratvāt sarvaprakāras tvam eva sarvaśabdavācyo 'sītyarthaḥ /",
    "GSP33ramgbhpu:3888": " “tvam akṣaraṃ sad asat“,",
    "GSP33ramgbhpu:3889": " “vāyur yamo 'gniḥ” ityādisarvasāmānādhikaraṇyanirdeśasyātmatayā vyāptir eva hetur iti suvyaktam uktam,",
    "GSP33ramgbhpu:3890": " “tvayā tataṃ viśvam anantarūpa“,",
    "GSP33ramgbhpu:3891": " “sarvaṃ samāpnoṣi tato 'si sarvaḥ” iti ca // BhGR_11.40 //",
    "GSP33ramgbhpu:3892": " sakheti matvā prasabhaṃ yad uktaṃ he kṛṣṇa he yādava he sakheti /",
    "GSP33ramgbhpu:3893": " ajānatā mahimānaṃ tavemaṃ mayā pramādāt praṇayena vāpi // BhG_11.41 //",
    "GSP33ramgbhpu:3894": " yaś cāpahāsārtham asatkṛto 'si vihāraśayyāsanabhojaneṣu /",
    "GSP33ramgbhpu:3895": " eko 'tha vāpy acyuta tatsamakṣaṃ tat kṣāmaye tvām aham aprameyam // BhG_11.42 //",
    "GSP33ramgbhpu:3896": " tavānantavīryatvāmitavikramatvasarvāntarātmatvasraṣṭṛtvādiko yo mahimā,",
    "GSP33ramgbhpu:3897": " tam imam ajānatā mayā pramādān mohāt,",
    "GSP33ramgbhpu:3898": " praṇayena ciraparicayena vā sakheti mama vayasyaḥ iti matvā,",
    "GSP33ramgbhpu:3899": " he kṛṣṇa,",
    "GSP33ramgbhpu:3900": " he yādava,",
    "GSP33ramgbhpu:3901": " he sakhā iti tvayi prasabham vinayāpetaṃ yad uktaṃ,",
    "GSP33ramgbhpu:3902": " yac ca prihāsārthaṃ sarvadaiva satkārārhas tvam asatkṛto 'si,",
    "GSP33ramgbhpu:3903": " vihāraśayyāsanabhojaneṣu ca sahakṛteṣu ekānte vaḥ samakṣaṃ vā yad asatkṛto 'si;",
    "GSP33ramgbhpu:3904": " tat sarvaṃ tvām aprameyam ahaṃ kṣāmaye // BhGR_11.41,42 //",
    "GSP33ramgbhpu:3905": " pitāsi lokasya carācarasya tvam asya pūjyaś ca guru garīyān /",
    "GSP33ramgbhpu:3906": " na tvatsamo 'sty abhyadhikaḥ kuto 'nyo lokatraye 'py apratimaprabhāva // BhG_11.43 //",
    "GSP33ramgbhpu:3907": " apratimaprabhāva/",
    "GSP33ramgbhpu:3908": " tvam asya sarvasya carācarasya lokasya pitāsi /",
    "GSP33ramgbhpu:3909": " asya lokasya guruś cāsi;",
    "GSP33ramgbhpu:3910": " atas tvam asya carācarasya lokasya garīyān pūjyatamaḥ /",
    "GSP33ramgbhpu:3911": " na tvatsamo 'sty abhyadhikaḥ kuto 'nyaḥ lokatraye 'pi tvadanyaḥ kāruṇyādinā kenāpi guṇena na tvatsamo 'sti /",
    "GSP33ramgbhpu:3912": " kuto 'bhyadhikaḥ? // BhGR_11.43 //",
    "GSP33ramgbhpu:3913": " tasmāt praṇamya praṇidhāya kāryaṃ prasādaye tvām aham īśam īḍyam /",
    "GSP33ramgbhpu:3914": " piteva putrasya sakheva sakhyuḥ priyaḥ priyāyārhasi deva soḍhum // BhG_11.44 //",
    "GSP33ramgbhpu:3915": " yasmāt tvaṃ sarvasya pitā pūjyatamo guruś ca kāruṇyādiguṇaiś ca sarvādhiko 'si,",
    "GSP33ramgbhpu:3916": " tasmāt tvām īśam īḍyaṃ praṇamya praṇidhāya ca kāyaṃ,",
    "GSP33ramgbhpu:3917": " prasādaye; yathā kṛtāparādhasyāpi putrasya,",
    "GSP33ramgbhpu:3918": " yathā ca sakhyuḥ,",
    "GSP33ramgbhpu:3919": " praṇāmapūrvaṃ prārthitaḥ pitā vā sakhā vā prasīdati;",
    "GSP33ramgbhpu:3920": " tathā tvaṃ paramakāruṇikaḥ priyāya me sarvaṃ soḍhum arhasi // BhGR_11.44 //",
    "GSP33ramgbhpu:3921": " adṛṣṭapūrvaṃ hṛṣito 'smi dṛṣṭvā bhayena ca pravyathitaṃ mano me /",
    "GSP33ramgbhpu:3922": " tad eva me darśaya deva rūpaṃ prasīda deveśa jagannivāsa // BhG_11.45 //",
    "GSP33ramgbhpu:3923": " adṛṣṭapūrvam atyadbhutam atyugraṃ ca tava rūpaṃ dṛṣṭvā hṛṣito 'smi prīto 'smi /",
    "GSP33ramgbhpu:3924": " bhayena pravyathitaṃ ca me manaḥ /",
    "GSP33ramgbhpu:3925": " atas tad eva tava suprasannaṃ rūpaṃ me darśaya /",
    "GSP33ramgbhpu:3926": " prasīda deveśa jagannivāsa mayi prasādaṃ kuru,",
    "GSP33ramgbhpu:3927": " devānāṃ brahmādīnām apīśa,",
    "GSP33ramgbhpu:3928": " nikhilajagadāśrayabhūta // BhGR_11.45 //",
    "GSP33ramgbhpu:3929": " kirīṭinaṃ gadinaṃ cakrahastam icchāmi tvāṃ draṣṭum ahaṃ tathaiva /",
    "GSP33ramgbhpu:3930": " tenaiva rūpeṇa caturbhujena sahasrabāho bhava viśvamūrte // BhG_11.46 //",
    "GSP33ramgbhpu:3931": " tathaiva pūrvavat,",
    "GSP33ramgbhpu:3932": " kirīṭinaṃ gadinaṃ cakrahastaṃ tvāṃ draṣṭum icchāmi /",
    "GSP33ramgbhpu:3933": " atas tenaiva pūrvasiddhena caturbhujena rūpeṇa yukto bhava /",
    "GSP33ramgbhpu:3934": " sahasrabāho viśvamūrte idānīṃ sahasrabāhutvena viśvaśarīratvena dṛśyamānarūpas tvaṃ tenaiva rūpeṇa yukto bhavetyarthaḥ // BhGR_11.46 //",
    "GSP33ramgbhpu:3935": " śrībhagavān uvāca",
    "GSP33ramgbhpu:3936": " mayā prasannena tavārjunedaṃ rūpaṃ paraṃ darśitam ātmayogāt /",
    "GSP33ramgbhpu:3937": " tejomayaṃ viśvam anantam ādyaṃ yan me tvadanyena na dṛṣṭapūrvam // BhG_11.47 //",
    "GSP33ramgbhpu:3938": " yan me tejomayaṃ tejasāṃ rāśiḥ;",
    "GSP33ramgbhpu:3939": " viśvaṃ viśvātmabhūtam,",
    "GSP33ramgbhpu:3940": " anantam antarahitam;",
    "GSP33ramgbhpu:3941": " pradarśanārtham idam;",
    "GSP33ramgbhpu:3942": " ādimadhyāntarahitam;",
    "GSP33ramgbhpu:3943": " ādyam madvyatiriktasya kṛtsnasyādibhūtam,",
    "GSP33ramgbhpu:3944": " tvadanyena kenāpi na dṛṣṭapūrvaṃ rūpam tad idaṃ prasannena mayā madbhaktāya te darśitam;",
    "GSP33ramgbhpu:3945": " ātmayogād atmanas satyasaṃkalpatvayogāt // BhGR_11.47 //",
    "GSP33ramgbhpu:3946": " ananyabhaktivyatiriktaiḥ sarvair apy upāyair yathāvad avasthito 'haṃ draṣṭuṃ na śakya ity āha",
    "GSP33ramgbhpu:3947": " na vedayajñādhyayanair na dānair na ca kriyābhir na tapobhir ugraiḥ /",
    "GSP33ramgbhpu:3948": " evaṃrūpaś śakya ahaṃ nṛloke draṣṭuṃ tvadanyena kurupravīra // BhG_11.48 //",
    "GSP33ramgbhpu:3949": " evaṃrūpo yathāvad avathito 'haṃ mayi bhaktimatas tvatto 'nyena ekāntabhaktirahitena kenāpi puruṣeṇa vedayajñādibhiḥ kevalair draṣṭuṃ na śakyaḥ",
    "GSP33ramgbhpu:3950": " mā te vyathā mā ca vimūḍhabhāvo dṛṣṭvā rūpaṃ ghoram īdṛṅ mamedam /",
    "GSP33ramgbhpu:3951": " vyapetabhīḥ prītamanāḥ punas tvaṃ tad eva me rūpam idaṃ prapaśya // BhG_11.49 //",
    "GSP33ramgbhpu:3952": " īdṛśaghorarūpadarśanena te yā vyathā,",
    "GSP33ramgbhpu:3953": " yaś ca vimūḍhabhāvo vartate,",
    "GSP33ramgbhpu:3954": " tadubhayaṃ mā bhūt;",
    "GSP33ramgbhpu:3955": " tvayā abhyastapūrvam eva saumyaṃ rūpaṃ darśayāmi,",
    "GSP33ramgbhpu:3956": " tad evedaṃ mama rūpaṃ prapaśya // BhGR_11.49 //",
    "GSP33ramgbhpu:3957": " sañjaya uvāca",
    "GSP33ramgbhpu:3958": " ity arjunaṃ vāsudevas tathoktvā svakaṃ rūpaṃ darśayām āsa bhūyaḥ /",
    "GSP33ramgbhpu:3959": " āśvāsayām āsa ca bhītam enaṃ bhūtvā punas saumyavapur mahātmā // BhG_11.50 //",
    "GSP33ramgbhpu:3960": " evaṃ pāṇḍutanayaṃ bhagavān vasudevasūnur uktvā bhūyaḥ svakīyam eva caturbhujaṃ rūpaṃ darśayām āsa;",
    "GSP33ramgbhpu:3961": " aparicitarupadarśanena bhītam enaṃ punar api paricitasaumyavapur bhūtvā āśvāsayām āsa ca,",
    "GSP33ramgbhpu:3962": " mahātmā satyasaṅkalpaḥ /",
    "GSP33ramgbhpu:3963": " asya sarveśvarasya paramapuruṣasya parasya brahmaṇo jagadupakṛtimartyasya vasudevasūnoś caturbhujam eva svakīyaṃ rūpam;",
    "GSP33ramgbhpu:3964": " kaṃsād bhītavasudevaprārthanena ākaṃsavadhād bhujadvayam upasaṃhṛtaṃ paścād āviṣkṛtaṃ ca /",
    "GSP33ramgbhpu:3965": " “jāto 'si deva deveśa śaṅkhacakragadādhara /",
    "GSP33ramgbhpu:3966": " divyaṃ rūpam idaṃ deva prasādenopsaṃhara //",
    "GSP33ramgbhpu:3967": " ..... upasaṃhara viśvātman rūpam etac caturbhujam” iti hi prārthitam /",
    "GSP33ramgbhpu:3968": " śiśupālasyāpi dviṣato 'navaratabhāvanāviṣayaś caturbhujam eva vasudevasūno rūpam,",
    "GSP33ramgbhpu:3969": " “udārapīvaracaturbāhuṃ śaṅkhacakragadādharam” iti /",
    "GSP33ramgbhpu:3970": " ataḥ pārthenātra tenaiva rūpeṇa caturbhujanety ucyate // BhGR_11.50 //",
    "GSP33ramgbhpu:3971": " arjuna uvāca",
    "GSP33ramgbhpu:3972": " dṛṣṭvedaṃ mānuṣaṃ rūpaṃ tava saumyaṃ janārdana /",
    "GSP33ramgbhpu:3973": " idānīm asmi saṃvṛttaḥ sacetāḥ prakṛtiṃ gataḥ // BhG_11.51 //",
    "GSP33ramgbhpu:3974": " anavadhikātiśayasaundaryasaukumāryalāvaṇyādiyuktaṃ tavaivāsādhāraṇaṃ manuṣyatvasaṃsthānasaṃsthitam atisaumyam idaṃ tava rūpaṃ dṛṣṭvā idānīṃ sacetās saṃvṛtto 'smi;",
    "GSP33ramgbhpu:3975": " prakṛtiṃ gataś ca // BhGR_11.51 //",
    "GSP33ramgbhpu:3976": " śrībhagavān uvāca",
    "GSP33ramgbhpu:3977": " sudurdarśam idaṃ rūpaṃ dṛṣṭavān asi yan mama /",
    "GSP33ramgbhpu:3978": " devā apy asya rūpasya nityaṃ darśanakāṅkṣiṇaḥ // BhG_11.52 //",
    "GSP33ramgbhpu:3979": " mama idaṃ sarvasya praśāsane 'vasthitaṃ sarvāsrayaṃ sarvakāraṇabhūtaṃ rūpaṃ yad dṛṣṭavān asi,",
    "GSP33ramgbhpu:3980": " tat sudurdarśaṃ na kenāpi draṣṭuṃ śakyam /",
    "GSP33ramgbhpu:3981": " asya rūpasya devā api nityaṃ darśanakāṅkṣiṇaḥ,",
    "GSP33ramgbhpu:3982": " na tu dṛṣṭavantaḥ // BhGR_11.52 //",
    "GSP33ramgbhpu:3983": " kuta ity atra āha",
    "GSP33ramgbhpu:3984": " nāhaṃ vedair na tapasā na dānena na cejyayā /",
    "GSP33ramgbhpu:3985": " śakya evaṃvidho draṣṭuṃ dṛṣṭavān asi mām yathā // BhG_11.53 //",
    "GSP33ramgbhpu:3986": " bhaktyā tv ananyayā śakya aham evaṃvidho 'rjuna /",
    "GSP33ramgbhpu:3987": " jñātuṃ draṣṭuṃ ca tattvena praveṣṭuṃ ca parantapa // BhG_11.54 //",
    "GSP33ramgbhpu:3988": " vedair adhyāpanapravacanādhyayanaśravaṇajapaviṣayaiḥ,",
    "GSP33ramgbhpu:3989": " yāgadānahomatapobhiś ca madbhaktivirahitaiḥ kevalaiḥ yathāvad avasthito 'haṃ draṣṭum aśakyaḥ /",
    "GSP33ramgbhpu:3990": " ananyayā tu bhaktyā tattvataś śāstrair jñātuṃ tattvatas sākṣātkartuṃ,",
    "GSP33ramgbhpu:3991": " tattvataḥ praveṣṭuṃ ca śakyaḥ /",
    "GSP33ramgbhpu:3992": " tathā ca śrutiḥ,",
    "GSP33ramgbhpu:3993": " “nāyam ātmā pravacanena labhyo na medhayā na bahunā śrutena /",
    "GSP33ramgbhpu:3994": " yam evaiṣa vṛṇute tena labhyas tasyaiṣa ātmā vivṛṇute tanūṃ svām” iti // BhGR_11.53,54 //",
    "GSP33ramgbhpu:3995": " matkarmakṛn matparamo madbhaktas saṅgavarjitaḥ /",
    "GSP33ramgbhpu:3996": " nirvairas sarvabhūteṣu yaḥ sa mām eti pāṇḍava // BhG_11.55 //",
    "GSP33ramgbhpu:3997": " vedādhyayanādīni sarvāṇi karmāṇi madārādhanarūpāṇīti yaḥ karoti,",
    "GSP33ramgbhpu:3998": " sa matkarmakṛt /",
    "GSP33ramgbhpu:3999": " matparamaḥ sarveṣām ārambhāṇām aham eva paramoddeśyo yasya,",
    "GSP33ramgbhpu:4000": " sa matparamaḥ /",
    "GSP33ramgbhpu:4001": " madbhaktaḥ atyarthamatpriyatvena matkīrtanastutidhyānārcanapraṇāmādibhir vinā ātmadhāraṇam alabhamāno madekaprayojanatayā yaḥ satataṃ tāni karoti,",
    "GSP33ramgbhpu:4002": " sa madbhaktaḥ /",
    "GSP33ramgbhpu:4003": " saṅgavarjitaḥ madekapriyatvenetarasaṅgam asahamānaḥ /",
    "GSP33ramgbhpu:4004": " nirvairas sarvabhūteṣu matsaṃśleṣaviyogaikasukhaduḥkhasvabhāvatvāt svaduḥkhasya svāparādhananimittatvānusaṃdhānāc",
    "GSP33ramgbhpu:4005": " ca sarvabhūtānāṃ paramapuruṣaparatantratvānusaṃdhānāc ca sarvabhūteṣu vairanimittābhāvāt teṣu nirvairaḥ /",
    "GSP33ramgbhpu:4006": " ya evaṃ bhūtaḥ,",
    "GSP33ramgbhpu:4007": " sa mām iti māṃ yathāvad avasthitaṃ prāpnoti;",
    "GSP33ramgbhpu:4008": " nirastāvidyādyaśeṣadoṣagandho madekānubhavo bhavatītyarthaḥ // BhGR_11.55 //",
    "GSP33ramgbhpu:4009": " ******************** ADHYAYA 12 ********************",
    "GSP33ramgbhpu:4010": " bhaktiyoganiṣṭhānāṃ prāpyabhūtasya parasya brahmaṇo bhagavato nārāyaṇasya niraṅkuśāiśvaryaṃ",
    "GSP33ramgbhpu:4011": " sākṣātkartukāmāyārjunāya anavadhikātiśayakāruṇyāudāryasauśīlyādiguṇasāgareṇa satyasaṃkalpena",
    "GSP33ramgbhpu:4012": " bhagavatā svāiśvaryaṃ yathāvad avasthitaṃ darśitam;",
    "GSP33ramgbhpu:4013": " uktaṃ ca tattvato bhagavajjñānadarśanaprāptīnām aikāntikātyantikabhagavadbhaktyekalabhyatvam /",
    "GSP33ramgbhpu:4014": " ananataram ātmaprāptisādhanabhūtād atmopāsanād bhaktirūpasya bhagavadupāsanasya svasādhyaniṣpādane śaighryāt susukhopādānatvāc ca śraiṣṭhyam,",
    "GSP33ramgbhpu:4015": " bhagavadupāsanopāyaś ca,",
    "GSP33ramgbhpu:4016": " tadaśaktasyākṣaraniṣṭhatā,",
    "GSP33ramgbhpu:4017": " tadapekṣitāś cocyante /",
    "GSP33ramgbhpu:4018": " bhagavadupāsanasya prāpyabhūtopāsyaśraiṣṭhyāc śraiṣṭhyaṃ tu,",
    "GSP33ramgbhpu:4019": " “yoginām api sarveṣāṃ madgatenāntarātmanā /",
    "GSP33ramgbhpu:4020": " śraddhāvān bhajate yo mām sa me yuktatamo mataḥ //",
    "GSP33ramgbhpu:4021": " BhGR_12.” ity atroktam /",
    "GSP33ramgbhpu:4022": " evaṃ satatayuktā ye bhaktās tvāṃ paryupāsate /",
    "GSP33ramgbhpu:4023": " ye cāpy akṣaram avyaktaṃ teṣāṃ ke yogavittamāḥ // BhG_12.1 //",
    "GSP33ramgbhpu:4024": " evam “matkarmakṛt” ityādinoktena prakāreṇa,",
    "GSP33ramgbhpu:4025": " satatayuktāḥ bhagavantaṃ tvām eva paraṃ prāpyaṃ manvānāḥ ye bhaktāḥ,",
    "GSP33ramgbhpu:4026": " tvām sakalavibhūtiyuktam anavadhikātiśayasaundaryasauśīlyasārvajñyasatyasaṃkalpatvādyanantaguṇasāgaraṃ paripūrṇam upāsate,",
    "GSP33ramgbhpu:4027": " ye cāpy akṣaraṃ pratyagātmasvarūpam tad eva ca avyaktaṃ cakṣurādikaraṇānabhivyaktasvarūpam upāsate;",
    "GSP33ramgbhpu:4028": " teṣām ubhayeṣāṃ ke yogavittamāḥ ke svasādhyaṃ prati śīghragāmina ityarthaḥ,",
    "GSP33ramgbhpu:4029": " “bhavāmi na cirāt pārtha” iti uttaratra yogavittamatvaṃ śaighryaviṣayam iti hi vyañjayiṣyate // BhGR_12.1 //",
    "GSP33ramgbhpu:4030": " śrībhagavān uvāca",
    "GSP33ramgbhpu:4031": " mayy āveśya mano ye māṃ nityayuktā upāsate /",
    "GSP33ramgbhpu:4032": " śraddhayā parayopetās te me yuktatamāḥ matāḥ // BhG_12.2 //",
    "GSP33ramgbhpu:4033": " atyarthamatpriyatvena mano mayy āveśya śraddhayā parayopetāḥ nityayuktāḥ nityayogaṃ",
    "GSP33ramgbhpu:4034": " kāṅkṣamāṇāḥ ye mām upāsate prāpyaviṣayaṃ mano mayy āveśya ye mām upāsata ityarthaḥ",
    "GSP33ramgbhpu:4035": " te yuktatamāḥ māṃ sukhenācirāt prāpnuvantītyarthaḥ // BhGR_12.2 //",
    "GSP33ramgbhpu:4036": " ye tv akṣaram anirdeśyam avyaktaṃ paryupāsate /",
    "GSP33ramgbhpu:4037": " sarvatragam acintyaṃ ca kūṭastham acalaṃ dhruvam // BhG_12.3 //",
    "GSP33ramgbhpu:4038": " sanniyamyendriyagrāmaṃ sarvatra samabuddhayaḥ /",
    "GSP33ramgbhpu:4039": " te prāpnuvanti mām eva sarvabhūtahite ratāḥ // BhG_12.4 //",
    "GSP33ramgbhpu:4040": " kleśo 'dhikataras teṣām avyaktāsaktacetasām /",
    "GSP33ramgbhpu:4041": " avyaktā hi gatir duḥkhaṃ dehavadbhir avāpyate // BhG_12.5 //",
    "GSP33ramgbhpu:4042": " ye tu akṣaram pratyagātmasvarūpam,",
    "GSP33ramgbhpu:4043": " anirdeśyam dehād anyatayā devādiśabdānirdeśyam tata eva cakṣurādikaraṇānabhivyaktam,",
    "GSP33ramgbhpu:4044": " sarvatragam acintyaṃ ca sarvatra devādideheṣu vartamānam api tadvisajātīyatayā tena tena rūpeṇa cintayitum anarham,",
    "GSP33ramgbhpu:4045": " tata eva kūṭastham sarvasādhāraṇam tat tad devādyasādhāraṇākārāsaṃbaddham ityarthaḥ apariṇāmitvena svāsādhāraṇākārān na calati na cyavata ity",
    "GSP33ramgbhpu:4046": " tata eva dhruvam, nityam /",
    "GSP33ramgbhpu:4047": " sanniyāmyendriyagrāmam cakṣurādikam indriyagrāmaṃ sarvaṃ svavyāpārebhyas samyaṅniyamya,",
    "GSP33ramgbhpu:4048": " sarvatra samabuddhayaḥ sarvatra devādiviṣamākāreṣu deheṣv avasthiteṣv ātmasu jñānaikākāratayā samabuddhayaḥ,",
    "GSP33ramgbhpu:4049": " tata eva sarvabhūtahite ratāḥ sarvabhūtāhitarahitatvān nivṛttāḥ /",
    "GSP33ramgbhpu:4050": " sarvabhūtāhitarahitatvaṃ hy ātmano devādiviṣamākārābhimānanimittam /",
    "GSP33ramgbhpu:4051": " ya evam akṣaram upāsate,",
    "GSP33ramgbhpu:4052": " te 'pi māṃ prāpnuvanty eva matsamānākāram asaṃsāriṇam ātmānaṃ prāpnuvanty evetyarthaḥ /",
    "GSP33ramgbhpu:4053": " “mama sādharmyam āgatāḥ” iti hi vakṣyate /",
    "GSP33ramgbhpu:4054": " śrūyate ca, “nirañjanaḥ paramaṃ sāmyam upaiti” iti /",
    "GSP33ramgbhpu:4055": " tathā akṣaraśabdanirdiṣṭāt kūṭasthād anyatvaṃ parasya brahmaṇo vakṣyate,",
    "GSP33ramgbhpu:4056": " “kūṭastho 'kṣara ucyate /",
    "GSP33ramgbhpu:4057": " uttamaḥ puruṣas tv anyaḥ” iti /",
    "GSP33ramgbhpu:4058": " “atha parā yayā tad akṣaram adhikgamyate” ity akṣaravidyāyāṃ tu akṣaraśabdanirdiṣṭaṃ param eva brahma,",
    "GSP33ramgbhpu:4059": " bhūtayonitvādeḥ /",
    "GSP33ramgbhpu:4060": " teṣām avyaktāsaktacetasāṃ kleśas tv adhikataraḥ /",
    "GSP33ramgbhpu:4061": " avyaktā hi gatiḥ avyaktaviṣayā manovṛttiḥ dehavadbhiḥ dehātmābhimānayuktaiḥ duḥkhenāvāpyate /",
    "GSP33ramgbhpu:4062": " dehavanto hi deham eva ātmānaṃ manyante // BhGR_12.3,4,5 //",
    "GSP33ramgbhpu:4063": " bhagavantam upāsīnānāṃ yuktatamatvaṃ suvyaktam āha",
    "GSP33ramgbhpu:4064": " ye tu sarvāṇi karmāṇi mayi saṃnyasya matparāḥ /",
    "GSP33ramgbhpu:4065": " ananyenaiva yogena māṃ dhyāyanta upāsate // BhG_12.6 //",
    "GSP33ramgbhpu:4066": " teṣām ahaṃ samuddhartā mṛtyusaṃsārasāgarāt /",
    "GSP33ramgbhpu:4067": " bhavāmi na cirāt pārtha mayy āveśitacetasām // BhG_12.7 //",
    "GSP33ramgbhpu:4068": " ye tu laukikāni dehayātrāśeṣabhūtāni,",
    "GSP33ramgbhpu:4069": " dehadhāraṇārthāni ca aśanādīni karmāṇi,",
    "GSP33ramgbhpu:4070": " vaidikāni ca yagadānahomatapaḥprabhṛtīni sarvāṇi sakāraṇāni soddeśyāni adhyātmacetasā mayi saṃnyasya,",
    "GSP33ramgbhpu:4071": " matparāḥ madekaprāpyāḥ,",
    "GSP33ramgbhpu:4072": " ananyenaiva yogena ananyaprayojanena yogena māṃ dhyāyanta upāsate dhyānārcanapraṇāmastutikīrtanādīni svayam evātyarthapriyāṇi prāpyasamāni kurvanto mām upāsata ityarthaḥ /",
    "GSP33ramgbhpu:4073": " teṣāṃ matprāptivirodhitayā mṛtyubhūtāt saṃsārākhyāt sāgarād aham acireṇaiva kālena samuddhartā bhavāmi // BhGR_12.6,7 //",
    "GSP33ramgbhpu:4074": " mayy eva mana ādhatsva mayi buddhiṃ niveśaya /",
    "GSP33ramgbhpu:4075": " nivasiṣyasi mayy eva ata ūrdhvaṃ na saṃśayaḥ // BhG_12.8 //",
    "GSP33ramgbhpu:4076": " ato 'tiśayitapuruṣārthatvāt sulabhatvād aciralabhyatvāc ca mayy eva mana ādhatsva mayi manassamādhānaṃ kuru /",
    "GSP33ramgbhpu:4077": " mayi buddhiṃ niveśaya aham eva paramaprāpya ity adhyavasāyaṃ kuru /",
    "GSP33ramgbhpu:4078": " ata ūrdhvaṃ mayy eva nivasiṣyasi /",
    "GSP33ramgbhpu:4079": " aham eva paramaprāpya ity adhyavasāyapūrvakamanoniveśanānantaram eva mayi nivasiṣyasītyarthaḥ // BhGR_12.8 //",
    "GSP33ramgbhpu:4080": " atha cittaṃ samādhātuṃ na śaknoṣi mayi sthiram /",
    "GSP33ramgbhpu:4081": " abhyāsayogena tato mām icchāptuṃ dhanañjaya // BhG_12.9 //",
    "GSP33ramgbhpu:4082": " atha sahasaiva mayi sthiraṃ cittaṃ samādhātuṃ na śaknoṣi,",
    "GSP33ramgbhpu:4083": " tato 'bhyāsayogena mām āptum iccha",
    "GSP33ramgbhpu:4084": " svābhāvikānavadhikātiśayasaundaryasauśīlyasauhārdavātsalyakāruṇyamādhuryagāmbhīryāudāryaśairyavīryaparākramasārvajñyasatyakāmatvasatyasaṃkalpatvasarveśvaratvasakalakāraṇatvādyasaṃkhyeyaguṇasāgare",
    "GSP33ramgbhpu:4085": " nikhilaheyapratyanīke mayi niratiśayapremagarbhasmṛtyabhyāsayogena sthiraṃ cittasamādhānaṃ",
    "GSP33ramgbhpu:4086": " labdhvā māṃ prāptum iccha // BhGR_12.9 //",
    "GSP33ramgbhpu:4087": " abhyāse 'py asamartho 'si matkarmaparamo bhava /",
    "GSP33ramgbhpu:4088": " madartham api karmāṇi kurvan siddhim avāpsyasi // BhG_12.10 //",
    "GSP33ramgbhpu:4089": " athaivaṃvidhasmṛtyabhyāse 'py asamartho 'si,",
    "GSP33ramgbhpu:4090": " matkarmaparamo bhava /",
    "GSP33ramgbhpu:4091": " madīyāni karmāṇy ālayanirmāṇodyonakaraṇapradīpāropaṇamārjanābhyukṣaṇopalepanapuṣpāharaṇapūjāpravartananāmasaṃkīrtanapradakṣiṇastutinamaskārādīni;",
    "GSP33ramgbhpu:4092": " tāni atyarthapriyatvenācara /",
    "GSP33ramgbhpu:4093": " atyarthapriyatvena madarthaṃ karmāṇi kurvann api acirād abhyāsayogapūrvikāṃ mayi sthirāṃ cittasthitiṃ labdhvā matprāptirūpāṃ siddhim avāpsyasi",
    "GSP33ramgbhpu:4094": " athaitad apy aśakto 'si kartuṃ madyogam āśritaḥ /",
    "GSP33ramgbhpu:4095": " sarvakarmaphalatyāgaṃ tataḥ kuru yatātmavān // BhG_12.11 //",
    "GSP33ramgbhpu:4096": " atha madyogam āśrityaitad api kartuṃ na śaknoṣi madguṇānusandhānakṛtamadekapriyatvākāraṃ bhaktiyogam āśritya bhaktiyogāṅkurarūpam etan matkarmāpi kartuṃ na śaknoṣi,",
    "GSP33ramgbhpu:4097": " tato 'kṣarayogam ātmasvabhāvānusandhānarūpaṃ parabhaktijananaṃ pūrvaṣaṭkoditam āśritya tadupāyatayā sarvakarmaphalatyāgaṃ kuru /",
    "GSP33ramgbhpu:4098": " matpriyatvena madekaprāpyatābuddhir hi prakṣīṇāśeṣapāpasyaiva jāyate /",
    "GSP33ramgbhpu:4099": " yatātmavān yatamanaskaḥ /",
    "GSP33ramgbhpu:4100": " tato 'nabhisaṃhitaphalena madārādhanarūpeṇānuṣṭhitena karmaṇā siddhenātmadhyānena",
    "GSP33ramgbhpu:4101": " nivṛttāvidyādisarvatirodhāne maccheṣataikasvarūpe pratyagātmani sākṣātkṛte sati mayi",
    "GSP33ramgbhpu:4102": " parā bhaktiḥ svayam evotpadyate /",
    "GSP33ramgbhpu:4103": " tathā ca vakṣyate,",
    "GSP33ramgbhpu:4104": " “svakarmaṇā tam abhyarcya siddhiṃ vindati mānavaḥ” ity ārabhya,",
    "GSP33ramgbhpu:4105": " “vimucya nirmamaś śānto brahmabhūyāya kalapate /",
    "GSP33ramgbhpu:4106": " brahmabhūtaḥ prasannātmā na śocati na kāṅkṣati /",
    "GSP33ramgbhpu:4107": " samaḥ sarveṣu bhūteṣu madbhaktiṃ labhate parām” iti // BhGR_12.11 //",
    "GSP33ramgbhpu:4108": " śreyo hi jñānam abhyāsāj jñānād dhyānaṃ viśiṣyate /",
    "GSP33ramgbhpu:4109": " dhyānāt karmaphalatyāgaḥ tyāgāc chāntir anantaram // BhG_12.12 //",
    "GSP33ramgbhpu:4110": " atyarthaprītivirahitāt karkaśarūpāt smṛtyabhyāsād akṣarayāthātmyānusandhānapūrvakaṃ tadāparokṣyajñānam eva ātmahitatvena viśiṣyate /",
    "GSP33ramgbhpu:4111": " ātmāparokṣyajñānād apy aniṣpannarūpāt tadupāyabhūtātmadhyānam evātmahitatve viśiṣyate /",
    "GSP33ramgbhpu:4112": " taddhyānād apy aniṣpannarūpāt tadupāyabhūtaṃ phalatyāgenānuṣṭhitaṃ karmaiva viśiṣyate /",
    "GSP33ramgbhpu:4113": " anabhisaṃhitaphalād anuṣṭhitāt karmaṇo 'nantaram eva nirastapāpatayā manasaś śāntir bhaviṣyati;",
    "GSP33ramgbhpu:4114": " śānte manasi ātmadhyānaṃ saṃpatsyate;",
    "GSP33ramgbhpu:4115": " dhyānāc ca tadāparokṣyam;",
    "GSP33ramgbhpu:4116": " tadāparokṣyāt parā bhaktiḥ iti bhaktiyogābhyāsāśaktasyātmaniṣṭhaiva śreyasī /",
    "GSP33ramgbhpu:4117": " ātmaniṣṭhasyāpi aśāntamanaso niṣṭhāprāptaye antargatātmajñānānabhisaṃhitaphalakarmaniṣṭhaiva śreyasītyarthaḥ // BhGR_12.12 //",
    "GSP33ramgbhpu:4118": " anabhisaṃhitaphalakarmaniṣṭhasyopādeyān guṇān āha",
    "GSP33ramgbhpu:4119": " adveṣṭā sarvabhūtānāṃ maitraḥ karuṇa eva ca /",
    "GSP33ramgbhpu:4120": " nirmamo nirahaṅkāraḥ samaduḥkhasukhaḥ kṣamī // BhG_12.13 //",
    "GSP33ramgbhpu:4121": " santuṣṭas satataṃ yogī yatātmā dṛḍhaniścayaḥ /",
    "GSP33ramgbhpu:4122": " mayy arpitamanobuddhir yo madbhaktaḥ sa me priyaḥ // BhG_12.14 //",
    "GSP33ramgbhpu:4123": " adveṣṭā sarvabhūtānām vidviṣatām apakurvatām api sarveṣāṃ bhūtānām adveṣṭā madaparādhānuguṇam īśvarapreritāny etāni bhūtāni dviṣanty apakurvanti cety anusandadhānaḥ;",
    "GSP33ramgbhpu:4124": " teṣu dviṣatsu apkurvatsu ca sarvabhūteṣu maitrīṃ matiṃ kurvan maitraḥ,",
    "GSP33ramgbhpu:4125": " teṣv eva duḥkhiteṣu karuṇāṃ kurvan karuṇaḥ,",
    "GSP33ramgbhpu:4126": " nirmamaḥ dehendriyeṣu tatsaṃbandhiṣu ca nirmamaḥ,",
    "GSP33ramgbhpu:4127": " nirahaṅkāraḥ dehātmābhimānarahitaḥ,",
    "GSP33ramgbhpu:4128": " tata eva samaduḥkhasukhaḥ sukhaduḥkhāgamayoḥ sāṅkalpikayoḥ harṣodvegarahitaḥ,",
    "GSP33ramgbhpu:4129": " kṣamī sparśaprabhavayor avarjanīyayor api tayor vikārarahitaḥ,",
    "GSP33ramgbhpu:4130": " saṃtuṣṭaḥ yadṛcchopanatena yena kenāpi dehadhāraṇadravyeṇa saṃtuṣṭaḥ,",
    "GSP33ramgbhpu:4131": " satataṃ yogī satataṃ prakṛtiviyuktātmānusandhānaparaḥ,",
    "GSP33ramgbhpu:4132": " yatātmā niyamitamanovṛttiḥ,",
    "GSP33ramgbhpu:4133": " dṛḍhaniścayaḥ adhyātmaśāstroditeṣv artheṣu dṛḍhaniścayaḥ,",
    "GSP33ramgbhpu:4134": " mayy arpitamanobuddhiḥ bhagavān vāsedeva evānabhisaṃhitaphalenānuṣṭhitena karmaṇā ārādhyate,",
    "GSP33ramgbhpu:4135": " ārādhitaś ca mama ātmāparokṣyaṃ sādhayiṣyatīti mayy arpitamanobuddhiḥ,",
    "GSP33ramgbhpu:4136": " ya evaṃbhūto madbhaktaḥ evaṃ karmayogena māṃ bhajamāno yaḥ,",
    "GSP33ramgbhpu:4137": " sa me priyaḥ // BhGR_12.13 //14//",
    "GSP33ramgbhpu:4138": " yasmān nodvijate loko lokān nodvijate ca yaḥ /",
    "GSP33ramgbhpu:4139": " harṣāmarṣabhayodvegair mukto yaḥ sa ca me priyaḥ // BhG_12.15 //",
    "GSP33ramgbhpu:4140": " yasmāt karmaniṣṭhāt puruṣān nimittabhūtāl loko nodvijate yo lokodvegakaraṃ karma kiñcid api na karotītyarthaḥ /",
    "GSP33ramgbhpu:4141": " lokāc ca nimittabhūtād yo nodvijate yam uddiśya sarvaloko nodvegakaraṃ karma karoti;",
    "GSP33ramgbhpu:4142": " sarvāvirodhitvaniścayāt /",
    "GSP33ramgbhpu:4143": " ata eva kañcana prati harṣeṇa,",
    "GSP33ramgbhpu:4144": " kañcana prati amarṣeṇa,",
    "GSP33ramgbhpu:4145": " kañcana prati bhayena,",
    "GSP33ramgbhpu:4146": " kañcana prati udvegena muktah;",
    "GSP33ramgbhpu:4147": " evaṃbhūto yaḥ,",
    "GSP33ramgbhpu:4148": " so 'pi mama priyaḥ // BhGR_12.15 //",
    "GSP33ramgbhpu:4149": " anapekṣaḥ śucir dakṣa udāsīno gatavyathaḥ /",
    "GSP33ramgbhpu:4150": " sarvārambhaparityāgī yo madbhaktaḥ sa me priyaḥ // BhG_12.16 //",
    "GSP33ramgbhpu:4151": " anapekṣaḥ ātmavyatirikte kṛtsne vastuny anapekṣaḥ,",
    "GSP33ramgbhpu:4152": " śuciḥ śāstravihitadravyavardhitakāyaḥ,",
    "GSP33ramgbhpu:4153": " dakṣaḥ śāstrīyakriyopādānasamarthaḥ,",
    "GSP33ramgbhpu:4154": " anyatrodāsīnaḥ,",
    "GSP33ramgbhpu:4155": " ganavyathaḥ śāstrīyakriyānirvṛttau avarjanīyaśītoṣṇapuruṣasparśādiduḥkheṣu vyathārahitaḥ,",
    "GSP33ramgbhpu:4156": " sarvārambhaparityāgī śāstrīyavyatiriktasarvakarmārambhaparityāgī,",
    "GSP33ramgbhpu:4157": " ya evaṃbhūto madbhaktaḥ,",
    "GSP33ramgbhpu:4158": " sa me priyaḥ // BhGR_12.16 //",
    "GSP33ramgbhpu:4159": " yo na hṛṣyati na dveṣṭi na śocati na kāṅkṣati /",
    "GSP33ramgbhpu:4160": " śubhāśubhaparityāgī bhaktimān yaḥ sa me priyaḥ // BhG_12.17 //",
    "GSP33ramgbhpu:4161": " yo na hṛṣyati yan manuṣyāṇāṃ harṣanimittaṃ priyajātam,",
    "GSP33ramgbhpu:4162": " tat prāpya yaḥ karmayogī na hṛṣyati;",
    "GSP33ramgbhpu:4163": " yac cāpriyam,",
    "GSP33ramgbhpu:4164": " tat prāpya na dveṣṭi;",
    "GSP33ramgbhpu:4165": " yac ca manuṣyāṇāṃ śokanimittaṃ bhāryāputravittakṣayādikam,",
    "GSP33ramgbhpu:4166": " tat prāpya na śocati;",
    "GSP33ramgbhpu:4167": " tathāvidham aprāptaṃ ca na kāṅkṣati;",
    "GSP33ramgbhpu:4168": " śubhāśubhaparityāgī pāpavat puṇyasyāpi bandhahetutvāviśeṣād ubhayaparityāgī /",
    "GSP33ramgbhpu:4169": " ya evaṃbhūto bhaktimān,",
    "GSP33ramgbhpu:4170": " sa me priyaḥ // BhGR_12.17 //",
    "GSP33ramgbhpu:4171": " samaś śatrau ca mitre ca tathā mānāvamānayoḥ /",
    "GSP33ramgbhpu:4172": " śītoṣṇasukhaduḥkheṣu samaḥ saṅgavivarjitaḥ // BhG_12.18 //",
    "GSP33ramgbhpu:4173": " tulyanindāstutir maunī saṃtuṣṭo yena kenacit /",
    "GSP33ramgbhpu:4174": " aniketaḥ sthiramatir bhaktimān me priyo naraḥ // BhG_12.19 //",
    "GSP33ramgbhpu:4175": " “adveṣṭā sarvabhūtānām” ityādinā śatrumitrādiṣu dveṣādirahitatvam uktam;",
    "GSP33ramgbhpu:4176": " atra teṣu sannihiteṣv api samacittatvaṃ tato 'py atirikto viśeṣa ucyate /",
    "GSP33ramgbhpu:4177": " ātmani sthiramatitvena niketanādiṣv asakta ity aniketaḥ;",
    "GSP33ramgbhpu:4178": " tata eva mānāvamānādiṣv api samaḥ;",
    "GSP33ramgbhpu:4179": " ya evaṃbhūto bhaktimān,",
    "GSP33ramgbhpu:4180": " sa me priyaḥ // BhGR_12.18 //19//",
    "GSP33ramgbhpu:4181": " asmād ātmaniṣṭhād bhaktiyoganiṣṭhasya śraiṣṭhyaṃ pratipādayan yathopakramam upasaṃharati",
    "GSP33ramgbhpu:4182": " ye tu dharmyāmṛtam idaṃ yathoktaṃ paryupāsate /",
    "GSP33ramgbhpu:4183": " śraddadhānā matparamā bhaktās te 'tīva me priyāḥ // BhG_12.20 //",
    "GSP33ramgbhpu:4184": " dharmyaṃ cāmṛtaṃ ceti dharmyāmṛtam,",
    "GSP33ramgbhpu:4185": " ye tu prāpyasamaṃ prāpakaṃ bhaktiyogam,",
    "GSP33ramgbhpu:4186": " yathoktam “mayy āveśya mano ye mām“ityādinoktena prakāreṇa upāsate;",
    "GSP33ramgbhpu:4187": " te bhaktāḥ atitarāṃ mama priyāḥ // BhGR_12.20 //",
    "GSP33ramgbhpu:4188": " ******************** ADHYAYA 13 ********************",
    "GSP33ramgbhpu:4189": " pūrvasmin ṣaṭke paramaprāpyasya parasya brahmaṇo bhagavato vāsudevasya prāptyupāyabhūtabhaktirūpabhagavadupāsanāṅgabhūtaṃ",
    "GSP33ramgbhpu:4190": " prāptuḥ pratyagātmano yāthātmyadarśanaṃ jñānayogakarmayogalakṣaṇaniṣṭhādvayasādhyam uktam /",
    "GSP33ramgbhpu:4191": " madhyame ca paramaprāpyabhūtabhagavadtattvayāthātmyatanmāhātmyajñānapūrvakāikāntikātyantikabhaktiyoganiṣṭhā pratipāditā /",
    "GSP33ramgbhpu:4192": " atiśayitāiśvaryāpekṣāṇām ātmakaivalyamātrāpekṣāṇāṃ ca bhaktiyogas tattadapekṣitasādhanam iti coktam /",
    "GSP33ramgbhpu:4193": " idānīm uparitane ṣaṭke prakṛtipuruṣatatsaṃsargarūpaprapañceśvaratadyāthātmyakarmajñānabhaktisvarūpatadupādānaprakārāś ca ṣaṭkadvayoditā viśodhyante",
    "GSP33ramgbhpu:4194": " tatra tāvat trayodaśe dehātmanoḥ svarūpam,",
    "GSP33ramgbhpu:4195": " dehayāthātmyaśodhanam,",
    "GSP33ramgbhpu:4196": " dehaviyuktātmaprāptyupāyaḥ,",
    "GSP33ramgbhpu:4197": " viviktātmasvarūpasaṃśodhanam,",
    "GSP33ramgbhpu:4198": " tathāvidhasyātmanaś cācitsaṃbandhahetuḥ,",
    "GSP33ramgbhpu:4199": " tato vivekānusandhānaprakāraś cocyate/",
    "GSP33ramgbhpu:4200": " śrībhagavān uvāca",
    "GSP33ramgbhpu:4201": " idaṃ śarīraṃ kaunteya kṣetram ity abhidhīyate /",
    "GSP33ramgbhpu:4202": " etad yo vetti taṃ prāhuḥ kṣetrajña iti tadvidaḥ // BhG_13.1 //",
    "GSP33ramgbhpu:4203": " idaṃ śarīram devo 'ham,",
    "GSP33ramgbhpu:4204": " manuṣyo 'ham,",
    "GSP33ramgbhpu:4205": " sthūlo 'ham,",
    "GSP33ramgbhpu:4206": " kṛśo 'ham iti ātmano bhoktrā saha sāmānādhikaraṇyena pratīyamānaṃ bhoktur ātmano 'rthāntarabhūtasya bhogakṣetram iti śarīrayāthātmyavidbhir abhidhīyate /",
    "GSP33ramgbhpu:4207": " etad avayavaśaḥ saṃghātarūpeṇa ca,",
    "GSP33ramgbhpu:4208": " idam ahaṃ vedmīti yo vetti,",
    "GSP33ramgbhpu:4209": " taṃ vedyabhūtād asmād veditṛtvenārthāntarabhūtam,",
    "GSP33ramgbhpu:4210": " kṣetrajña iti tadvidaḥ ātmayāthātmyavidaḥ prāhuḥ /",
    "GSP33ramgbhpu:4211": " yady api dehavyatiriktaghaṭādyarthānusandhānavelāyāṃ “devo 'ham,",
    "GSP33ramgbhpu:4212": " manuṣyo 'haṃ ghaṭādikaṃ jānāmi” iti dehasāmānādhikaraṇyena jñātāram ātmānam anusandhatte,",
    "GSP33ramgbhpu:4213": " tathāpi dehānubhavavelāyāṃ deham api ghaṭādikam iva “idam ahaṃ vedmi” iti vedyatayā veditānubhavatīti veditur ātmano vedyatayā śarīram api ghaṭādivad arthāntarabhūtam /",
    "GSP33ramgbhpu:4214": " tathā ghaṭāder iva vedyabhūtāc charīrād api veditā kṣetrajño 'rthāntarabhūtaḥ /",
    "GSP33ramgbhpu:4215": " sāmānādhikaraṇyena pratītis tu vastutaś śarīrasya gotvādivad atmaviśeṣaṇataikasvabhāvatayā tadapṛthaksiddher upapannā /",
    "GSP33ramgbhpu:4216": " tatra veditur asādhāraṇākārasya cakṣurādikaraṇāviṣayatvād yogasaṃskṛtamanoviṣayatvāc ca prakṛtisannidhānād eva mūḍhāḥ prakṛtyākāram eva veditāraṃ",
    "GSP33ramgbhpu:4217": " tathā ca vakṣyati,",
    "GSP33ramgbhpu:4218": " “utkrāmantaṃ sthitaṃ vāpi bhuñjānaṃ vā guṇānvitam /",
    "GSP33ramgbhpu:4219": " vimūḍhā nānupaśyanti paśyanti jñānacakṣuṣaḥ” iti // BhGR_13.1 //",
    "GSP33ramgbhpu:4220": " kṣetrajñaṃ cāpi māṃ viddhi sarvakṣetreṣu bhārata /",
    "GSP33ramgbhpu:4221": " kṣetrakṣetrajñayor jñānaṃ yat taj jñānaṃ mataṃ mama // BhG_13.2 //",
    "GSP33ramgbhpu:4222": " devamanuṣyādisarvakṣetreṣu veditṛtvākāraṃ kṣetrajñaṃ ca māṃ viddhi madātmakaṃ viddhi;",
    "GSP33ramgbhpu:4223": " kṣetrajñaṃ cāpīti apiśabdāt kṣetram api māṃ viddhīty uktam iti gamyate /",
    "GSP33ramgbhpu:4224": " yathā kṣetraṃ kṣetrajñaviśeṣaṇataikasvabhāvatayā tadapṛthaksiddheḥ tatsāmānādhikaraṇyenaiva nirdeśyam,",
    "GSP33ramgbhpu:4225": " tathā kṣetraṃ kṣetrajñaṃ ca madviśeṣaṇataikasvabhāvatayā madapṛthaksiddheḥ matsāmānādhikaraṇyenaiva nirdeśyau viddhi /",
    "GSP33ramgbhpu:4226": " pṛthivyādisaṃghātarūpasya kṣetrasya kṣetrajñasya ca bhagavaccharīrataikasvarūpatayā bhagavadātmakatvaṃ śrutayo vadanti,",
    "GSP33ramgbhpu:4227": " “yaḥ pṛthivyāṃ tiṣṭhan pṛthivyā antaro yaṃ pṛthivī na veda yasya pṛthivī śarīraṃ yaḥ pṛthivīm antaro yamayati sa ta ātmāntaryāmy amṛtaḥ” ity",
    "GSP33ramgbhpu:4228": " “ya ātmani tiṣṭhan ātmano 'ntaro yam ātmā na veda yasyātmā śarīraṃ ya ātmānam antaro yamayati sa ta ātmāntaryāmy amṛtaḥ” ity ādyāḥ /",
    "GSP33ramgbhpu:4229": " idam evāntaryāmitayā sarvakṣetrajñānām ātmatvenāvasthānaṃ bhagavataḥ tatsāmānādhikaraṇyena vyapadeśahetuḥ /",
    "GSP33ramgbhpu:4230": " “aham ātmā guḍākeśa sarvabhūtāśayasthitaḥ“,",
    "GSP33ramgbhpu:4231": " “na tad asti vinā yat syān mayā bhūtaṃ carācaram” ,",
    "GSP33ramgbhpu:4232": " “viṣṭabhyāham idaṃ kṛtsnam ekāṃśena sthito jagat” iti purastād upariṣṭāc cābhidhāya,",
    "GSP33ramgbhpu:4233": " madhye sāmānādhikaraṇyena vyapadiśati,",
    "GSP33ramgbhpu:4234": " “ādityānām ahaṃ viṣṇuḥ” ityādinā /",
    "GSP33ramgbhpu:4235": " yad idaṃ kṣetrakṣetrajñayoḥ vivekaviṣayaṃ tayor madātmakatvaviṣayaṃ ca jñānam uktam,",
    "GSP33ramgbhpu:4236": " tad evopādeyaṃ jñānam iti mama matam /",
    "GSP33ramgbhpu:4237": " kecid āhuḥ “kṣetrajñaṃ cāpi māṃ viddhi” iti sāmānādhikaraṇyenaikatvam avagamyate /",
    "GSP33ramgbhpu:4238": " tataś ceśvarasyaiva sato 'jñānāt kṣetrajñatvam iva bhavatīty abhyupagantavyam /",
    "GSP33ramgbhpu:4239": " tannivṛttyarthaś cāyam ekatvopadeśaḥ /",
    "GSP33ramgbhpu:4240": " anena ca āptatamabhagavadupadeśena,",
    "GSP33ramgbhpu:4241": " “rajjur eṣā na sarpaḥ” ity āptopadeśena sarpatvabhramanivṛttivat kṣetrajñatvabhramo nivartate iti /",
    "GSP33ramgbhpu:4242": " te praṣṭavyāḥ ayam upadeṣṭā bhagavān vāsudevaḥ parameśvaraḥ kim ātmayāthātmyasākṣātkāreṇa nivṛttājñānaḥ uta neti /",
    "GSP33ramgbhpu:4243": " nivṛttājñānaś cet,",
    "GSP33ramgbhpu:4244": " nirviśeṣacinmātraikasvarūpe ātmani anyatadrūpādhyāsāsaṃbhāvanayā kaunteyādibhedadarśanaṃ,",
    "GSP33ramgbhpu:4245": " tān praty upadeśādivyāpārāś ca na saṃbhavanti /",
    "GSP33ramgbhpu:4246": " athātmasākṣātkārābhāvād anivṛttājñānaḥ,",
    "GSP33ramgbhpu:4247": " na tarhy ajñatvād evātmajñānopadeśasaṃbhavaḥ;",
    "GSP33ramgbhpu:4248": " “upadekṣyanti te jñānaṃ jñāninas tattvadarśinaḥ” iti hy uktam /",
    "GSP33ramgbhpu:4249": " ata evam ādivādā anākalitaśrutismṛtītihāsapurāṇanyāyasvavāgvirodhair ajñānibhir jaganmohanāya pravartitā ity anādaraṇīyāḥ /",
    "GSP33ramgbhpu:4250": " atredaṃ tattvam",
    "GSP33ramgbhpu:4251": " acidvastunaś cidvastunaḥ parasya ca brahmaṇo bhogyatvena bhoktṛtvena ceśitṛtvena ca svarūpavivekam āhuḥ kāścana śrutayaḥ,",
    "GSP33ramgbhpu:4252": " “asmān māyī sṛjate viśvam etat tasmiṃś cānyo māyayā sanniruddhaḥ“,",
    "GSP33ramgbhpu:4253": " “māyāṃ tu prakṛtiṃ vidyān māyinaṃ tu maheśvaraṃ“,",
    "GSP33ramgbhpu:4254": " “kṣaraṃ pradhānam amṛtākṣaraṃ haraḥ kṣarātmānāv īśate deva ekaḥ” amṛtākṣaraṃ haraḥ iti bhoktā nirdiśyate;",
    "GSP33ramgbhpu:4255": " pradhānam ātmano bhogyatvena haratīti haraḥ “sa kāraṇaṃ karaṇādhipādhipo na cāsya kaściñ janitā na cādhipaḥ“,",
    "GSP33ramgbhpu:4256": " “pradhānakṣetrajñapatir guṇeśaḥ“,",
    "GSP33ramgbhpu:4257": " “patiṃ viśvasyātmeśvaraṃ śāśvataṃ śivam acyutam“,",
    "GSP33ramgbhpu:4258": " “jñājñau dvāv ajāv īśanīśau“,",
    "GSP33ramgbhpu:4259": " “nityo nityānāṃ cetanaś cetanānām eko bahūnāṃ yo vidadhāti kāmān“,",
    "GSP33ramgbhpu:4260": " “bhoktā bhogyaṃ preritāraṃ ca matvā“,",
    "GSP33ramgbhpu:4261": " “pṛthagātmānaṃ preritāraṃ ca matvā juṣṭas tatas tenāmṛtatvam eti“,",
    "GSP33ramgbhpu:4262": " “tayor anyaḥ pippalaṃ svādv atty anaśnann anyo 'bhicākaśīti“,",
    "GSP33ramgbhpu:4263": " “ajām ekāṃ lohitaśuklakṛṣṇāṃ bahvīṃ prajāṃ janayantīṃ sarūpām /",
    "GSP33ramgbhpu:4264": " ajo hy eko juṣamāṇo 'nuśete jahāty enāṃ bhuktabhogām ajo 'nyaḥ” ityādyāḥ /",
    "GSP33ramgbhpu:4265": " atrāpi, “ahaṅkāra itīyaṃ me bhinnā prakṛtir aṣṭadhā /",
    "GSP33ramgbhpu:4266": " apareyam itas tv anyāṃ prakṛtiṃ viddhi me parām /",
    "GSP33ramgbhpu:4267": " jīvabhūtāṃ“,",
    "GSP33ramgbhpu:4268": " “sarvabhūtāni kauntteya prakṛtiṃ yānti māmikām /",
    "GSP33ramgbhpu:4269": " kalpakṣaye punas tāni kalpādau visṛjāmy aham //",
    "GSP33ramgbhpu:4270": " prakṛtiṃ svām avaṣṭabhya visṛjāmi punaḥ punaḥ /",
    "GSP33ramgbhpu:4271": " bhūtagrāmam imaṃ kṛtsnam avaśaṃ prakṛter vaśāt //",
    "GSP33ramgbhpu:4272": " ..... mayādhyakṣeṇa prakṛtis sūyate sacarācaram /",
    "GSP33ramgbhpu:4273": " hetunānena kaunteya jagad dhi parivartate //",
    "GSP33ramgbhpu:4274": " BhGR_13.“, “prakṛtiṃ puruṣaṃ caiva viddhy anādī ubhāv api“,",
    "GSP33ramgbhpu:4275": " “mama yonir mahad brahma tasmin garbhaṃ dadhāmy aham /",
    "GSP33ramgbhpu:4276": " saṃbhavas sarvabhūtānāṃ tato bhavati bhārata” iti /",
    "GSP33ramgbhpu:4277": " jagadyonibhūtaṃ mahad brahma madīyaṃ prakṛtyākhyaṃ bhūtasūkṣmam acidvastu yat,",
    "GSP33ramgbhpu:4278": " tasmin cetanākhyaṃ garbhaṃ saṃyojayāmi;",
    "GSP33ramgbhpu:4279": " tato matsaṅkalpakṛtāc cidacitsaṃsargād",
    "GSP33ramgbhpu:4280": " eva devādisthāvarāntānām acinmiśrāṇāṃ sarvabhūtānāṃ saṃbhavo bhavatītyarthaḥ /",
    "GSP33ramgbhpu:4281": " evaṃ bhoktṛbhogyarūpeṇāvasthitayoḥ sarvāvasthāvasthitayoś cidacitoḥ paramapuruṣaśarīratayā tanniyāmyatvena tadapṛthaksthitiṃ paramapuruṣasya cātmatvam āhuḥ kāścana śrutayaḥ,",
    "GSP33ramgbhpu:4282": " “yaḥ pṛthivyāṃ tiṣṭhan pṛthivyā antaro yaṃ pṛthivī na veda yasya pṛthivī śarīraṃ yaḥ pṛthivīm antaro yamayati” ity ārabhya,",
    "GSP33ramgbhpu:4283": " “ya ātmani tiṣṭhan ātmano 'ntaro yam ātmā na veda yasyātmā śarīraṃ ya ātmānam antaro yamayati sa ta ātmāntaryāmyamṛtāḥ” iti; tathā,",
    "GSP33ramgbhpu:4284": " “yaḥ pṛthivīm antare sañcaran yasya pṛthivī śarīraṃ yaṃ pṛthivī na veda” ity ārabhya,",
    "GSP33ramgbhpu:4285": " yo 'kṣaram antare sañcaran yasyākṣaraṃ śarīraṃ yam akṣaraṃ na veda“,",
    "GSP33ramgbhpu:4286": " “yo mṛtyum antare sañcaran yasya mṛtyuś śarīraṃ yaṃ mṛtyur na veda eṣa sarvabhūtāntarātmāpahatapāpmā divyo deva eko nārāyaṇa“,",
    "GSP33ramgbhpu:4287": " atra mṛtyuśabdena tamaśśabdavācyaṃ sūkṣmāvastham acidvastv abhidhīyate,",
    "GSP33ramgbhpu:4288": " asyām evopaniṣadi,",
    "GSP33ramgbhpu:4289": " “avyaktam akṣare līyate akṣaraṃ tamasi līyate” iti vacanāt “antaḥpraviṣṭaś śāstā janānāṃ sarvātmā” iti ca /",
    "GSP33ramgbhpu:4290": " evaṃ sarvāvasthāvasthitacidacidvastuśarīratayā tatprakāraḥ paramapuruṣa eva kāryāvasthakāraṇāvasthajagadrūpeṇāvasthita",
    "GSP33ramgbhpu:4291": " itīmam arthaṃ jñāpayituṃ kāścana śrutayaḥ kāryāvathaṃ kāraṇāvathaṃ ca jagat sa evety āhuḥ,",
    "GSP33ramgbhpu:4292": " “sad eva somyedam agra āsīd ekam evādvitīyam“,",
    "GSP33ramgbhpu:4293": " “tad aikṣata bahu syāṃ prajāyeyeti /",
    "GSP33ramgbhpu:4294": " tat tejo 'sṛjata” ity ārabhya,",
    "GSP33ramgbhpu:4295": " “sanmūlās somyemās sarvāḥ prajās sadāyatanās satpratiṣṭhā“,",
    "GSP33ramgbhpu:4296": " “aitadātmyam idaṃ sarvaṃ tat satyaṃ sa ātmā tat tvam asi śvetaketo” iti /",
    "GSP33ramgbhpu:4297": " tathā, “so 'kāmayata,",
    "GSP33ramgbhpu:4298": " bahu syāṃ prajāyeyeti /",
    "GSP33ramgbhpu:4299": " sa tapo 'tapyata,",
    "GSP33ramgbhpu:4300": " sa tapas taptvā,",
    "GSP33ramgbhpu:4301": " idaṃ sarvam asṛjata” ity ārabhya,",
    "GSP33ramgbhpu:4302": " “satyaṃ cāmṛtaṃ ca satyam abhavat” iti /",
    "GSP33ramgbhpu:4303": " atrāpi śrutyantarasiddhiś cidacitoḥ paramapuruṣasya ca svarūpavivekaḥ smāritaḥ,",
    "GSP33ramgbhpu:4304": " “hantāham imās tisro devatā anena jīvenātmanānupraviśya nāmarūpe vyākaravāṇi“,",
    "GSP33ramgbhpu:4305": " “tat sṛṣṭvā,",
    "GSP33ramgbhpu:4306": " tad evānupraviśat,",
    "GSP33ramgbhpu:4307": " tadanupraviśya,",
    "GSP33ramgbhpu:4308": " sac ca tyac cābhavat ..... vijñānaṃ cāvijñānaṃ ca satyaṃ cānṛtaṃ ca satyam abhavat” iti ca /",
    "GSP33ramgbhpu:4309": " evaṃbhūtam eva nāmarūpavyākaraṇam,",
    "GSP33ramgbhpu:4310": " “tad dhedaṃ tarhy avyākṛtam āsīt,",
    "GSP33ramgbhpu:4311": " tannāmarūpābhyāṃ vyākriyata” ity atrāpy uktam /",
    "GSP33ramgbhpu:4312": " ataḥ kāryāvasthaḥ kāraṇāvasthaś ca sthūlasūkṣmacidacidvastuśarīraḥ paramapuruṣa eveti,",
    "GSP33ramgbhpu:4313": " kāraṇāt kāryasyānanyatvena kāraṇavijñānena kāryasya jñātatayaikavijñānena sarvavijñānaṃ ca samīhitam upapannataram /",
    "GSP33ramgbhpu:4314": " “hantāham imās tisro devatā anena jīvenātmanānupraviśya nāmarūpe vyākaravāṇi” iti,",
    "GSP33ramgbhpu:4315": " “tisro devatāḥ” iti sarvam acidvastu nirdiśya tatra svātmakajīvānupraveśena nāmarūpavyākaraṇavacanāt",
    "GSP33ramgbhpu:4316": " sarve vācakāḥ śabdāḥ acijjīvaviśiṣṭaparamātmana eva vācakā iti kāraṇāvasthaparamātmavācinā",
    "GSP33ramgbhpu:4317": " śabdena kāryavācinaḥ śabdasya sāmānādhikaraṇyaṃ mukhyavṛttam /",
    "GSP33ramgbhpu:4318": " ataḥ sthūlasūkṣmacidacitprakāraṃ brahmaiva kāryaṃ kāraṇaṃ ceti brahmopādānaṃ jagat /",
    "GSP33ramgbhpu:4319": " sūkṣmacidacidvastuśarīraṃ brahmaiva kāraṇam iti jagato brahmopādānatve 'pi saṃghātasyopādānatvena cidacitor brahmaṇaś ca svabhāvāsaṅkaro 'py upapannataraḥ /",
    "GSP33ramgbhpu:4320": " yathā śuklakṛṣṇaraktatantusaṃghātopādānatve 'pi citrapaṭasya tattattantupradeśa eva",
    "GSP33ramgbhpu:4321": " śauklyādisaṃbandha iti kāryāvasthāyām api na sarvatra varṇasaṅkaraḥ tathā cidacidīśvarasaṃghātopādānatve",
    "GSP33ramgbhpu:4322": " 'pi jagataḥ kāryāvasthāyām api bhoktṛtvabhogyatvaniyantṛtvādyasaṅkaraḥ /",
    "GSP33ramgbhpu:4323": " tantūnāṃ pṛthaksthitiyogyānām eva puruṣecchayā kadācit saṃhatānāṃ kāraṇatvaṃ kāryatvaṃ ca;",
    "GSP33ramgbhpu:4324": " iha tu cidacitos sarvāvasthayoḥ paramapuruṣaśarīratvena tatprakāratayaiva padārthatvāt tatprakāraḥ paramapuruṣa eva karāṇa kāryaṃ ca;",
    "GSP33ramgbhpu:4325": " sa eva sarvadā sarvaśabdavācya iti viśeṣaḥ /",
    "GSP33ramgbhpu:4326": " svabhāvabhedas tadasaṅkaraś ca tatra cātra ca tulyaḥ /",
    "GSP33ramgbhpu:4327": " evaṃ ca sati parasya brahmaṇaḥ kāryānupraveśe 'pi svarūpānyathābhāvābhāvād avikṛtatvam upapannataram /",
    "GSP33ramgbhpu:4328": " sthūlāvasthasya nāmarūpavibhāgavibhaktasya cidacidvastunaḥ ātmatayāvasthānāt kāryatvam apy upapannam /",
    "GSP33ramgbhpu:4329": " avasthāntarāpattir eva hi kāryatā /",
    "GSP33ramgbhpu:4330": " nirguṇavādāś ca parasya brahmaṇo heyaguṇasaṃbandhābhāvād upapadyante /",
    "GSP33ramgbhpu:4331": " “apahatapāpmā vijaro vimṛtyur",
    "GSP33ramgbhpu:4332": " viśoko vijighatso 'pipāsaḥ” iti heyaguṇān pratiṣidhya,",
    "GSP33ramgbhpu:4333": " “satyakāmas satyasaṅkalpaḥ” iti kalyāṇaguṇagaṇān vidadhatīyaṃ śrutir eva anyatra sāmānyenāvagataṃ guṇaniṣedhaṃ heyaguṇaviṣayaṃ vyavasthāpayati",
    "GSP33ramgbhpu:4334": " jñānasvarūpa brahma iti vādaś ca sarvajñasya sarvaśakter nikhilaheyapratyanīkakaylāṇaguṇākarasya",
    "GSP33ramgbhpu:4335": " brahmaṇaḥ svarūpaṃ jñānaikanirūpaṇīyaṃ svaprakāśatayā jñānasvarūpaṃ cety abhyupagamād upapannataraḥ /",
    "GSP33ramgbhpu:4336": " “yas sarvajñaḥ sarvavit“,",
    "GSP33ramgbhpu:4337": " “parāsya śaktir vividhaiva śrūyate svābhāvikī jñānabalakriyā ca,",
    "GSP33ramgbhpu:4338": " “vijñātāram are kena vijānīyāt” ityādikāḥ jñātṛtvam āvedayanti /",
    "GSP33ramgbhpu:4339": " “satyaṃ jñānam” ityādikāś ca jñānaikanirūpaṇīyatayā svaprakāśatayā ca jñānasvarūpatām /",
    "GSP33ramgbhpu:4340": " “so 'kāmayata bahu syām“,",
    "GSP33ramgbhpu:4341": " “tad aikṣata bahu syām“,",
    "GSP33ramgbhpu:4342": " “tan nāmarūpābhyām eva vyākriyata” iti brahmaiva svasaṅkalpād vicitrasthiratrasarūpatayā",
    "GSP33ramgbhpu:4343": " nānāprakāram avasthitam iti tatpratyanīkābrahmātmakavastunānātvam atattvam iti pratiṣidhyate,",
    "GSP33ramgbhpu:4344": " “mṛtyuḥ sa mṛtyum āpnoti ya iha nāneva paśyati ..... neha nānāsti kiñcana“,",
    "GSP33ramgbhpu:4345": " “yatra hi dvaitam iva bhavati tad itara itaraṃ paśyati /",
    "GSP33ramgbhpu:4346": " yatra tv asya sarvam ātmaivābhūt tat kena kaṃ paśyet” ityādinā /",
    "GSP33ramgbhpu:4347": " na punaḥ, “bahu syāṃ prajāyeya” ityādiśrutisiddhaṃ svasaṅkalpakṛtaṃ brahmaṇo nānānāmarūpabhāktvena nānāprakāratvam api niṣidhyate /",
    "GSP33ramgbhpu:4348": " “yatra tv asya sarvam ātmaivābhūt” iti niṣedhavākyārambhe ca tat sthāpitam,",
    "GSP33ramgbhpu:4349": " “sarvaṃ taṃ parādād yo 'nyatarātmanas sarvaṃ veda“,",
    "GSP33ramgbhpu:4350": " “tasya etasya mahato bhūtasya niśśvasitam etad yad ṛgvedaḥ” ityādinā /",
    "GSP33ramgbhpu:4351": " evaṃ cidacidīśvarāṇāṃ svarūpabhedaṃ svabhāvabhedaṃ ca vadantīnāṃ kāryakāraṇabhāvaṃ kāryakāraṇayor ananyatvaṃ vadantīnāṃ ca sarvāsāṃ śrutīnām",
    "GSP33ramgbhpu:4352": " cidacitoḥ paramātmanaś ca sarvadā śarīrātmabhāvaṃ śarīrabhūtayoḥ kāraṇadaśāyāṃ nāmarūpavibhāgānarhasūkṣmadaśāpattiṃ",
    "GSP33ramgbhpu:4353": " kāryadaśāyāṃ ca tadarhasthūladaśāpattiṃ vadantībhiḥ śrutibhir eva jñāyata iti brahmājñānavādasyāupādhikabrahmabhedavādasya",
    "GSP33ramgbhpu:4354": " anyasyāpi apanyāyamūlasya sakalaśrutiviruddhasya na kathaṃcid apy avakāśo dṛśyata",
    "GSP33ramgbhpu:4355": " ity alam ativistareṇa // BhGR_13.2 //",
    "GSP33ramgbhpu:4356": " tat kṣetraṃ yac ca yādṛk ca yadvikāri yataś ca yat /",
    "GSP33ramgbhpu:4357": " sa ca yo yatprabhāvaś ca tat samāsena me śṛṇu // BhG_13.3 //",
    "GSP33ramgbhpu:4358": " tat kṣetraṃ yac ca yad dravyam,",
    "GSP33ramgbhpu:4359": " yādṛk ca yeṣām āśrayabhūtam,",
    "GSP33ramgbhpu:4360": " yadvikāri ye cāsya vikārāḥ,",
    "GSP33ramgbhpu:4361": " yataś ca yato hetor idam utpannam;",
    "GSP33ramgbhpu:4362": " yasmai prayojanāyotpannam ityarthaḥ,",
    "GSP33ramgbhpu:4363": " yat yatsvarūpaṃ cedam,",
    "GSP33ramgbhpu:4364": " sa ca yaḥ sa ca kṣetrajño yaḥ yatsvarūpaḥ,",
    "GSP33ramgbhpu:4365": " yatprabhāvaś ca ye cāsya prabhāvāḥ,",
    "GSP33ramgbhpu:4366": " tat sarvam,",
    "GSP33ramgbhpu:4367": " samāsena saṃkṣepeṇa mattaḥ śṛṇu // BhGR_13.3 //",
    "GSP33ramgbhpu:4368": " ṛṣibhir bahudhā gītaṃ chandobhir vividhaiḥ pṛthak /",
    "GSP33ramgbhpu:4369": " brahmasūtrapadaiś caiva hetumadbhir viniścitaiḥ // BhG_13.4 //",
    "GSP33ramgbhpu:4370": " tad idaṃ kṣetrakṣetrajñayāthātmyam ṛṣibhiḥ parāśarādibhiḥ bahudhā bahuprakāraṃ gītam “ahaṃ tvam ca tathānye ca bhūtair uhyāma pārthiva /",
    "GSP33ramgbhpu:4371": " guṇapravāhapatito bhūtavargo 'pi yātyayam //",
    "GSP33ramgbhpu:4372": " karmavaśyā guṇā hy ete sattvādyāḥ pṛthivīpate /",
    "GSP33ramgbhpu:4373": " avidyāsañcitaṃ karma tac cāśeṣeṣu jantuṣu //",
    "GSP33ramgbhpu:4374": " ātmā śuddho 'kṣaraś śānto nirguṇaḥ prakṛteḥ paraḥ //",
    "GSP33ramgbhpu:4375": " BhGR_13.”; tathā, “piṇḍaḥ pṛthak yataḥ puṃsaḥ śiraḥpāṇyādilakṣaṇaḥ /",
    "GSP33ramgbhpu:4376": " tato 'ham iti kutraitāṃ saṃjñāṃ rājan karomy aham”; tathā ca,",
    "GSP33ramgbhpu:4377": " “kiṃ tvam etacchiraḥ kiṃ nu urastava tathodaram /",
    "GSP33ramgbhpu:4378": " kim u pādādikaṃ tvaṃ vai tavaitat kiṃ mahīpate //",
    "GSP33ramgbhpu:4379": " samastāvayavebhyas tvaṃ pṛthak bhūya vyavasthitaḥ /",
    "GSP33ramgbhpu:4380": " ko 'ham ity eva nipuṇo bhūtvā cintaya pārthiva //",
    "GSP33ramgbhpu:4381": " BhGR_13.” iti /",
    "GSP33ramgbhpu:4382": " evaṃ viviktayor dvayoḥ vāsudevātmakatvaṃ cāhuḥ,",
    "GSP33ramgbhpu:4383": " “indriyāṇi mano buddhis sattvaṃ tejo balaṃ dhṛtiḥ /",
    "GSP33ramgbhpu:4384": " vāsudevātmakāny āhuḥ kṣetraṃ kṣetrajñam eva ca //",
    "GSP33ramgbhpu:4385": " BhGR_13.” iti /",
    "GSP33ramgbhpu:4386": " chandobhir vividhaiḥ pṛthak pṛthagvidhaiś chandobhiś ca ṛgyajussāmātharvabhiḥ dehātmanoḥ svarūpaṃ pṛthag gītam “tasmād vā etasmād ātmana ākāśas saṃbhūtaḥ /",
    "GSP33ramgbhpu:4387": " ākāśād vāyuḥ /",
    "GSP33ramgbhpu:4388": " vāyor agniḥ /",
    "GSP33ramgbhpu:4389": " agner āpaḥ /",
    "GSP33ramgbhpu:4390": " adbhyaḥ pṛthivī /",
    "GSP33ramgbhpu:4391": " pṛthivyā oṣadhayaḥ /",
    "GSP33ramgbhpu:4392": " oṣadhībhyo 'nnam /",
    "GSP33ramgbhpu:4393": " annāt puruṣaḥ /",
    "GSP33ramgbhpu:4394": " sa vā eṣa puruṣo 'nnarasamayaḥ” iti śarīrasvarūpam abhidhāya tasmād antaraṃ prāṇamayaṃ tasmāc cāntaraṃ manomayam abhidhāya,",
    "GSP33ramgbhpu:4395": " “tasmād vā etasmād manomayād anyo 'ntara ātmā vijñānamayaḥ” iti kṣetrajñasvarūpam abhidhāya,",
    "GSP33ramgbhpu:4396": " “tasmād vā etasmād vijñānamayād anyo 'ntara ātmānandamayaḥ” iti kṣetrajñasyāpy antarātmatayā ānanndamayaḥ paramātmābhihitaḥ /",
    "GSP33ramgbhpu:4397": " evam ṛksāmātharvasu ca tatra tatra kṣetrakṣetrajñayoḥ pṛthagbhāvas tayor brahmātmakatvaṃ ca suspaṣṭaṃ gītam /",
    "GSP33ramgbhpu:4398": " brahmasūtrapadaiś caiva brahmapratipādanasūtrākhyaiḥ padaiḥ śārīrakasūtraiḥ,",
    "GSP33ramgbhpu:4399": " hetumadbhiḥ heyayuktaiḥ,",
    "GSP33ramgbhpu:4400": " viniścitaiḥ nirṇayāntaiḥ;",
    "GSP33ramgbhpu:4401": " “na viyad aśruteḥ” ityārabhya kṣetraprakāranirṇaya uktaḥ /",
    "GSP33ramgbhpu:4402": " “nātmā śruter nityatvāc ca tābhyaḥ” ityārabhya kṣetrajñayāthātmyanirṇaya uktaḥ /",
    "GSP33ramgbhpu:4403": " “parāt tu tacchruteḥ” iti bhagavatpravartyatvena bhagavadātmakatvam uktam /",
    "GSP33ramgbhpu:4404": " evaṃ bahudhā gītaṃ kṣetrakṣetrajñayāthātmyaṃ mayā saṃkṣepeṇa suspaṣṭam ucyamānaṃ śṛṇv ityarthaḥ // BhGR_13.4 //",
    "GSP33ramgbhpu:4405": " mahābhūtāny ahaṅkāro buddhir avyaktam eva ca /",
    "GSP33ramgbhpu:4406": " indriyāṇi daśaikaṃ ca pañca cendriyagocarāḥ // BhG_13.5 //",
    "GSP33ramgbhpu:4407": " icchā dveṣaḥ sukhaṃ duḥkhaṃ saṃghātaś cetanādhṛtiḥ /",
    "GSP33ramgbhpu:4408": " etat kṣetraṃ samāsena savikāram udāhṛtam // BhG_13.6 //",
    "GSP33ramgbhpu:4409": " mahābhūtāny ahaṃkāro buddhir avyaktam eva ceti kṣetrārambhakadravyāṇi;",
    "GSP33ramgbhpu:4410": " pṛthivyaptejovāyvākāśāḥ mahābhūtāni,",
    "GSP33ramgbhpu:4411": " ahaṃkāro bhūtādiḥ,",
    "GSP33ramgbhpu:4412": " buddhiḥ mahān,",
    "GSP33ramgbhpu:4413": " avyaktaṃ prakṛtiḥ;",
    "GSP33ramgbhpu:4414": " indriyāṇi daśaikaṃ ca pañca cendriyagocarā iti kṣetrāśritāni tattvāni;",
    "GSP33ramgbhpu:4415": " śrotratvakcakṣurjihvāghrāṇāni pañca jñānendriyāṇi,",
    "GSP33ramgbhpu:4416": " vākpāṇipādapāyūpasthāni pañca karmendriyāṇīti tāni daśa,",
    "GSP33ramgbhpu:4417": " ekam iti manaḥ;",
    "GSP33ramgbhpu:4418": " indriyagocarāś ca pañca śabdasparśarūparasagandhāḥ;",
    "GSP33ramgbhpu:4419": " icchā dveṣas sukhaṃ duḥkham iti kṣetrakāryāṇi kṣetravikārā ucyante;",
    "GSP33ramgbhpu:4420": " yady apīcchādveṣasukhaduḥkhāny ātmadharmabhūtāni,",
    "GSP33ramgbhpu:4421": " tathāpy ātmanaḥ kṣetrasaṃbandhaprayuktānīti kṣetrakāryatayā kṣetravikārā ucyante /",
    "GSP33ramgbhpu:4422": " teṣāṃ puruṣadharmatvam,",
    "GSP33ramgbhpu:4423": " “puruṣas sukhaduḥkhānāṃ bhoktṛtve hetur ucyate” iti vakṣyate;",
    "GSP33ramgbhpu:4424": " saṃghātaś cetanādhṛtiḥ /",
    "GSP33ramgbhpu:4425": " ādhṛtiḥ ādhāraḥ sukhaduḥkhe bhuñjānasya bhogāpavargau sādhayataś ca cetanasyādhāratayotpanno bhūtasaṃghātaḥ /",
    "GSP33ramgbhpu:4426": " prakṛtyādipṛthivyantadravyārabdham indriyāśrayabhūtam icchādveṣasukhaduḥkhavikāri bhūtasaṃghātarūpaṃ cetanasukhaduḥkhopabhogādhāratvaprayojanaṃ kṣetram ity uktaṃ bhavati;",
    "GSP33ramgbhpu:4427": " etat kṣetraṃ samāsena saṃkṣepeṇa sakivāraṃ sakāryam udāhṛtam // BhGR_13.5,6 //",
    "GSP33ramgbhpu:4428": " atha kṣetrakāryeṣv ātmajñānasādhanatayopādeyā guṇāḥ procyante",
    "GSP33ramgbhpu:4429": " amānitvam adambhitvam ahiṃsā kṣāntir ārjavam /",
    "GSP33ramgbhpu:4430": " ācāryopāsanaṃ śaucaṃ sthairyam ātmavinigrahaḥ // BhG_13.7 //",
    "GSP33ramgbhpu:4431": " amānitvam utkṛṣṭajaneṣv avadhīraṇārahitatvam;",
    "GSP33ramgbhpu:4432": " adambhitvam dhārmikatvayaśaḥprayojanatayā dharmānuṣṭhānaṃ dambhaḥ,",
    "GSP33ramgbhpu:4433": " tadrahitatvam;",
    "GSP33ramgbhpu:4434": " ahiṃsā vāṅmanaḥkāyaiḥ parapīḍārahitatvam;",
    "GSP33ramgbhpu:4435": " kṣāntiḥ paraiḥ pīḍyamānasyāpi tān prati avikṛtacittatvam /",
    "GSP33ramgbhpu:4436": " ārjavam parān prati vāṅmanaḥkāyaprabhṛtīnām ekarūpatā;",
    "GSP33ramgbhpu:4437": " ācāryopāsanam ātmajñānapradāyini ācārye praṇipātaparipraśnasevādiniratatvam;",
    "GSP33ramgbhpu:4438": " śaucaṃ ātmajñānatatsādhanayogyatā manovākkāyagatā śāstrasiddhā;",
    "GSP33ramgbhpu:4439": " stairyam adhyātmaśāstrodite 'rthe niścalatvam;",
    "GSP33ramgbhpu:4440": " ātmavinigrahaḥ ātmasvarūpavyatiriktaviṣayebhyo manaso nivartanam // BhGR_13.7 //",
    "GSP33ramgbhpu:4441": " indriyārtheṣu vairāgyam anahaṅkāra eva ca /",
    "GSP33ramgbhpu:4442": " janmamṛtyujarāvyādhiduḥkhadoṣānudarśanam // BhG_13.8 //",
    "GSP33ramgbhpu:4443": " indriyārtheṣu vairāgyam ātmavyatirikteṣu viṣayeṣu sadoṣatānusaṃdhānenodvejanam;",
    "GSP33ramgbhpu:4444": " anahaṃkāraḥ anātmani dehe ātmābhimānarahitatvam;",
    "GSP33ramgbhpu:4445": " pradarśanārtham idam;",
    "GSP33ramgbhpu:4446": " anātmīyeṣv ātmīyābhimānarahitatvaṃ ca vivakṣitam /",
    "GSP33ramgbhpu:4447": " janmamṛtyujarāvyādhiduḥkhadoṣānudarśanam saśarīratve janmamṛtyujarāvyādhiduḥkharūpasya doṣasyāvarjanīyatvānusaṃdhānam // BhGR_13.8 //",
    "GSP33ramgbhpu:4448": " asaktir anabhiṣvaṅgaḥ putradāragṛhādiṣu /",
    "GSP33ramgbhpu:4449": " nityaṃ ca samacittatvam iṣṭāniṣṭopapattiṣu // BhG_13.9 //",
    "GSP33ramgbhpu:4450": " asaktiḥ ātmavyatiriktaparigraheṣu saṅgarahitatvam;",
    "GSP33ramgbhpu:4451": " anabhiṣvaṅgaḥ putradāragṛhādiṣu teṣu śāstrīyakarmopakaraṇatvātirekeṇa śleṣarahitatvam;",
    "GSP33ramgbhpu:4452": " saṃkalpaprabhaveṣv iṣṭāniṣṭopanipāteṣu harṣodvegarahitatvam // BhGR_13.9 //",
    "GSP33ramgbhpu:4453": " mayi cānanyayogena bhaktir avyabhicāriṇī /",
    "GSP33ramgbhpu:4454": " viviktadeśasevitvam aratir janasaṃsadi // BhG_13.10 //",
    "GSP33ramgbhpu:4455": " mayi sarveśvare ca aikāntyayogena sthirā bhaktiḥ,",
    "GSP33ramgbhpu:4456": " janavarjitadeśavāsitvam,",
    "GSP33ramgbhpu:4457": " janasaṃsadi cāprītiḥ // BhGR_13.10 //",
    "GSP33ramgbhpu:4458": " adhyātmajñānanityatvaṃ tattvajñānārthacintanam /",
    "GSP33ramgbhpu:4459": " etaj jñānam iti proktam ajñānaṃ yad ato 'nyathā // BhG_13.11 //",
    "GSP33ramgbhpu:4460": " ātmani jñānam adhyātmajñānam tanniṣṭhatvam,",
    "GSP33ramgbhpu:4461": " tattvajñānārthacintanam tattvajñānaprayojanaṃ yac cintanaṃ tan niratatvam ityarthaḥ /",
    "GSP33ramgbhpu:4462": " jñāyate 'nenātmeti jñānam,",
    "GSP33ramgbhpu:4463": " ātmajñānasādhanam ityarthaḥ;",
    "GSP33ramgbhpu:4464": " kṣetrasaṃbandhinaḥ puruṣasyāmānitvādikam uktaṃ guṇabṛnham evātmajñānopayogi,",
    "GSP33ramgbhpu:4465": " etadvyatiriktaṃ sarvaṃ kṣetrakāryam ātmajñānavirodhīti ajñānam // BhGR_13.11 //",
    "GSP33ramgbhpu:4466": " atha etad yo vettīti veditṛtvalakṣaṇenoktasya kṣetrajñasya svarūpaṃ viśodhyate",
    "GSP33ramgbhpu:4467": " jñeyaṃ yat tat pravakṣyāmi yaj jñātvāmṛtam aśnute /",
    "GSP33ramgbhpu:4468": " anādi matparaṃ brahma na sat tan nāsad ucyate // BhG_13.12 //",
    "GSP33ramgbhpu:4469": " amānitvādibhiḥ sādhanaiḥ jñeyaṃ prāpyaṃ yat pratyagātmasvarūpaṃ tat pravakṣyāmi,",
    "GSP33ramgbhpu:4470": " yaj jñātvā janmajarāmaraṇādiprākṛtadharmarahitam amṛtam ātmānaṃ prāpnoti;",
    "GSP33ramgbhpu:4471": " ādir yasya na vidyate,",
    "GSP33ramgbhpu:4472": " tad anādi; asya hi pratyagātmana utpattir na vidyate;",
    "GSP33ramgbhpu:4473": " tata evānto na vidyate /",
    "GSP33ramgbhpu:4474": " śrutiś ca, “na jāyate mriyate vā vipaścit” iti,",
    "GSP33ramgbhpu:4475": " matparam ahaṃ paro yasya tan matparam /",
    "GSP33ramgbhpu:4476": " “itas tv anyāṃ prakṛtiṃ viddhi me parām,",
    "GSP33ramgbhpu:4477": " jīvabhūtām” iti hy uktam /",
    "GSP33ramgbhpu:4478": " bhagavaccharīratayā bhagavaccheṣataikarasaṃ hy ātmasvarūpam;",
    "GSP33ramgbhpu:4479": " tathā ca śrutiḥ,",
    "GSP33ramgbhpu:4480": " “ya ātmani tiṣṭhan ātmano 'ntaro yam atmā na veda yasyātmā śarīraṃ ya ātmānam antaro yamayati” iti,",
    "GSP33ramgbhpu:4481": " tathā,",
    "GSP33ramgbhpu:4482": " “sa kāraṇaṃ karaṇādhipādhipo na cāsya kaściñ janitā na cādhipaḥ“,",
    "GSP33ramgbhpu:4483": " “pradhānakṣetrajñapatir guṇeśaḥ” ityādikā /",
    "GSP33ramgbhpu:4484": " brahma bṛhattvaguṇayogi,",
    "GSP33ramgbhpu:4485": " śarīrāder arthāntarabhūtam,",
    "GSP33ramgbhpu:4486": " svataḥ śarīrādibhiḥ paricchedarahitaṃ kṣetrajñatattvam ityarthaḥ;",
    "GSP33ramgbhpu:4487": " “sa cānantyāya kalpate” iti hi śrūyate;",
    "GSP33ramgbhpu:4488": " śarīraparicchinnatvam aṇutvaṃ cāsya karmakṛtam /",
    "GSP33ramgbhpu:4489": " karmabandhān muktasyānantyam /",
    "GSP33ramgbhpu:4490": " ātmany api brahmaśabdaḥ prayujyate,",
    "GSP33ramgbhpu:4491": " “sa guṇān samatītyaitān brahmabhūyāya kalpate /",
    "GSP33ramgbhpu:4492": " brahmaṇo hi pratiṣṭhāham amṛtasyāvyayasya ca“,",
    "GSP33ramgbhpu:4493": " “brahmabhūtaḥ prasannātmā na śocati na kāṅkṣati /",
    "GSP33ramgbhpu:4494": " samaḥ sarveṣu bhūteṣu madbhaktiṃ labhate parām //",
    "GSP33ramgbhpu:4495": " BhGR_13.” iti /",
    "GSP33ramgbhpu:4496": " na sat tan nāsad ucyate kāryakāraṇarūpāvasthādvayarahitatayā sadasacchabdābhyām ātmasavarūpaṃ nocyate /",
    "GSP33ramgbhpu:4497": " kāryāvasthāyāṃ hi devādināmarūpabhāktvena sad ity ucyate,",
    "GSP33ramgbhpu:4498": " tadanarhatā kāraṇāvasthāyām asad ity ucyate /",
    "GSP33ramgbhpu:4499": " tathā ca śrutiḥ,",
    "GSP33ramgbhpu:4500": " “asad vā idam agra āsīt /",
    "GSP33ramgbhpu:4501": " tato vai sad ajāyata“,",
    "GSP33ramgbhpu:4502": " “tad dhedaṃ tarhy avyākṛtam āsīt tannāmarūpābhyāṃ vyākriyata” ityādikā /",
    "GSP33ramgbhpu:4503": " kāryakāraṇāvasthādvayānvayas tv ātmanaḥ karmarūpāvidyāveṣṭanakṛtaḥ,",
    "GSP33ramgbhpu:4504": " na svarūpakṛta iti sadasacchabdābhyām ātmasvarūpaṃ nocyate /",
    "GSP33ramgbhpu:4505": " yady api “asad vā idam agra āsīt” iti kāraṇāvasthaṃ paraṃ brahmocyate,",
    "GSP33ramgbhpu:4506": " tathāpi nāmarūpavibhāgānarhasūkṣmacidacidvastuśarīraṃ",
    "GSP33ramgbhpu:4507": " paraṃ brahma kāraṇāvastham iti kāraṇāvasthāyāṃ kṣetrakṣetrajñasvarūpam api asacchabdavācyam,",
    "GSP33ramgbhpu:4508": " kṣetrajñasya sāvasthā karmakṛteti pariśuddhasvarūpaṃ na sadasacchabdanirdeśyam // BhGR_13.12 //",
    "GSP33ramgbhpu:4509": " sarvataḥpāṇipādaṃ tat sarvato'kṣiśiromukham /",
    "GSP33ramgbhpu:4510": " sarvataśśrutimal loke sarvam āvṛtya tiṣṭhati // BhG_13.13 //",
    "GSP33ramgbhpu:4511": " sarvataḥ pāṇipādaṃ tat pariśuddhātmasvarūpaṃ sarvataḥ pāṇipādakāryaśaktam,",
    "GSP33ramgbhpu:4512": " tathā sarvato 'kṣiśiromukhaṃ sarvataś śrutimat sarvataś cakṣurādikāryakṛt,",
    "GSP33ramgbhpu:4513": " “apāṇipādo javano grahītā paśyaty acakṣuḥ sa śṛṇoty akarṇaḥ” iti parasya brahmaṇo 'pāṇipādasyāpi sarvataḥ pāṇipādādikāryakṛttvaṃ śrūyate /",
    "GSP33ramgbhpu:4514": " pratyagātmano 'pi pariśuddhasya tatsāmyāpattyā sarvataḥ pāṇipādādikāryakṛttvaṃ śrutisiddham eva /",
    "GSP33ramgbhpu:4515": " “tadā vidvān puṇyapāpe vidhūya nirañjanaḥ paramaṃ sāmyam upaiti” iti hi śrūyate /",
    "GSP33ramgbhpu:4516": " “idaṃ jñānam upāśritya mama sādharmyam āgatāḥ” iti ca vakṣyate /",
    "GSP33ramgbhpu:4517": " loke sarvam āvṛtya tiṣṭhati loke yad vastujātaṃ tat sarvaṃ vyāpya tiṣṭhati,",
    "GSP33ramgbhpu:4518": " pariśuddhasvarūpaṃ deśādiparicchedarahitatayā sarvagatam ityarthaḥ // BhGR_13.13 //",
    "GSP33ramgbhpu:4519": " sarvendriyaguṇābhāsaṃ sarvendriyavivarjitam /",
    "GSP33ramgbhpu:4520": " asaktaṃ sarvabhṛc caiva nirguṇaṃ guṇabhoktṛ ca // BhG_13.14 //",
    "GSP33ramgbhpu:4521": " sarvendriyaguṇābhāsam sarvendriyaguṇair ābhāso yasya tat sarvendriyābhāsam /",
    "GSP33ramgbhpu:4522": " indriyaguṇā indriyavṛttayaḥ /",
    "GSP33ramgbhpu:4523": " indriyavṛttibhir api viṣayān jñatuṃ samartham ityarthaḥ /",
    "GSP33ramgbhpu:4524": " svabhāvatas sarvendriyavivarjitam vinaivendriyavṛttibhiḥ svata eva sarvaṃ jānātītyarthaḥ /",
    "GSP33ramgbhpu:4525": " asaktam svabhāvato devādidehasaṅgarahitam,",
    "GSP33ramgbhpu:4526": " sarvabhṛc caiva devādisarvadehabharaṇasamarthaṃ ca;",
    "GSP33ramgbhpu:4527": " “sa ekadhā bhavati tridhā bhavati” ityādiśruteḥ /",
    "GSP33ramgbhpu:4528": " nirguṇam tathā svabhāvatas sattvādiguṇarahitam /",
    "GSP33ramgbhpu:4529": " guṇabhoktṛ ca sattvādīnāṃ guṇānāṃ bhogasamarthaṃ ca // BhGR_13.14 //",
    "GSP33ramgbhpu:4530": " bahir antaś ca bhūtānām acaraṃ caram eva ca /",
    "GSP33ramgbhpu:4531": " sūkṣmatvāt tad avijñeyaṃ dūrasthaṃ cāntike ca tat // BhG_13.15 //",
    "GSP33ramgbhpu:4532": " pṛthivyādīni bhūtāni parityajyāśarīro bahir vartate;",
    "GSP33ramgbhpu:4533": " teṣām antaś ca vartate,",
    "GSP33ramgbhpu:4534": " “jakṣat krīḍan ramamāṇaḥ strībhir vā yānair vā” ityādiśrutisiddhasvacchandavṛttiṣu /",
    "GSP33ramgbhpu:4535": " acaraṃ caram eva ca svabhāvato 'caram;",
    "GSP33ramgbhpu:4536": " caram ca dehitve /",
    "GSP33ramgbhpu:4537": " sūkṣmatvāt tadavijñeyam evaṃ sarvaśaktiyuktaṃ sarvajñāṃ tad atmatattvam asmin kṣetre vartamānam apy atisūkṣmatvād dehāt pṛthaktvena saṃsāribhir",
    "GSP33ramgbhpu:4538": " dūrasthaṃ cāntike ca tad amānitvādyuktaguṇarahitānāṃ viparītaguṇāṇāṃ puṃsāṃ svadehe vartamānam apy atidūrastham,",
    "GSP33ramgbhpu:4539": " tathā amānitvādiguṇopetānāṃ tad evāntike vartate // BhGR_13.15 //",
    "GSP33ramgbhpu:4540": " avibhaktaṃ ca bhūteṣu vibhaktam iva ca sthitam /",
    "GSP33ramgbhpu:4541": " bhūtabhartṛ ca taj jñeyaṃ grasiṣṇu prabhaviṣṇu ca // BhG_13.16 //",
    "GSP33ramgbhpu:4542": " devamanuṣyādibhūteṣu sarvatra sthitam ātmavastu veditṛtvaikākāratayā avibhaktam /",
    "GSP33ramgbhpu:4543": " aviduṣāṃ devādyākāreṇa “ayaṃ devo manuṣyaḥ” iti vibhaktam iva ca sthitam /",
    "GSP33ramgbhpu:4544": " devo 'ham, manuṣyo 'ham iti dehasāmānādhikaraṇyenānusandhīyamānam api veditṛtvena dehād arthāntarabhūtaṃ jñātuṃ śakyam iti ādāv uktam eva,",
    "GSP33ramgbhpu:4545": " “etad yo vetti” iti,",
    "GSP33ramgbhpu:4546": " idānīṃ prakārāntaraiś ca jñātuṃ śakyam ity āja bhūtabhartṛ ceti /",
    "GSP33ramgbhpu:4547": " bhūtānāṃ pṛthivyādīnāṃ deharūpeṇa saṃhatānāṃ yad bhartṛ,",
    "GSP33ramgbhpu:4548": " tad bhartavyebhyo bhūtebhyo 'rthāntaraṃ jñeyam;",
    "GSP33ramgbhpu:4549": " arthāntaram iti jñātuṃ śakyam ityarthaḥ /",
    "GSP33ramgbhpu:4550": " tathā grasiṣṇu annādīnāṃ bhautikānāṃ grasiṣṇu,",
    "GSP33ramgbhpu:4551": " grasyamānebhyo bhūtebhyo grasitṛtvenārthāntrabhūtam iti jñātuṃ śakyam /",
    "GSP33ramgbhpu:4552": " prabhaviṣṇu ca prabhavahetuś ca,",
    "GSP33ramgbhpu:4553": " grastānām annādīnām ākārāntareṇa pariṇatānāṃ prabhahetuḥ,",
    "GSP33ramgbhpu:4554": " tebhyo 'rthāntaram iti jñātuṃ śakyam ityarthaḥ;",
    "GSP33ramgbhpu:4555": " mṛtaśarīre grasanaprabhavādīnām adarśanān na bhūtasaṃghātarūpaṃ kṣetraṃ grasanaprabhavabharaṇahetur iti niścīyate // BhGR_13.16 //",
    "GSP33ramgbhpu:4556": " jyotiṣām api taj jyotis tamasaḥ param ucyate /",
    "GSP33ramgbhpu:4557": " jñānaṃ jñeyaṃ jñānagamyaṃ hṛdi sarvasya viṣṭhitam // BhG_13.17 //",
    "GSP33ramgbhpu:4558": " jyotiśām dīpādityamaṇiprabhṛtīnām api tad eva jyotiḥ prakāśakam,",
    "GSP33ramgbhpu:4559": " dīpādityādīnām apy ātmaprabhārūpaṃ /",
    "GSP33ramgbhpu:4560": " jñānam eva prakāśakam /",
    "GSP33ramgbhpu:4561": " dīpādayas tu viṣayendriyasannikarṣavirodhisaṃtamasanirasanamātraṃ kurvate /",
    "GSP33ramgbhpu:4562": " tāvan mātreṇa teṣāṃ prakāśakatvam /",
    "GSP33ramgbhpu:4563": " tamasaḥ param ucyate /",
    "GSP33ramgbhpu:4564": " tamaśśabdaḥ sūkṣmāvasthaprakṛtivacanaḥ /",
    "GSP33ramgbhpu:4565": " prakṛteḥ param ucyata ityarthaḥ /",
    "GSP33ramgbhpu:4566": " ato jñānaṃ jñeyaṃ jñānaikākāram iti jñeyam /",
    "GSP33ramgbhpu:4567": " tac ca jñānagamyam amānitvādibhir jñānasādhanair uktaiḥ prāpyam ityarthaḥ /",
    "GSP33ramgbhpu:4568": " hṛdi sarvasya viṣṭhitam sarvasya manuṣyādeḥ hṛdi viśeṣaṇāvasthitam sannihitam // BhGR_13.17 //",
    "GSP33ramgbhpu:4569": " iti kṣetraṃ tathā jñānaṃ jñeyaṃ coktaṃ samāsataḥ /",
    "GSP33ramgbhpu:4570": " madbhakta etad vijñāya madbhāvāyopapadyate // BhG_13.18 //",
    "GSP33ramgbhpu:4571": " evaṃ “mahābhūtāny ahaṅkāraḥ” ityādinā “saṃghātaś cetanādhṛtir” ityantena kṣetratattvaṃ samāsenoktam /",
    "GSP33ramgbhpu:4572": " “amānitvam” ityādinā “tattvajñānārthacintanam” ityantena jñātavyasyātmatattvasya jñānasādhanam uktam /",
    "GSP33ramgbhpu:4573": " “anādi matparam” ityādinā “hṛdi sarvasya viṣṭhitam” ityantena jñeyasya kṣetrajñasya yāthātmyaṃ ca saṃkṣepeṇoktam /",
    "GSP33ramgbhpu:4574": " madbhaktaḥ etat kṣetrayāthātmyaṃ,",
    "GSP33ramgbhpu:4575": " kṣetrād viviktātmasvarūpaprāptyupāyayāthātmyaṃ kṣetrajñayāthātmyaṃ ca vijñāya,",
    "GSP33ramgbhpu:4576": " madbhāvāyopapadyate /",
    "GSP33ramgbhpu:4577": " mama yo bhāvaḥ svabhāvaḥ,",
    "GSP33ramgbhpu:4578": " asaṃsāritvam asaṃsāritvaprāptaye upapanno bhavatītyarthaḥ // BhGR_13.18 //",
    "GSP33ramgbhpu:4579": " athātyantaviviktasvabhāvayoḥ prakṛtyātmanoḥ saṃsargasyānāditvaṃ saṃsṛṣṭayor dvayoḥ kāryabhedaḥ saṃsargahetuś cocyate",
    "GSP33ramgbhpu:4580": " prakṛtiṃ puruṣaṃ caiva viddhy anādī ubhāv api /",
    "GSP33ramgbhpu:4581": " vikārāṃś ca guṇāṃś caiva viddhi prakṛtisaṃbhavān // BhG_13.19 //",
    "GSP33ramgbhpu:4582": " prakṛtipuruṣau ubhau anyonyasaṃsṛṣṭau anādī iti viddhi;",
    "GSP33ramgbhpu:4583": " bandhahetubhūtān vikārān icchādveṣādīn,",
    "GSP33ramgbhpu:4584": " amānitvādikāṃś ca guṇām mokṣahetubhūtān prakṛtisaṃbhavān viddhi /",
    "GSP33ramgbhpu:4585": " puruṣeṇa saṃsṛṣṭeyam anādikālapravṛttā kṣetrākārapariṇātā prakṛtiḥ svavikārair icchādveṣādibhiḥ puruṣasya bandhuhetur bhavati;",
    "GSP33ramgbhpu:4586": " saivāmānitvādibhiḥ svavikāraiḥ puruṣasyāpavargahetur bhavatītyarthaḥ // BhGR_13.19 //",
    "GSP33ramgbhpu:4587": " kāryakāraṇakartṛtve hetuḥ prakṛtir ucyate /",
    "GSP33ramgbhpu:4588": " puruṣaḥ sukhaduḥkhānāṃ bhoktṛtve hetur ucyate // BhG_13.20 //",
    "GSP33ramgbhpu:4589": " kāryaṃ śarīram;",
    "GSP33ramgbhpu:4590": " kāraṇāni jñānakarmātmakāni samanaskānīndriyāṇi /",
    "GSP33ramgbhpu:4591": " teṣāṃ kriyākāritve puruṣādhiṣṭhitā prakṛtir eva hetuḥ;",
    "GSP33ramgbhpu:4592": " puruṣādhiṣṭhitakṣetrākārapariṇataprakṛtyāśrayāḥ bhogasādhanabhūtāḥ kriyā ityarthaḥ /",
    "GSP33ramgbhpu:4593": " puruṣasyādhiṣṭhātṛtvam eva;",
    "GSP33ramgbhpu:4594": " tadapekṣayā,",
    "GSP33ramgbhpu:4595": " “kartā śāstrārthavattvāt” ityādikam uktam;",
    "GSP33ramgbhpu:4596": " śarīrādhiṣṭhānaprayatnahetutvam eva hi puruṣasya kartṛtvam /",
    "GSP33ramgbhpu:4597": " prakṛtisaṃsṛṣṭaḥ puruṣaḥ sukhaduḥkhānāṃ bhoktṛtve hetuḥ,",
    "GSP33ramgbhpu:4598": " sukhaduḥkhānubhavāśraya ityarthaḥ // BhGR_13.20 //",
    "GSP33ramgbhpu:4599": " evam anyonyasaṃsṛṣṭayoḥ prakṛtipuruṣayoḥ kāryabheda uktaḥ;",
    "GSP33ramgbhpu:4600": " puruṣasya svatas svānubhavaikasukhasyāpi vaiṣayikasukhaduḥkhopabhogahetum āha",
    "GSP33ramgbhpu:4601": " puruṣaḥ prakṛtistho hi bhuṅkte prakṛtijān guṇān /",
    "GSP33ramgbhpu:4602": " guṇaśabdaḥ svakāryeṣv aupacārikaḥ /",
    "GSP33ramgbhpu:4603": " svatas svānubhavaikasukhaḥ puruṣaḥ prakṛtisthaḥ prakṛtisaṃsṛṣṭaḥ,",
    "GSP33ramgbhpu:4604": " prakṛtijān guṇān prakṛtisaṃsargopādhikān sattvādiguṇakāryabhūtān sukhaduḥkhādīn,",
    "GSP33ramgbhpu:4605": " bhuṅkte anubhavati /",
    "GSP33ramgbhpu:4606": " prakṛtisaṃsargahetum āha",
    "GSP33ramgbhpu:4607": " kāraṇaṃ guṇasaṅgo 'sya sadasadyonijanmasu // BhG_13.21 //",
    "GSP33ramgbhpu:4608": " pūrvapūrvaprakṛtipariṇāmarūpadevamanuṣyādiyoniviśeṣeṣu sthito 'yaṃ puruṣas tattadyoniprayuktasattvādiguṇamayeṣu",
    "GSP33ramgbhpu:4609": " sukhaduḥkhādiṣu saktaḥ tatsādhanabhūteṣu puṇyapāpakarmasu pravartate;",
    "GSP33ramgbhpu:4610": " tatas tatpuṇyapāpaphalānubhavāya sadasadyoniṣu sādhvasādhuṣu yoniṣu jāyate;",
    "GSP33ramgbhpu:4611": " tataś ca karmārabhate;",
    "GSP33ramgbhpu:4612": " tato jāyate;",
    "GSP33ramgbhpu:4613": " yāvad amānitvādikān ātmaprāptisādhanabhūtān guṇān sevate,",
    "GSP33ramgbhpu:4614": " tāvad eva saṃsarati /",
    "GSP33ramgbhpu:4615": " tad idam uktaṃ kāraṇaṃ guṇasaṅgo 'sya sadasadyonijanmasu iti // BhGR_13.21 //",
    "GSP33ramgbhpu:4616": " upadraṣṭānumantā ca bhartā bhoktā maheśvaraḥ /",
    "GSP33ramgbhpu:4617": " paramātmeti cāpy ukto dehe 'smin puruṣaḥ paraḥ // BhG_13.22 //",
    "GSP33ramgbhpu:4618": " asmin dehe 'vasthito 'yaṃ puruṣo dehapravṛttyanuguṇasaṅkalpādirūpeṇa dehasyopadraṣṭā anumantā ca bhavati /",
    "GSP33ramgbhpu:4619": " tathā dehasya bhartā ca bhavati;",
    "GSP33ramgbhpu:4620": " tathā dehapravṛttijanitasukhaduḥkhayor bhoktā ca bhavati /",
    "GSP33ramgbhpu:4621": " evaṃ dehaniyamanena,",
    "GSP33ramgbhpu:4622": " dehabharaṇena,",
    "GSP33ramgbhpu:4623": " dehaśeṣitvena ca dehendriyamanāṃsi prati maheśvaro bhavati /",
    "GSP33ramgbhpu:4624": " tathā ca vakṣyate,",
    "GSP33ramgbhpu:4625": " “śarīraṃ yad avāpnoti yac cāpy utkrāmatīśvaraḥ /",
    "GSP33ramgbhpu:4626": " gṛhītvaitāni saṃyāti vāyur gandhān ivāśayāt //",
    "GSP33ramgbhpu:4627": " BhGR_13.” iti /",
    "GSP33ramgbhpu:4628": " asmin dehe dehendriyamanāṃsi prati paramātmeti cāpy uktaḥ /",
    "GSP33ramgbhpu:4629": " dehe manasi ca ātmaśabdo 'nantaram eva prayujyate,",
    "GSP33ramgbhpu:4630": " “dhyānenātmani paśyanti kecid ātmānam ātmanā” iti;",
    "GSP33ramgbhpu:4631": " apiśabdān maheśvara ity apy ukta iti gamyate;",
    "GSP33ramgbhpu:4632": " puruṣaḥ paraḥ “anādi matparam” ityādinokto 'paricchinnajñānaśaktir ayaṃ puruṣo 'nādiprakṛtisaṃbandhakṛtaguṇasaṅgād",
    "GSP33ramgbhpu:4633": " etad dehamātramaheśvaro dehamātraparamātmā ca bhavati // BhGR_13.22 //",
    "GSP33ramgbhpu:4634": " ya enaṃ vetti puruṣaṃ prakṛtiṃ ca guṇais saha /",
    "GSP33ramgbhpu:4635": " sarvathā vartamāno 'pi na sa bhūyo 'bhijāyate // BhG_13.23 //",
    "GSP33ramgbhpu:4636": " enam uktasvabhāvaṃ puruṣam,",
    "GSP33ramgbhpu:4637": " uktasvabhāvāṃ ca prakṛtiṃ vakṣyamāṇasvabhāvayuktaiḥ sattvādibhir guṇaiḥ saha,",
    "GSP33ramgbhpu:4638": " yo vetti yathāvad vivekena jānāti,",
    "GSP33ramgbhpu:4639": " sa sarvathā devamanuṣyādideheṣv atimātrakliṣṭaprakāreṇa vartamāno 'pi,",
    "GSP33ramgbhpu:4640": " na bhūyo 'bhijāyate na bhūyaḥ prakṛtyā saṃsargam arhati,",
    "GSP33ramgbhpu:4641": " aparicchinnajñānalakaṣaṇam apahatapāpmānam ātmānaṃ taddehāvasānasamaye prāpnotītyarthaḥ // BhGR_13.23 //",
    "GSP33ramgbhpu:4642": " dhyānenātmani paśyanti kecid ātmānam ātmanā /",
    "GSP33ramgbhpu:4643": " anye sāṅkhyena yogena karmayogena cāpare // BhG_13.24 //",
    "GSP33ramgbhpu:4644": " kecin niṣpannayogāḥ ātmani śarīre 'vasthitam ātmānam ātmanā manasā dhyānena yogena paśyanti /",
    "GSP33ramgbhpu:4645": " anye ca aniṣpannayogāḥ,",
    "GSP33ramgbhpu:4646": " sāṃkhyena yogena jñānayogena yogayogyaṃ manaḥ kṛtvā ātmānaṃ paśyanti /",
    "GSP33ramgbhpu:4647": " apare jñānayogānadhikāriṇaḥ,",
    "GSP33ramgbhpu:4648": " tadadhikāriṇaś ca sukaropāyasaktāḥ,",
    "GSP33ramgbhpu:4649": " vyapadeśyāś ca karmayogenāntargatajñānena manaso yogayogyatām āpādya ātmānaṃ paśyanti // BhGR_13.24 //",
    "GSP33ramgbhpu:4650": " anye tv evam ajānantaḥ śrutvānyebhyaś ca upāsate /",
    "GSP33ramgbhpu:4651": " te 'pi cātitaranty eva mṛtyuṃ śrutiparāyaṇāḥ // BhG_13.25 //",
    "GSP33ramgbhpu:4652": " anye tu karmayogādiṣu ātmāvalokanasādhaneṣv anadhikṛtāḥ anyebhyaḥ tattvadarśibhyo jñānibhyaḥ śrutvā karmayogādibhir ātmānam upāsate;",
    "GSP33ramgbhpu:4653": " te 'py ātmadarśanena mṛtyum atitaranti /",
    "GSP33ramgbhpu:4654": " ye śrutiparāyaṇāḥ śravaṇamātraniṣṭhāḥ,",
    "GSP33ramgbhpu:4655": " ete ca śravaṇaniṣṭhāḥ pūtapāpāḥ krameṇa karmayogādikam ārabhyātitaranty eva mṛtyum /",
    "GSP33ramgbhpu:4656": " apiśabdāc ca pūrvabhedo 'vagamyate // BhGR_13.25 //",
    "GSP33ramgbhpu:4657": " atha prakṛtisaṃsṛṣṭasyātmano vivekānusandhānaprakāraṃ vaktuṃ sarvaṃ sthāvaraṃ jaṅgamaṃ ca sattvaṃ cidacitsaṃsargajam ity āha",
    "GSP33ramgbhpu:4658": " yāvat saṃjāyate kiñcit sattvaṃ sthāvarajaṅgamam /",
    "GSP33ramgbhpu:4659": " kṣetrakṣetrajñasaṃyogāt tad viddhi bharatarṣabha // BhG_13.26 //",
    "GSP33ramgbhpu:4660": " yāvat sthāvarajaṅgamātmanā sattvaṃ jāyate,",
    "GSP33ramgbhpu:4661": " tāvat kṣetrakṣetrajñayor itaretarasaṃyogād eva jāyate saṃyuktam eva jāyate,",
    "GSP33ramgbhpu:4662": " na tv itaretaraviyuktam ityarthaḥ // BhGR_13.26 //",
    "GSP33ramgbhpu:4663": " samaṃ sarveṣu bhūteṣu tiṣṭhantaṃ parameśvaram /",
    "GSP33ramgbhpu:4664": " vinaśyatsv avinaśyantaṃ yaḥ paśyati sa paśyati // BhG_13.27 //",
    "GSP33ramgbhpu:4665": " evam itaretarayukteṣu sarveṣu bhūteṣu devādiviṣamākārād viyuktaṃ tatra tatra tattaddehendriyamanāṃsi",
    "GSP33ramgbhpu:4666": " prati parameśvaratvena sthitam ātmānaṃ jñātṛtvena samānākāraṃ teṣu dehādiṣu vinaśyatsu",
    "GSP33ramgbhpu:4667": " vināśānarhasvabhāvenāvinaśyantaṃ yaḥ paśyati,",
    "GSP33ramgbhpu:4668": " sa paśyati sa ātmānaṃ yathāvad avasthitaṃ paśyati /",
    "GSP33ramgbhpu:4669": " yas tu devādiviṣamākāreṇātmānam api viṣamākāraṃ janmavināśādiyuktaṃ ca paśyati,",
    "GSP33ramgbhpu:4670": " sa nityam eva saṃsaratītyabhiprāyaḥ // BhGR_13.27 //",
    "GSP33ramgbhpu:4671": " samaṃ paśyan hi sarvatra samavasthitam īśvaram /",
    "GSP33ramgbhpu:4672": " na hinasty ātmanātmānaṃ tato yāti parāṃ gatim // BhG_13.28 //",
    "GSP33ramgbhpu:4673": " sarvatra devādiśarīreṣu tattaccheṣitvenādhāratayā viyantṛtayā ca sthitam īśvaram ātmānaṃ devādiviṣamākāraviyuktaṃ jñānaikākāratayā samaṃ paśyan ātmanā manasā,",
    "GSP33ramgbhpu:4674": " svam ātmānaṃ na hinasti rakṣati,",
    "GSP33ramgbhpu:4675": " saṃsārān mocayati /",
    "GSP33ramgbhpu:4676": " tataḥ tasmāj jñātṛtayā sarvatra samānākāradarśanāt parāṃ gatiṃ yāti;",
    "GSP33ramgbhpu:4677": " gamyata iti gatiḥ;",
    "GSP33ramgbhpu:4678": " paraṃ gantavyaṃ yathāvad avasthitam ātmānaṃ prāpnoti;",
    "GSP33ramgbhpu:4679": " devādyākārayuktatayā sarvatra viṣamam ātmānaṃ paśyan ātmānaṃ hinasti bhavajaladhimadhye prakṣipati // BhGR_13.28 //",
    "GSP33ramgbhpu:4680": " prakṛtyaiva ca karmāṇi kriyamāṇāni sarvaśaḥ /",
    "GSP33ramgbhpu:4681": " yaḥ paśyati tathātmānam akartāraṃ sa paśyati // BhG_13.29 //",
    "GSP33ramgbhpu:4682": " sarvāṇi karmāṇi,",
    "GSP33ramgbhpu:4683": " “kāryakāraṇakartṛtve hetuḥ prakṛtir ucyate” iti pūrvoktarītyā prakṛtyā kriyamāṇānīti yaḥ paśyati,",
    "GSP33ramgbhpu:4684": " tathā ātmānaṃ jñānākāraṃ akartāraṃ ca yaḥ paśyati,",
    "GSP33ramgbhpu:4685": " tasya prakṛtisaṃyogas tadadhiṣṭhānaṃ tajjanyasukhaduḥkhānubhavaś ca karmarūpājñānakṛtānīti ca yaḥ paśyati,",
    "GSP33ramgbhpu:4686": " sa ātmānaṃ yathāvad avasthitaṃ paśyati // BhGR_13.29 //",
    "GSP33ramgbhpu:4687": " yadā bhūtapṛthagbhāvam ekastham anupaśyati /",
    "GSP33ramgbhpu:4688": " tata eva ca vistāraṃ brahma saṃpadyate tadā // BhG_13.30 //",
    "GSP33ramgbhpu:4689": " prakṛtipuruṣatattvadvayātmakeṣu devādiṣu sarveṣu bhūteṣu satsu teṣāṃ devatvamanuṣyatvahrasvatvadīrghatvādipṛthagbhāvam ekastham ekatattvastham prakṛtisthaṃ yadā paśyati,",
    "GSP33ramgbhpu:4690": " nātmastham,",
    "GSP33ramgbhpu:4691": " tata eva prakṛtita evottarottaraputrapautrādibhedavistāraṃ ca yadā paśyati,",
    "GSP33ramgbhpu:4692": " tadaiva brahmasaṃpadyate anavacchinnaṃ jñānaikākāram ātmānaṃ prāpnotītyarthaḥ // BhGR_13.30 //",
    "GSP33ramgbhpu:4693": " anāditvān nirguṇatvāt paramātmāyam avyayaḥ /",
    "GSP33ramgbhpu:4694": " śarīrastho 'pi kaunteya na karoti na lipyate // BhG_13.31 //",
    "GSP33ramgbhpu:4695": " ayaṃ paramātmā dehān niṣkṛṣya svasvabhāvena nirūpitaḥ,",
    "GSP33ramgbhpu:4696": " śarīrastho 'pi anāditvād anārabhyatvād avyayaḥ vyayarahitaḥ,",
    "GSP33ramgbhpu:4697": " nirguṇatvāt sattvādiguṇarahitatvān na karoti,",
    "GSP33ramgbhpu:4698": " na lipyate dehasvabhāvair na lipyate // BhGR_13.31 //",
    "GSP33ramgbhpu:4699": " yady api nirguṇatvān na karoti,",
    "GSP33ramgbhpu:4700": " nityasaṃyukto dehasvabhāvaiḥ kathaṃ na lipyata ity atrāha",
    "GSP33ramgbhpu:4701": " yathā sarvagataṃ saukṣmyād ākāśaṃ nopalipyate /",
    "GSP33ramgbhpu:4702": " sarvatrāvasthito dehe tathātmā nopalipyate // BhG_13.32 //",
    "GSP33ramgbhpu:4703": " yathā ākāśaṃ sarvagatam api sarvair vastubhis saṃyuktam api saukṣmyāt sarvavastusvabhāvair na lipyate,",
    "GSP33ramgbhpu:4704": " tathā ātmā atisaukṣmyāt sarvatra devamanuṣyādau dehe 'vasthito 'pi tattaddehasvabhāvair na lipyate // BhGR_13.32 //",
    "GSP33ramgbhpu:4705": " yathā prakāśayaty ekaḥ kṛtsnaṃ lokam imaṃ raviḥ /",
    "GSP33ramgbhpu:4706": " kṣetraṃ kṣetrī tathā kṛtsnaṃ prakāśayati bhārata // BhG_13.33 //",
    "GSP33ramgbhpu:4707": " yathaika ādityaḥ svayā prabhayā kṛtsnam imaṃ lokaṃ prakāśayati,",
    "GSP33ramgbhpu:4708": " tathā kṣetram api kṣetrī,",
    "GSP33ramgbhpu:4709": " “mamedaṃ kṣetram īdṛśam” iti kṛtsnam bahirantaś cāpādatalamastakaṃ svakīyena jñānena prakāśayati /",
    "GSP33ramgbhpu:4710": " ataḥ prakāśyāl lokāt prakāśakādityavad veditṛtvena vedyabhūtād asmāt kṣetrād atyantavilakṣaṇo 'yam uktalakṣaṇa ātmetyarthaḥ // BhGR_13.33 //",
    "GSP33ramgbhpu:4711": " kṣetrakṣetrajñayor evam antaraṃ jñānacakṣuṣā /",
    "GSP33ramgbhpu:4712": " bhūtaprakṛtimokṣaṃ ca ye vidur yānti te param // BhG_13.34 //",
    "GSP33ramgbhpu:4713": " evam uktena prakāreṇa kṣetrakṣetrajñayor antaraṃ viśeṣaṃ vivekaviṣayajñānākhyena cakṣuṣā ye viduḥ,",
    "GSP33ramgbhpu:4714": " bhūtaprakṛtimokṣaṃ ca,",
    "GSP33ramgbhpu:4715": " te paraṃ yānti nirmuktabandham ātmānaṃ prāpnuvanti /",
    "GSP33ramgbhpu:4716": " mokṣyate 'neneti mokṣaḥ,",
    "GSP33ramgbhpu:4717": " amānitvādikaṃ mokṣasādhanam ityarthaḥ;",
    "GSP33ramgbhpu:4718": " kṣetrakṣetrajñayor vivekaviṣayeṇoktena jñānena tayor vivekaṃ viditvā bhūtākārapariṇataprakṛtimokṣopāyam amānitvādikaṃ cāgamya ya ācaranti,",
    "GSP33ramgbhpu:4719": " te nirmuktabandhāḥ svena rūpeṇāvasthitam anavacchinnajñānalakṣaṇam ātmānaṃ prāpnuvantītyarthaḥ // BhGR_13.34 //",
    "GSP33ramgbhpu:4720": " ******************** ADHYAYA 14 ********************",
    "GSP33ramgbhpu:4721": " trayodaśe prakṛtipuruṣayor anyānyasaṃsṛṣṭayoḥ svarūpayāthātmayaṃ vijñāya amānitvādibhiḥ bhagavadbhaktyanugṛhītair bandhān mucyata ity uktam",
    "GSP33ramgbhpu:4722": " tatra bandhahetuḥ pūrvapūrvasattvādiguṇamayasukhādisaṅga iti cābhihitam,",
    "GSP33ramgbhpu:4723": " “kāraṇaṃ guṇasaṅgo 'sya sadasadyonijanmasu” iti /",
    "GSP33ramgbhpu:4724": " athedānīṃ guṇānāṃ bandhahetutāprakāraḥ,",
    "GSP33ramgbhpu:4725": " guṇanivartanaprakāraś cocyate /",
    "GSP33ramgbhpu:4726": " śrībhagavān uvāca",
    "GSP33ramgbhpu:4727": " paraṃ bhūyaḥ pravakṣyāmi jñānānāṃ jñānam uttamam /",
    "GSP33ramgbhpu:4728": " yaj jñātvā munayaḥ sarve parāṃ siddhim ito gatāḥ // BhG_14.1 //",
    "GSP33ramgbhpu:4729": " param pūrvoktād anyat prakṛtipuruṣāntargatam eva sattvādiguṇaviṣayaṃ jñānaṃ bhūyaḥ pravakṣyāmi /",
    "GSP33ramgbhpu:4730": " tac ca jñānaṃ sarveṣāṃ prakṛtipuruṣaviṣayajñānānām uttamam /",
    "GSP33ramgbhpu:4731": " yaj jñānaṃ jñātvā sarve munayas tan mananaśīlāḥ itaḥ saṃsārabandhāt parāṃ siddhiṃ gatāḥ parāṃ pariśuddhātmasvarūpaprāptirūpāṃ siddhim avāptāḥ",
    "GSP33ramgbhpu:4732": " punar api taj jñānaṃ phalena viśinaṣṭi",
    "GSP33ramgbhpu:4733": " idaṃ jñānam upāśritya mama sādharmyam āgatāḥ /",
    "GSP33ramgbhpu:4734": " sarge 'pi nopajāyante pralaye na vyathanti ca // BhG_14.2 //",
    "GSP33ramgbhpu:4735": " idam vakṣyamāṇaṃ jñānam upaśritya mama sādharmyam āgatāḥ matsāmyaṃ prāptāḥ,",
    "GSP33ramgbhpu:4736": " sarge 'pi nopajāyante na sṛjikarmatāṃ bhajante;",
    "GSP33ramgbhpu:4737": " pralaye na vyathanti ca na ca saṃhṛtikarmatām // BhGR_14.2 //",
    "GSP33ramgbhpu:4738": " atha prākṛtānāṃ guṇānāṃ bandhahetutāprakāraṃ vaktuṃ sarvasya bhūtajātasya prakṛtipuruṣasaṃsargajatvaṃ “yāvat saṃjāyate kiñcit” ity anenoktaṃ bhagavatā svenaiva kṛtam ity āha",
    "GSP33ramgbhpu:4739": " mama yonir mahadbrahma tasmin garbhaṃ dadhāmy aham /",
    "GSP33ramgbhpu:4740": " saṃbhavas sarvabhūtānāṃ tato bhavati bhārata // BhG_14.3 //",
    "GSP33ramgbhpu:4741": " kṛtsnasya jagato yonibhūtaṃ mama mahadbrahma yat,",
    "GSP33ramgbhpu:4742": " tasmin garbhaṃ dadhāmy aham;",
    "GSP33ramgbhpu:4743": " “bhūmir āpo 'nalo vāyuḥ khaṃ mano buddhir eva ca /",
    "GSP33ramgbhpu:4744": " ahaṅkāra itīyaṃ me bhinnā prakṛtir aṣṭadhā //",
    "GSP33ramgbhpu:4745": " apareyam” iti nirdiṣṭā acetanaprakṛtiḥ mahadahaṅkārādivikārāṇāṃ kāraṇatayā mahadbrahmety ucyate /",
    "GSP33ramgbhpu:4746": " śrutāv api kvacit prakṛtir api brahmeti nirdiśyate,",
    "GSP33ramgbhpu:4747": " “yas sarvajñas sarvavid yasya jñānamayaṃ tapaḥ /",
    "GSP33ramgbhpu:4748": " tasmād etad brahma nāma rūpam annaṃ ca jāyate” iti;",
    "GSP33ramgbhpu:4749": " “itas tv anyāṃ prakṛtiṃ viddhi me parām /",
    "GSP33ramgbhpu:4750": " jīvabhūtām” iti cetanapuñjarūpā yā parā prakṛtir nirdiṣṭā,",
    "GSP33ramgbhpu:4751": " seha sakalaprāṇibījatayā garbhaśabdenocyate /",
    "GSP33ramgbhpu:4752": " tasmin acetane yonibhūte mahati brahmaṇi cetanapuñjarūpaṃ garbhaṃ dadhāmi;",
    "GSP33ramgbhpu:4753": " acetanaprakṛtyā bhogakṣetrabhūtayā bhoktṛvargapuñjabhūtāṃ cetanaprakṛtiṃ saṃyojayāmītyarthaḥ /",
    "GSP33ramgbhpu:4754": " tataḥ tasmāt prakṛtidvayasaṃyogān matsaṃkalpakṛtāt sarvabhūtānāṃ brahmādistambaparyantānāṃ saṃbhavo bhavati // BhGR_14.3 //",
    "GSP33ramgbhpu:4755": " kāryāvastho 'pi cidacitprakṛtisaṃsargo mayaiva kṛta ity āha",
    "GSP33ramgbhpu:4756": " sarvayoniṣu kaunteya mūrtayaḥ saṃbhavanti yāḥ /",
    "GSP33ramgbhpu:4757": " tāsāṃ brahma mahad yonir ahaṃ bījapradaḥ pitā // BhG_14.4 //",
    "GSP33ramgbhpu:4758": " sarvāsu devagandharvayakṣarākṣasamanuṣyapaśumṛgapakṣisarīsṛpādiṣu yoniṣu tattanmūrtayo yāḥ saṃbhavanti jāyante,",
    "GSP33ramgbhpu:4759": " tāsāṃ brahma mahad yoniḥ kāraṇam;",
    "GSP33ramgbhpu:4760": " mayā saṃyojitacetanavargā mahadādiviśeṣāntāvasthā prakṛtiḥ kāraṇam ityarthaḥ /",
    "GSP33ramgbhpu:4761": " ahaṃ bījapradaḥ pitā tatra tatra ca tattatkarmānuguṇyena cetanavargasya saṃyojakaś cāham ityarthaḥ // BhGR_14.4 //",
    "GSP33ramgbhpu:4762": " evaṃ sargādau prācīnakarmavaśād acitsaṃsargeṇa devādiyoniṣu jātānāṃ punaḥ punar devādibhāvena janmahetum āha",
    "GSP33ramgbhpu:4763": " sattvaṃ rajas tama iti guṇāḥ prakṛtisaṃbhavāḥ /",
    "GSP33ramgbhpu:4764": " nibadhnanti mahābāho dehe dehinam avyayam // BhG_14.5 //",
    "GSP33ramgbhpu:4765": " sattvarajastamāṃsi trayo guṇāḥ prakṛteḥ svarūpānubandhinaḥ svabhāvaviśeṣāḥ prakāśādikāryaikanirūpaṇīyāḥ",
    "GSP33ramgbhpu:4766": " prakṛtyavasthāyām anudbhūtāḥ tadvikāreṣu mahadādiṣu udbhūtāḥ mahadādiviśeṣāntair",
    "GSP33ramgbhpu:4767": " ārabdhadevamanuṣyādidehasaṃbandhinam enaṃ dehinam,",
    "GSP33ramgbhpu:4768": " avyayam svato guṇasaṃbandhānarhaṃ dehe vartamānaṃ nibadhnanti,",
    "GSP33ramgbhpu:4769": " dehe vartamānatvopādhinā nibadhnantītyarthaḥ // BhGR_14.5 //",
    "GSP33ramgbhpu:4770": " sattvarajastamasām ākāraṃ bandhanaprakāraṃ cāha",
    "GSP33ramgbhpu:4771": " tatra sattvaṃ nirmalatvāt prakāśakam anāmayam /",
    "GSP33ramgbhpu:4772": " sukhasaṅgena badhnāti jñānasaṅgena cānagha // BhG_14.6 //",
    "GSP33ramgbhpu:4773": " tatra sattvarajastamas tu sattvasya svarūpam īdṛśam nirmalatvāt prakāśakam;",
    "GSP33ramgbhpu:4774": " prakāśasukhāvaraṇasvabhāvarahitatā nirmalatvam;",
    "GSP33ramgbhpu:4775": " prakāśasukhajananaikāntasvabhāvatayā prakāśasukhahetubhūtam ityarthaḥ /",
    "GSP33ramgbhpu:4776": " prakāśaḥ vastuyāthātmyāvabodhaḥ /",
    "GSP33ramgbhpu:4777": " anāmayam āmayākhyaṃ kāryaṃ na vidyata ity anāmayam;",
    "GSP33ramgbhpu:4778": " arogatāhetur ityarthaḥ /",
    "GSP33ramgbhpu:4779": " eṣa sattvākhyo guṇo dehinam enaṃ sukhasaṅgena jñānasaṅgena ca badhnāti puruṣasya sukhasaṅgaṃ jñānasaṅgaṃ ca janayatītyarthaḥ/",
    "GSP33ramgbhpu:4780": " jñānasukhayos saṅge hi jāte tatsādhaneṣu laukikavaidikeṣu pravartate;",
    "GSP33ramgbhpu:4781": " tataś ca tatphalānubhavasādhanabhūtāsu yoniṣu jāyata iti sattvaṃ sukhajñānasaṅgadvāreṇa puruṣaṃ badhnāti /",
    "GSP33ramgbhpu:4782": " jñānasukhajananaṃ punar api tayos saṅgajananaṃ ca sattvam ity uktaṃ bhavati // BhGR_14.6 //",
    "GSP33ramgbhpu:4783": " rajo rāgātmakaṃ viddhi tṛṣṇāsaṅgasamudbhavam /",
    "GSP33ramgbhpu:4784": " tan nibadhnāti kaunteya karmasaṅgena dehinam // BhG_14.7 //",
    "GSP33ramgbhpu:4785": " rajo rāgātmakam rāgahetubhūtam /",
    "GSP33ramgbhpu:4786": " rāgaḥ yoṣitpuruṣayor anyānyaspṛhā /",
    "GSP33ramgbhpu:4787": " tṛṇāsaṅgasamudbhavam tṛṣṇāsaṅgayor udbhavasthānam tṛṣṇāsaṅgahetubhūtam ityarthaḥ /",
    "GSP33ramgbhpu:4788": " tṛṣṇā śabdādisarvaviṣayaspṛhā;",
    "GSP33ramgbhpu:4789": " saṅgaḥ putramitrādiṣu saṃbandhiṣu saṃśleṣaspṛhā /",
    "GSP33ramgbhpu:4790": " tad rajaḥ dehinaṃ karmasu kriyāsu spṛhājananadvāreṇa nibadhnāti;",
    "GSP33ramgbhpu:4791": " kriyāsu hi spṛhayā yāḥ kriyā ārabhate dehī,",
    "GSP33ramgbhpu:4792": " tāś ca puṇyapāparūpā iti tatphalānubhavasādhanabhūtāsu yoniṣu janmahetavo bhavanti /",
    "GSP33ramgbhpu:4793": " ataḥ karmasaṅgadvāreṇa rajo dehinaṃ nibadhnāti /",
    "GSP33ramgbhpu:4794": " tad evaṃ rajo rāgatṛṣṇāsaṅgahetuḥ karmasaṅgahetuś cety uktaṃ bhavati // BhGR_14.7 //",
    "GSP33ramgbhpu:4795": " tamas tv ajñānajaṃ viddhi mohanaṃ sarvadehinām /",
    "GSP33ramgbhpu:4796": " pramādālasyanidrābhis tan nibadhnāti bhārata // BhG_14.8 //",
    "GSP33ramgbhpu:4797": " jñānād anyad iha ajñānam abhipretam /",
    "GSP33ramgbhpu:4798": " jñānaṃ vastuyathātmyāvabodhaḥ;",
    "GSP33ramgbhpu:4799": " tasmād anyat tadviparyayajñānam /",
    "GSP33ramgbhpu:4800": " tamas tu vastuyāthātmyaviaparītaviṣayajñānajam /",
    "GSP33ramgbhpu:4801": " mohanaṃ sarvadehinām /",
    "GSP33ramgbhpu:4802": " moho viparyayajñānam;",
    "GSP33ramgbhpu:4803": " viparyayajñānahetur ityarthaḥ /",
    "GSP33ramgbhpu:4804": " tat tamaḥ pramādālasyanidrāhetutayā taddvāreṇa dehinaṃ nibadhnāti /",
    "GSP33ramgbhpu:4805": " pramādaḥ kartavyāt karmaṇo 'nyatra pravṛttihetubhūtam anavadhānam /",
    "GSP33ramgbhpu:4806": " ālasyam karmasv anārambhasvabhāvaḥ;",
    "GSP33ramgbhpu:4807": " stabdhateti yāvat /",
    "GSP33ramgbhpu:4808": " puruṣasyendriyapravartanaśrāntyā sarvendriyapravartanoparatir nidrā;",
    "GSP33ramgbhpu:4809": " tatra bāhyendriyapravartanoparamaḥ svapnaḥ;",
    "GSP33ramgbhpu:4810": " manaso 'py uparatiḥ suṣuptiḥ // BhGR_14.8 //",
    "GSP33ramgbhpu:4811": " sattvādīnāṃ bandhadvārabhūteṣu pradhānāny āha",
    "GSP33ramgbhpu:4812": " sattvaṃ sukhe sañjayati rajaḥ karmaṇi bhārata /",
    "GSP33ramgbhpu:4813": " jñānam āvṛtya tu tamaḥ pramāde sañjayaty uta // BhG_14.9 //",
    "GSP33ramgbhpu:4814": " sattvaṃ sukhasaṅgapradhānam;",
    "GSP33ramgbhpu:4815": " rajaḥ karmasaṅgapradhānam;",
    "GSP33ramgbhpu:4816": " tamas tu vastuyāthātmyajñānam āvṛtya viparītajñānahetutayā kartavyaviparītapravṛttisaṅgapradhānam // BhGR_14.9 //",
    "GSP33ramgbhpu:4817": " dehākārapariṇatāyāḥ prakṛteḥ svarūpānubandhinaḥ sattvādayo guṇāḥ;",
    "GSP33ramgbhpu:4818": " te ca svarūpānubandhitvena sarvadā sarve vartante iti parasparaviruddhaṃ kāryaṃ kathaṃ janayantīty atra āha",
    "GSP33ramgbhpu:4819": " rajas tamaś cābhibhūya sattvaṃ bhavati bhārata /",
    "GSP33ramgbhpu:4820": " rajaḥ sattvaṃ tamaś caiva tamaḥ sattvaṃ rajas tathā // BhG_14.10 //",
    "GSP33ramgbhpu:4821": " yady api sattvādyas trayaḥ prakṛtisaṃsṛṣṭātmasvarūpānubandhinaḥ,",
    "GSP33ramgbhpu:4822": " tathāpi prācīnakarmavaśād dehāpy āyanabhūtāhāravaiṣamyāc ca sattvādayaḥ parasparasamudbhavābhibhavarūpeṇa vartante /",
    "GSP33ramgbhpu:4823": " rajastamasī kadācid abhibhūya sattvam udriktaṃ vartate;",
    "GSP33ramgbhpu:4824": " tathā tamassattve abhibhūya rajaḥ kadācit;",
    "GSP33ramgbhpu:4825": " kadācic ca rajassattve abhibhūya tamaḥ // BhGR_14.10 //",
    "GSP33ramgbhpu:4826": " tac ca kāryopalabhyaivāvagacched ity āha",
    "GSP33ramgbhpu:4827": " sarvadvāreṣu dehe 'smin prakāśa upajāyate /",
    "GSP33ramgbhpu:4828": " jñānaṃ yadā tadā vidyād vivṛddhaṃ sattvam ity uta // BhG%_14.11/",
    "GSP33ramgbhpu:4829": " sarveṣu cakṣurādiṣu jñānadvāreṣu yadā vastuyāthātmyaprakāśe jñānam upajāyate,",
    "GSP33ramgbhpu:4830": " tadā tasmin dehe sattvaṃ pravṛddham iti vidyāt // BhGR_14.11 //",
    "GSP33ramgbhpu:4831": " lobhaḥ pravṛttir ārambhaḥ karmaṇām aśamaḥ spṛhā /",
    "GSP33ramgbhpu:4832": " rajasy etāni jāyante vivṛddhe bharatarṣabha // BhGR_14.12 //",
    "GSP33ramgbhpu:4833": " lobhaḥ svakīyadravyasyātyāgaśīlatā;",
    "GSP33ramgbhpu:4834": " pravṛttiḥ prayojanam anuddiśyāpi calanasvabhāvātā;",
    "GSP33ramgbhpu:4835": " ārambhaḥ karmaṇām phalasādhanabhūtānāṃ karmaṇām ārambhaḥ;",
    "GSP33ramgbhpu:4836": " aśamaḥ indriyānuratiḥ;",
    "GSP33ramgbhpu:4837": " spṛhā viṣayecchā /",
    "GSP33ramgbhpu:4838": " etāni rajasi pravṛddhe jāyante /",
    "GSP33ramgbhpu:4839": " yadā lobhādayo vartante,",
    "GSP33ramgbhpu:4840": " tadā rajaḥ pravṛddham iti vidyād ityarthaḥ // BhGR_14.12 //",
    "GSP33ramgbhpu:4841": " aprakāśo 'pravṛttiś ca pramādo moha eva ca /",
    "GSP33ramgbhpu:4842": " tamasy etāni jāyante vivṛddhe kurunandana // BhGR_14.13 //",
    "GSP33ramgbhpu:4843": " aprakāśaḥ jñānānudayaḥ;",
    "GSP33ramgbhpu:4844": " apravṛttiś ca stabdhatā;",
    "GSP33ramgbhpu:4845": " pramādaḥ akāryapravṛttiphalam anavadhānam;",
    "GSP33ramgbhpu:4846": " mohaḥ viparītajñānam /",
    "GSP33ramgbhpu:4847": " etāni tamasi pravṛddhe jāyante /",
    "GSP33ramgbhpu:4848": " etais tamaḥ pravṛddham iti vidyāt // BhGR_14.13 //",
    "GSP33ramgbhpu:4849": " yadā sattve pravṛddhe tu pralayaṃ yāti dehabhṛt /",
    "GSP33ramgbhpu:4850": " tadottamavidāṃ lokān amalān pratipadyate // BhGR_14.14 //",
    "GSP33ramgbhpu:4851": " yadā sattvaṃ pravṛddhaṃ tadā,",
    "GSP33ramgbhpu:4852": " sattve pravṛddhe dehabhṛt pralayaṃ maraṇaṃ yāti cet,",
    "GSP33ramgbhpu:4853": " uttamavidām uttamatattvavidām ātmayāthātmyavidām lokān samūhān amalān malarahitān ajñānarahitān,",
    "GSP33ramgbhpu:4854": " pratipadyate prāpnoti /",
    "GSP33ramgbhpu:4855": " sattve pravṛddhe tu mṛtaḥ ātmavidāṃ kuleṣu janitvā ātmayāthātmyajñānasādhaneṣu puṇyakarmasv adhikarotīty uktaṃ bhavati // BhGR_14.14 //",
    "GSP33ramgbhpu:4856": " rajasi pralayaṃ gatvā karmasaṅgiṣu jāyate /",
    "GSP33ramgbhpu:4857": " rajasi pravṛddhe maraṇaṃ prāpya phalārthaṃ karma kurvatāṃ kuleṣu jāyate;",
    "GSP33ramgbhpu:4858": " tatra janitvā svargādiphalasādhanakarmasv adhikarotītyarthaḥ //",
    "GSP33ramgbhpu:4859": " tathā pralīnas tamasi mūḍhayoniṣu jāyate // BhGR_14.15 //",
    "GSP33ramgbhpu:4860": " tathā tamasi pravṛddhe mṛtā mūḍhayoniṣu śvasūkarādiyoniṣu jāyate /",
    "GSP33ramgbhpu:4861": " sakalapuruṣārthārambhānarho jāyata ityarthaḥ // BhGR_14.15 //",
    "GSP33ramgbhpu:4862": " karmaṇaḥ sukṛtasyāhuḥ sāttvikaṃ nirmalaṃ phalam /",
    "GSP33ramgbhpu:4863": " rajasas tu phalaṃ duḥkham ajñānaṃ tamasaḥ phalam // BhGR_14.16 //",
    "GSP33ramgbhpu:4864": " evaṃ sattvapravṛddhau maraṇam upagamyātmavidāṃ kule jātenānuṣṭhitasya sukṛtasya phalābhisandhirahitasya",
    "GSP33ramgbhpu:4865": " madārādhanarūpasya karmaṇaḥ phalaṃ punar api tato 'dhikasattvajanitaṃ nirmalaṃ duḥkhagandharahitaṃ",
    "GSP33ramgbhpu:4866": " bhavatīty āhuḥ sattvaguṇapariṇāmavidaḥ /",
    "GSP33ramgbhpu:4867": " antyakālapravṛddhasya rajasas tu phalaṃ phalasādhanakarmasaṅgikulajanmaphalābhisandhipūrvakakarmārambhatatphalānubhavapunarjanmarajovṛddhiphalābhisandhipūrvaka",
    "GSP33ramgbhpu:4868": " karmārambhaparamparārūpaṃ sāṃsārikaduḥkhaprāyam evety āhuḥ tadguṇayāthātmyavidaḥ /",
    "GSP33ramgbhpu:4869": " ajñānaṃ tamasaḥ phalam evam antyakālapravṛddhasya tamasaḥ phalam ajñānaparamparārūpam // BhGR_14.16 //",
    "GSP33ramgbhpu:4870": " tad adhikasattvādijanitaṃ nirmalādiphalaṃ kim ity atrāha",
    "GSP33ramgbhpu:4871": " sattvāt saṃjāyate jñānaṃ rajaso lobha eva ca /",
    "GSP33ramgbhpu:4872": " pramādamohau tamaso bhavato 'jñānam eva ca // BhGR_14.17 //",
    "GSP33ramgbhpu:4873": " evaṃ paramparayā jātād adhikasattvād ātmayāthātmyāparokṣyarūpaṃ jñānaṃ jāyate /",
    "GSP33ramgbhpu:4874": " tathā pravṛddhād rajasaḥ svargādiphalalobho jāyate /",
    "GSP33ramgbhpu:4875": " tathā pravṛddhāc ca tamasaḥ pramādaḥ anavadhānanimittā asatkarmaṇi pravṛttiḥ;",
    "GSP33ramgbhpu:4876": " tataś ca mohaḥ viparītajñānam;",
    "GSP33ramgbhpu:4877": " tataś cādhikataraṃ tamaḥ;",
    "GSP33ramgbhpu:4878": " tataś cājñānam jñānābhāvaḥ // BhGR_14.17 //",
    "GSP33ramgbhpu:4879": " ūrdhvaṃ gacchanti sattvasthā madhye tiṣṭhanti rājasāḥ /",
    "GSP33ramgbhpu:4880": " jaghanyaguṇavṛttisthā adho gacchanti tāmasāḥ // BhGR_14.18 //",
    "GSP33ramgbhpu:4881": " evam uktena prakāreṇa sattvasthā ūrdhvaṃ gacchanti krameṇa saṃsārabandhān mokṣaṃ gacchanti /",
    "GSP33ramgbhpu:4882": " rajasaḥ svargādiphalalobhakaratvād rājasāḥ phalasādhanabhutaṃ karmānuṣṭhāya tatphalam anubhūya punar api janitvā tad eva karmānutiṣṭhantīti madhye tiṣṭhanti /",
    "GSP33ramgbhpu:4883": " punarāvṛttirūpatayā duḥkhaprāyam eva tat /",
    "GSP33ramgbhpu:4884": " tāmasās tu jaghanyaguṇavṛttisthā uttarottaranikṛṣṭatamoguṇavṛttiṣu sthitā adho gacchanti antyatvam,",
    "GSP33ramgbhpu:4885": " tatas tiryaktvam,",
    "GSP33ramgbhpu:4886": " tataḥ krimikīṭādijanma,",
    "GSP33ramgbhpu:4887": " sthāvaratvam,",
    "GSP33ramgbhpu:4888": " tato 'pi gulmalatātvam,",
    "GSP33ramgbhpu:4889": " tataś ca śilākāṣṭhaloṣṭatṛṇāditvaṃ gacchantītyarthaḥ // BhGR_14.18 //",
    "GSP33ramgbhpu:4890": " āhāraviśeṣaiḥ phalābhisandhirahitasukṛtaviśeṣaiś ca paramparayā pravardhitasattvānāṃ guṇātyayadvāreṇa ūrdhvagamanaprakāram āha",
    "GSP33ramgbhpu:4891": " nānyaṃ guṇebhyaḥ kartāraṃ yadā draṣṭānupaśyati /",
    "GSP33ramgbhpu:4892": " guṇebhyaś ca paraṃ vetti madbhāvaṃ so 'dhigacchati // BhGR_14.19 //",
    "GSP33ramgbhpu:4893": " evaṃ sāttvikāhārasevayā phalābhisandhirahitabhagavadārādhanarūpakarmānuṣṭhānaiś ca",
    "GSP33ramgbhpu:4894": " rajastamasī sarvātmanābhibhūya utkṛṣṭasattvaniṣṭho yadāyaṃ guṇebhyo 'nyaṃ kartāraṃ",
    "GSP33ramgbhpu:4895": " nānupaśyati guṇā eva svānuguṇapravṛttiṣu kartāra iti paśyati;",
    "GSP33ramgbhpu:4896": " guṇebhyaś ca paraṃ vetti kartṛbhyo guṇebhyaś ca param anyam ātmānam akartāraṃ vetti sa madbhāvam adhigacchati mama yo bhāvas tam adhigacchati",
    "GSP33ramgbhpu:4897": " etad uktaṃ bhavati “ātmanaḥ svataḥ pariśuddhasvabhāvasya pūrvapūrvakarmamūlaguṇasaṅganimittaṃ vividhakarmasu kartṛtvam;",
    "GSP33ramgbhpu:4898": " ātmā svatas tv akartā aparicchinnajñānaikākāraḥ” ity evam ātmānaṃ yadā paśyati,",
    "GSP33ramgbhpu:4899": " tadā madbhāvam adhigacchatīti // BhGR_14.19 //",
    "GSP33ramgbhpu:4900": " kartṛbhyo guṇebhyo 'nyam akartāram ātmānaṃ paśyan bhagavadbhāvam adhigacchatīty uktam;",
    "GSP33ramgbhpu:4901": " sa bhagavadbhāvaḥ kīdṛśa ity ata āha",
    "GSP33ramgbhpu:4902": " guṇān etān atītya trīn dehī dehasamudbhavān /",
    "GSP33ramgbhpu:4903": " janmamṛtyujarāduḥkhair vimukto 'mṛtam aśnute // BhGR_14.20 //",
    "GSP33ramgbhpu:4904": " ayaṃ dehī dehasamudbhavān dehākārapariṇataprakṛtisamudbhavān etān sattvādīn trīn",
    "GSP33ramgbhpu:4905": " guṇān atītya tebhyo 'nyaṃ jñānaikākāram ātmānaṃ paśyan janmamṛtyujarāduhkhair vimuktaḥ",
    "GSP33ramgbhpu:4906": " amṛtam ātmānam anubhavati /",
    "GSP33ramgbhpu:4907": " eṣa madbhāva ityarthaḥ // BhGR_14.20 //",
    "GSP33ramgbhpu:4908": " atha guṇātītasya svarūpasūcanācāraprakāraṃ guṇātyayahetuṃ ca pṛcchan arjuna uvāca",
    "GSP33ramgbhpu:4909": " arjuna uvāca",
    "GSP33ramgbhpu:4910": " kair liṅgais triguṇān etān atīto bhavati prabho /",
    "GSP33ramgbhpu:4911": " kim ācāraḥ kathaṃ caitāṃs trīn guṇān ativartate // BhGR_14.21 //",
    "GSP33ramgbhpu:4912": " sattvādīn trīn guṇān etān atītaḥ kair liṅgaiḥ kair lakṣaṇaiḥ upalakṣito bhavati?",
    "GSP33ramgbhpu:4913": " kim ācāraḥ kenācāreṇa yukto 'sau?",
    "GSP33ramgbhpu:4914": " asya svarūpāvagatiliṅgabhūtācāraḥ kīdṛśa ityarthaḥ /",
    "GSP33ramgbhpu:4915": " kathaṃ caitān kenopāyena sattvādīṃs trīn guṇān ativartate? // BhGR_14.21 //",
    "GSP33ramgbhpu:4916": " śrībhagavān uvāca",
    "GSP33ramgbhpu:4917": " prakāśaṃ ca pravṛttiṃ ca moham eva ca pāṇḍava /",
    "GSP33ramgbhpu:4918": " na dveṣṭi saṃpravṛttāni na nivṛttāni kāṅkṣati // BhGR_14.22 //",
    "GSP33ramgbhpu:4919": " ātmavyatirikteṣu vastvaniṣṭeṣu saṃpravṛttāni sattvarajastamasāṃ kāryāṇi prakāśapravṛttimohākhyāni yo na dveṣṭi,",
    "GSP33ramgbhpu:4920": " tathā ātmavyatirikteṣv iṣṭeṣu vastuṣu tāny eva nivṛttāni na kāṅkṣati // BhGR_14.22 //",
    "GSP33ramgbhpu:4921": " udāsīnavad āsīno guṇair yo na vicālyate /",
    "GSP33ramgbhpu:4922": " guṇā vartanta ity eva yo 'vatiṣṭhati neṅgate // BhGR_14.23 //",
    "GSP33ramgbhpu:4923": " udāsīnavad āsīnaḥ guṇavyatiriktātmāvalokanatṛptyā anyatrodāsīnavad āsīnaḥ,",
    "GSP33ramgbhpu:4924": " guṇair dveṣākāṅkṣādvāreṇe yo na vicālyate guṇāḥ sveṣu kāryeṣu prakāśādiṣu vartanta ity anusandhāya yas tūṣṇīm avatiṣṭhate /",
    "GSP33ramgbhpu:4925": " neṅgate na guṇakāryānuguṇaṃ ceṣṭate // BhGR_14.23 //",
    "GSP33ramgbhpu:4926": " samaduḥkhasukhaḥ svasthaḥ samaloṣṭāśmakāñcanaḥ /",
    "GSP33ramgbhpu:4927": " tulyapriyāpriyo dhīras tulyanindātmasaṃstutiḥ // BhGR_14.24 //",
    "GSP33ramgbhpu:4928": " mānāvamānayos tulyas tulyo mitrāripakṣayoḥ /",
    "GSP33ramgbhpu:4929": " sarvārambhaparityāgī guṇātītaḥ sa ucyate // BhGR_14.25 //",
    "GSP33ramgbhpu:4930": " samaduḥkhasukhaḥ sukhaduḥkhayos samacittaḥ,",
    "GSP33ramgbhpu:4931": " svasthaḥ svasmin sthitaḥ /",
    "GSP33ramgbhpu:4932": " svātmaikapriyatvena tadvyatiriktaputrādijanmamaraṇādisukhaduḥkhayos samacitta ityarthaḥ /",
    "GSP33ramgbhpu:4933": " tata eva samaloṣṭāśmakāñcanaḥ /",
    "GSP33ramgbhpu:4934": " tata eva tulyapriyāpriyaḥ tulyapriyāpriyaviṣayaḥ /",
    "GSP33ramgbhpu:4935": " dhīraḥ prakṛtyātmavivekakuśalaḥ /",
    "GSP33ramgbhpu:4936": " tata eva tulyanindātmasaṃstutiḥ ātmani manuṣyādyabhimānakṛtaguṇāguṇanimittastutinindayoḥ svāsaṃbandhānusandhānena tulyacittaḥ /",
    "GSP33ramgbhpu:4937": " tatprayuktamānāvamānayoḥ tatprayuktamitrāripakṣayor api svasaṃbandhābhāvād eva tulyacittaḥ /",
    "GSP33ramgbhpu:4938": " tathā dehitvaprayuktasarvārambhaparityāgī /",
    "GSP33ramgbhpu:4939": " ya evaṃbhūtaḥ,",
    "GSP33ramgbhpu:4940": " sa guṇātīta ucyate // BhGR_14.24,25 //",
    "GSP33ramgbhpu:4941": " athaivaṃrūpaguṇātyaye pradhānahetum āha",
    "GSP33ramgbhpu:4942": " māṃ ca yo 'vyabhicāreṇa bhaktiyogena sevate /",
    "GSP33ramgbhpu:4943": " sa guṇān samatītyaitān brahmabhūyāya kalpate // BhGR_14.26 //",
    "GSP33ramgbhpu:4944": " “nānyaṃ guṇebhyaḥ kartāram” ityādinoktena prakṛtyātmavivekānusandhānamātreṇa na guṇātyayaḥ saṃpatsyate;",
    "GSP33ramgbhpu:4945": " tasyānādikālapravṛttiviparītavāsanābādhyatvasaṃbhavāt /",
    "GSP33ramgbhpu:4946": " mām satyasaṅkalpaṃ paramakāruṇikam āśritavātsalyajaladhim,",
    "GSP33ramgbhpu:4947": " avyabhicārena aikāntyaviśiṣṭena bhaktiyogena ca yaḥ sevate,",
    "GSP33ramgbhpu:4948": " sa etān sattvādīn guṇān duratyayān atītya brahmabhūyāya brahmatvāya kalpate;",
    "GSP33ramgbhpu:4949": " brahmabhāvayogyo bhavati /",
    "GSP33ramgbhpu:4950": " yathāvasthitam ātmānam amṛtam avyayaṃ prāpnotītyarthaḥ // BhGR_14.26 //",
    "GSP33ramgbhpu:4951": " brahmaṇo hi pratiṣṭhāham amṛtasyāvyayasya ca /",
    "GSP33ramgbhpu:4952": " śāśvatasya ca dharmasya sukhasyaikāntikasya ca // BhGR_14.27 //",
    "GSP33ramgbhpu:4953": " hiśabdo hetau;",
    "GSP33ramgbhpu:4954": " yasmād aham avyabhicāribhaktiyogena sevito 'mṛtasyāvyayasya ca brahmaṇaḥ pratiṣṭhā,",
    "GSP33ramgbhpu:4955": " tathā śāśvatasya ca dharmasya atiśayitanityāiśvaryasya;",
    "GSP33ramgbhpu:4956": " eikāntikasya ca sukhasya “vāsudevaḥ sarvam” ityādinā nirdiṣṭasya jñāninaḥ prāpyasya sukhasyetyarthaḥ /",
    "GSP33ramgbhpu:4957": " yady api śāśvatadharmaśabdaḥ prāpakavacanaḥ,",
    "GSP33ramgbhpu:4958": " tathāpi pūrvottarayoḥ prāpyarūpatvena tatsāhacaryādayam api prāpyalakṣakaḥ /",
    "GSP33ramgbhpu:4959": " etad uktaṃ bhavati pūrvatra “daivī hy eṣā guṇamayī mama māyā duratyayā /",
    "GSP33ramgbhpu:4960": " mām eva ye prapadyante” ity ārabhya guṇātyayasya tatpūrvakākṣarair bhagavatprāptīnāṃ",
    "GSP33ramgbhpu:4961": " ca bhagavatprapattyekopāyatāyāḥ pratipāditatvād ekāntabhagavatprapattyekopāyo guṇātyayaḥ",
    "GSP33ramgbhpu:4962": " tatpūrvakabrahmabhāvaś ceti // BhGR_14.27 //",
    "GSP33ramgbhpu:4963": " ******************** ADHYAYA 15 ********************",
    "GSP33ramgbhpu:4964": " kṣetrādhyāye kṣetrakṣetrajñabhūtayoḥ prakṛtipuruṣayoḥ svarūpaṃ viśodhya viśuddhasyāparicchinnajñānaikākārasyaiva",
    "GSP33ramgbhpu:4965": " puruṣasya prākṛtaguṇasaṅgapravāhanimitto devādyākārapariṇataprakṛtisaṃbandho 'nādir ity uktam /",
    "GSP33ramgbhpu:4966": " anantare cādhyāye puruṣasya kāryakāraṇobhayāvasthaprakṛtisaṃbandho guṇasaṅgamūlo",
    "GSP33ramgbhpu:4967": " bhagavataiva kṛta ity uktvā guṇasaṅgaprakāraṃ savistaraṃ pratipādya guṇasaṅganivṛttipūrvakātmayāthātmyāvāptiś",
    "GSP33ramgbhpu:4968": " ca bhagavadbhaktimūlety uktam /",
    "GSP33ramgbhpu:4969": " idānīṃ bhajanīyasya bhagavataḥ kṣarākṣarātmakabaddhamuktavibhūtimattām,",
    "GSP33ramgbhpu:4970": " vibhūtibhūtāt kṣarākṣarapuruṣadvayān nikhilaheyapratyanīkakalyāṇaiktānatayā atyantotkarṣeṇa visajātīyasya bhagavataḥ puruṣottamatvaṃ ca vaktum ārabhate /",
    "GSP33ramgbhpu:4971": " tatra tāvad asaṅgarūpaśastracchinnabandhām akṣarākhyavibhūtiṃ vaktuṃ chedyarūpabandhākāreṇa vitatam acitpariṇāmaviśeṣam aśvatthavṛkṣākāram kalpayan",
    "GSP33ramgbhpu:4972": " śrībhagavān uvāca",
    "GSP33ramgbhpu:4973": " ūrdhvamūlam adhaśśākham aśvatthaṃ prāhur avyayam /",
    "GSP33ramgbhpu:4974": " chandāṃsi yasya parṇāni yas taṃ veda sa vedavit // BhG_15.1 //",
    "GSP33ramgbhpu:4975": " yaṃ saṃsārākhyam aśvatham ūrdhvamūlam adhaś śākham avyayaṃ prāhuḥ śrutayaḥ,",
    "GSP33ramgbhpu:4976": " “ūrdhvamūlo 'vākchākha eṣo 'śvatthas sanātanaḥ“,",
    "GSP33ramgbhpu:4977": " “ūrdhvamūlam avākchākhaṃ vṛkṣaṃ yo veda saṃprti” ityādyāḥ /",
    "GSP33ramgbhpu:4978": " saptalokopariniviṣṭacaturmukhāditvena tasyordhvamūlatvam /",
    "GSP33ramgbhpu:4979": " pṛthivīnivāsisakalanarapaśumṛgakrimikīṭapataṅgasthāvarāntatayā adhaś śākhatvam /",
    "GSP33ramgbhpu:4980": " asaṅgahetubhūtād a samyagjñanodayāt pravāharūpeṇācchedyatvenāvyayatvam /",
    "GSP33ramgbhpu:4981": " yasya cāśvatthasya chandāṃsi parṇāny āhuḥ /",
    "GSP33ramgbhpu:4982": " chandāṃsi śrutayaḥ,",
    "GSP33ramgbhpu:4983": " “vāyavyaṃ śvetam ālabheta bhūtikāmaḥ“,",
    "GSP33ramgbhpu:4984": " “aindrāgnam ekādaśa kapālaṃ nirvapet prajākāmaḥ” ityādiśrutipratipāditaiḥ kāmyakarmabhir vardhate 'yaṃ saṃsāravṛkṣa iti chandāṃsy evāsya parṇāni",
    "GSP33ramgbhpu:4985": " parṇair hi vṛkṣo vardhate /",
    "GSP33ramgbhpu:4986": " yas tam evaṃbhūtam aśvatthaṃ veda, sa vedavit /",
    "GSP33ramgbhpu:4987": " vedo hi saṃsāravṛkṣacchedopāyaṃ vadati;",
    "GSP33ramgbhpu:4988": " chedyavṛkṣasvarūpajñānaṃ chedanopāyajñanopayogīti vedavid ity ucyate // BhGR_15.1 //",
    "GSP33ramgbhpu:4989": " adhaś cordhvaṃ ca prasṛtās tasya śākhā guṇapravṛddhā viṣayapravālāḥ /",
    "GSP33ramgbhpu:4990": " tasya manuṣyādiśākhasya vṛkṣasya tattatkarmakṛtā aparāś ca adhaḥ śākhāḥ punar api manuṣyapaśvādirūpeṇa prasṛtā bhavanti;",
    "GSP33ramgbhpu:4991": " ūrdhvaṃ ca gandharvayakṣadevādirūpeṇa prasṛtā bhavanti /",
    "GSP33ramgbhpu:4992": " tāś ca guṇapravṛddhāḥ guṇaiḥ sattvādibhiḥ pravṛddhāḥ,",
    "GSP33ramgbhpu:4993": " viṣayapravālāḥ śabdādiviṣayapallavāḥ /",
    "GSP33ramgbhpu:4994": " katham ity atrāha",
    "GSP33ramgbhpu:4995": " adhaś ca mūlāny anusaṃtatāni karmānubandhīni manuṣyaloke // BhG_15.2 //",
    "GSP33ramgbhpu:4996": " brahmalokamūlasyāsya vṛkṣasya manuṣyāgrasya,",
    "GSP33ramgbhpu:4997": " adho manuṣyaloke mūlāny anusantatāni;",
    "GSP33ramgbhpu:4998": " tāni ca karmānubandhīni karmāṇy evānubandhīni mūlāni adho manuṣyaloke ca bhavantītyarthaḥ /",
    "GSP33ramgbhpu:4999": " manuṣyatvāvasthāyāṃ kṛtair hi karmabhiḥ adho manuṣyapaśvādayaḥ,",
    "GSP33ramgbhpu:5000": " ūrdhvaṃ ca devādayo bhavanti // BhGR_15.2 //",
    "GSP33ramgbhpu:5001": " na rūpam asyeha tathopalabhyate nānto na cādir na ca saṃpratiṣṭhā /",
    "GSP33ramgbhpu:5002": " asya vṛkṣasya caturmukhāditvenordhvamūlatvam,",
    "GSP33ramgbhpu:5003": " tatsantānaparamparayā manuṣyāgratvenādhaś śākhatvam,",
    "GSP33ramgbhpu:5004": " manuṣyatve kṛtaiḥ karmabhir mūlabhūtaiḥ punar apy adhaś cordhvaṃ ca prasṛtaśākhatvam iti yathedaṃ rūpaṃ nirdiṣṭam,",
    "GSP33ramgbhpu:5005": " na tathā saṃsāribhir upalabhyate /",
    "GSP33ramgbhpu:5006": " manuṣyo 'haṃ devadattasya putro yajñadattasya pitā tadanurūpaprigrahaś cety etāvanmātram upalabhyate /",
    "GSP33ramgbhpu:5007": " tathā asya vṛkṣasya antaḥ vināśo 'pi guṇamayabhogeṣv asaṅgakṛta iti nopalabhyate /",
    "GSP33ramgbhpu:5008": " tathā asya guṇasaṅga evādir iti nopalabhyate /",
    "GSP33ramgbhpu:5009": " tasya pratiṣṭhā ca anātmani ātmābhimānarūpam ajñānam iti nopalabhyate;",
    "GSP33ramgbhpu:5010": " pratitiṣṭhaty asminn+eveti hy ajñānam evāsya pratiṣṭhā // BhGR_15.2 //",
    "GSP33ramgbhpu:5011": " aśvattham enaṃ suvirūḍhamūlam asaṅgaśastreṇa dṛḍhena chitvā // BhG_15.3 //",
    "GSP33ramgbhpu:5012": " tataḥ padaṃ tat parimārgitavyam yasmin gatā na nivartanti bhūyaḥ /",
    "GSP33ramgbhpu:5013": " enam uktaprakāraṃ suvirūḍhamūlam suṣṭhu vividhaṃ rūḍhamūlam aśvatthaṃ samyagjñānamūlena dṛḍhena guṇamayabhogāsaṃgākhyena śastreṇa chitvā,",
    "GSP33ramgbhpu:5014": " tataḥ viṣayāsaṃgād dhetoḥ tat padaṃ parimārgitavyam anveṣaṇīyam,",
    "GSP33ramgbhpu:5015": " yasmin gatā bhūyo na nivartante // BhGR_15.3 //",
    "GSP33ramgbhpu:5016": " katham anādikālapravṛtto guṇamayabhogasaṃgaḥ tanmūlaṃ ca viparītajñānaṃ nivartata ity ata āha",
    "GSP33ramgbhpu:5017": " tam eva cādyaṃ puruṣaṃ prapadyed yataḥ pravṛttiḥ prasṛtā purāṇī // BhG_15.4 //",
    "GSP33ramgbhpu:5018": " ajñānādinivṛttaye tam eva ca ādyam kṛtsnasyādibhūtam,",
    "GSP33ramgbhpu:5019": " “mayādhyakṣeṇa prakṛtiḥ sūyate sacarācaram“,",
    "GSP33ramgbhpu:5020": " “ahaṃ sarvasya prabhavo mattas sarvaṃ pravartate“,",
    "GSP33ramgbhpu:5021": " “mattaḥ parataraṃ nānyat kiñcid asti dhanañjaya” ityādiṣūktam ādyaṃ puruṣam eva śaraṇaṃ prapadyet tam eva śaraṇaṃ prapadyeta /",
    "GSP33ramgbhpu:5022": " yataḥ yasmāt kṛtsnasya sraṣṭur iyaṃ guṇamayabhogasaṅgapravṛttiḥ,",
    "GSP33ramgbhpu:5023": " purāṇī purātanī prasṛtā /",
    "GSP33ramgbhpu:5024": " uktaṃ hi mayaitatpūrvam eva,",
    "GSP33ramgbhpu:5025": " “daivī hy eṣā guṇamayī mam māyā dūratyayā /",
    "GSP33ramgbhpu:5026": " mām eva ye prapadyante māyām etāṃ taranti te” iti /",
    "GSP33ramgbhpu:5027": " prapadyeyataḥ pravṛttir iti vā pāṭhaḥ;",
    "GSP33ramgbhpu:5028": " tam eva cādyaṃ puruṣaṃ prpadya śaraṇam upagamya,",
    "GSP33ramgbhpu:5029": " iyataḥ ajñānanivṛttyādeḥ kṛstnasyaitasya sādhanabhūtā pravṛttiḥ purāṇī purātanī praṛtā /",
    "GSP33ramgbhpu:5030": " purātanānāṃ mumukṣūṇāṃ pravṛttiḥ purāṇī /",
    "GSP33ramgbhpu:5031": " purātanā hi mumukṣavo mām eva śaraṇam upagamya nirmuktabandhās saṃjātā ityarthaḥ // BhGR_15.4 //",
    "GSP33ramgbhpu:5032": " nirmānamohā jitasaṅgadoṣā adhyātmanityā vinivṛttakāmāḥ /",
    "GSP33ramgbhpu:5033": " dvandvair vimuktās sukhaduḥkhasaṃjñair gacchanty amūḍhāḥ padam avyayaṃ tat // BhG_15.5 //",
    "GSP33ramgbhpu:5034": " evaṃ māṃ śaraṇam upagamya nirmānamohāḥ nirgatānātmātmābhimānarūpamohāḥ,",
    "GSP33ramgbhpu:5035": " jitasaṅgadoṣā jitaguṇamayabhogasaṅgākhyadoṣāḥ /",
    "GSP33ramgbhpu:5036": " adhyātmanityāḥ ātmani yaj jñānaṃ tad adhyātmam,",
    "GSP33ramgbhpu:5037": " ātmajñānaniratāḥ /",
    "GSP33ramgbhpu:5038": " vinivṛttakāmāḥ vinivṛttataditarakāmāḥ sukhaduḥkhasajñair dvandvaiś ca vimuktāḥ,",
    "GSP33ramgbhpu:5039": " amūḍhāḥ ātmānātmasvabhavajñāḥ,",
    "GSP33ramgbhpu:5040": " tad avyayaṃ padaṃ gacchanti anavacchinnajñānākāram ātmānaṃ yathāvasthitaṃ prāpnuvanti;",
    "GSP33ramgbhpu:5041": " māṃ śaraṇam upagatānāṃ matprasādāder evaitāḥ sarvāḥ pravṛttayaḥ suśakāḥ siddhiparyantā bhavantītyarthaḥ // BhGR_15.5 //",
    "GSP33ramgbhpu:5042": " na tad bhāsayate sūryo na śaśāṅko na pāvakaḥ /",
    "GSP33ramgbhpu:5043": " yad gatvā na nivartante tad dhāma paramaṃ mama // BhG_15.6 //",
    "GSP33ramgbhpu:5044": " tad atmajyotir na sūryo bhāsayate,",
    "GSP33ramgbhpu:5045": " na śaśāṅkaḥ,",
    "GSP33ramgbhpu:5046": " na pāvakaś ca /",
    "GSP33ramgbhpu:5047": " jñānam eva hi sarvasya prakāśakam;",
    "GSP33ramgbhpu:5048": " bāhyāni tu jyotīṃṣi viṣayendriyasaṃbandhavirodhitamonirasanadvāreṇopakārakāṇi /",
    "GSP33ramgbhpu:5049": " asya ca prakāśako yogaḥ /",
    "GSP33ramgbhpu:5050": " tadvirodhi cānādikarma /",
    "GSP33ramgbhpu:5051": " tannivartanaṃ coktaṃ bhagavatprapattimūlam asaṅgādi /",
    "GSP33ramgbhpu:5052": " yad gatvā punar na nivartante,",
    "GSP33ramgbhpu:5053": " tat paramaṃ dhāma paraṃ jyotiḥ mama madīyam;",
    "GSP33ramgbhpu:5054": " madvibhūtibhūtaḥ mamāṃśa ityarthaḥ /",
    "GSP33ramgbhpu:5055": " ādityādīnām api prakāśakatvena tasya paramatvam /",
    "GSP33ramgbhpu:5056": " ādityādīni hi jyotīṃṣi na jñānajyotiṣaḥ prakāśakāni;",
    "GSP33ramgbhpu:5057": " jñānam eva sarvasya prakāśakam // BhGR_15.6 //",
    "GSP33ramgbhpu:5058": " mamaivāṃśo jīvaloke jīvabhūtaḥ sanātanaḥ /",
    "GSP33ramgbhpu:5059": " manaṣṣaṣṭhānīndriyāṇi prakṛtisthitāni karṣati // BhG_15.7 //",
    "GSP33ramgbhpu:5060": " ittham uktasvarūpaḥ sanātano mamāṃśa eva san kaścid anādikarmarūpāvidyāveṣṭito jīvabhūto",
    "GSP33ramgbhpu:5061": " jīvaloke vartamāno devamanuṣyādiprakṛtipariṇāmaviśeṣaśarīrasthāni manaṣṣaṣṭhānīndriyāṇi karṣati /",
    "GSP33ramgbhpu:5062": " kaścic ca pūrvoktena mārgeṇāsyā avidyāyāḥ muktaḥ svena rūpeṇāvatiṣṭhate /",
    "GSP33ramgbhpu:5063": " jīvabhūtas tv atisaṃkucitajñānāiśvaryaḥ karmalabdhaprakṛtipariṇāmaviśeṣarūpaśarīrasthānām indriyāṇāṃ manaṣṣaṣṭhānām īśvaraḥ tāni karmānuguṇam itas tataḥ karṣati // BhGR_15.7 //",
    "GSP33ramgbhpu:5064": " śarīraṃ yad avāpnoti yac cāpy utkrāmatīśvaraḥ /",
    "GSP33ramgbhpu:5065": " gṛhītvaitāni saṃyāti vāyur gandhān ivāśayāt // BhG_15.8 //",
    "GSP33ramgbhpu:5066": " yac śarīram avāpnoti,",
    "GSP33ramgbhpu:5067": " yamāc charīrād utkrāmati,",
    "GSP33ramgbhpu:5068": " tatrāyam indriyāṇām īśvaraḥ etāni indriyāṇi bhūtasūkṣmais saha gṛhītvā saṃyāti vāyur gandhān ivāśayāt /",
    "GSP33ramgbhpu:5069": " yathā vāyuḥ srakcandanakastūrikādyāśayāt tatsthānāt sūkṣmāvayavais saha gandhān gṛhītvānyatra saṃyāti,",
    "GSP33ramgbhpu:5070": " tadvad ityarthaḥ // BhGR_15.8 //",
    "GSP33ramgbhpu:5071": " kāni punas tānīndriyāṇīty atrāha",
    "GSP33ramgbhpu:5072": " śrotraṃ cakṣuḥ sparśanaṃ ca rasanaṃ ghrāṇam eva ca /",
    "GSP33ramgbhpu:5073": " adhiṣṭhāya manaś cāyaṃ viṣayān upasevate // BhG_15.9 //",
    "GSP33ramgbhpu:5074": " etāni manaṣṣaṣṭhānīndriyāṇi adhiṣṭhāya svasvaviṣayavṛttyanuguṇāni kṛtvā,",
    "GSP33ramgbhpu:5075": " tān śabdādīn viṣayān upasevate upabhuṅkte // BhGR_15.9 //",
    "GSP33ramgbhpu:5076": " utkrāmantaṃ sthitaṃ vāpi bhuñjānaṃ vā guṇānvitam /",
    "GSP33ramgbhpu:5077": " vimūḍhā nānupaśyanti paśyanti jñānacakṣuṣaḥ // BhG_15.10 //",
    "GSP33ramgbhpu:5078": " evaṃ guṇānvitaṃ sattvādiguṇamayaprakṛtipariṇāmaviśeṣamanuṣyatvādisaṃsthānapiṇḍasaṃsṛṣṭam,",
    "GSP33ramgbhpu:5079": " piṇḍaviśeṣād utkrāmantaṃ piṇḍaviśeṣe 'vathitaṃ vā,",
    "GSP33ramgbhpu:5080": " guṇamayān viṣayān bhuñjānaṃ vā kadācid api prakṛtipariṇāmaviśeṣamanuṣyatvādipiṇḍād vilakṣaṇaṃ jñānaikākāraṃ vimūḍhā nānupaśyanti /",
    "GSP33ramgbhpu:5081": " vimūḍhāḥ manuṣyatvādipiṇḍātmatvābhimāninaḥ /",
    "GSP33ramgbhpu:5082": " jñānacakṣuṣas tu piṇḍātmavivekaviṣayajñānavantaḥ sarvāvastham apy enaṃ viviktākāram eva paśyanti // BhGR_15.10 //",
    "GSP33ramgbhpu:5083": " yatanto yoginaś cainaṃ paśyanty ātmany avasthitam /",
    "GSP33ramgbhpu:5084": " yatanto 'py akṛtātmāno nainaṃ paśyanty acetasaḥ // BhG_15.11 //",
    "GSP33ramgbhpu:5085": " matprapattipūrvakaṃ karmayogādiṣu yatamānās tair nirmalāntaḥkaraṇā yogino yogākhyena cakṣuṣā ātmani śarīre 'vasthitam api śarīrād viviktaṃ svena rūpeṇāvasthitam enaṃ paśyanti /",
    "GSP33ramgbhpu:5086": " yatamānā apy akṛtātmānaḥ matprapattivirahiṇaḥ tata evāsaṃskṛtamanasaḥ,",
    "GSP33ramgbhpu:5087": " tata eva acetasaḥ ātmāvalokanasamarthacetorahitāḥ nainaṃ paśyanti // BhGR_15.11 //",
    "GSP33ramgbhpu:5088": " evaṃ ravicandrāgnīnām indriyasannikarṣavirodhisaṃtamasanirasanamukhenendriyānugrāhakatayā",
    "GSP33ramgbhpu:5089": " prakāśakānāṃ jyotiṣmatām api prakāśakajñānajyotir ātmā muktāvastho jīvāvasthaś ca",
    "GSP33ramgbhpu:5090": " bhagavadvibhūtir ity uktam,",
    "GSP33ramgbhpu:5091": " “tad dhāma pramaṃ mama“,",
    "GSP33ramgbhpu:5092": " “mamaivāṃśo jīvaloke jīvabhūtas sanātanaḥ” iti /",
    "GSP33ramgbhpu:5093": " idānīm acitpariṇāmaviśeṣabhūtam ādityādīnāṃ jyotiṣmatāṃ jyotir api bhagavad vibhūtir ity āha",
    "GSP33ramgbhpu:5094": " yad ādityagataṃ tejo jagad bhāsayate 'khilam /",
    "GSP33ramgbhpu:5095": " yac candramasi yac cāgnau tat tejo viddhi māmakam // BhG_15.12 //",
    "GSP33ramgbhpu:5096": " akhilasya jagato bhāsakam eteṣām ādityādīnāṃ yat tejaḥ,",
    "GSP33ramgbhpu:5097": " tan madīyaṃ tejaḥ tais tair ārādhitena mayā tebhyo dattam iti viddhi // BhGR_15.12 //",
    "GSP33ramgbhpu:5098": " pṛthivyāś ca bhūtadhāriṇyā dhārakatvaśaktir madīyety āha",
    "GSP33ramgbhpu:5099": " gām āviśya ca bhūtāni dhārayāmy aham ojasā //",
    "GSP33ramgbhpu:5100": " puṣṇāmi cauṣadhīḥ sarvās somo bhūtvā rasātmakaḥ // BhG%_15.13 //",
    "GSP33ramgbhpu:5101": " ahaṃ pṛthivīm āviśya sarvāṇi bhūtāni ojasā mamāpratihatasāmarthyena dhārayāmi /",
    "GSP33ramgbhpu:5102": " tathāham amṛtarasamayas somo bhūtvā sarvauṣadhīḥ puṣṇāmi // BhGR_15.13 //",
    "GSP33ramgbhpu:5103": " ahaṃ vaiśvānaro bhūtvā prāṇināṃ deham āśritaḥ /",
    "GSP33ramgbhpu:5104": " prāṇāpānasamāyuktaḥ pacāmy annaṃ caturvidham // BhGR_15.14 //",
    "GSP33ramgbhpu:5105": " ahaṃ vaiśvānaro jāṭharānalo bhūtvā sarveṣāṃ prāṇināṃ deham āśritaḥ tair bhuktaṃ khādyacūṣyalehyapeyātmakaṃ caturvidham annaṃ prāṇāpānavṛttibhedasamāyuktaḥ pacāmi // BhGR_15.14 //",
    "GSP33ramgbhpu:5106": " atra paramapuruṣavibhūtibhūtau somavaiśvānarau ahaṃ somo bhūtvā,",
    "GSP33ramgbhpu:5107": " vaiśvānaro bhūtvā iti tatsāmānādhikaraṇyena nirdiṣṭau /",
    "GSP33ramgbhpu:5108": " tayoś ca sarvasya bhūtajātasya ca paramapuruṣasāmānādhikaraṇyanirdeśahetum āha",
    "GSP33ramgbhpu:5109": " sarvasya cāhaṃ hṛdi sanniviṣṭo mattaḥ smṛtijñānam apohanaṃ ca /",
    "GSP33ramgbhpu:5110": " vedaiś ca sarvair aham eva vedyo vedāntakṛd vedavid eva cāham // BhGR_15.15 //",
    "GSP33ramgbhpu:5111": " tayoḥ somavaiśvānarayoḥ sarvasya ca bhūtajātasya sakalapravṛttinivṛttimūlajñānodayadeśe hṛdi sarvaṃ matsaṃkalpena niyacchan aham ātmatayā sanniviṣṭaḥ",
    "GSP33ramgbhpu:5112": " tathāhuḥ śrutayaḥ,",
    "GSP33ramgbhpu:5113": " “antaḥ praviṣṭaś śāstā janānāṃ sarvātmā“,",
    "GSP33ramgbhpu:5114": " “yaḥ pṛthivyāṃ tiṣṭhan“,",
    "GSP33ramgbhpu:5115": " “ya ātmani tiṣṭhan ātmano 'ntaro ..... yamayati“,",
    "GSP33ramgbhpu:5116": " “padmakośapratīkāśaṃ hṛdayaṃ cāpy adhomukham“,",
    "GSP33ramgbhpu:5117": " “atha yad idam asmin brahmapure daharaṃ puṇḍarīkaṃ veśma” ityādyāḥ /",
    "GSP33ramgbhpu:5118": " smṛtayaś ca,",
    "GSP33ramgbhpu:5119": " “śāstā viṣṇur aśeṣasya jagato yo jaganmayaḥ“,",
    "GSP33ramgbhpu:5120": " “praśāsitāraṃ sarveṣām aṇīyāṃsam aṇīyasām“,",
    "GSP33ramgbhpu:5121": " “yamo vaivasvato rājā yas tavaiṣa hṛdi sthitaḥ” ityādyāḥ /",
    "GSP33ramgbhpu:5122": " ato matta eva sarveṣāṃ smṛtir jāyate /",
    "GSP33ramgbhpu:5123": " smṛtiḥ pūrvānubhūtiviṣayam anubhavasaṃskāramātrajaṃ jñānam /",
    "GSP33ramgbhpu:5124": " jñānam indriyaliṅgāgamayogajo vastuniścayaḥ;",
    "GSP33ramgbhpu:5125": " so 'pi mattaḥ /",
    "GSP33ramgbhpu:5126": " apohanaṃ ca /",
    "GSP33ramgbhpu:5127": " apohanam jñānanivṛttiḥ /",
    "GSP33ramgbhpu:5128": " apohanam ūhanaṃ vā;",
    "GSP33ramgbhpu:5129": " ūhanam ūhaḥ;",
    "GSP33ramgbhpu:5130": " ūho nāma idaṃ pramāṇam itthaṃ pravartitum arhatīti pramāṇapravṛttyarhatāviṣayaṃ sāmagryādinirūpaṇajanyaṃ pramāṇānugrāhakaṃ jñānam;",
    "GSP33ramgbhpu:5131": " sa coho matta eva /",
    "GSP33ramgbhpu:5132": " vedaiś ca sarvair aham eva vedyaḥ /",
    "GSP33ramgbhpu:5133": " ato 'gnisūryavāyusomendrādīnāṃ madantaryāmikatvena madātmakatvāt tatpratipādanaparair api sarvair vedair aham eva vedyaḥ,",
    "GSP33ramgbhpu:5134": " devamanuṣyādiśabdair jīvātmaiva /",
    "GSP33ramgbhpu:5135": " vedāntakṛd vedānām “indraṃ yajeta“,",
    "GSP33ramgbhpu:5136": " “varuṇaṃ yajeta” ity evam ādīnām antaḥ phalam;",
    "GSP33ramgbhpu:5137": " phale hi te sarve vedāḥ paryavasyanti;",
    "GSP33ramgbhpu:5138": " antakṛt phalakṛt;",
    "GSP33ramgbhpu:5139": " vedoditaphalasya pradātā cāham evetyarthaḥ /",
    "GSP33ramgbhpu:5140": " tad uktaṃ pūrvam eva,",
    "GSP33ramgbhpu:5141": " “yo yo yāṃ yāṃ tanuṃ bhaktaḥ śraddhayārcitum icchati” ity ārabhya “labhate ca tataḥ kāmān mayaiva vihitān hi tān” iti,",
    "GSP33ramgbhpu:5142": " “ahaṃ hi sarvayajñānāṃ bhoktā ca prabhur eva ca” iti ca /",
    "GSP33ramgbhpu:5143": " vedavid eva cāham vedavic cāham eva /",
    "GSP33ramgbhpu:5144": " evaṃ madabhidhāyinaṃ vedam aham eva veda;",
    "GSP33ramgbhpu:5145": " ito 'nyathā yo vedārthaṃ",
    "GSP33ramgbhpu:5146": " brūte na sa vedavid ity abhiprāyaḥ // BhGR_15.15 //",
    "GSP33ramgbhpu:5147": " ato matta eva sarvavedānāṃ sārabhūtam artham śṛṇu",
    "GSP33ramgbhpu:5148": " dvāv imau puruṣau loke kṣaraś cākṣara eva ca /",
    "GSP33ramgbhpu:5149": " kṣaras sarvāṇi bhūtāni kūṭastho 'kṣara ucyate // BhGR_15.16 //",
    "GSP33ramgbhpu:5150": " kṣaraś cākṣaraś ceti dvāv imau puruṣau loke prathitau /",
    "GSP33ramgbhpu:5151": " tatra kṣaraśabdanirdiṣṭaḥ puruṣo jīvaśabdābhilapanīyabrahmādistambaparyantakṣaraṇasvabhāvācitsaṃsṛṣṭasarvabhūtāni /",
    "GSP33ramgbhpu:5152": " atrācitsaṃsargarūpaikopādhinā puruṣa ity ekatvanirdeśaḥ /",
    "GSP33ramgbhpu:5153": " akṣaraśabdanirdiṣṭaḥ kūṭasthaḥ acitsaṃsargaviyuktaḥ svena rūpeṇāvasthito muktātmā /",
    "GSP33ramgbhpu:5154": " sa tv acitsaṃsargābhavād acitpariṇāmaviśeṣabrahmādidehāsādhāraṇo na bhavatīti kūṭastha ity ucyate /",
    "GSP33ramgbhpu:5155": " atrāpy ekatvanirdeśo 'cidviyogarūpaikopādhinābhihitaḥ /",
    "GSP33ramgbhpu:5156": " na hi itaḥ pūrvam anādau kāle mukta eka eva /",
    "GSP33ramgbhpu:5157": " yathoktam, “bahavo jñānatapasā pūtā madbhāvam āgatāḥ“,",
    "GSP33ramgbhpu:5158": " “sarge 'pi nopajāyante pralaye na vyathanti ca” iti // BhGR_15.16 //",
    "GSP33ramgbhpu:5159": " uttamaḥ puruṣas tv anyaḥ paramātmety udāhṛtaḥ /",
    "GSP33ramgbhpu:5160": " yo lokatrayam āviśya bibharty avyaya īśvaraḥ // BhGR_15.17 //",
    "GSP33ramgbhpu:5161": " uttamaḥ puruṣas tu tābhyāṃ kṣarākṣaraśabdanirdiṣṭābhyāṃ baddhamuktapuruṣābhyām anyaḥ arthāntarabhūtaḥ paramātmety udāhṛtaḥ sarvāsu śrutiṣu /",
    "GSP33ramgbhpu:5162": " paramātmeti nirdeśād eva hy uttamaḥ puruṣo baddhamuktapuruṣābhyāṃ arthāntarabhūta ity avagamyate /",
    "GSP33ramgbhpu:5163": " katham? yo lokatrayam āviśya bibharti /",
    "GSP33ramgbhpu:5164": " lokyata iti lokaḥ;",
    "GSP33ramgbhpu:5165": " tattrayaṃ lokatrayam /",
    "GSP33ramgbhpu:5166": " acetanaṃ tatsaṃsṛṣṭaś cetano muktaś ceti pramāṇāvagamyam etat trayaṃ ya ātmatayā āviśya bibharti,",
    "GSP33ramgbhpu:5167": " sa tasmād vyāpyād bhartavyāc cārthāntarabhūtaḥ /",
    "GSP33ramgbhpu:5168": " itaś coktāl lokatrayād arthāntarabhūtaḥ;",
    "GSP33ramgbhpu:5169": " yataḥ so 'vyayaḥ,",
    "GSP33ramgbhpu:5170": " īśvaraś ca; avyayasvabhāvo hi vyayasvabhāvād acetanāt tatsaṃbandhena tadanusāriṇaś ca cetanād acitsaṃbandhayogyatayā pūrvasaṃbandhino muktāc cārthāntarabhūta eva /",
    "GSP33ramgbhpu:5171": " tathaitasya lokatrayasyeśvaraḥ,",
    "GSP33ramgbhpu:5172": " īśitavyāt tasmād arthāntarabhūtaḥ // BhGR_15.17 //",
    "GSP33ramgbhpu:5173": " yasmāt kṣaram atīto 'ham akṣarād api cottamaḥ /",
    "GSP33ramgbhpu:5174": " ato 'smi loke vede ca prathitaḥ puruṣottamaḥ // BhGR_15.18 //",
    "GSP33ramgbhpu:5175": " yasmād evam uktaiḥ svabhāvaiḥ kṣaraṃ puruṣam atīto 'ham,",
    "GSP33ramgbhpu:5176": " akṣarān muktād apy uktair hetubhir utkṛṣṭatamaḥ,",
    "GSP33ramgbhpu:5177": " ato 'haṃ loke vede ca puruṣottama iti prathito 'smi /",
    "GSP33ramgbhpu:5178": " vedārthāvalokanāl loka iti smṛtir ihocyate /",
    "GSP33ramgbhpu:5179": " śrutau smṛtau cety arthaḥ /",
    "GSP33ramgbhpu:5180": " śrutau tāvat,",
    "GSP33ramgbhpu:5181": " “paraṃ jyotir upasaṃpadya svena rūpeṇābhiniṣpadyate,",
    "GSP33ramgbhpu:5182": " sa uttamaḥ puruṣaḥ” ityādau /",
    "GSP33ramgbhpu:5183": " smṛtav api, “aṃśāvatāraṃ puruṣottamasya hy anādimadhyāntam ajasya viṣṇoḥ” ityādau // BhGR_15.18 //",
    "GSP33ramgbhpu:5184": " yo mām evam asaṃmūḍho jānāti puruṣottamam /",
    "GSP33ramgbhpu:5185": " sa sarvavid bhajati māṃ sarvabhāvena bhārata // BhGR_15.19 //",
    "GSP33ramgbhpu:5186": " ya evam uktena prakāreṇa puruṣottamaṃ mām asaṃmūḍho jānāti kṣarākṣarapuruṣābhyām,",
    "GSP33ramgbhpu:5187": " avyayasvabhāvatayā vyāpanabharaṇāiśvaryādiyogena ca visajātīyaṃ jānāti,",
    "GSP33ramgbhpu:5188": " sa sarvavin matprāptyupāyatayā yad veditavyaṃ tat sarvaṃ veda;",
    "GSP33ramgbhpu:5189": " bhajati māṃ sarvabhāvena ye ca matprāptyupāyatayā madbhajanaprakārā nirdiṣṭāḥ taiś ca sarvair bhajanaprakārair māṃ bhajate /",
    "GSP33ramgbhpu:5190": " sarvair madviṣayair vedanair mama yā prītiḥ,",
    "GSP33ramgbhpu:5191": " yā ca mama sarvair madviṣayair bhajanaiḥ,",
    "GSP33ramgbhpu:5192": " ubhayavidhā sā prītir anena vedanena mama jāyate //",
    "GSP33ramgbhpu:5193": " ity etat puruṣottamatvavedanaṃ pūjayati",
    "GSP33ramgbhpu:5194": " iti guhyatamaṃ śāstram idam uktaṃ mayānagha /",
    "GSP33ramgbhpu:5195": " etad buddhvā buddhimān syāt kṛtakṛtyaś ca bhārata // BhGR_15.20 //",
    "GSP33ramgbhpu:5196": " itthaṃ mama puruṣottamatvapratipādanaṃ sarveṣāṃ guhyānāṃ guhyatamam idaṃ śāstram,",
    "GSP33ramgbhpu:5197": " “tvam anaghatayā yogyatamaḥ” iti kṛtvā mayā tavoktam /",
    "GSP33ramgbhpu:5198": " etad buddhvā buddhimāṃs syāt kṛtakṛtyaś ca māṃ prepsunā upādeyā yā buddhiḥ sā sarvā upāttā syāt:",
    "GSP33ramgbhpu:5199": " yac ca tena kartavyam,",
    "GSP33ramgbhpu:5200": " tat sarvaṃ kṛtaṃ syād ityarthaḥ /",
    "GSP33ramgbhpu:5201": " anena ślokena,",
    "GSP33ramgbhpu:5202": " anantaroktaṃ puruṣottamaviṣayaṃ jñānaṃ śāstrajanyam evaitat sarvaṃ karoti,",
    "GSP33ramgbhpu:5203": " na tatsākṣātkārarūpam ity ucyate // BhGR_15.20 //",
    "GSP33ramgbhpu:5204": " ******************** ADHYAYA 16 ********************",
    "GSP33ramgbhpu:5205": " atītenādhyāyatrayeṇa prakṛtipuruṣayor viviktayoḥ saṃsṛṣṭayoś ca yāthātmyaṃ tatsaṃsargaviyogayoś ca guṇasaṅgatadviparyayahetutvam,",
    "GSP33ramgbhpu:5206": " sarvaprakāreṇāvasthitayoḥ prakṛtipuruṣayor bhagavadvibhūtitvam,",
    "GSP33ramgbhpu:5207": " vibhūtimato bhagavato vibhūtibhūtād acidvastunaś cidvastunaś ca baddhamuktobhayarūpād avyayatvavyāpanabharaṇasvāmyair arthāntaratayā puruṣottamatvena yāthātmyañ ca varṇitam /",
    "GSP33ramgbhpu:5208": " anantaram, uktasya kṛtsnasyārthasya sthemne śāstravaśyatāṃ vaktuṃ śāstravaśyatadviparītayor devāsurasargayor vibhāgaṃ",
    "GSP33ramgbhpu:5209": " śrībhagavān uvāca",
    "GSP33ramgbhpu:5210": " abhayaṃ sattvasaṃśuddhir jñānayogavyavasthitiḥ /",
    "GSP33ramgbhpu:5211": " dānaṃ damaś ca yajñaś ca svādhyāyas tapa ārjavam // BhG_16.1 //",
    "GSP33ramgbhpu:5212": " ahiṃsā satyam akrodhas tyāgaḥ śāntir apaiśunam /",
    "GSP33ramgbhpu:5213": " dayā bhūteṣv aloluptvaṃ mārdavaṃ hrīr acāpalam // BhG_16.2 //",
    "GSP33ramgbhpu:5214": " tejaḥ kṣamā dhṛtiḥ śaucam adroho nātimānitā /",
    "GSP33ramgbhpu:5215": " bhavanti saṃpadaṃ daivīm abhi jātasya bhārata // BhG_16.3 //",
    "GSP33ramgbhpu:5216": " iṣṭāniṣṭaviyogasaṃyogarūpasya duḥkhasya hetudarśanajaṃ duḥkhaṃ bhayam,",
    "GSP33ramgbhpu:5217": " tannivṛttir abhayam /",
    "GSP33ramgbhpu:5218": " sattvasaṃśuddhiḥ sattvasyāntaḥkaraṇasya rajastamobhyām aspṛṣṭatvam /",
    "GSP33ramgbhpu:5219": " jñānayogavyavasthitiḥ prakṛtiviyuktātmasvarūpavivekaniṣṭhā /",
    "GSP33ramgbhpu:5220": " dānam nyāyārjitadhanasya pātre pratipādanam /",
    "GSP33ramgbhpu:5221": " damaḥ manaso viṣayonmukhyanivṛttisaṃśīlanam /",
    "GSP33ramgbhpu:5222": " yajñaḥ phalābhisandhirahitabhagavadārādhanarūpamahāyajñādyanuṣṭhānam /",
    "GSP33ramgbhpu:5223": " svādhyāyaḥ savibhūter bhagavatas tadārādhanaprakārasya ca pratipādakaḥ kṛtsno veda ityanusandhāya vedābhyāsaniṣṭhā /",
    "GSP33ramgbhpu:5224": " tapaḥ kṛcchracāndrāyaṇadvādaśyupavāsāder bhagavatprīṇanakarmayogyatāpādanasya karaṇam /",
    "GSP33ramgbhpu:5225": " ārjavam manovākkāyavṛttīnām ekaniṣṭhatā pareṣu /",
    "GSP33ramgbhpu:5226": " ahiṃsā parapīḍāvarjanam /",
    "GSP33ramgbhpu:5227": " satyam yathādṛṣṭārthagocarabhūtahitavākyam /",
    "GSP33ramgbhpu:5228": " akrodhaḥ parapīḍāphalacittavikārarahitatvam /",
    "GSP33ramgbhpu:5229": " tyāgaḥ ātmahitapratyanīkaparigrahavimocanam /",
    "GSP33ramgbhpu:5230": " śāntiḥ indriyāṇāṃ viṣayaprāvaṇyanirodhasaṃśīlanam /",
    "GSP33ramgbhpu:5231": " apaiśunam parānarthakaravākyanivedanākaraṇam /",
    "GSP33ramgbhpu:5232": " dayā bhūteṣu sarvabhūteṣu duḥkhāsahiṣṇutvam /",
    "GSP33ramgbhpu:5233": " aloluptvam alolupatvam /",
    "GSP33ramgbhpu:5234": " alolutvam iti vā pāṭhaḥ;",
    "GSP33ramgbhpu:5235": " viṣayeṣu nisspṛhatvam ityarthaḥ /",
    "GSP33ramgbhpu:5236": " mārdavam akāṭhinyam,",
    "GSP33ramgbhpu:5237": " sādhujanasaṃśleṣārhatetyarthaḥ /",
    "GSP33ramgbhpu:5238": " hrīḥ akāryakaraṇe vrīḍā /",
    "GSP33ramgbhpu:5239": " acāpalam spṛhaṇīyaviṣayasannidhau acañcalatvam /",
    "GSP33ramgbhpu:5240": " tejaḥ durjanair anabhibhavanīyatvam /",
    "GSP33ramgbhpu:5241": " kṣamā paranimittapīḍānubhave 'pi pareṣu taṃ prati cittavikārarahitatā /",
    "GSP33ramgbhpu:5242": " dhṛtiḥ mahatyām apy āpadi kṛtyakartavyatāvadhāraṇam /",
    "GSP33ramgbhpu:5243": " śaucam bāhyāntarakaraṇānāṃ kṛtyayogyatā śāstrīyā /",
    "GSP33ramgbhpu:5244": " adrohaḥ pareṣv anuparodhaḥ;",
    "GSP33ramgbhpu:5245": " pareṣu svacchandavṛttinirodharahitatvam ityarthaḥ /",
    "GSP33ramgbhpu:5246": " nātimānitā asthāne garvo 'timānitvam;",
    "GSP33ramgbhpu:5247": " tadrahitatā /",
    "GSP33ramgbhpu:5248": " ete guṇāḥ daivīṃ saṃpadam abhijātasya bhavanti /",
    "GSP33ramgbhpu:5249": " devasaṃbandhinī saṃpad daivī;",
    "GSP33ramgbhpu:5250": " devā bhagavadājñānuvṛttiśīlāḥ;",
    "GSP33ramgbhpu:5251": " teṣāṃ saṃpat /",
    "GSP33ramgbhpu:5252": " sā ca bhagavadājñānuvṛttir",
    "GSP33ramgbhpu:5253": " eva / tām abhijātasya tām abhimukhīkṛtya jātasya,",
    "GSP33ramgbhpu:5254": " tāṃ nivartayituṃ jātasya bhavantītyarthaḥ // BhGR_16.1_3 //",
    "GSP33ramgbhpu:5255": " dambho darpo 'timānaś ca krodhaḥ pāruṣyam eva ca /",
    "GSP33ramgbhpu:5256": " ajñānaṃ cābhijātasya pārtha sampadam asurīm // BhG_16.4 //",
    "GSP33ramgbhpu:5257": " dambhaḥ dhārmikatvakhyāpanāya dharmānuṣṭhānam /",
    "GSP33ramgbhpu:5258": " darpaḥ kṛtyākṛtyāvivekakaro viṣayānubhavanimitto harṣaḥ /",
    "GSP33ramgbhpu:5259": " atimānaś ca svavidyābhijanān anuguṇo 'bhimānaḥ /",
    "GSP33ramgbhpu:5260": " krodhaḥ parapiḍāphalacittavikāraḥ /",
    "GSP33ramgbhpu:5261": " pāruṣyam sādhūnām udvegakaraḥ svabhāvaḥ /",
    "GSP33ramgbhpu:5262": " ajñānam parāvaratattvakṛtyākṛtyāvivekaḥ /",
    "GSP33ramgbhpu:5263": " ete svabhāvāḥ āsurīṃ saṃpadam abhijātasya bhavanti /",
    "GSP33ramgbhpu:5264": " asurāḥ bhagavadājñātivṛttiśīlāḥ // BhGR_16.4 //",
    "GSP33ramgbhpu:5265": " daivī saṃpad vimokṣāya nibandhāyāsurī matā /",
    "GSP33ramgbhpu:5266": " daivī madājñānuvṛttirūpā saṃpad vimokṣāya bandhān muktaye bhavati /",
    "GSP33ramgbhpu:5267": " krameṇa matprāptaye bhavatītyarthaḥ /",
    "GSP33ramgbhpu:5268": " āsurī madājñātivṛttirūpā saṃpan nibandhāya bhavati adhogatiprāptaye bhavatītyarthaḥ //",
    "GSP33ramgbhpu:5269": " etac chrutvā svaprakṛtyanirdhāraṇād atibhītāyārjunāyaivam āha",
    "GSP33ramgbhpu:5270": " mā śucas saṃpadaṃ daivīm abhijāto 'si pāṇḍava // BhG_16.5 //",
    "GSP33ramgbhpu:5271": " śokaṃ mā kṛthāḥ;",
    "GSP33ramgbhpu:5272": " tvaṃ tu daivīṃ saṃpadam abhijāto 'si /",
    "GSP33ramgbhpu:5273": " pāṇḍava /",
    "GSP33ramgbhpu:5274": " dhārmikāgresarasya hi pāṇḍos tanayas tvam ityabhiprāyaḥ // BhGR_16.5 //",
    "GSP33ramgbhpu:5275": " dvau bhūtasargau loke 'smin daiva āsura eva ca /",
    "GSP33ramgbhpu:5276": " daivo vistaraśaḥ prokta āsuraṃ pārtha me śṛṇu // BhG_16.6 //",
    "GSP33ramgbhpu:5277": " asmin karmaloke karmakarāṇāṃ bhūtānāṃ sargo dvividhau daivaś cāsuraś ceti /",
    "GSP33ramgbhpu:5278": " sargaḥ utpattiḥ,",
    "GSP33ramgbhpu:5279": " prācīnapuṇyapāparūpakarmavaśād bhagavadājñānuvṛttitadviparītakaraṇāyotpattikāla eva vibhāgena bhūtāny utpadyanta ityarthaḥ /",
    "GSP33ramgbhpu:5280": " tatra daivaḥ sargo vistaraśaḥ proktaḥ devānāṃ madājñānuvṛttiśīlānām utpattir yadācārakaraṇārthā,",
    "GSP33ramgbhpu:5281": " sa ācāraḥ karmayogajñānayogabhaktiyogarūpo vistaraśaḥ proktaḥ /",
    "GSP33ramgbhpu:5282": " asurāṇāṃ sargaś ca yadācārārthaḥ,",
    "GSP33ramgbhpu:5283": " tam ācāraṃ me śṛṇu mama sakāśāc chṛṇu // BhGR_16.6 //",
    "GSP33ramgbhpu:5284": " pravṛttiṃ ca nivṛttiṃ ca janā na vidur āsurāḥ /",
    "GSP33ramgbhpu:5285": " na śaucaṃ nāpi cācāro na satyaṃ teṣu vidyate // BhG_16.7 //",
    "GSP33ramgbhpu:5286": " pravṛttiṃ ca nivṛttiṃ ca abhyudayasādhanaṃ mokṣasādhanaṃ ca vaidikaṃ dharmam āsurā na viduḥ na jānanti /",
    "GSP33ramgbhpu:5287": " śaucam vaidikakarmayogyatvaṃ śāstrasiddham;",
    "GSP33ramgbhpu:5288": " tad bāhyam āntaraṃ cāsureṣu na vidyate /",
    "GSP33ramgbhpu:5289": " nāpi cācāraḥ tad bāhyāntaraśaucaṃ yena sandhyāvandanādinā ācāreṇa jāyate,",
    "GSP33ramgbhpu:5290": " so 'py ācāras teṣu na vidyate /",
    "GSP33ramgbhpu:5291": " yathoktam, “saṃdhyāhīno 'śucir nityam anarhas sarvakarmasu” iti /",
    "GSP33ramgbhpu:5292": " tathā satyaṃ ca teṣu na vidyate yathājñātabhūtahitarūpabhāṣaṇaṃ teṣu na vidyate // BhGR_16.7 //",
    "GSP33ramgbhpu:5293": " kiṃ ca",
    "GSP33ramgbhpu:5294": " asatyam apratiṣṭhaṃ te jagad āhur anīśvaram /",
    "GSP33ramgbhpu:5295": " aparasparasaṃbhūtaṃ kim anyat kāmahetukam // BhG_16.8 //",
    "GSP33ramgbhpu:5296": " asatyam jagad etat satyaśabdanirdiṣṭabrahmakāryatayā brahmātmakam iti nāhuḥ /",
    "GSP33ramgbhpu:5297": " apratiṣṭham tathā brahmaṇi pratiṣṭhitam iti na vadanti /",
    "GSP33ramgbhpu:5298": " brahmaṇānantena dhṛtā hi pṛthivī sarvān lokān bibharti /",
    "GSP33ramgbhpu:5299": " yathoktam, “teneyaṃ nāgavaryeṇa śirasā vidhṛtā mahī /",
    "GSP33ramgbhpu:5300": " bibharti mālāṃ lokānāṃ sad evāsuramānuṣām” iti /",
    "GSP33ramgbhpu:5301": " anīśvaram /",
    "GSP33ramgbhpu:5302": " satyasaṃkalpena pareṇa brahmaṇā sarveśvareṇa mayaitanniyamitam iti ca na vadanti /",
    "GSP33ramgbhpu:5303": " “ahaṃ sarvasya prabhavo mattas sarvaṃ pravartate” iti hy uktam /",
    "GSP33ramgbhpu:5304": " vadanti caivam aparas parasaṃbhūtam; kim anyat /",
    "GSP33ramgbhpu:5305": " yoṣitpuruṣayoḥ parasparasaṃbandhena jātam idaṃ manuṣyapaśvādikam upalabhyate;",
    "GSP33ramgbhpu:5306": " anevaṃbhūtaṃ kim anyad upalabhyate ?",
    "GSP33ramgbhpu:5307": " kiṃcid api nopalabhyata ityarthaḥ /",
    "GSP33ramgbhpu:5308": " ataḥ sarvam idaṃ jagat kāmahetukam iti // BhGR_16.8 //",
    "GSP33ramgbhpu:5309": " etāṃ dṛṣṭim avaṣṭabhya naṣṭātmāno 'lpabuddhayaḥ /",
    "GSP33ramgbhpu:5310": " prabhavanty ugrakarmāṇaḥ kṣayāya jagato 'śubhāḥ // BhG_16.9 //",
    "GSP33ramgbhpu:5311": " etāṃ dṛṣṭim avaṣṭabhya avalambya,",
    "GSP33ramgbhpu:5312": " naṣṭātmānaḥ adṛṣṭadehātiriktātmānaḥ,",
    "GSP33ramgbhpu:5313": " alpabuddhayaḥ ghaṭādivaj jñeyabhūte dehe jñātṛtvena dehavyatirikta ātmopalabhyata iti vivekākuśalāḥ,",
    "GSP33ramgbhpu:5314": " ugrakarmāṇaḥ sarveṣāṃ hiṃsakā jagataḥ kṣayāya prabhavanti // BhGR_16.9 //",
    "GSP33ramgbhpu:5315": " kāmam āśritya duṣpūraṃ dambhamānamadānvitāḥ /",
    "GSP33ramgbhpu:5316": " mohād gṛhītvāsadgrāhān pravartante 'śucivratāḥ // BhG_16.10 //",
    "GSP33ramgbhpu:5317": " duṣpūram duṣprāpaviṣayaṃ kāmam āśritya tatsisādhayiṣayā mohād ajñānāt,",
    "GSP33ramgbhpu:5318": " asadgrāhān anyāyagṛhītaparigrahān gṛhītvā,",
    "GSP33ramgbhpu:5319": " aśucivratāḥ aśāstravihitavratayuktāḥ dambhamānamadānvitāḥ pravartante // BhGR_16.10 //",
    "GSP33ramgbhpu:5320": " cintām aparimeyāṃ ca pralayāntām upāśritāḥ /",
    "GSP33ramgbhpu:5321": " kāmopabhogaparamā etāvad iti niścitāḥ // BhG_16.11 //",
    "GSP33ramgbhpu:5322": " adya śvo vā mumūrṣavaḥ cintām aparimeyām aparicchedyāṃ pralayāntāṃ prākṛtapralayāvadhikālasādhyaviṣayām upāśritāḥ,",
    "GSP33ramgbhpu:5323": " tathā kāmopabhogaparamāḥ kāmopabhoga eva paramapuruṣārtha iti manvānāḥ,",
    "GSP33ramgbhpu:5324": " etāvad iti niścitāḥ ito 'dhikaḥ puruṣārtho na vidyata iti saṃjātaniścayāḥ // BhGR_16.11 //",
    "GSP33ramgbhpu:5325": " āśāpāśaśatair baddhāḥ kāmakrodhaparāyaṇāḥ /",
    "GSP33ramgbhpu:5326": " īhante kāmabhogārtham anyāyenārthasañcayān // BhG_16.12 //",
    "GSP33ramgbhpu:5327": " āśāpāśaśataiḥ āśākhyapāśaśatair baddhāḥ,",
    "GSP33ramgbhpu:5328": " kāmakrodhaparāyaṇāḥ kāmakrodhaikaniṣṭhāḥ,",
    "GSP33ramgbhpu:5329": " kāmabhogārtham anyāyenārthasaṃcayān prati īhante // BhGR_16.12 //",
    "GSP33ramgbhpu:5330": " idam adya mayā labdham imaṃ prāpsye manoratham /",
    "GSP33ramgbhpu:5331": " idam astīdam api me bhaviṣyati punar dhanam // BhG_16.13 //",
    "GSP33ramgbhpu:5332": " idam kṣetraputrādikaṃ sarvaṃ mayā matsāmarthyenaiva labdham,",
    "GSP33ramgbhpu:5333": " nādṛṣṭādinā;",
    "GSP33ramgbhpu:5334": " imaṃ ca manoratham aham eva prāpsye,",
    "GSP33ramgbhpu:5335": " nādṛṣṭādisahitaḥ /",
    "GSP33ramgbhpu:5336": " idaṃ dhanaṃ matsāmarthyena labdhaṃ me asti,",
    "GSP33ramgbhpu:5337": " idam api punar me matsāmarthyenaiva bhaviṣyati // BhGR_16.13 //",
    "GSP33ramgbhpu:5338": " asau mayā hataḥ śatrur haniṣye cāparān api /",
    "GSP33ramgbhpu:5339": " asau mayā balavatā hataḥ śatruḥ /",
    "GSP33ramgbhpu:5340": " aparān api śatrūn ahaṃ śūro dhīraś ca haniṣye /",
    "GSP33ramgbhpu:5341": " kim atra mandadhībhir durbalaiḥ parikalpitenādṛṣṭaparikareṇa //",
    "GSP33ramgbhpu:5342": " tathā ca",
    "GSP33ramgbhpu:5343": " īśvaro 'ham ahaṃ bhogī siddho 'haṃ balavān sukhī // BhG_16.14 //",
    "GSP33ramgbhpu:5344": " īśvaro 'ham svādhīno 'ham;",
    "GSP33ramgbhpu:5345": " anyeṣāṃ cāham eva niyantā /",
    "GSP33ramgbhpu:5346": " ahaṃ bhogī svata evāhaṃ bhogī;",
    "GSP33ramgbhpu:5347": " nādṛṣṭādibhiḥ /",
    "GSP33ramgbhpu:5348": " siddho 'ham svatassiddho 'ham;",
    "GSP33ramgbhpu:5349": " na kasmāccid adṛṣṭādeḥ /",
    "GSP33ramgbhpu:5350": " tathā svata eva balavān;",
    "GSP33ramgbhpu:5351": " svata eva sukhī // BhGR_16.14 //",
    "GSP33ramgbhpu:5352": " āḍhyo 'bhijanavān asmi ko 'nyo 'sti sadṛśo mayā /",
    "GSP33ramgbhpu:5353": " yakṣye dāsyāmi modiṣya ityajñānavimohitāḥ // BhG_16.15 //",
    "GSP33ramgbhpu:5354": " ahaṃ svataś cāḍhyo 'smi;",
    "GSP33ramgbhpu:5355": " abhijanavān asmi svata evottamakule prasūto 'smi;",
    "GSP33ramgbhpu:5356": " asmin loke mayā sadṛśaḥ ko 'nyaḥ svasāmarthyalabdhasarvavibhavo vidyate?",
    "GSP33ramgbhpu:5357": " ahaṃ svayam eva yakṣye dāsyāmi,",
    "GSP33ramgbhpu:5358": " modiṣye ityajñānavimohitāḥ īśvarānugrahanirapekṣeṇa svenaiva yāgadānādikaṃ kartuṃ śakyam ityajñānavimohitā manyante // BhGR_16.15 //",
    "GSP33ramgbhpu:5359": " anekacittavibhrāntā mohajālasamāvṛtāḥ /",
    "GSP33ramgbhpu:5360": " prasaktāḥ kāmabhogeṣu patanti narake 'śucau // BhG_16.16 //",
    "GSP33ramgbhpu:5361": " adṛṣṭeśvarādisahakāram ṛte svenaiva sarvaṃ kartuṃ śakyam iti kṛtvā,",
    "GSP33ramgbhpu:5362": " evaṃ kuryām,",
    "GSP33ramgbhpu:5363": " tac ca kuryām,",
    "GSP33ramgbhpu:5364": " anyac ca kuryām ity anekacittavibhrāntāḥ,",
    "GSP33ramgbhpu:5365": " evaṃrūpeṇa mohajālena samāvṛtāḥ,",
    "GSP33ramgbhpu:5366": " kāmabhogeṣu prakarṣeṇa saktāḥ,",
    "GSP33ramgbhpu:5367": " madhye mṛtāḥ aśucau narake patanti // BhGR_16.16 //",
    "GSP33ramgbhpu:5368": " ātmasaṃbhāvitāḥ stabdhāḥ dhanamānamadānvitāḥ /",
    "GSP33ramgbhpu:5369": " yajante nāmayajñais te dambhenāvidhipūrvakam // BhG_16.17 //",
    "GSP33ramgbhpu:5370": " ātmanaiva saṃbhāvitāḥ /",
    "GSP33ramgbhpu:5371": " ātmanaivātmānaṃ saṃbhāvayantītyarthaḥ /",
    "GSP33ramgbhpu:5372": " stabdhāḥ paripūrṇaṃ manyamānā na kiṃcitkurvāṇāḥ /",
    "GSP33ramgbhpu:5373": " katham ? dhanamānamadānvitāḥ dhanena vidyābhijanābhimānena ca janitamadānvitāḥ,",
    "GSP33ramgbhpu:5374": " nāmayajñaiḥ nāmaprayojanaiḥ yaṣṭetināmamātraprayojanair yajñaiḥ yajante /",
    "GSP33ramgbhpu:5375": " tad api dambhena hetunā yaṣṭṛtvakhyāpanāya,",
    "GSP33ramgbhpu:5376": " avidhipūrvakam ayathācodanaṃ yajante // BhGR_16.17 //",
    "GSP33ramgbhpu:5377": " te cedṛgbhūtā yajanta ity āha",
    "GSP33ramgbhpu:5378": " ahaṃkāraṃ balaṃ darpaṃ kāmaṃ krodhaṃ ca saṃśritāḥ /",
    "GSP33ramgbhpu:5379": " mām ātmaparadeheṣu pradviṣanto 'bhyasūyakāḥ // BhG_16.18 //",
    "GSP33ramgbhpu:5380": " ananyāpekṣo 'ham eva sarvaṃ karomītyevaṃrūpam ahaṃkāram āśritāḥ,",
    "GSP33ramgbhpu:5381": " tathā sarvasya karaṇe madbalam eva paryāptam iti ca balam,",
    "GSP33ramgbhpu:5382": " ato matsadṛśo na kaścid astīti ca darpam,",
    "GSP33ramgbhpu:5383": " evaṃbhūtasya mama kāmamātreṇa sarvaṃ saṃpatsyata iti kāmam,",
    "GSP33ramgbhpu:5384": " mama ye aniṣṭakāriṇas tān sarvān haniṣyāmīti ca krodham,",
    "GSP33ramgbhpu:5385": " evam etān saṃśritāḥ,",
    "GSP33ramgbhpu:5386": " svadeheṣu paradeheṣu cāvasthitaṃ sarvasya kārayitāraṃ puruṣottamaṃ mām abhyasūyakāḥ pradviṣantaḥ,",
    "GSP33ramgbhpu:5387": " kuyuktibhir matsthitau doṣam āviṣkurvanto mām asahamānāḥ /",
    "GSP33ramgbhpu:5388": " ahaṃkārādikān saṃśritā yāgādikaṃ sarvaṃ kriyājātaṃ kurvata ityarthaḥ // BhGR_16.18 //",
    "GSP33ramgbhpu:5389": " tān ahaṃ dviṣataḥ krūrān saṃsāreṣu narādhamān /",
    "GSP33ramgbhpu:5390": " kṣipāmy ajasram aśubhān āsurīṣv eva yoniṣu // BhG_16.19 //",
    "GSP33ramgbhpu:5391": " ya evaṃ māṃ dviṣanti,",
    "GSP33ramgbhpu:5392": " tān krūrān narādhamān aśubhān aham ajasraṃ saṃsāreṣu janmajarāmaraṇādirūpeṇa parivartamāneṣu saṃtāneṣu,",
    "GSP33ramgbhpu:5393": " tatrāpy āsurīṣv eva yoniṣu kṣipāmi madānukūlyapratyanīkeṣv eva janmasu kṣipāmi /",
    "GSP33ramgbhpu:5394": " tattajjanmaprāptyanuguṇapravṛttihetubhūtabuddhiṣu krūrāsv aham eva saṃyojayāmītyarthaḥ // BhGR_16.19 //",
    "GSP33ramgbhpu:5395": " āsurīṃ yonim āpannā mūḍhā janmani janmani /",
    "GSP33ramgbhpu:5396": " mām aprāpyaiva kaunteya tato yānty adhamāṃ gatim // BhG_16.20 //",
    "GSP33ramgbhpu:5397": " madānukūlyapratyanīkajanmāpannāḥ punar api janmani janmani mūḍhāḥ madviparītajñānā",
    "GSP33ramgbhpu:5398": " mām aprāpyaiva “asti bhagavān sarveśvaro vāsudevaḥ” iti jñānam aprāpya tataḥ tato",
    "GSP33ramgbhpu:5399": " janmano 'dhamām eva gatiṃ yānti/20 //",
    "GSP33ramgbhpu:5400": " asyāsurasvabhāvasyātmanāśasya mūlahetum āha",
    "GSP33ramgbhpu:5401": " trividhaṃ narakasyaitad dvāraṃ nāśanam ātmanaḥ /",
    "GSP33ramgbhpu:5402": " kāmaḥ krodhas tathā lobhas tasmād etattrayaṃ tyajet // BhG_16.21 //",
    "GSP33ramgbhpu:5403": " asyāsurasvabhāvarūpasya narakasyaitat trividhaṃ dvāram,",
    "GSP33ramgbhpu:5404": " tac cātmano nāśanam;",
    "GSP33ramgbhpu:5405": " kāmaḥ krodho lobha iti trayāṇāṃ svarūpaṃ pūrvam eva vyākhyātam /",
    "GSP33ramgbhpu:5406": " dvāram mārgaḥ;",
    "GSP33ramgbhpu:5407": " hetur ityarthaḥ /",
    "GSP33ramgbhpu:5408": " tasmād etattrayaṃ tyajet;",
    "GSP33ramgbhpu:5409": " tasmād atighoranarakahetutvāt kāmakrodhalobhānām,",
    "GSP33ramgbhpu:5410": " etattritayaṃ dūrataḥ parityajet // BhGR_16.21 //",
    "GSP33ramgbhpu:5411": " etair vimuktaḥ kaunteya tamodvārais tribhir naraḥ /",
    "GSP33ramgbhpu:5412": " ācaraty ātmanaḥ śreyas tato yāti parāṃ gatim // BhG_16.22 //",
    "GSP33ramgbhpu:5413": " etaiḥ kāmakrodhalobhaiḥ tamodvāraiḥ madviparītajñānahetubhiḥ vimuko naraḥ ātmanaḥ śreya ācarati labdhamadviṣayajñāno madānukūlye prayatate /",
    "GSP33ramgbhpu:5414": " tato mām eva parāṃ gatiṃ yāti // BhGR_16.22 //",
    "GSP33ramgbhpu:5415": " śāstrānādaro 'sya narakasya pradhānahetur ity āha",
    "GSP33ramgbhpu:5416": " yaḥ śāstravidhim utsṛjya vartate kāmakārataḥ /",
    "GSP33ramgbhpu:5417": " na sa siddhim avāpnoti na sukhaṃ na parāṃ gatim // BhG_16.23 //",
    "GSP33ramgbhpu:5418": " śāstraṃ vedāḥ;",
    "GSP33ramgbhpu:5419": " vidhiḥ anuśāsanam /",
    "GSP33ramgbhpu:5420": " vedākhyaṃ madanuśāsanam utsṛjya yaḥ kāmakārato vartate svacchandānuguṇamārgeṇa vartate,",
    "GSP33ramgbhpu:5421": " na sa siddhim avāpnoti na kām apy āmuṣmikīṃ siddhim avāpnoti;",
    "GSP33ramgbhpu:5422": " na sukhaṃ kiṃcid avāpnoti /",
    "GSP33ramgbhpu:5423": " na parāṃ gatim /",
    "GSP33ramgbhpu:5424": " kutaḥ parāṃ gatiṃ prāpnotītyarthaḥ // BhGR_16.23 //",
    "GSP33ramgbhpu:5425": " tasmāc chāstraṃ pramāṇaṃ te kāryākāryavyavasthitau /",
    "GSP33ramgbhpu:5426": " jñātvā śāstravidhānoktaṃ karma kartum ihārhasi // BhG_16.24 //",
    "GSP33ramgbhpu:5427": " tasmāt kāryākāryavyvasthitau upādeyānupādeyavyavasthāyāṃ śāstram eva tava pramāṇam /",
    "GSP33ramgbhpu:5428": " dharmaśāstretihāsapurāṇādyupabṛṃhitā vedāḥ yad eva puruṣottamākhyaṃ paraṃ tattvaṃ tatprīṇanarūpaṃ tatprāptyupāyabhūtaṃ ca karmāvabodhayanti,",
    "GSP33ramgbhpu:5429": " tac śāstravidhānoktaṃ tattvaṃ karma ca jñātvā yathāvad anyūnātiriktaṃ vijñāya,",
    "GSP33ramgbhpu:5430": " kartuṃ tvam arhasi tad evopādātum arhasi // BhGR_16.24 //",
    "GSP33ramgbhpu:5431": " ******************** ADHYAYA 17 ********************",
    "GSP33ramgbhpu:5432": " devāsuravibhāgoktimukhena prāpyatattvajñānaṃ tatprāptyupāyajñānaṃ ca vedaikamūlam ityuktam /",
    "GSP33ramgbhpu:5433": " idānīm aśāstravihitasyāsuratvenāphalatvam,",
    "GSP33ramgbhpu:5434": " śāstravihitasya ca guṇatas traividhyam,",
    "GSP33ramgbhpu:5435": " śāstrasiddhasya lakṣaṇaṃ cocyate /",
    "GSP33ramgbhpu:5436": " tatrāśāstravihitasya niṣphalatvam ajānan aśāstravihite śraddhāsaṃyukte yāgādau sattvādinimittaphalabhedabubhutsayā arjunaḥ pṛcchati",
    "GSP33ramgbhpu:5437": " arjuna uvāca",
    "GSP33ramgbhpu:5438": " ye śāstravidhim utsṛjya yajante śraddhayānvitāḥ /",
    "GSP33ramgbhpu:5439": " teṣāṃ niṣṭhā tu kā kṛṣṇa sattvam āho rajas tamaḥ // BhG_17.1 //",
    "GSP33ramgbhpu:5440": " śāstravidhim utsṛjya śraddhayānvitā ye yajante,",
    "GSP33ramgbhpu:5441": " teṣāṃ niṣṭhā kā ?",
    "GSP33ramgbhpu:5442": " kiṃ sattvam ?",
    "GSP33ramgbhpu:5443": " āhosvid rajaḥ ?",
    "GSP33ramgbhpu:5444": " atha tamaḥ ?",
    "GSP33ramgbhpu:5445": " niṣṭhā sthitiḥ;",
    "GSP33ramgbhpu:5446": " sthīyate 'sminn iti sthitiḥ sattvādir eva niṣṭhety ucyate /",
    "GSP33ramgbhpu:5447": " teṣāṃ kiṃ sattve sthitiḥ ?",
    "GSP33ramgbhpu:5448": " kiṃ vā rajasi ?",
    "GSP33ramgbhpu:5449": " kiṃ vā tamasītyarthaḥ // BhGR_17.1 //",
    "GSP33ramgbhpu:5450": " evaṃ pṛṣṭo bhagavān aśāstravihitaśraddhāyās tatpūrvakasya ca yāgāder niṣphalatvaṃ",
    "GSP33ramgbhpu:5451": " hṛdi nidhāya śāstrīyasyaiva yāgāder guṇatas traividhyaṃ pratipādayituṃ śāstrīyaśraddhāyāḥ",
    "GSP33ramgbhpu:5452": " traividhyaṃ tāvad āha",
    "GSP33ramgbhpu:5453": " śrībhagavān uvāca",
    "GSP33ramgbhpu:5454": " trividhā bhavati śraddhā dehināṃ sā svabhāvajā /",
    "GSP33ramgbhpu:5455": " sāttvikī rājasī caiva tāmasī ceti tāṃ śṛṇu // BhG_17.2 //",
    "GSP33ramgbhpu:5456": " sarveṣāṃ dehināṃ śraddhā trividhā bhavati /",
    "GSP33ramgbhpu:5457": " sā ca svabhāvajā svabhāvaḥ svāsādhāraṇo bhāvaḥ,",
    "GSP33ramgbhpu:5458": " prācīnavāsanānimittaḥ tattadruciviśeṣaḥ /",
    "GSP33ramgbhpu:5459": " yatra ruciḥ tatra śraddhā jāyate /",
    "GSP33ramgbhpu:5460": " śraddhā hi svābhimataṃ sādhayaty etad iti viśvāsapūrvikā sādhane tvarā /",
    "GSP33ramgbhpu:5461": " vāsanā ruciś ca śraddhā cātmadharmāḥ guṇasaṃsargajāḥ;",
    "GSP33ramgbhpu:5462": " teṣām ātmadharmāṇāṃ vāsanādīnāṃ janakāḥ dehendriyāntaḥkaraṇaviṣayagatā dharmāḥ kāryaikanirūpaṇīyāḥ sattvādayo guṇāḥ sattvādiguṇayuktadehādyanubhavajā ityarthaḥ /",
    "GSP33ramgbhpu:5463": " tataś ceyaṃ śraddhā sāttvikī rājasī tāmasī ceti trividhā /",
    "GSP33ramgbhpu:5464": " tām imāṃ śraddhāṃ śṛṇu;",
    "GSP33ramgbhpu:5465": " sā śraddhā yat svabhāvā,",
    "GSP33ramgbhpu:5466": " taṃ svabhāvaṃ śṛṇv ityarthaḥ // BhGR_17.2 //",
    "GSP33ramgbhpu:5467": " sattvānurūpā sarvasya śraddhā bhavati bhārata /",
    "GSP33ramgbhpu:5468": " śraddhāmayo 'yaṃ puruṣo yo yacchraddhaḥ sa eva saḥ // BhG_17.3 //",
    "GSP33ramgbhpu:5469": " sattvam antaḥkaraṇam /",
    "GSP33ramgbhpu:5470": " sarvasya puruṣasyāntaḥkaraṇānurūpā śraddhā bhavati /",
    "GSP33ramgbhpu:5471": " antaḥkaraṇaṃ yādṛśaguṇayuktam,",
    "GSP33ramgbhpu:5472": " tadviṣayā śraddhā jāyata ityarthaḥ /",
    "GSP33ramgbhpu:5473": " sattvaśabdaḥ pūrvoktānāṃ dehendriyādīnāṃ pradarśanārthaḥ /",
    "GSP33ramgbhpu:5474": " śraddhāmayo 'yaṃ puruṣaḥ /",
    "GSP33ramgbhpu:5475": " śraddhāmayaḥ śraddhāpariṇāmaḥ /",
    "GSP33ramgbhpu:5476": " yo yacchraddhaḥ yaḥ puruṣo yādṛśyā śraddhayā yuktaḥ,",
    "GSP33ramgbhpu:5477": " sa eva saḥ sa tādṛśaśraddhāpariṇāmaḥ /",
    "GSP33ramgbhpu:5478": " puṇyakarmaviṣaye śraddhāyuktaś cet,",
    "GSP33ramgbhpu:5479": " puṇyakarmaphalasaṃyukto bhavatīti śraddhāpradhānaḥ phalasaṃyoga ityuktaṃ bhavati // BhGR_17.3 //",
    "GSP33ramgbhpu:5480": " tad eva vivṛṇoti",
    "GSP33ramgbhpu:5481": " yajante sāttvikā devān yakṣarakṣāṃsi rājasāḥ /",
    "GSP33ramgbhpu:5482": " pretān bhūtagaṇāṃś cānye yajante tāmasā janāḥ // BhG_17.4 //",
    "GSP33ramgbhpu:5483": " sattvaguṇapracurāḥ sāttvikyā śraddhayā yuktāḥ devān yajante /",
    "GSP33ramgbhpu:5484": " duḥkhāsaṃbhinnotkṛṣṭasukhahetubhūtadevayāgaviṣayā śraddhā sāttvikītyuktaṃ bhavati /",
    "GSP33ramgbhpu:5485": " rājasā yakṣarakṣāṃsi yajante /",
    "GSP33ramgbhpu:5486": " anye tu tāmasā janāḥ pretān bhūtagaṇān yajante /",
    "GSP33ramgbhpu:5487": " duḥkhasaṃbhinnālpasukhajananī rājasī śraddhā;",
    "GSP33ramgbhpu:5488": " duḥkhaprāyātyalpasukhajananī tāmasītyarthaḥ // BhGR_17.4 //",
    "GSP33ramgbhpu:5489": " evaṃ śāstrīyeṣv eva yāgādiṣu śraddhāyukteṣu guṇataḥ phalaviśeṣaḥ. aśāstrīyeṣu tapoyāgaprabhṛtiṣu madanuśāsanaviparītatvena na kaścid api sukhalavaḥ,",
    "GSP33ramgbhpu:5490": " api tv anartha eveti hṛdi nihitaṃ vyañjayan āha",
    "GSP33ramgbhpu:5491": " aśāstravihitaṃ ghoraṃ tapyante ye tapo janāḥ /",
    "GSP33ramgbhpu:5492": " dambhāhaṅkārasaṃyuktāḥ kāmarāgabalānvitāḥ // BhG_17.5 //",
    "GSP33ramgbhpu:5493": " karśayantaḥ śarīrasthaṃ bhūtagrāmam acetasaḥ /",
    "GSP33ramgbhpu:5494": " māṃ caivāntaśśarīrasthaṃ tān viddhy āsuraniścayān // BhG_17.6 //",
    "GSP33ramgbhpu:5495": " aśāstravihitam atighoram api tapo ye janāḥ tapyante /",
    "GSP33ramgbhpu:5496": " pradarśanārtham idam /",
    "GSP33ramgbhpu:5497": " aśāstravihitaṃ bahvāyāsaṃ yāgādikaṃ ye kurvate,",
    "GSP33ramgbhpu:5498": " dambhāhaṃkārasaṃyuktāḥ kāmarāgabalānvitāḥ śarīrasthaṃ pṛthivyādibhūtasamūhaṃ karśayantaḥ,",
    "GSP33ramgbhpu:5499": " madaṃśabhūtaṃ jīvaṃ cāntaśśarīrasthaṃ karśayanto ye tapyante,",
    "GSP33ramgbhpu:5500": " yāgādikaṃ ca kurvate;",
    "GSP33ramgbhpu:5501": " tān āsuraniścayān viddhi /",
    "GSP33ramgbhpu:5502": " asurāṇāṃ niścaya āsuro niścayaḥ;",
    "GSP33ramgbhpu:5503": " asurā hi madājñāviparītakāriṇaḥ;",
    "GSP33ramgbhpu:5504": " madājñāviparītakāritvāt teṣāṃ sukhalavasaṃbandho na vidyate;",
    "GSP33ramgbhpu:5505": " api tvananarthavrāte patantīti pūrvam evoktam,",
    "GSP33ramgbhpu:5506": " “patanti narake 'ścau” iti // BhGR_17.5 //6//",
    "GSP33ramgbhpu:5507": " atha prakṛtam eva śāstrīyeṣu yajñādiṣu guṇato viśeṣaṃ prapañcayati /",
    "GSP33ramgbhpu:5508": " tatrāhāramūlatvāt sattvādivṛddher āhāratraividhyaṃ prathamam ucyate /",
    "GSP33ramgbhpu:5509": " “annamayaṃ hi somya manaḥ“,",
    "GSP33ramgbhpu:5510": " “āhāraśuddhau sattvaśuddhiḥ” iti hi śrūyate",
    "GSP33ramgbhpu:5511": " āhāras tv api sarvasya trividho bhavati priyaḥ /",
    "GSP33ramgbhpu:5512": " yajñas tapas tathā dānaṃ teṣāṃ bhedam imaṃ śṛṇu // BhG_17.7 //",
    "GSP33ramgbhpu:5513": " āhāro 'pi sarvasya prāṇijātasya sattvādiguṇatrayānvayena trividhaḥ priyo bhavati /",
    "GSP33ramgbhpu:5514": " tathaiva yajño 'pi trividhaḥ,",
    "GSP33ramgbhpu:5515": " tathā tapaḥ dānaṃ ca /",
    "GSP33ramgbhpu:5516": " teṣām bhedam imaṃ śṛṇu teṣām āhārayajñatapodānānāṃ sattvādibhedenemam ucyamānaṃ bhedaṃ śṛṇu // BhGR_17.7 //",
    "GSP33ramgbhpu:5517": " āyussattvabalārogyasukhaprītivivardhanāḥ /",
    "GSP33ramgbhpu:5518": " rasyāḥ snigdhāḥ sthirā hṛdyā āhārāḥ sāttvikapriyaḥ // BhG_17.8 //",
    "GSP33ramgbhpu:5519": " sattvaguṇopetasya sattvamayā āhārāḥ priyā bhavanti /",
    "GSP33ramgbhpu:5520": " sattvamayāś cāhārā āyurvivardhanāḥ;",
    "GSP33ramgbhpu:5521": " punar api sattvasya vivardhanāḥ /",
    "GSP33ramgbhpu:5522": " sattvam antaḥkaraṇam;",
    "GSP33ramgbhpu:5523": " antaḥkaraṇakāryaṃ jñānam iha sattvaśabdenocyate /",
    "GSP33ramgbhpu:5524": " “sattvāt saṃjāyate jñānam” iti sattvasya jñānavivṛddhihetutvāt,",
    "GSP33ramgbhpu:5525": " āhāro 'pi sattvamayo jñānavivṛddhihetuḥ /",
    "GSP33ramgbhpu:5526": " tathā balārogyayor api vivardhanāḥ /",
    "GSP33ramgbhpu:5527": " sukhaprītyor api vivardhanāḥ pariṇāmakāle svayam eva sukhasya vivardhanāḥ ;",
    "GSP33ramgbhpu:5528": " tathā prītihetubhūtakarmārambhadvāreṇa prītivardhanāḥ /",
    "GSP33ramgbhpu:5529": " rasyāḥ madhurarasopetāḥ /",
    "GSP33ramgbhpu:5530": " snigdhāḥ snehayuktāḥ /",
    "GSP33ramgbhpu:5531": " sthirāḥ sthirapariṇāmāḥ /",
    "GSP33ramgbhpu:5532": " hṛdyāḥ ramaṇīyaveṣāḥ /",
    "GSP33ramgbhpu:5533": " evaṃvidhāḥ sattvamayā āhārāḥ sāttvikasya puruṣasya priyāḥ // BhGR_17.8 //",
    "GSP33ramgbhpu:5534": " kaṭvamlalavaṇātyuṣṇatīkṣṇarūkṣavidāhinaḥ /",
    "GSP33ramgbhpu:5535": " āhārā rājasasyeṣṭā duḥkhaśokāmayapradāḥ // BhG_17.9 //",
    "GSP33ramgbhpu:5536": " kaṭurasāḥ, amlarasāḥ,",
    "GSP33ramgbhpu:5537": " lavaṇotkaṭāḥ,",
    "GSP33ramgbhpu:5538": " atyuṣṇāḥ,",
    "GSP33ramgbhpu:5539": " atitīkṣaṇāḥ,",
    "GSP33ramgbhpu:5540": " rūkṣāḥ,",
    "GSP33ramgbhpu:5541": " vidāhinaś ceti kaṭvamlalavaṇātyuṣṇatīkṣṇarūkṣavidāhinaḥ /",
    "GSP33ramgbhpu:5542": " atiśaityātitaikṣṇyādinā durupayogās tīkṣṇāḥ;",
    "GSP33ramgbhpu:5543": " śoṣakarā rūkṣāḥ;",
    "GSP33ramgbhpu:5544": " tāpakarā vidāhinaḥ /",
    "GSP33ramgbhpu:5545": " evaṃvidhā āhārā rājasasyeṣṭāḥ /",
    "GSP33ramgbhpu:5546": " te ca rajomayatvād duḥkhaśokāmayavardhanāḥ rajovardhanāś ca // BhGR_17.9 //",
    "GSP33ramgbhpu:5547": " yātayāmaṃ gatarasaṃ pūti paryuṣitaṃ ca yat /",
    "GSP33ramgbhpu:5548": " ucchiṣṭam api cāmedhyaṃ bhojanaṃ tāmasapriyam // BhG_17.10 //",
    "GSP33ramgbhpu:5549": " yātayāmam cirakālāvasthitam;",
    "GSP33ramgbhpu:5550": " gatarasam tyaktasvābhāvikarasam;",
    "GSP33ramgbhpu:5551": " pūti durgandhopetam,",
    "GSP33ramgbhpu:5552": " paryuṣitam kālātipattyā rasāntarāpannam;",
    "GSP33ramgbhpu:5553": " ucchiṣṭam gurvādibhyo 'nyeṣāṃ bhuktaśiṣṭam;",
    "GSP33ramgbhpu:5554": " amedhyam ayajñārham;",
    "GSP33ramgbhpu:5555": " ayajñaśiṣṭam ityarthaḥ /",
    "GSP33ramgbhpu:5556": " evaṃvidhaṃ tamomayaṃ bhojanaṃ tāmasapriyaṃ bhavati /",
    "GSP33ramgbhpu:5557": " bhujyata iti āhāra eva bhojanam /",
    "GSP33ramgbhpu:5558": " punaś ca tamaso vardhanam /",
    "GSP33ramgbhpu:5559": " ato hitaiṣibhiḥ sattvavivṛddhaye sāttvikāhāra eva sevyaḥ // BhGR_17.10 //",
    "GSP33ramgbhpu:5560": " aphalākāṅkṣibhir yajño vidhidṛṣṭo ya ijyate /",
    "GSP33ramgbhpu:5561": " yaṣṭavyam eveti manas samādhāya sa sāttvikaḥ // BhG_17.11 //",
    "GSP33ramgbhpu:5562": " phalākāṅkṣārahitaiḥ puruṣaiḥ vidhidṛṣṭaḥ śāstradṛṣṭaḥ mantradravyakriyādibhir yuktaḥ,",
    "GSP33ramgbhpu:5563": " yaṣṭavyam eveti bhagavadārādhanatvena svayaṃprayojanatayā yaṣṭavyam iti manas samādhāya yo yajña ijyate,",
    "GSP33ramgbhpu:5564": " sa sāttvikaḥ // BhGR_17.11 //",
    "GSP33ramgbhpu:5565": " abhisandhāya tu phalaṃ dambhārtham api caiva yaḥ /",
    "GSP33ramgbhpu:5566": " ijyate bharataśreṣtha taṃ yajñaṃ viddhi rājasam // BhG_17.12 //",
    "GSP33ramgbhpu:5567": " phalābhisandhiyuktair dambhagarbho yaśaḥphalaś ca yo yajña ijyate,",
    "GSP33ramgbhpu:5568": " taṃ yajñaṃ rājasaṃ viddhi // BhGR_17.12 //",
    "GSP33ramgbhpu:5569": " vidhihīnam asṛṣṭānnaṃ mantrahīnam adakṣiṇam /",
    "GSP33ramgbhpu:5570": " śraddhāvirahitaṃ yajñaṃ tāmasaṃ paricakṣate // BhG_17.13 //",
    "GSP33ramgbhpu:5571": " vidhihīnam brāhmaṇoktihīnam;",
    "GSP33ramgbhpu:5572": " sadācārayuktair vidvadbhir brāhmaṇair yajasvetyuktihīnam ityarthaḥ;",
    "GSP33ramgbhpu:5573": " asṛṣṭānnaṃ acoditadravyam,",
    "GSP33ramgbhpu:5574": " mantrahīnam adakṣiṇaṃ śraddhāvirahitaṃ ca yajñaṃ tāmasaṃ paricakṣate // BhGR_17.13 //",
    "GSP33ramgbhpu:5575": " atha tapaso guṇatas traividhyaṃ vaktuṃ tasya śarīravāṅmanoniṣpādyatayā svarūpabhedaṃ tāvad āha",
    "GSP33ramgbhpu:5576": " devadvijaguruprājñapūjanaṃ śaucam ārjavam /",
    "GSP33ramgbhpu:5577": " brahmacaryam ahiṃsā ca śārīraṃ tapa ucyate // BhG_17.14 //",
    "GSP33ramgbhpu:5578": " devadvijaguruprājñānāṃ pūjanam,",
    "GSP33ramgbhpu:5579": " śaucam tīrthasnānādikam,",
    "GSP33ramgbhpu:5580": " ārjavam yathāmanaḥśarīravṛttam,",
    "GSP33ramgbhpu:5581": " brahmacaryam yoṣitsu bhogyatābuddhiyuktekṣaṇādirahitatvam,",
    "GSP33ramgbhpu:5582": " ahiṃsā aprāṇipīḍā;",
    "GSP33ramgbhpu:5583": " etac charīraṃ tapa ucyate // BhGR_17.14 //",
    "GSP33ramgbhpu:5584": " anudvegakaraṃ vākyaṃ satyaṃ priyahitaṃ ca yat /",
    "GSP33ramgbhpu:5585": " svādhyāyābhyasanaṃ caiva vāṅmayaṃ tapa ucyate // BhG_17.15 //",
    "GSP33ramgbhpu:5586": " pareṣām anudvegakaraṃ satyaṃ priyahitaṃ ca yad vākyaṃ svādhyāyābhyasanaṃ cety etad vāṅmayaṃ tapa ucyate // BhGR_17.15 //",
    "GSP33ramgbhpu:5587": " manaḥprasādaḥ saumyatvaṃ maunam ātmavinigrahaḥ /",
    "GSP33ramgbhpu:5588": " bhāvasaṃśuddhir ity etat tapo mānasam ucyate // BhG_17.16 //",
    "GSP33ramgbhpu:5589": " manaḥprasādaḥ manasaḥ krodhādirahitatvam,",
    "GSP33ramgbhpu:5590": " saumyatvam manasaḥ pareṣām abhyudayaprāvaṇyam,",
    "GSP33ramgbhpu:5591": " maunaṃ manasā vākpravṛttiniyamanam,",
    "GSP33ramgbhpu:5592": " ātmavinigrahaḥ manovṛtter dhyeyaviṣaye 'vasthāpanam,",
    "GSP33ramgbhpu:5593": " bhāvaśuddhiḥ ātmavyatiriktaviṣayacintārahitatvam;",
    "GSP33ramgbhpu:5594": " etan mānasaṃ tapaḥ // BhGR_17.16 //",
    "GSP33ramgbhpu:5595": " śraddhayā parayā taptaṃ tapas tat trividhaṃ naraiḥ /",
    "GSP33ramgbhpu:5596": " aphalākāṅkṣibhir yuktaiḥ sāttvikaṃ paricakṣate // BhG_17.17 //",
    "GSP33ramgbhpu:5597": " aphalākāṅkṣibhiḥ phalākāṅkṣārahitaiḥ,",
    "GSP33ramgbhpu:5598": " yuktaiḥ paramapuruṣārādhanarūpam idam iti cintāyuktaiḥ naraiḥ parayā śraddhayā yat trividhaṃ tapaḥ kāyavāṅmanobhis taptam,",
    "GSP33ramgbhpu:5599": " tat sāttvikaṃ paricakṣate // BhGR_17.17 //",
    "GSP33ramgbhpu:5600": " satkāramānapūjārthaṃ tapo dambhena caiva yat /",
    "GSP33ramgbhpu:5601": " kriyate tad iha proktaṃ rājasaṃ calam adhruvam // BhG_17.18 //",
    "GSP33ramgbhpu:5602": " manasā ādaraḥ satkāraḥ,",
    "GSP33ramgbhpu:5603": " vācā praśaṃsā mānaḥ,",
    "GSP33ramgbhpu:5604": " śarīro namaskārādiḥ pūjā /",
    "GSP33ramgbhpu:5605": " phalābhisandhipūrvakaṃ satkārādyarthaṃ ca dambhena hetunā yat tapaḥ kriyate,",
    "GSP33ramgbhpu:5606": " tad iha rājasaṃ proktam;",
    "GSP33ramgbhpu:5607": " svargādiphalasādhanatvenāsthiratvāc calam adhruvam /",
    "GSP33ramgbhpu:5608": " calatvam pātabhayena calanahetutvam,",
    "GSP33ramgbhpu:5609": " adhruvatvam kṣayiṣṇutvam //",
    "GSP33ramgbhpu:5610": " mūḍhagrāheṇātmano yat pīḍayā kriyate tapaḥ /",
    "GSP33ramgbhpu:5611": " parasyotsādanārthaṃ vā tat tāmasam udāhṛtam // BhG_17.19 //",
    "GSP33ramgbhpu:5612": " mūḍhāḥ avivekinaḥ,",
    "GSP33ramgbhpu:5613": " mūḍhagrāheṇa mūḍhaiḥ kṛtenābhiniveśena ātmanaḥ śaktyādikam aparīkṣya ātmapīḍayā yat tapaḥ kriyate,",
    "GSP33ramgbhpu:5614": " parasyotsādanārthaṃ ca yat kriyate,",
    "GSP33ramgbhpu:5615": " tat tāmasam udāhṛtam // BhGR_17.19 //",
    "GSP33ramgbhpu:5616": " dātavyam iti yad dānaṃ dīyate 'nupakāriṇe /",
    "GSP33ramgbhpu:5617": " deśe kāle ca pātre ca tad dānaṃ sāttvikaṃ smṛtam // BhG_17.20 //",
    "GSP33ramgbhpu:5618": " phalābhisandhirahitaṃ dātavyam iti deśe kāle pātre cānupakāriṇe yad dānaṃ dīyate,",
    "GSP33ramgbhpu:5619": " tad dānaṃ sāttvikaṃ smṛtam // BhGR_17.20 //",
    "GSP33ramgbhpu:5620": " yat tu pratyupakārārthaṃ phalam uddiśya vā punaḥ /",
    "GSP33ramgbhpu:5621": " dīyate ca parikliṣṭaṃ tad rājasam udāhṛtam // BhG_17.21 //",
    "GSP33ramgbhpu:5622": " pratyupakārakaṭākṣagarbhaṃ phalam uddiśya ca,",
    "GSP33ramgbhpu:5623": " parikliṣṭam akalyāṇadravyakaṃ yad dānaṃ dīyate,",
    "GSP33ramgbhpu:5624": " tad rājasam udāhṛtam // BhGR_17.21 //",
    "GSP33ramgbhpu:5625": " adeśakāle yad dānam apātrebhyaś ca dīyate /",
    "GSP33ramgbhpu:5626": " asatkṛtam avajñātaṃ tat tāmasam udāhṛtam // BhG_17.22 //",
    "GSP33ramgbhpu:5627": " adeśakāle apātrebhyaś ca yad dānaṃ dīyate,",
    "GSP33ramgbhpu:5628": " asatkṛtam pādaprakṣālanādigauravarahitam,",
    "GSP33ramgbhpu:5629": " avajñātaṃ sāvajñam anupacārayuktaṃ yad dīyate,",
    "GSP33ramgbhpu:5630": " tat tāmasam udāhṛtam /22//",
    "GSP33ramgbhpu:5631": " evaṃ vaidikānāṃ yajñatapodānānāṃ sattvādiguṇabhedena bheda uktaḥ;",
    "GSP33ramgbhpu:5632": " idānīṃ tasyaiva vaidikasya yajñādeḥ praṇavasaṃyogena tatsacchabdavyapadeśytayā ca lakṣaṇam ucyate",
    "GSP33ramgbhpu:5633": " oṃ tat sad iti nirdeśo brahmaṇas trividhaḥ smṛtaḥ /",
    "GSP33ramgbhpu:5634": " brāhmaṇās tena vedāś ca yajñāś ca vihitāḥ purā // BhG_17.23 //",
    "GSP33ramgbhpu:5635": " oṃ tat sad iti trividho 'yaṃ nirdeśaḥ śabdaḥ brahmaṇaḥ smṛtaḥ brahmaṇo 'nvayī bhavati /",
    "GSP33ramgbhpu:5636": " brahma ca vedaḥ /",
    "GSP33ramgbhpu:5637": " vedaśabdena vaidikaṃ karmocyate /",
    "GSP33ramgbhpu:5638": " vaidikaṃ yajñādikam /",
    "GSP33ramgbhpu:5639": " yajñādikaṃ karma oṃ tat sad iti śabdānvitaṃ bhavati /",
    "GSP33ramgbhpu:5640": " om iti śabdasyānvayo vaidikakarmāṅgatvena prayogādau prayujyamānatayā;",
    "GSP33ramgbhpu:5641": " tat sad iti śabdayor anvayaḥ pūjyatvāya vācakatayā /",
    "GSP33ramgbhpu:5642": " tena trividhena śabdenānvitā brāhmaṇāḥ vedānvayinas traivarṇikāḥ vedāś ca yajñāś ca purā vihitāḥ purā mayaiva nirmitā ityarthaḥ //",
    "GSP33ramgbhpu:5643": " trayāṇām oṃ tat sad iti śabdānām anvayaprakāro varṇyate;",
    "GSP33ramgbhpu:5644": " prathamam om iti śabdasyānvayaprakāram āha",
    "GSP33ramgbhpu:5645": " tasmād om ity udāhṛtya yajñadānatapaḥkriyāḥ /",
    "GSP33ramgbhpu:5646": " pravartante vidhānoktāḥ satataṃ brahmavādinām // BhG_17.24 //",
    "GSP33ramgbhpu:5647": " tasmād brahmavādinām vedādināṃ traivarṇikānāṃ yajñadānatapaḥkriyāḥ vidhānoktāḥ vedavidhānoktāḥ ādau om ity udāhṛtya satataṃ sarvadā pravartante",
    "GSP33ramgbhpu:5648": " vedāś ca om ity udāhṛtyārabhyante /",
    "GSP33ramgbhpu:5649": " evaṃ vedānāṃ vaidikānāṃ ca yajñādīnāṃ karmaṇām om iti śabdānvayo varṇitaḥ /",
    "GSP33ramgbhpu:5650": " om itiśabdānvitavedadhāraṇāt tadanvitayajñādikarmakaraṇāc ca brāhmaṇaśabdanirdiṣṭānāṃ traivarṇikānām api om iti śabdānvayo varṇitaḥ // BhGR_17.24",
    "GSP33ramgbhpu:5651": " athaiteṣāṃ tad iti śabdānvayaprakāram āha",
    "GSP33ramgbhpu:5652": " tad ity anabhisandhāya phalaṃ yajñatapaḥkriyāḥ /",
    "GSP33ramgbhpu:5653": " dānakriyāś ca vividhāḥ kriyante mokṣakāṅkṣibhiḥ // BhG_17.25 //",
    "GSP33ramgbhpu:5654": " phalam anabhisandhāya vedādhyayanayajñatapodānakriyāḥ mokṣakāṅkṣibhis traivarṇikair yāḥ kriyante,",
    "GSP33ramgbhpu:5655": " tāḥ brahmaprāptisādhanatayā brahmavācinā tad iti śabdena nirdeśyāḥ;",
    "GSP33ramgbhpu:5656": " “sa vaḥ kaḥ kiṃ yat tat padam anuttamam” iti tacchabdo hi brahmavācī prasiddhaḥ /",
    "GSP33ramgbhpu:5657": " evaṃ vedādhyayanayajñādīnāṃ mokṣasādhanabhūtānāṃ tacchabdanirdeśyatayā tad iti śabdānvaya uktaḥ /",
    "GSP33ramgbhpu:5658": " traivarṇikānām api tathāvidhavedādhyayanādyanuṣṭhānād eva tacchabdānvaya upapannaḥ // BhGR_17.25 //",
    "GSP33ramgbhpu:5659": " athaiṣāṃ sacchabdānvayaprakāraṃ vaktuṃ loke sacchabdasya vyutpattiprakāram āha",
    "GSP33ramgbhpu:5660": " sadbhāve sādhubhāve ca sad ity etat prayujyate /",
    "GSP33ramgbhpu:5661": " praśaste karmaṇi tathā sacchabdaḥ pārtha yujyate // BhG_17.26 //",
    "GSP33ramgbhpu:5662": " sadbhāve vidyamānatāyām,",
    "GSP33ramgbhpu:5663": " sādhubhāve kalyāṇabhāve ca sarvavastuṣu sad ity etat padaṃ prayujyate lokavedayoḥ /",
    "GSP33ramgbhpu:5664": " tathā kenacit puruṣeṇānuṣṭhite laukike praśaste kalyāṇe karmaṇi satkarmedam iti sacchabdo yujyate prayujyate ityarthaḥ // BhGR_17.26 //",
    "GSP33ramgbhpu:5665": " yajñe tapasi dāne ca sthitiḥ sad iti cocyate /",
    "GSP33ramgbhpu:5666": " karma caiva tadarthīyaṃ sad ity evābhidhīyate // BhG_17.27 //",
    "GSP33ramgbhpu:5667": " ato vaidikānāṃ traivarṇikānāṃ yajñe tapasi dāne ca sthitiḥ kalyāṇatayā sad ity ucyate /",
    "GSP33ramgbhpu:5668": " karma ca tadarthīyam traivarṇikārthīyaṃ yajñadānādikaṃ sad ity evābhidhīyate /",
    "GSP33ramgbhpu:5669": " tasmād vedāḥ vaidikāni karmāṇi brāhmaṇaśabdanirdiṣṭās traivarṇikāś ca oṃ tat sad iti śabdānvayarūpalakṣaṇena avedebhyaś cāvaidikebhyaś ca vyāvṛttā veditavyāḥ // BhGR_17.27 //",
    "GSP33ramgbhpu:5670": " aśraddhayā hutaṃ dattaṃ tapas taptaṃ kṛtaṃ ca yat /",
    "GSP33ramgbhpu:5671": " asad ity ucyate pārtha na ca tat pretya no iha // BhG_17.28 //",
    "GSP33ramgbhpu:5672": " aśraddhayā kṛtaṃ śāstrīyam api homādikam asad ity ucyate /",
    "GSP33ramgbhpu:5673": " kutaḥ ? na ca tat pretya,",
    "GSP33ramgbhpu:5674": " no iha na mokṣāya,",
    "GSP33ramgbhpu:5675": " na sāṃsārikāya ca phalāyeti // BhGR_17.28 //",
    "GSP33ramgbhpu:5676": " ******************** ADHYAYA 18 ********************",
    "GSP33ramgbhpu:5677": " atītenādhyāyadvayena abhyudayaniśśreyasasādhanabhūtaṃ vaidikam eva yajñatapodānādikaṃ karma,",
    "GSP33ramgbhpu:5678": " nānyat; vaidikasya ca karmaṇas sāmānyalakṣaṇaṃ praṇavānvayaḥ;",
    "GSP33ramgbhpu:5679": " tatra mokṣābhyudayasādhanayor bhedaḥ tatsacchabdanirdeśyatvena;",
    "GSP33ramgbhpu:5680": " mokṣasādhanaṃ ca karma phalābhisandhirahitaṃ yajñādikam;",
    "GSP33ramgbhpu:5681": " tadārambhaś ca sattvodrekād bhavati;",
    "GSP33ramgbhpu:5682": " sattvavṛddhiś ca sāttvikāhārasevayā ityuktam /",
    "GSP33ramgbhpu:5683": " anantaraṃ mokṣasādhanatayā nirdiṣṭayos tyāgasaṃnyāsayor aikyam,",
    "GSP33ramgbhpu:5684": " tyāgasya ca svarūpam,",
    "GSP33ramgbhpu:5685": " bhagavati sarveśvare ca sarvakarmaṇāṃ kartṛtvānusandhānam,",
    "GSP33ramgbhpu:5686": " sattvarajastamasāṃ kāryavarṇanena sattvaguṇasyāvaśyopādeyatvam,",
    "GSP33ramgbhpu:5687": " svavarṇocitānāṃ karmaṇāṃ paramapuruṣārādhanabhūtānāṃ paramapuruṣaprāptinirvartanaprakāraḥ,",
    "GSP33ramgbhpu:5688": " kṛtsnasya gītāśāstrasya sārārtho bhaktiyoga ity ete pratipādyante /",
    "GSP33ramgbhpu:5689": " tatra tāvat tyāgasaṃnyāsayor pṛthaktvaikatvanirṇayāya svarūpanirṇayāya cārjunaḥ pṛcchati",
    "GSP33ramgbhpu:5690": " arjuna uvāca",
    "GSP33ramgbhpu:5691": " saṃnyāsasya mahābāho tattvam icchāmi veditum /",
    "GSP33ramgbhpu:5692": " tyāgasya ca hṛṣīkeśa pṛthak keśiniṣūdana // BhG_18.1 //",
    "GSP33ramgbhpu:5693": " tyāgasaṃnyāsau hi mokṣasādhanatayā vihitau,",
    "GSP33ramgbhpu:5694": " “na karmaṇā na prajayā dhanena tyāgenaike amṛtatvam ānaśuḥ vedāntavijñānasuniścitārthās saṃnyāsayogād yatayaś śuddhasattvāḥ /",
    "GSP33ramgbhpu:5695": " te brahmaloke tu parāntakāle parāmṛtāt parimucyanti sarve//",
    "GSP33ramgbhpu:5696": " ” ityādiṣu /",
    "GSP33ramgbhpu:5697": " asya saṃnyāsasya tyāgasya ca tattvam yāthātmyaṃ pṛthak veditum icchāmi /",
    "GSP33ramgbhpu:5698": " ayam abhiprāyaḥ kim etau saṃnyāsatyāgaśabdau pṛthagarthau,",
    "GSP33ramgbhpu:5699": " utaikārthav eva yadā pṛthagarthau,",
    "GSP33ramgbhpu:5700": " tadā anayoḥ pṛthaktvena svarūpaṃ veditum icchāmi;",
    "GSP33ramgbhpu:5701": " ekatve 'pi tasya svarūpaṃ vaktavyam iti // BhGR_18.1 //",
    "GSP33ramgbhpu:5702": " athānayor ekam eva svarūpam,",
    "GSP33ramgbhpu:5703": " tac cedṛśam iti nirṇetuṃ vādivipratipattiṃ darśayan śrībhagavān uvāca",
    "GSP33ramgbhpu:5704": " śrībhagavān uvāca",
    "GSP33ramgbhpu:5705": " kāmyānāṃ karmaṇāṃ nyāsaṃ saṃnyāsaṃ kavayo viduḥ /",
    "GSP33ramgbhpu:5706": " sarvakarmaphalatyāgaṃ prāhus tyāgaṃ vicakṣaṇāḥ // BhG_18.2 //",
    "GSP33ramgbhpu:5707": " kecana vidvāṃsaḥ kāmyānāṃ karmaṇāṃ nyāsaṃ svarūpatyāgaṃ saṃnyāsaṃ viduḥ /",
    "GSP33ramgbhpu:5708": " kecic ca vicakṣaṇāḥ nityānāṃ naimittikānāṃ ca kāmyānāṃ sarveṣāṃ karmaṇāṃ phalatyāga eva mokṣaśāstreṣu tyāgaśabdārtha iti prāhuḥ /",
    "GSP33ramgbhpu:5709": " tatra śāstrīyatyāgaḥ kāmyakarmasvarūpaviṣayaḥ;",
    "GSP33ramgbhpu:5710": " sarvakarmaphalaviṣaya iti vivādaṃ pradarśayan ekatra saṃnyāsaśabdam itaratra tyāgaśabdaṃ prayuktavān /",
    "GSP33ramgbhpu:5711": " atas tyāgasaṃnyāsaśabdayor ekārthatvam aṅgīkṛtam iti jñāyate /",
    "GSP33ramgbhpu:5712": " tathā “niścayaṃ śṛṇu me tatra tyāge bharatasattama” iti tyāgaśabdenaiva nirṇayavacanāt,",
    "GSP33ramgbhpu:5713": " “niyatasya tu saṃnyāsaḥ karmaṇo nopapadyate /",
    "GSP33ramgbhpu:5714": " mohāt tasya parityāgaḥ tāmasaḥ parikīrtitaḥ //",
    "GSP33ramgbhpu:5715": " BhGR_18.“, “aniṣṭam iṣṭaṃ miśraṃ ca trividhaṃ karmaṇaḥ phalam /",
    "GSP33ramgbhpu:5716": " bhavaty atyāgināṃ pretya na tu saṃnyāsināṃ kvacit /",
    "GSP33ramgbhpu:5717": " ” iti parasparaparyāyatādarśanāc ca tayor ekārthatvam aṅgīkṛtam iti niścīyate // BhGR_18.2 //",
    "GSP33ramgbhpu:5718": " tyājyaṃ doṣavad ity eke karma prāhur manīṣiṇaḥ /",
    "GSP33ramgbhpu:5719": " yajñadānatapaḥkarma na tyājyam iti cāpare // BhG_18.3 //",
    "GSP33ramgbhpu:5720": " eke manīṣiṇaḥ kāpilāḥ vaidikāś ca tanmatānusāriṇaḥ rāgādidoṣavad bandhakatvāt sarvaṃ yajñādikaṃ karma mumukṣuṇā tyājyam iti prāhuḥ;",
    "GSP33ramgbhpu:5721": " apare paṇḍitāḥ yajñādikaṃ karma na tyājyam iti prāhuḥ // BhGR_18.3 //",
    "GSP33ramgbhpu:5722": " niścayaṃ śṛṇu me tatra tyāge bharatasattama /",
    "GSP33ramgbhpu:5723": " tyāgo hi puruṣavyāghra trividhas saṃprakīrtitaḥ // BhG_18.4 //",
    "GSP33ramgbhpu:5724": " tatra evaṃ vādivipratipanne tyāge tyāgaviṣayaṃ niścayaṃ mattaś śṛṇu;",
    "GSP33ramgbhpu:5725": " tyāgaḥ kriyamāṇeṣv eva vaidikeṣu karmasu phalaviṣayatayā,",
    "GSP33ramgbhpu:5726": " karmaviṣayatayā,",
    "GSP33ramgbhpu:5727": " kartṛtvaviṣayatayā ca pūrvam eva hi mayā trividhas saṃprakīrtitaḥ,",
    "GSP33ramgbhpu:5728": " “mayi sarvāṇi karmāṇi saṃnyasyādhyātmacetasā /",
    "GSP33ramgbhpu:5729": " nirāśīr nirmamo bhūtvā yuddhyasva vigatajvaraḥ” iti /",
    "GSP33ramgbhpu:5730": " karmajanyaṃ svargādikaṃ phalaṃ mama na syād iti phalatyāgaḥ;",
    "GSP33ramgbhpu:5731": " madīyaphalasādhanatayā madīyam idaṃ karmeti karmaṇi mamatāyāḥ parityāgaḥ karmaviṣayas tyāgaḥ;",
    "GSP33ramgbhpu:5732": " sarveśvare kartṛtvānusaṃdhānenātmanaḥ kartṛtātyāgaḥ kartṛtvaviṣayas tyāgaḥ // BhGR_18.4 //",
    "GSP33ramgbhpu:5733": " yajñadānatapaḥkarma na tyājyaṃ kāryam eva tat /",
    "GSP33ramgbhpu:5734": " yajñadānatapaḥprabhṛti vaidikaṃ karma mumukṣuṇā na kadācid api tyājyam,",
    "GSP33ramgbhpu:5735": " api tu ā prayāṇād aharahaḥ kāryam eva // BhGR_18.4 //",
    "GSP33ramgbhpu:5736": " kutaḥ ?",
    "GSP33ramgbhpu:5737": " yajño dānaṃ tapaś caiva pāvanāni manīṣiṇām // BhG_18.5 //",
    "GSP33ramgbhpu:5738": " yajñadānatapaḥprabhṛtīni varṇāśramasaṃbandhīni karmāṇi manīṣiṇāṃ mananaśīlānāṃ pāvanāni /",
    "GSP33ramgbhpu:5739": " mananam upāsanam;",
    "GSP33ramgbhpu:5740": " mumukṣūṇāṃ yāvajjīvam upāsanaṃ kurvatām upāsananiṣpattivirodhiprācīnakarmavināśanānītyarthaḥ // BhGR_18.5 //",
    "GSP33ramgbhpu:5741": " etāny api tu karmāṇi saṅgaṃ tyaktvā phalāni ca /",
    "GSP33ramgbhpu:5742": " kartavyānīti me pārtha niścitaṃ matam uttamam // BhG_18.6 //",
    "GSP33ramgbhpu:5743": " yasmān manīṣiṇāṃ yajñadānatapaḥprabhṛtīni pāvanāni,",
    "GSP33ramgbhpu:5744": " tasmād upāsanavad etāny api yajñādikarmāṇi madārādhanarūpāṇi,",
    "GSP33ramgbhpu:5745": " saṅgam karmaṇi mamatāṃ phalāni ca tyaktvā aharahar āprayāṇād upāsananivṛttaye mumukṣuṇā kartavyānīti mama niścitam uttamaṃ matam // BhGR_18.6",
    "GSP33ramgbhpu:5746": " niyatasya tu saṃnyāsaḥ karmaṇo nopapadyate /",
    "GSP33ramgbhpu:5747": " mohāt tasya parityāgas tāmasaḥ parikīrtitaḥ // BhG_18.7 //",
    "GSP33ramgbhpu:5748": " niyatasya nityanaimittikasya mahāyajñādeḥ karmaṇaḥ saṃnyāsaḥ tyāgo nopapadyate,",
    "GSP33ramgbhpu:5749": " “śarīrayātrāpi ca tena prasiddhyed akarmaṇaḥ” iti śarīrayātrāyā evāsiddheḥ,",
    "GSP33ramgbhpu:5750": " śarīrayātrā hi yajñaśiṣṭāśanena nirvartyamānā samyagjñānāya prabhavati; anyathā,",
    "GSP33ramgbhpu:5751": " “te tv aghaṃ bhuñjate pāpāḥ” ity ayajñaśiṣṭāgharūpāśanāpyāyanaṃ manaso viparītajñānāya bhavati /",
    "GSP33ramgbhpu:5752": " “annamayaṃ hi somya manaḥ” ity annena hi mana āpyāyate /",
    "GSP33ramgbhpu:5753": " “āhāraśuddhau sattvaśuddhis sattvaśuddhau dhruvā smṛtiḥ /",
    "GSP33ramgbhpu:5754": " smṛtilambhe sarvagranthīnāṃ vipramokṣaḥ //",
    "GSP33ramgbhpu:5755": " BhGR_18.” iti brahmasākṣātkārarūpaṃ jñānam āhāraśuddhyāyattaṃ śrūyate /",
    "GSP33ramgbhpu:5756": " tasmān mahāyajñādinityanaimittikaṃ karma ā prayāṇād brahmajñānāyaivopādeyam iti tasya tyāgo nopapadyate /",
    "GSP33ramgbhpu:5757": " evaṃ jñānotpādinaḥ karmaṇo bandhakatvamohāt parityāgas tāmasaḥ parikīrtitaḥ /",
    "GSP33ramgbhpu:5758": " tamomūlas tyāgas tāmasaḥ /",
    "GSP33ramgbhpu:5759": " tamaḥkāryājñānamūlatvena tyāgasya tamomūlatvam /",
    "GSP33ramgbhpu:5760": " tamo hy ajñānasya mūlaṃ,",
    "GSP33ramgbhpu:5761": " “pramādamohau tamaso bhavato 'jñānam eva ca” ity atroktam /",
    "GSP33ramgbhpu:5762": " ajñānaṃ tu jñānavirodhi viparītajñānam;",
    "GSP33ramgbhpu:5763": " tathā ca vakṣyate,",
    "GSP33ramgbhpu:5764": " “adharmaṃ dharmam iti yā manyate tamasāvṛtā /",
    "GSP33ramgbhpu:5765": " sarvārthān viparītāṃś ca buddhiḥ sā pārtha tāmasī” iti /",
    "GSP33ramgbhpu:5766": " ato nityanaimittikādeḥ karmaṇas tyāgo viparītajñānamūla evetyarthaḥ // BhGR_18.7 //",
    "GSP33ramgbhpu:5767": " duḥkham ity eva yaḥ karma kāyakleśabhayāt tyajet /",
    "GSP33ramgbhpu:5768": " sa kṛtvā rājasaṃ tyāgaṃ naiva tyāgaphalaṃ labhet // BhG_18.8 //",
    "GSP33ramgbhpu:5769": " yady api paraṃparayā mokṣasādhanabhūtaṃ karma,",
    "GSP33ramgbhpu:5770": " tathāpi duḥkhātmakadravyārjanasādhyatvād bahvāyāsarūpatayā kāyakleśakaratvāc ca manaso 'vasādakaram iti tadbhītyā yoganiṣpattaye jñānābhyāsa eva yatanīya iti /",
    "GSP33ramgbhpu:5771": " yo mahāyajñādyāśramakarma parityajet,",
    "GSP33ramgbhpu:5772": " sa rājasaṃ rajomūlaṃ tyāgaṃ kṛtvā tad ayathāvasthitaśāstrārtharūpam iti jñānotpattirūpaṃ tyāgaphalaṃ na labhate;",
    "GSP33ramgbhpu:5773": " “ayathāvat prajānāti buddhis sā pārtha rājasī” iti hi vakṣyate /",
    "GSP33ramgbhpu:5774": " na hi karma dṛṣṭadvāreṇa manaḥprasādahetuḥ,",
    "GSP33ramgbhpu:5775": " api tu bhavagatprasādadvāreṇa // BhGR_18.8 //",
    "GSP33ramgbhpu:5776": " kāryam ity eva yat karma niyataṃ kriyate 'rjuna /",
    "GSP33ramgbhpu:5777": " saṅgaṃ tyaktvā phalaṃ caiva,",
    "GSP33ramgbhpu:5778": " sa tyāgaḥ sāttviko mataḥ // BhG_18.9 //",
    "GSP33ramgbhpu:5779": " nityanaimittikamahāyajñādivarṇāśramavihitaṃ karma madārādhanarūpatayā kāryaṃ svayaṃprayojanam iti matvā saṅgam karmaṇi mamatāṃ phalaṃ ca tyaktvā yat kriyate,",
    "GSP33ramgbhpu:5780": " sa tyāgaḥ sāttviko mataḥ,",
    "GSP33ramgbhpu:5781": " sa sattvamūlaḥ,",
    "GSP33ramgbhpu:5782": " yathāvasthitaśāstrārthajñānamūla ityarthaḥ /",
    "GSP33ramgbhpu:5783": " sattvaṃ hi yathāvasthitavastujñānam utpādayatīty uktam,",
    "GSP33ramgbhpu:5784": " “sattvāt saṃjāyate jñānam” iti /",
    "GSP33ramgbhpu:5785": " vakṣyate ca,",
    "GSP33ramgbhpu:5786": " “pravṛttiṃ ca nivṛttiṃ ca kāryākāryaṃ bhayābhaye /",
    "GSP33ramgbhpu:5787": " bandhaṃ mokṣaṃ ca yā vetti buddhiḥ sā pārtha sāttvikī// ” iti //",
    "GSP33ramgbhpu:5788": " na dveṣṭy akuśalaṃ karma kuśale nānuṣajjate /",
    "GSP33ramgbhpu:5789": " tyāgī sattvasamāviṣṭo medhāvī cchinnasaṃśayaḥ // BhG_18.10 //",
    "GSP33ramgbhpu:5790": " evaṃ sattvasamāviṣṭo medhāvī yathāvasthitatattvajñānaḥ,",
    "GSP33ramgbhpu:5791": " tata eva cchinnasaṃśayaḥ,",
    "GSP33ramgbhpu:5792": " karmaṇi saṅgaphalakartṛtvatyāgī,",
    "GSP33ramgbhpu:5793": " na dveṣṭy akuśalaṃ karma;",
    "GSP33ramgbhpu:5794": " śukale ca karmaṇi nānuṣajjate /",
    "GSP33ramgbhpu:5795": " akuśalaṃ karma aniṣṭaphalam,",
    "GSP33ramgbhpu:5796": " kuśalaṃ ca karma iṣṭarūpasvargaputrapaśvannādyādiphalam /",
    "GSP33ramgbhpu:5797": " sarvasmin karmaṇi mamatārahitatvāt,",
    "GSP33ramgbhpu:5798": " tyaktabrahmavyatiriktasarvaphalatvāt,",
    "GSP33ramgbhpu:5799": " tyaktakartṛtvāc ca tayoḥ kriyamāṇayoḥ prītidveṣau na karoti /",
    "GSP33ramgbhpu:5800": " aniṣṭaphalaṃ pāpaṃ karmātra prāmādikam abhipretam;",
    "GSP33ramgbhpu:5801": " “nāvirato duścaritān nāśānto nāsamāhitaḥ /",
    "GSP33ramgbhpu:5802": " nāśāntamānaso vāpi prajñānenainam āpnuyāt //",
    "GSP33ramgbhpu:5803": " BhGR_18.” iti duścaritāvirater jñānotpattivirodhitvaśravaṇāt /",
    "GSP33ramgbhpu:5804": " ataḥ karmaṇi kartṛtvasaṅgaphalānāṃ tyāgaḥ śāstrīyatyāgaḥ,",
    "GSP33ramgbhpu:5805": " na karmasvarūpatyāgaḥ // BhGR_18.10 //",
    "GSP33ramgbhpu:5806": " tad āha",
    "GSP33ramgbhpu:5807": " na hi dehabhṛtā śakyaṃ tyaktuṃ karmāṇy aśeṣataḥ /",
    "GSP33ramgbhpu:5808": " yas tu karmaphalatyāgī sa tyāgīty abhidhīyate // BhG_18.11 //",
    "GSP33ramgbhpu:5809": " na hi dehabhṛtā dhriyamāṇaśarīreṇa karmāṇy aśeṣatas tyaktuṃ śakyam;",
    "GSP33ramgbhpu:5810": " dehadhāraṇārthānām aśanapānādīnāṃ tadanubandhināṃ ca karmaṇām avarjanīyatvāt /",
    "GSP33ramgbhpu:5811": " tad arthaṃ ca mahāyajñādyanuṣṭhānam avarjanīyam /",
    "GSP33ramgbhpu:5812": " yas tu teṣu mahāyajñādikarmasu phalatyāgī sa eva,",
    "GSP33ramgbhpu:5813": " “tyāgenaike amṛtatvam ānaśuḥ” ityādiśāstreṣu tyāgīty abhidhīyate /",
    "GSP33ramgbhpu:5814": " phalatyāgīti pradarśanārthaṃ phalakartṛtvakarmasaṅgānāṃ tyāgīti;",
    "GSP33ramgbhpu:5815": " “trividhaḥ saṃprakīrtitaḥ” iti prakramāt // BhGR_18.11 //",
    "GSP33ramgbhpu:5816": " nanu karmāṇy agnihotradarśapūrṇamāsajyotiṣṭomādīni,",
    "GSP33ramgbhpu:5817": " mahāyajñādīni ca svargādiphalasaṃbandhitayā śāstrair vidhīyante;",
    "GSP33ramgbhpu:5818": " nityanaimittikānām api “prājāpatyaṃ gṛhasthānām” ityādiphalasaṃbandhitayaiva hi codanā /",
    "GSP33ramgbhpu:5819": " ataḥ tattatphalasādhanasvabhāvatayāvagatānāṃ karmaṇām anuṣṭhāne,",
    "GSP33ramgbhpu:5820": " bījāvāpādīnām iva,",
    "GSP33ramgbhpu:5821": " anabhisaṃhitaphalasyāpi iṣṭāniṣṭarūpaphalasaṃbandhaḥ avarjanīyaḥ /",
    "GSP33ramgbhpu:5822": " ato mokṣavirodhiphalatvena mumukṣuṇā na karmānuṣṭheyam ity ata uttaram āha",
    "GSP33ramgbhpu:5823": " aniṣṭam iṣṭaṃ miśraṃ ca trividhaṃ karmaṇaḥ phalam /",
    "GSP33ramgbhpu:5824": " bhavaty atyāgināṃ pretya na tu saṃnyāsināṃ kvacit // BhG_18.12 //",
    "GSP33ramgbhpu:5825": " aniṣṭam narakādiphalam,",
    "GSP33ramgbhpu:5826": " iṣṭam svargādi,",
    "GSP33ramgbhpu:5827": " miśram aniṣṭasaṃbhinnaṃ putrapaśvannādyādi;",
    "GSP33ramgbhpu:5828": " etat trividhaṃ karmaṇaḥ phalam,",
    "GSP33ramgbhpu:5829": " atyāginām kartṛtvamamatāphalatyāgarahitānāṃ pretya bhavati /",
    "GSP33ramgbhpu:5830": " pretya karmānuṣṭhānottarakālam ityarthaḥ /",
    "GSP33ramgbhpu:5831": " na tu saṃnyāsināṃ kvacit na tu kartṛtvādiparityāgināṃ kvacid api mokṣavirodhi phalaṃ bhavati /",
    "GSP33ramgbhpu:5832": " etad uktaṃ bhavati yady apy agnihotramahāyajñādīni tāny eva,",
    "GSP33ramgbhpu:5833": " tathāpi jīvanādhikārakāmādhikārayor iva mokṣādhikāre ca viniyogapṛthaktvena parihriyate /",
    "GSP33ramgbhpu:5834": " mokṣaviniyogaś ca,",
    "GSP33ramgbhpu:5835": " “tam etaṃ vedānuvacanena brāhmaṇā vividiṣanti yajñena dānena tapasānāśakena” ityādibhir iti /",
    "GSP33ramgbhpu:5836": " tad evaṃ kriyamāṇeṣv eva karmasu",
    "GSP33ramgbhpu:5837": " kartṛtvādiparityāgaḥ śāstrasiddhiḥ saṃnyāsaḥ;",
    "GSP33ramgbhpu:5838": " sa eva ca tyāga ity uktaḥ // BhGR_18.12 //",
    "GSP33ramgbhpu:5839": " idānīṃ bhagavati puruṣottame antaryāmiṇi kartṛtvānusaṃdhānena ātmani akartṛtvānusaṃdhānaprakāram āha,",
    "GSP33ramgbhpu:5840": " tata eva phalakarmaṇor api mamatāparityāgo bhavatīti /",
    "GSP33ramgbhpu:5841": " paramapuruṣo hi svakīyena jīvātmanā svakīyaiś ca karaṇakalevaraprāṇaiḥ svalīlāprayojanāya karmāṇy ārabhate /",
    "GSP33ramgbhpu:5842": " ato jīvātmagataṃ kṣunnivṛttyādikam api phalam,",
    "GSP33ramgbhpu:5843": " tatsādhanabhūtaṃ ca karma paramapuruṣasyaiva /",
    "GSP33ramgbhpu:5844": " pañcaitāni mahābāho kāraṇāni nibodhe me /",
    "GSP33ramgbhpu:5845": " sāṃkhye kṛtānte proktāni siddhaye sarvakarmaṇām // BhG%_18.",
    "GSP33ramgbhpu:5846": " sāṃkhyā buddhiḥ,",
    "GSP33ramgbhpu:5847": " sāṃkhye kṛtānte yathāvasthitatattvaviṣayayā vaidikyā buddhyā anusaṃhite nirṇaye sarvakarmaṇāṃ siddhaye utpattaye,",
    "GSP33ramgbhpu:5848": " proktāni pañcaitāni kāraṇāni nibodhe me mama sakāśād anusaṃdhatsva /",
    "GSP33ramgbhpu:5849": " vaidikī hi buddhiḥ śarīrendriyaprāṇajīvātmopakaraṇaṃ paramātmānam eva kartāram avadhārayati,",
    "GSP33ramgbhpu:5850": " “ya ātmani tiṣṭhan ātmano 'ntaro yam ātmā na veda yasyātmā śarīraṃ ya ātmānam antaro yamayati sa ta ātmāntaryāmy amṛtaḥ“,",
    "GSP33ramgbhpu:5851": " “antaḥpraviṣṭaḥ śāstā janānāṃ sarvātmā” ityādiṣu // BhGR_18.13 //",
    "GSP33ramgbhpu:5852": " tad idam āha",
    "GSP33ramgbhpu:5853": " adhiṣṭhānaṃ tathā kartā karaṇaṃ ca pṛthagvidham /",
    "GSP33ramgbhpu:5854": " vividhā ca pṛthakceṣṭā daivaṃ caivātra pañcamam //",
    "GSP33ramgbhpu:5855": " śarīravāṅmanobhir yat karma prārabhate naraḥ /",
    "GSP33ramgbhpu:5856": " nyāyyaṃ vā viparītaṃ vā pañcaite tasya hetavaḥ // BhGR_18.15 //",
    "GSP33ramgbhpu:5857": " nyāyye śāstrasiddhe,",
    "GSP33ramgbhpu:5858": " viparīte pratiṣiddhe vā sarvasmin karmaṇi śarīre,",
    "GSP33ramgbhpu:5859": " vācike,",
    "GSP33ramgbhpu:5860": " mānase ca pañcaite hetavaḥ /",
    "GSP33ramgbhpu:5861": " adhiṣṭhānam śarīram;",
    "GSP33ramgbhpu:5862": " adhiṣṭhīyate jīvātmaneti mahābhūtasaṃghātarūpaṃ śarīram adhiṣṭhānam /",
    "GSP33ramgbhpu:5863": " tathā kartā jīvātmā;",
    "GSP33ramgbhpu:5864": " asya jīvātmano jñātṛtvaṃ kartṛtvaṃ ca,",
    "GSP33ramgbhpu:5865": " “jño 'ta eva“,",
    "GSP33ramgbhpu:5866": " “kartā śāstrārthavattvāt ” iti ca sūtropapāditam /",
    "GSP33ramgbhpu:5867": " karaṇaṃ ca pṛthagvidham vākpāṇipādādipañcakaṃ samanaskaṃ karmendriyaṃ pṛthagvidham karmaniṣpattau pṛthagvyāpāram /",
    "GSP33ramgbhpu:5868": " vividhā ca pṛthakceṣṭā /",
    "GSP33ramgbhpu:5869": " ceṣṭāśabdena pañcātmā vāyur abhidhīyate tadvṛttivācinā;",
    "GSP33ramgbhpu:5870": " śarīrendriyadhāraṇasya prāṇāpānādibhedabhinnasya vāyoḥ pañcātmano vividhā ca ceṣṭā vividhā vṛttiḥ /",
    "GSP33ramgbhpu:5871": " daivaṃ caivātra pañcamam atra karmahetukalāpe daivaṃ pañcamam paramātmā antaryāmī karmaniṣpattau pradhānahetur ityarthaḥ /",
    "GSP33ramgbhpu:5872": " uktaṃ hi, “sarvasya cāhaṃ hṛdi sanniviṣṭo mattaḥ smṛtir jñānam apohanaṃ ca” iti /",
    "GSP33ramgbhpu:5873": " vakṣyati ca,",
    "GSP33ramgbhpu:5874": " “īśvaraḥ sarvabhūtānāṃ hṛddeśe 'rjuna tiṣṭhati /",
    "GSP33ramgbhpu:5875": " bhrāmayan sarvabhūtāni yantrārūḍhāni māyayā//",
    "GSP33ramgbhpu:5876": " ” iti /",
    "GSP33ramgbhpu:5877": " paramātmāyattaṃ ca jīvātmanaḥ kartṛtvam,",
    "GSP33ramgbhpu:5878": " “parāt tu tacchruteḥ” ityādyupapāditam /",
    "GSP33ramgbhpu:5879": " nanv evaṃ paramātmāyatte jīvātmanaḥ kartṛtve jīvātmā karmaṇy aniyojyo bhavatīti vidhiniṣedhaśāstrāṇy anarthakāni syuḥ //",
    "GSP33ramgbhpu:5880": " idam api codyaṃ sūtrakāreṇa parihṛtam,",
    "GSP33ramgbhpu:5881": " “kṛtaprayatnāpekṣas tu vihitapratiṣiddhāvaiyārthyādibhyaḥ” iti /",
    "GSP33ramgbhpu:5882": " etad uktaṃ bhavati paramātmanā dattais tadādhāraiś ca karaṇakalebarādibhis tadāhitaśaktibhiḥ",
    "GSP33ramgbhpu:5883": " svayaṃ ca jīvātmā tadādhāras tadāhitaśaktis san karmaniṣpattaye svecchayā karaṇādyadhiṣṭhānākāraṃ",
    "GSP33ramgbhpu:5884": " prayatnaṃ cārabhate;",
    "GSP33ramgbhpu:5885": " tadantaravasthitaḥ paramātmā svānumatidānena taṃ pravartayatīti jīvasyāpi svabuddhyaiva pravṛttihetutvam asti;",
    "GSP33ramgbhpu:5886": " yathā gurutaraśilāmahīruhādicalanādiphalapravṛttiṣu bahupuruṣasādhyāsu bahūnāṃ hetutvaṃ vidhiniṣedhabhāktvaṃ ceti",
    "GSP33ramgbhpu:5887": " tatraivaṃ sati kartāram ātmānaṃ kevalaṃ tu yaḥ /",
    "GSP33ramgbhpu:5888": " paśyaty akṛtabuddhitvān na sa paśyati durmatiḥ // BhGR_18.16 //",
    "GSP33ramgbhpu:5889": " evaṃ vastutaḥ paramātmānumatipūrvake jīvātmanaḥ kartṛtve sati,",
    "GSP33ramgbhpu:5890": " tatra karmaṇi kevalam ātmānam eva kartāraṃ yaḥ paśyati,",
    "GSP33ramgbhpu:5891": " sa durmatiḥ viparītamatiḥ akṛtabuddhitvād aniṣpannayathāvasthitavastubuddhitvān na paśyati na yathāvasthitaṃ kartāraṃ paśyati // BhGR_18.16",
    "GSP33ramgbhpu:5892": " yasya nāhaṃkṛto bhāvo buddhir yasya na lipyate /",
    "GSP33ramgbhpu:5893": " hatvāpi sa imāṃl lokān na hanti na nibadhyate // BhGR_18.17 //",
    "GSP33ramgbhpu:5894": " paramapuruṣakartṛtvānusaṃdhānena yasya bhāvaḥ kartṛtvaviṣayo manovṛttiviśeṣaḥ nāhaṃkṛtaḥ nāhamabhimānakṛtaḥ /",
    "GSP33ramgbhpu:5895": " ahaṃ karomīti jñānaṃ yasya na vidyata ityarthaḥ /",
    "GSP33ramgbhpu:5896": " buddhir yasya na lipyate asmin karmaṇi mama kartṛtvābhāvād etatphalaṃ na mayā saṃbadhyate,",
    "GSP33ramgbhpu:5897": " na ca madīyaṃ karmeti yasya buddhir jāyata ityarthaḥ /",
    "GSP33ramgbhpu:5898": " sa imān lokān yuddhe hatvāpi tān na nihanti;",
    "GSP33ramgbhpu:5899": " na kevalaṃ bhīṣmādīn ityarthaḥ /",
    "GSP33ramgbhpu:5900": " tatas tena yuddhākhyena karmaṇā na nibadhyate /",
    "GSP33ramgbhpu:5901": " tatphalaṃ nānubhavatītyarthaḥ // BhGR_18.17 //",
    "GSP33ramgbhpu:5902": " sarvam idam akartṛtvādyanusandhānaṃ sattvaguṇavṛddhyaiva bhavatīti sattvasyopādeyatājñāpanāya karmaṇi sattvādiguṇakṛtaṃ vaiṣamyaṃ prapañcayiṣyan karmacodanāprakāraṃ tāvad āha",
    "GSP33ramgbhpu:5903": " jñānaṃ jñeyaṃ parijñātā trividhā karmacodanā /",
    "GSP33ramgbhpu:5904": " kāraṇaṃ karma karteti trividhaḥ karmasaṃgrahaḥ // BhGR_18.18 //",
    "GSP33ramgbhpu:5905": " jñānam kartavyakarmaviṣayaṃ jñānam,",
    "GSP33ramgbhpu:5906": " jñeyaṃ ca kartavyaṃ karma,",
    "GSP33ramgbhpu:5907": " parijñātā tasya boddheti trividhā karmacodanā /",
    "GSP33ramgbhpu:5908": " bodhaboddhavyaboddhṛyukto jyotiṣṭomādikarmavidhir ityarthaḥ /",
    "GSP33ramgbhpu:5909": " tatra boddhavyarūpaṃ karma trividhaṃ saṃgṛhyate karaṇaṃ karma karteti /",
    "GSP33ramgbhpu:5910": " karaṇam sādhanabhūtaṃ dravyādikam;",
    "GSP33ramgbhpu:5911": " karma yāgādikam;",
    "GSP33ramgbhpu:5912": " kartā anuṣṭhāteti // BhGR_18.18 //",
    "GSP33ramgbhpu:5913": " jñānaṃ karma ca kartā ca tridhaiva guṇabhedataḥ /",
    "GSP33ramgbhpu:5914": " procyate guṇasaṃkhyāne yathāvac chṛṇu tāny api // BhGR_18.19 //",
    "GSP33ramgbhpu:5915": " kartavyakarmaviṣayaṃ jñānam,",
    "GSP33ramgbhpu:5916": " anuṣṭhīyamānaṃ ca karma,",
    "GSP33ramgbhpu:5917": " tasyānuṣṭhātā ca sattvādiguṇabhedatas trividhaiva procyate guṇasaṃkhyāne guṇakāryagaṇane /",
    "GSP33ramgbhpu:5918": " yathāvac chṛṇu tāny api tāni guṇato bhinnāni jñānādīni yathāvac chṛṇu // BhGR_18.19 //",
    "GSP33ramgbhpu:5919": " sarvabhūteṣu yenaikaṃ bhāvam avyayam īkṣate /",
    "GSP33ramgbhpu:5920": " avibhaktaṃ vibhakteṣu taj jñānaṃ viddhi sāttvikam // BhGR_18.20 //",
    "GSP33ramgbhpu:5921": " brāhmaṇakṣatriyabrahmacārigṛhasthādirūpeṇa vibhakteṣu sarveṣu bhūteṣu karmādhikāriṣu yena jñānenaikam ātmākhyaṃ bhāvaṃ,",
    "GSP33ramgbhpu:5922": " tatrāpy avibhaktam brāhmaṇatvādyanekākāreṣv api bhūteṣu sitadīrghādivibhāgavatsu jñānākāre ātmani vibhāgarahitam,",
    "GSP33ramgbhpu:5923": " avyayaṃ vyayasvabhāveṣv api brāhmaṇādiśarīreṣu avyayam avikṛtaṃ phalādisaṅgānarhaṃ ca karmādhikāravelāyām īkṣate,",
    "GSP33ramgbhpu:5924": " taj jñānaṃ sāttvikaṃ viddhi // BhGR_18.20 //",
    "GSP33ramgbhpu:5925": " pṛthaktvena tu yaj jñānaṃ nānābhāvān pṛthagvidhān /",
    "GSP33ramgbhpu:5926": " vetti sarveṣu bhūteṣu taj jñānaṃ viddhi rājasam // BhGR_18.21 //",
    "GSP33ramgbhpu:5927": " sarveṣu bhūteṣu brāhmaṇādiṣu brāhmaṇādyākārapṛthaktvenātmākhyān api bhāvān nānābhūtān",
    "GSP33ramgbhpu:5928": " sitadīrghādipṛthaktvena ca pṛthagvidhān phalādisaṃyogayogyān karmādhikāravelāyāṃ yaj jñānaṃ vetti,",
    "GSP33ramgbhpu:5929": " taj jñānaṃ rājasaṃ viddhi // BhGR_18.21 //",
    "GSP33ramgbhpu:5930": " yat tu kṛtsnavad ekasmin kārye saktam ahetukam /",
    "GSP33ramgbhpu:5931": " atattvārthavad alpaṃ ca tat tāmasam udāhṛtam // BhGR_18.22 //",
    "GSP33ramgbhpu:5932": " yat tu jñānam,",
    "GSP33ramgbhpu:5933": " ekasmin kārye ekasmin kartavye karmaṇi pretabhūtagaṇādyārādhanarūpe atyalpaphale kṛtsnaphalavat saktam,",
    "GSP33ramgbhpu:5934": " ahetukam vastutas tv akṛtsnaphalavattayā tathāvidhasaṅgaheturahitam atattvārthavat pūrvavad evātmani pṛthaktvādiyuktatayā mithyābhūtārthaviṣayam,",
    "GSP33ramgbhpu:5935": " atyalpaphalaṃ ca pretabhūtādyārādhanaviṣayatvād alpaṃ ca,",
    "GSP33ramgbhpu:5936": " taj jñānaṃ tāmasam udāhṛtam // BhGR_18.22 //",
    "GSP33ramgbhpu:5937": " evaṃ kartavyakarmaviṣayajñānasyādhikāravelāyām adhikāryaṃśena guṇatas traividhyam uktvā anuṣṭheyasya karmaṇo guṇatas traividhyam āha",
    "GSP33ramgbhpu:5938": " niyataṃ saṅgarahitam arāgadveṣataḥ kṛtam /",
    "GSP33ramgbhpu:5939": " aphalaprepsunā karma yat tat sāttvikam ucyate // BhGR_18.23 //",
    "GSP33ramgbhpu:5940": " niyatam svavarṇāśramocitam,",
    "GSP33ramgbhpu:5941": " saṅgarahitam kartṛtvādisaṅgarahitam,",
    "GSP33ramgbhpu:5942": " arāgadveṣataḥ kṛtam kīrtirāgād akīrtidveṣāc ca na kṛtam;",
    "GSP33ramgbhpu:5943": " adambhena kṛtam ityarthaḥ;",
    "GSP33ramgbhpu:5944": " aphalaprepsunā aphalābhisandhinā kāryam ity eva kṛtaṃ yat karma,",
    "GSP33ramgbhpu:5945": " tat sāttvikam ucyate // BhGR_18.23 //",
    "GSP33ramgbhpu:5946": " yat tu kāmepsunā karma sāhaṅkāreṇa vā punaḥ /",
    "GSP33ramgbhpu:5947": " kriyate bahulāyāsaṃ tad rājasam udāhṛtam // BhGR_18.24 //",
    "GSP33ramgbhpu:5948": " yat tu punaḥ kāmepsunā phalaprepsunā sāhaṃkāreṇa vā vāśabdaś cārthe kartṛtvābhimānayuktena ca,",
    "GSP33ramgbhpu:5949": " bahulāyāsaṃ yat karma kriyate,",
    "GSP33ramgbhpu:5950": " tad rājasam bahulāyāsam idaṃ karma mayaiva kriyata ity evaṃrūpābhimānayuktena yat karma kriyate,",
    "GSP33ramgbhpu:5951": " tad rājasam ityarthaḥ // BhGR_18.24 //",
    "GSP33ramgbhpu:5952": " anubandhaṃ kṣayaṃ hiṃsām anavekṣya ca pauruṣam /",
    "GSP33ramgbhpu:5953": " mohād ārabhyate karma yat tat tāmasam ucyate // BhGR_18.25 //",
    "GSP33ramgbhpu:5954": " kṛte karmaṇy anubadhyamānaṃ duḥkham anubandhaḥ;",
    "GSP33ramgbhpu:5955": " kṣayaḥ karmaṇi kriyamāṇe arthavināśaḥ;",
    "GSP33ramgbhpu:5956": " hiṃsā tatra prāṇipīḍā;",
    "GSP33ramgbhpu:5957": " pauruṣam ātmanaḥ karmasamāpanasāmarthyam;",
    "GSP33ramgbhpu:5958": " etāni anavekṣya avimṛśya,",
    "GSP33ramgbhpu:5959": " mohāt paramapuruṣakartṛtvājñānād yat karmārabhyate,",
    "GSP33ramgbhpu:5960": " tat tāmasam ucyate // BhGR_18.25 //",
    "GSP33ramgbhpu:5961": " muktasaṅgo 'nahaṃvādī dhṛtyutsāhasamanvitaḥ /",
    "GSP33ramgbhpu:5962": " siddhyasiddhyor nirvikāraḥ kartā sāttvika ucyate // BhGR_18.26 //",
    "GSP33ramgbhpu:5963": " muktasaṅgaḥ phalasaṅgarahitaḥ anahaṃvādī kartṛtvābhimānarahitaḥ,",
    "GSP33ramgbhpu:5964": " dhṛtyutsāhasamanvitaḥ ārabdhe karmaṇi yāvatkarmasamāptyavarjanīyaduḥkhadhāraṇaṃ dhṛtiḥ;",
    "GSP33ramgbhpu:5965": " utsāhaḥ udyuktacetastvam;",
    "GSP33ramgbhpu:5966": " tābhyāṃ samanvitaḥ,",
    "GSP33ramgbhpu:5967": " siddhyasiddhyor nirvikāraḥ yuddhādau karmaṇi tadupakaraṇabhūtadravyārjanādiṣu ca siddhyasiddhyor avikṛtacittaḥ kartā sāttvika ucyate // BhGR_18.26",
    "GSP33ramgbhpu:5968": " ragī karmaphalaprepsur lubdho hiṃsātmako 'śuciḥ /",
    "GSP33ramgbhpu:5969": " harṣaśokānvitaḥ kartā rājasaḥ parikīrtitaḥ // BhGR_18.27 //",
    "GSP33ramgbhpu:5970": " rāgī yaśo'rthī,",
    "GSP33ramgbhpu:5971": " karmaphalaprepsuḥ karmaphalārthī;",
    "GSP33ramgbhpu:5972": " lubdhaḥ karmāpekṣitadravyavyayasvabhāvarahitaḥ,",
    "GSP33ramgbhpu:5973": " hiṃsātmakaḥ parān pīḍayitvā taiḥ karma kurvāṇaḥ,",
    "GSP33ramgbhpu:5974": " aśuciḥ karmāpekṣitaśuddhirahitaḥ,",
    "GSP33ramgbhpu:5975": " harṣaśokānvitaḥ yuddhādau karmaṇi jayādisiddhyasiddhyor harṣaśokānvitaḥ kartā rājasaḥ parikīrtitaḥ // BhGR_18.27 //",
    "GSP33ramgbhpu:5976": " ayuktaḥ prākṛtaḥ stabdhaḥ śaṭho naikṛtiko 'lasaḥ /",
    "GSP33ramgbhpu:5977": " viṣādī dīrghasūtrī ca kartā tāmasa ucyate // BhGR_18.28 //",
    "GSP33ramgbhpu:5978": " ayuktaḥ śāstrīyakarmāyogyaḥ,",
    "GSP33ramgbhpu:5979": " vikarmasthaḥ,",
    "GSP33ramgbhpu:5980": " prākṛtaḥ anadhigatavidyaḥ,",
    "GSP33ramgbhpu:5981": " stabdhaḥ anārambhaśīlaḥ,",
    "GSP33ramgbhpu:5982": " śaṭhaḥ abhicārādikarmaruciḥ,",
    "GSP33ramgbhpu:5983": " naikṛtikaḥ vañcanaparaḥ,",
    "GSP33ramgbhpu:5984": " alasaḥ ārabdheṣv api karmasu mandapravṛttiḥ,",
    "GSP33ramgbhpu:5985": " viṣādī atimātrāvasādaśīlaḥ dīrghasūtrī abhicārādikarma kurvan pareṣu dīrghakālavartyanarthaparyālocanaśīlaḥ,",
    "GSP33ramgbhpu:5986": " evaṃbhūto yaḥ kartā,",
    "GSP33ramgbhpu:5987": " sa tāmasaḥ // BhGR_18.28 //",
    "GSP33ramgbhpu:5988": " evaṃ kartavyakarmaviṣayajñāne kartavye ca karmaṇi anuṣṭhātari ca guṇatas traividhyam uktam;",
    "GSP33ramgbhpu:5989": " idānīṃ sarvatattvasarvapuruṣārthaniścayarūpāyā buddher dhṛteś ca guṇatas traividhyam āha",
    "GSP33ramgbhpu:5990": " buddher bhedaṃ dhṛteś caiva guṇatas trividhaṃ śṛṇu /",
    "GSP33ramgbhpu:5991": " procyamānam aśeṣeṇa pṛthaktvena dhanaṃjaya // BhGR_18.29 //",
    "GSP33ramgbhpu:5992": " buddhiḥ vivekapūrvakaṃ niścayarūpaṃ jñānam;",
    "GSP33ramgbhpu:5993": " dhṛtiḥ ārabdhāyāḥ kriyāyā vighnopanipāte 'pi dhāraṇam,",
    "GSP33ramgbhpu:5994": " tayos sattvādiguṇatas trividhaṃ bhedaṃ pṛthaktvena procyamānaṃ yathāvac chṛṇu // BhGR_18.29 //",
    "GSP33ramgbhpu:5995": " pravṛttiṃ ca nivṛttiṃ ca kāryākārye bhayābhaye /",
    "GSP33ramgbhpu:5996": " bandhaṃ mokṣaṃ ca yā vetti buddhiḥ sā pārtha sāttvikī // BhGR_18.30 //",
    "GSP33ramgbhpu:5997": " pravṛttiḥ abhyudayasādhanabhūto dharmaḥ,",
    "GSP33ramgbhpu:5998": " nivṛttiḥ mokṣasādhanabhūtaḥ,",
    "GSP33ramgbhpu:5999": " tav ubhau yathāvasthitau yā buddhir vetti;",
    "GSP33ramgbhpu:6000": " kāryākārye sarvavarṇānāṃ pravṛttinivṛttidharmayor anyataraniṣṭhānāṃ deśakālāvasthāviśeṣeṣu “idaṃ kāryam,",
    "GSP33ramgbhpu:6001": " idam akāryam” iti yā vetti;",
    "GSP33ramgbhpu:6002": " bhayābhaye śāstrātivṛttir bhayasthānaṃ tadanuvṛttir abhayasthānam,",
    "GSP33ramgbhpu:6003": " bandhaṃ mokṣaṃ ca saṃsārayāthātmyaṃ tadvigamayāthātmyaṃ ca yā vetti;",
    "GSP33ramgbhpu:6004": " sā sāttvikī buddhiḥ // BhGR_18.30 //",
    "GSP33ramgbhpu:6005": " yathā dharmam adharmaṃ ca kāryaṃ cākāryam eva ca /",
    "GSP33ramgbhpu:6006": " ayathāvat prajānāti buddhiḥ sā pārtha rājasī // BhGR_18.31 //",
    "GSP33ramgbhpu:6007": " yathā pūrvoktaṃ dvividhaṃ dharmaṃ tadviparītaṃ ca tanniṣṭhānāṃ deśakālāvasthādiṣu kāryaṃ cākāryaṃ ca yathāvan na jānāti,",
    "GSP33ramgbhpu:6008": " sā rājasī buddhiḥ // BhGR_18.31 //",
    "GSP33ramgbhpu:6009": " adharmaṃ dharmam iti yā manyate tamasāvṛtā /",
    "GSP33ramgbhpu:6010": " sarvārthān viparītāṃś ca buddhiḥ sā pārtha tāmasī // BhGR_18.32 //",
    "GSP33ramgbhpu:6011": " tāmasī tu buddhiḥ tamasāvṛtā satī sarvārthān viparītān manyate /",
    "GSP33ramgbhpu:6012": " adharmaṃ dharmaṃ,",
    "GSP33ramgbhpu:6013": " dharmaṃ cādharmaṃ,",
    "GSP33ramgbhpu:6014": " santaṃ cārtham asantam,",
    "GSP33ramgbhpu:6015": " asantam cārthaṃ santaṃ,",
    "GSP33ramgbhpu:6016": " paraṃ ca tattvam aparam,",
    "GSP33ramgbhpu:6017": " aparaṃ ca tattvaṃ param /",
    "GSP33ramgbhpu:6018": " evaṃ sarvaṃ viparītaṃ manyata ityarthaḥ // BhGR_18.32 //",
    "GSP33ramgbhpu:6019": " dhṛtyā yayā dhārayate manaḥprāṇendriyakriyāḥ /",
    "GSP33ramgbhpu:6020": " yogenāvyabhicāriṇyā dhṛtiḥ sā pārtha sāttvikī // BhGR_18.33 //",
    "GSP33ramgbhpu:6021": " yayā dhṛtyā yogenāvyabhicāriṇyā manaḥprāṇendriyāṇāṃ kriyāḥ puruṣo dhārayate;",
    "GSP33ramgbhpu:6022": " yogaḥ mokṣasādhanabhūtaṃ bhagavadupāsanam;",
    "GSP33ramgbhpu:6023": " yogena prayojanabhūtenāvyabhicāriṇyā yogoddeśena pravṛttās tatsādhanabhūtā manaḥprabhṛtīnāṃ kriyāḥ yayā dhṛtyā dhārayate,",
    "GSP33ramgbhpu:6024": " sā sāttvikītyarthaḥ // BhGR_18.33 //",
    "GSP33ramgbhpu:6025": " yayā tu dharmakāmārthān dhṛtyā dhārayate 'rjuna /",
    "GSP33ramgbhpu:6026": " prasaṅgena phalākāṅkṣī dhṛtiḥ sā pārtha rājasī // BhGR_18.34 //",
    "GSP33ramgbhpu:6027": " phalākāṅkṣī puruṣaḥ prakṛṣṭasaṅgena dharmakāmārthān yayā dhṛtyā dhārayate, sā rājasī /",
    "GSP33ramgbhpu:6028": " dharmakāmārthaśabdena tatsādhanabhūtā manaḥprāṇendriyakriyā lakṣyante /",
    "GSP33ramgbhpu:6029": " phalākāṅkṣīty atrāpi phalaśabdena rājasatvād dharmakāmārthā eva vivakṣitāḥ /",
    "GSP33ramgbhpu:6030": " ato dharmakāmārthāpekṣayā manaḥprabhṛtīnāṃ kriyā yayā dhṛtyā dhārayate,",
    "GSP33ramgbhpu:6031": " sā rājasīty uktaṃ bhavati // BhGR_18.34 //",
    "GSP33ramgbhpu:6032": " yayā svapnaṃ bhayaṃ śokaṃ viṣādaṃ madam eva ca /",
    "GSP33ramgbhpu:6033": " na vimuñcati durmedhā dhṛtiḥ sā pārtha tāmasī // BhGR_18.35 //",
    "GSP33ramgbhpu:6034": " yayā dhṛtyā /",
    "GSP33ramgbhpu:6035": " svapnaṃ nidrām /",
    "GSP33ramgbhpu:6036": " madaṃ viṣayānubhavajanitaṃ madam /",
    "GSP33ramgbhpu:6037": " svapnamadav uddiśya pravṛttā manaḥprāṇādīnāṃ kriyāḥ durmedhā na vimuñcati dhārayati /",
    "GSP33ramgbhpu:6038": " bhayaśokaviṣādaśabdāś ca bhayaśokādidāyiviṣayaparāḥ;",
    "GSP33ramgbhpu:6039": " tatsādhanabhūtāś ca manaḥprāṇādikriyā yayā dhārayate,",
    "GSP33ramgbhpu:6040": " sā dhṛtis tāmasī // BhGR_18.35 //",
    "GSP33ramgbhpu:6041": " sukhaṃ tv idānīṃ trividhaṃ śṛṇu me bharatarṣabha /",
    "GSP33ramgbhpu:6042": " pūrvoktāḥ sarve jñānakarmakartrādayo yac cheṣabhūtāḥ,",
    "GSP33ramgbhpu:6043": " tac ca sukhaṃ guṇatas trividham idānīṃ śṛṇu //",
    "GSP33ramgbhpu:6044": " abhyāsād ramate yatra duḥkhāntaṃ ca nigacchati // BhGR_18.36 //",
    "GSP33ramgbhpu:6045": " yat tad agre viṣam iva pariṇāme 'mṛtopamam /",
    "GSP33ramgbhpu:6046": " tat sukhaṃ sāttvikaṃ proktam ātmabuddhiprasādajam // BhGR_18.37 //",
    "GSP33ramgbhpu:6047": " yasmin sukhe cirakālābhyāsāt krameṇa niratiśayāṃ ratiṃ prāpnoti,",
    "GSP33ramgbhpu:6048": " duḥkhāntaṃ ca nigacchati nikhilasya sāṃsārikasya duḥkhasyāntaṃ nigacchati //",
    "GSP33ramgbhpu:6049": " tad eva viśinaṣṭi yat tat sukham,",
    "GSP33ramgbhpu:6050": " agre yogopakramavelāyāṃ bahvāyāsasādhyatvād viviktasvarūpasyānanubhūtatvāc ca viṣam iva duḥkham iva bhavati,",
    "GSP33ramgbhpu:6051": " pariṇāme 'mṛtopamam /",
    "GSP33ramgbhpu:6052": " pariṇāme vipāke abhyāsabalena viviktātmasvarūpāvirbhāve amṛtopamaṃ bhavati,",
    "GSP33ramgbhpu:6053": " tac ca ātmabuddhiprasādajam ātmaviṣayā buddhiḥ ātmabuddhiḥ,",
    "GSP33ramgbhpu:6054": " tasyāḥ nivṛttasakaletaraviṣayatvaṃ prasādaḥ,",
    "GSP33ramgbhpu:6055": " nivṛttasakaletaraviṣayabuddhyā viviktasvabhāvātmānubhavajanitaṃ sukham amṛtopamaṃ bhavati;",
    "GSP33ramgbhpu:6056": " tat sukhaṃ sāttvikaṃ proktam // BhGR_18.37 //",
    "GSP33ramgbhpu:6057": " viṣayendriyasaṃyogād yat tad agre 'mṛtopamam /",
    "GSP33ramgbhpu:6058": " pariṇāme viṣam iva tat sukhaṃ rājasaṃ smṛtam // BhGR_18.38 //",
    "GSP33ramgbhpu:6059": " agre anubhavavelāyāṃ viṣayendriyasaṃyogād yat tad amṛtam iva bhavati,",
    "GSP33ramgbhpu:6060": " pariṇāme vipāke viṣayāṇāṃ sukhatānimittakṣudādau nivṛtte tasya ca sukhasya nirayādinimittatvād viṣam iva pītaṃ bhavati,",
    "GSP33ramgbhpu:6061": " tat sukhaṃ rājasaṃ smṛtam // BhGR_18.38 //",
    "GSP33ramgbhpu:6062": " yad agre cānubandhe ca sukhaṃ mohanam ātmanaḥ /",
    "GSP33ramgbhpu:6063": " nidrālasyapramādotthaṃ tat tāmasam udāhṛtam // BhGR_18.39 //",
    "GSP33ramgbhpu:6064": " yat sukham agre cānubandhe ca anubhavavelāyāṃ vipāke ca ātmano mohanaṃ mohahetur bhavati;",
    "GSP33ramgbhpu:6065": " moho 'tra yathāvasthitavastvaprakāśo 'bhipretaḥ;",
    "GSP33ramgbhpu:6066": " nidrālasyapramādottham nidrālasyapramādajanitam,",
    "GSP33ramgbhpu:6067": " nidrādayo hy anubhavavelāyām api mohahetavaḥ /",
    "GSP33ramgbhpu:6068": " nidrāyā mohahetutvaṃ spṛṣṭam /",
    "GSP33ramgbhpu:6069": " ālasyam indriyavyāpāram āndyam /",
    "GSP33ramgbhpu:6070": " indriyavyāpāram āndye ca jñānam āndyaṃ bhavaty eva /",
    "GSP33ramgbhpu:6071": " pramādaḥ kṛtyānavadhānarūpa iti tatrāpi jñānam āndyaṃ bhavati /",
    "GSP33ramgbhpu:6072": " tataś ca tayor api mohahetutvam /",
    "GSP33ramgbhpu:6073": " tat sukhaṃ tāmasam udāhṛtam /",
    "GSP33ramgbhpu:6074": " ato mumukṣuṇā rajastamasī abhibhūya sattvam evopādeyam ity uktaṃ bhavati // BhGR_18.39 //",
    "GSP33ramgbhpu:6075": " na tad asti pṛthivyāṃ vā divi deveṣu vā punaḥ /",
    "GSP33ramgbhpu:6076": " sattvaṃ prakṛtijair muktaṃ yad ebhiḥ syāt tribhir guṇaiḥ // BhGR_18.40 //",
    "GSP33ramgbhpu:6077": " pṛthivyāṃ manuṣyādiṣu divi deveṣu vā prakṛtisaṃsṛṣṭeṣu brahmādiṣu sthāvarānteṣu prakṛtijair ebhis tribhir guṇair muktaṃ yat sattvaṃ prāṇijātam,",
    "GSP33ramgbhpu:6078": " na tad asti // BhGR_18.40 //",
    "GSP33ramgbhpu:6079": " “tyāgenaike amṛtatvam ānaśuḥ” ityādiṣu mokṣasādhanatayā nirdiṣṭas tyāgaḥ saṃnyāsaśabdārthād ananyaḥ;",
    "GSP33ramgbhpu:6080": " sa ca kriyamāṇeṣv eva karmasu kartṛtvatyāgamūlaḥ phalakarmaṇos tyāgaḥ;",
    "GSP33ramgbhpu:6081": " kartṛtvatyāgaś ca paramapuruṣe kartṛtvānusaṃdhānenety uktam /",
    "GSP33ramgbhpu:6082": " etat sarvaṃ sattvaguṇavṛddhikāryam iti sattvopādeyatājñāpanāya sattvarajastamasāṃ kāryabhedāḥ prapañcitāḥ /",
    "GSP33ramgbhpu:6083": " idānīm evaṃbhūtasya mokṣasādhanatayā kriyamāṇasya karmaṇaḥ paramapuruṣārādhanaveṣatāṃ",
    "GSP33ramgbhpu:6084": " tathānuṣṭhitasya ca karmaṇas tatprāptilakṣaṇaṃ phalaṃ pratipādayituṃ brāhmaṇādyadhikāriṇāṃ",
    "GSP33ramgbhpu:6085": " svabhāvānubandhisattvādiguṇabhedabhinnaṃ vṛttyā saha kartavyakarmasvarūpam āha",
    "GSP33ramgbhpu:6086": " brāhmaṇakṣatriyaviśāṃ śūdrāṇāṃ ca paraṃtapa /",
    "GSP33ramgbhpu:6087": " karmāṇi pravibhaktāni svabhāvaprabhavair guṇaiḥ // BhGR_18.41 //",
    "GSP33ramgbhpu:6088": " brāhmaṇakṣatriyaviśāṃ svakīyo bhāvaḥ svabhāvaḥ brāhmaṇādijanmahetubhūtaṃ prācīnakarmety arthaḥ;",
    "GSP33ramgbhpu:6089": " tatprabhavāḥ sattvādayo guṇāḥ /",
    "GSP33ramgbhpu:6090": " brāhmaṇasya svabhāvaprabhavo rajastamo'bhibhavenodbhūtaḥ sattvaguṇaḥ;",
    "GSP33ramgbhpu:6091": " kṣatriyasya svabhāvaprabhavaḥ tamassattvābhibhavenodbhūto rajoguṇaḥ;",
    "GSP33ramgbhpu:6092": " vaiśyasya svabhāvaprabhavaḥ sattvarajo'bhibhavenālpodriktas tamoguṇaḥ;",
    "GSP33ramgbhpu:6093": " śūdrasya svabhāvaprabhavas tu rajassattvābhibhavenātyudriktas tamoguṇaḥ /",
    "GSP33ramgbhpu:6094": " ebhiḥ svabhāvaprabhavair guṇaiḥ saha pravibhaktāni karmāṇi śāstraiḥ pratipāditāni /",
    "GSP33ramgbhpu:6095": " brāhmaṇādaya evaṃguṇakāḥ,",
    "GSP33ramgbhpu:6096": " teṣāṃ caitāni karmāṇi,",
    "GSP33ramgbhpu:6097": " vṛttayaś caitā iti hi vibhajya pratipādayanti śāstrāṇi // BhGR_18.41 //",
    "GSP33ramgbhpu:6098": " śamo damas tapaś śaucaṃ kṣāntir ārjavam eva ca /",
    "GSP33ramgbhpu:6099": " jñānaṃ vijñānam āstikyaṃ brāhmaṃ karma svabhāvajam // BhGR_18.42 //",
    "GSP33ramgbhpu:6100": " śamaḥ bāhyendriyaniyamanam;",
    "GSP33ramgbhpu:6101": " damaḥ antaḥkaraṇaniyamanam;",
    "GSP33ramgbhpu:6102": " tapaḥ bhoganiyamanarūpaḥ śāstrasiddhaḥ kāyakleśaḥ;",
    "GSP33ramgbhpu:6103": " śaucaṃ śāstrīyakarmayogyatā;",
    "GSP33ramgbhpu:6104": " kṣāntiḥ paraiḥ pīḍyamānasyāpy avikṛtacittatā;",
    "GSP33ramgbhpu:6105": " ārjavaṃ pareṣu mano'nurūpaṃ bāhyaceṣṭāprakāśanam;",
    "GSP33ramgbhpu:6106": " jñānaṃ parāvaratattvayāthātmyajñānam;",
    "GSP33ramgbhpu:6107": " vijñānaṃ paratattvagatāsādhāraṇaviśeṣaviṣayaṃ jñānam;",
    "GSP33ramgbhpu:6108": " āstikyaṃ vaidikasya kṛtsnasya satyatāniścayaḥ prakṛṣṭaḥ;",
    "GSP33ramgbhpu:6109": " kenāpi hetunā cālayitum aśakya ityarthaḥ /",
    "GSP33ramgbhpu:6110": " bhagavān puruṣottamo vāsudevaḥ parabrahmaśabdābhideyo nirastanikhiladoṣagandhaḥ svābhāvikānavadhikātiśayajñānaśaktyādyasaṅkhyeyakalyāṇaguṇagaṇo",
    "GSP33ramgbhpu:6111": " sa eva nikhilajagadekakāraṇaṃ nikhilajagadādhārabhūtaḥ;",
    "GSP33ramgbhpu:6112": " nikhilasya sa eva pravartayitā;",
    "GSP33ramgbhpu:6113": " tadārādhanabhūtaṃ ca vaidikaṃ kṛtsnaṃ karma;",
    "GSP33ramgbhpu:6114": " tais tair ārādhito dharmārthakāmamokṣākhyaṃ phalaṃ prayacchatīty asyārthasya satyatāniścaya āstikyam;",
    "GSP33ramgbhpu:6115": " “vedaiś ca sarvair aham eva vedyaḥ“,",
    "GSP33ramgbhpu:6116": " “ahaṃ sarvasya prabhavo mattas sarvaṃ pravartate “,",
    "GSP33ramgbhpu:6117": " “mayi sarvam idaṃ protam“,",
    "GSP33ramgbhpu:6118": " “bhoktāraṃ yajñatapasāṃ ..... jñātvā māṃ śāntim ṛcchati“,",
    "GSP33ramgbhpu:6119": " “mattaḥ parataraṃ nānyat kiñcid asti dhanañjaya“,",
    "GSP33ramgbhpu:6120": " “yataḥ pravṛttir bhūtānāṃ yena sarvam idaṃ tatam /",
    "GSP33ramgbhpu:6121": " svakarmaṇā tam abhyarcya siddhiṃ vindati mānavaḥ“,",
    "GSP33ramgbhpu:6122": " “yo mām ajam anādiṃ ca vetti lokamaheśvaram” iti hy ucyate /",
    "GSP33ramgbhpu:6123": " tad etad brāhmaṇasya svabhāvajaṃ karma // BhGR_18.42 //",
    "GSP33ramgbhpu:6124": " śairyaṃ tejo dhṛtir dākṣyaṃ yuddhe cāpy apalāyanam /",
    "GSP33ramgbhpu:6125": " dānam īśvarabhāvaś ca kṣātraṃ karma svabhāvajam // BhGR_18.43 //",
    "GSP33ramgbhpu:6126": " śairyaṃ yuddhe nirbhayapraveśasāmarthyam,",
    "GSP33ramgbhpu:6127": " tejaḥ parair anabhibhavanīyatā,",
    "GSP33ramgbhpu:6128": " dhṛtiḥ ārabdhe karmaṇi vighnopanipāte 'pi tatsamāpanasāmarthyam,",
    "GSP33ramgbhpu:6129": " dākṣyaṃ sarvakriyānirvṛttisāmarthyam,",
    "GSP33ramgbhpu:6130": " yuddhe cāpy apalāyanam yuddhe cātmamaraṇaniścaye 'py anirvartanam;",
    "GSP33ramgbhpu:6131": " dānaṃ ātmīyasya dhanasya parasvatvāpādanaparyantas tyāgaḥ īśvarabhāvaḥ svavyatiriktasakalajananiyamanasāmarthyam;",
    "GSP33ramgbhpu:6132": " etat kṣatriyasya svabhāvajaṃ karma // BhGR_18.43 //",
    "GSP33ramgbhpu:6133": " kṛṣigorakṣyavāṇijyaṃ vaiśyaṃ karma svabhāvajam /",
    "GSP33ramgbhpu:6134": " kṛṣiḥ satyotpādanaṃ karṣaṇam /",
    "GSP33ramgbhpu:6135": " gorakṣyam paśupālanam ityarthaḥ /",
    "GSP33ramgbhpu:6136": " vāṇijyam dhanasañcayahetubhūtaṃ krayavikrayātmakaṃ karma /",
    "GSP33ramgbhpu:6137": " etad vaiśyasya svabhāvajaṃ karma //",
    "GSP33ramgbhpu:6138": " paricaryātmakaṃ karma śūdrasyāpi svabhāvajam // BhGR_18.44 //",
    "GSP33ramgbhpu:6139": " pūrvavarṇatrayaparicaryārūpaṃ śūdrasya svabhāvajaṃ karma /",
    "GSP33ramgbhpu:6140": " tad etac caturṇā varṇānāṃ vṛttibhis saha kartavyānāṃ śāstravihitānāṃ yajñādikarmaṇāṃ pradarśanārtham uktam /",
    "GSP33ramgbhpu:6141": " yajñādayo hi trayāṇāṃ varṇānāṃ sādhāraṇāḥ /",
    "GSP33ramgbhpu:6142": " śamādayo 'pi trayāṇāṃ varṇānāṃ mumukṣūṇāṃ sādhāraṇāḥ /",
    "GSP33ramgbhpu:6143": " brāhmaṇasya tu sattvodrekasya svābhāvikatvena śamadamādayaḥ sukhopādānā iti kṛtvā tasya śamādaya svabhāvajaṃ karmety uktam /",
    "GSP33ramgbhpu:6144": " kṣatriyavaiśyayos tu svato rajastamaḥpradhānatvena śamadamādayo duḥkhopādānā iti kṛtvā na tat karmety uktam /",
    "GSP33ramgbhpu:6145": " brāhmaṇasya vṛttir yājanādhyāpanapratigrahāḥ;",
    "GSP33ramgbhpu:6146": " kṣatriyasya janapadaparipālanam;",
    "GSP33ramgbhpu:6147": " vaiśyasya ca kṛṣyādayo yathoktāḥ;",
    "GSP33ramgbhpu:6148": " śūdrasya tu kartavyaṃ vṛttiś ca pūrvavarṇatrayaparicaryaiva //",
    "GSP33ramgbhpu:6149": " sve sve karmaṇy abhiratas saṃsiddhiṃ labhate naraḥ /",
    "GSP33ramgbhpu:6150": " svakarmaniratas siddhiṃ yathā vindati tac chṛṇu // BhGR_18.45 //",
    "GSP33ramgbhpu:6151": " sve sve yathodite karmaṇy abhirato naraḥ saṃsiddhiṃ paramapadaprāptiṃ labhate /",
    "GSP33ramgbhpu:6152": " svakarmanirato yathā siddhiṃ vindati paramapadaṃ prāpnoti,",
    "GSP33ramgbhpu:6153": " tathā śṛṇu // BhGR_18.45 //",
    "GSP33ramgbhpu:6154": " yataḥ pravṛttir bhūtānāṃ yena sarvam idaṃ tatam /",
    "GSP33ramgbhpu:6155": " svakarmaṇā tam abhyarcya siddhiṃ vindati mānavaḥ // BhGR_18.46 //",
    "GSP33ramgbhpu:6156": " yato bhūtānām utpattyādikā pravṛttiḥ,",
    "GSP33ramgbhpu:6157": " yena ca sarvam idaṃ tatam,",
    "GSP33ramgbhpu:6158": " svakarmaṇā taṃ mām indrādyantarātmatayāvasthitam abhyarcya matprasādān matprāptirūpāṃ siddhiṃ vindati mānavaḥ /",
    "GSP33ramgbhpu:6159": " matta eva sarvam utpadyate,",
    "GSP33ramgbhpu:6160": " mayā ca sarvam idaṃ tatam iti pūrvam evoktam,",
    "GSP33ramgbhpu:6161": " “ahaṃ kṛtsnasya jagataḥ prabhavaḥ pralayas tathā /",
    "GSP33ramgbhpu:6162": " mattaḥ parataraṃ nānyat kiṃcid asti dhanañjaya /",
    "GSP33ramgbhpu:6163": " “, “mayā tatam idaṃ sarvaṃ jagad avyaktamūrtinā“,",
    "GSP33ramgbhpu:6164": " “mayādhyakṣeṇa prakṛtiḥ sūyate sacarācaram“,",
    "GSP33ramgbhpu:6165": " “ahaṃ sarvasya prabhavo mattas sarvaṃ pravartate” ityādiṣu // BhGR_18.46 //",
    "GSP33ramgbhpu:6166": " śreyān svadharmo viguṇaḥ paradharmāt svanuṣṭhitāt /",
    "GSP33ramgbhpu:6167": " evaṃ tyaktakartṛtvādiko madārādhanarūpaḥ svadharmaḥ /",
    "GSP33ramgbhpu:6168": " svenaivopādātuṃ yogyo dharmaḥ;",
    "GSP33ramgbhpu:6169": " prakṛtisaṃsṛṣṭena hi puruṣeṇendriyavyāpārarūpaḥ karmayogātmako dharmaḥ sukaro bhavati /",
    "GSP33ramgbhpu:6170": " ataḥ karmayogākhyaḥ svadharmo viguṇo 'pi paradharmāt indriyajayanipuṇapuruṣadharmāj jñānayogāt sakalendriyaniyamanarūpatayā sapramādāt kadācit svanuṣṭhitāc śreyān /",
    "GSP33ramgbhpu:6171": " tad evopapādayati",
    "GSP33ramgbhpu:6172": " svabhāvaniyataṃ karma kurvan nāpnoti kilbiṣam // BhGR_18.47 //",
    "GSP33ramgbhpu:6173": " prakṛtisaṃsṛṣṭasya puruṣasya indriyavyāpārarūpatayā svabhāvata eva niyatatvāt karmaṇaḥ,",
    "GSP33ramgbhpu:6174": " karma kurvan kilbiṣaṃ saṃsāraṃ na prāpnoti;",
    "GSP33ramgbhpu:6175": " apramādatvāt karmaṇaḥ /",
    "GSP33ramgbhpu:6176": " jñānayogasya sakalendriyaniyamanasādhyatayā sapramādatvāt tanniṣṭhas tu pramādāt kilbiṣaṃ pratipadyetāpi // BhGR_18.47 //",
    "GSP33ramgbhpu:6177": " ataḥ karmaniṣṭhaiva jyāyasīti tṛtīyādhyāyoktaṃ smārayati",
    "GSP33ramgbhpu:6178": " sahajaṃ karma kaunteya sadoṣam api na tyajet /",
    "GSP33ramgbhpu:6179": " sarvārambhā hi doṣeṇa dhūmenāgnir ivāvṛtāḥ // BhGR_18.48 //",
    "GSP33ramgbhpu:6180": " ataḥ sahajatvena sukaram apramādaṃ ca karma sadoṣaṃ saduḥkham api na tyajet;",
    "GSP33ramgbhpu:6181": " jñānayogayogyo 'pi karmayogam eva kurvītetyarthaḥ /",
    "GSP33ramgbhpu:6182": " sarvārambhāḥ,",
    "GSP33ramgbhpu:6183": " karmārambhāḥ jñānārambhāś ca hi doṣeṇa duḥkhena dhūmenāgnir ivāvṛtāḥ /",
    "GSP33ramgbhpu:6184": " iyāṃs tu viśeṣaḥ karmayogaḥ sukaro 'pramādaś ca,",
    "GSP33ramgbhpu:6185": " jñānayogas tadviparītaḥ iti // BhGR_18.48 //",
    "GSP33ramgbhpu:6186": " asaktabuddhis sarvatra jitātmā vigataspṛhaḥ /",
    "GSP33ramgbhpu:6187": " naiṣkarmyasiddhiṃ paramāṃ saṃnyāsenādhigacchati // BhGR_18.49 //",
    "GSP33ramgbhpu:6188": " sarvatra phalādiṣu asaktabuddhiḥ,",
    "GSP33ramgbhpu:6189": " jitātmā jitamanāḥ,",
    "GSP33ramgbhpu:6190": " paramapuruṣakartṛtvānusaṃdhānenātmakartṛtve vigataspṛhaḥ,",
    "GSP33ramgbhpu:6191": " evaṃ tyāgād ananyatvena nirṇītena saṃnyāsena yuktaḥ karma kurvan paramāṃ naiṣkarmyasiddhim adhigacchati paramāṃ dhyānaniṣṭhāṃ jñānayogasyāpi phalabhūtam adhigacchatītyarthaḥ /",
    "GSP33ramgbhpu:6192": " vakṣyamāṇadhyānayogāvāptiṃ sarvendriyakarmoparatirūpām adhigacchati // BhGR_18.49 //",
    "GSP33ramgbhpu:6193": " siddhiṃ prāpto yathā brahma tathāpnoti nibodha me /",
    "GSP33ramgbhpu:6194": " samāsenaiva kaunteya niṣṭhā jñānasya yā parā // BhGR_18.50 //",
    "GSP33ramgbhpu:6195": " siddhiṃ prāptaḥ āprayāṇādaharaharanuṣṭhīyamānakarmayoganiṣpādyadhyānasidddhiṃ prāptaḥ,",
    "GSP33ramgbhpu:6196": " yathā yena prakāreṇa vartamāno brahma prāpnoti,",
    "GSP33ramgbhpu:6197": " tathā samāsena me nibodha /",
    "GSP33ramgbhpu:6198": " tad eva brahma viśeṣyate niṣṭhā jñānasya yā pareti /",
    "GSP33ramgbhpu:6199": " jñānasya dhyānātmakasya yā parā niṣṭhā paramaprāpyam ityarthaḥ // BhGR_18.50 //",
    "GSP33ramgbhpu:6200": " buddhyā viśuddhayā yukto dhṛtyātmānaṃ niyamya ca /",
    "GSP33ramgbhpu:6201": " śabdādīn viṣayāṃs tyaktvā rāgadveṣau vyudasya ca // BhGR_18.51 //",
    "GSP33ramgbhpu:6202": " viviktasevī laghvāśī yatavākkāyamānasaḥ /",
    "GSP33ramgbhpu:6203": " dhyānayogaparo nityaṃ vairāgyaṃ samupāśritaḥ // BhGR_18.52 //",
    "GSP33ramgbhpu:6204": " ahaṅkāraṃ balaṃ darpaṃ kāmaṃ krodhaṃ parigraham /",
    "GSP33ramgbhpu:6205": " vimucya nirmamaś śānto brahmabhūyāya kalpate // BhGR_18.53 //",
    "GSP33ramgbhpu:6206": " buddhyā viśuddhayā yathāvasthitātmatattvaviṣayayā yuktaḥ,",
    "GSP33ramgbhpu:6207": " dhṛtyā ātmānaṃ niyamya ca viṣayavimukhīkaraṇena yogayogyaṃ manaḥ kṛtvā,",
    "GSP33ramgbhpu:6208": " śabdādīn viṣayān tyaktvā asannihitān kṛtvā,",
    "GSP33ramgbhpu:6209": " tannimittau ca rāgadveṣau vyudasya,",
    "GSP33ramgbhpu:6210": " viviktasevī sarvair dhyānavirodhibhir vivikte deśe vartamānaḥ,",
    "GSP33ramgbhpu:6211": " laghvāśī atyaśanānaśanarahitaḥ,",
    "GSP33ramgbhpu:6212": " yatavākkāyamānasaḥ dhyānābhimukhīkṛtakāyavāṅmanovṛttiḥ,",
    "GSP33ramgbhpu:6213": " dhyānayogaparo nityam evaṃbhūtas san ā prāyāṇād aharahardhyānayogaparaḥ,",
    "GSP33ramgbhpu:6214": " vairāgyaṃ samupāśritaḥ dhyeyatattvavyatiriktaviṣayadoṣāvamarśena tatra tatra virāgatāṃ vardhayan,",
    "GSP33ramgbhpu:6215": " ahaṃkāram anātmani ātmābhimānaṃ,",
    "GSP33ramgbhpu:6216": " balaṃ tadvṛddhihetubhūtavāsanabalaṃ,",
    "GSP33ramgbhpu:6217": " tannimittaṃ darpaṃ kāmaṃ krodhaṃ parigrahaṃ vimucya,",
    "GSP33ramgbhpu:6218": " nirmamaḥ sarveṣv anātmīyeṣv ātmīyabuddhirahitaḥ,",
    "GSP33ramgbhpu:6219": " śāntaḥ ātmānubhavaikasukhaḥ,",
    "GSP33ramgbhpu:6220": " evaṃbhūto dhyānayogaṃ kurvan brahmabhūyāya kalpate sarvabandhavinirmukto yathāvasthitam ātmānam anubhavatītyarthaḥ // BhGR_18.51 53 //",
    "GSP33ramgbhpu:6221": " brahmabhūtaḥ prasannātmā na śocati na kāṅkṣati /",
    "GSP33ramgbhpu:6222": " samas sarveṣu bhūteṣu madbhaktiṃ labhate parām // BhGR_18.54 //",
    "GSP33ramgbhpu:6223": " brahmabhūtaḥ āvirbhūtāparicchinnajñānaikākāramaccheṣataikasvabhāvātmasvarūpaḥ,",
    "GSP33ramgbhpu:6224": " “itas tv anyāṃ prakṛtiṃ viddhi me parām” iti hi svaśeṣatoktā /",
    "GSP33ramgbhpu:6225": " prasannātmā kleśakarmādibhir akaluṣasvarūpo madvyatiriktaṃ na kaṃcana bhūtaviśeṣaṃ prati śocati;",
    "GSP33ramgbhpu:6226": " na kiṃcana kāṅkṣati;",
    "GSP33ramgbhpu:6227": " api tu madvyatirikteṣu sarveṣu bhūteṣu anādaraṇīyatāyāṃ samo nikhilaṃ vastujātaṃ",
    "GSP33ramgbhpu:6228": " tṛṇavan manyamāno madbhaktiṃ labhate parām mayi sarveśvare nikhilajagadudbhavasthitipralayalīle",
    "GSP33ramgbhpu:6229": " nirastasamastaheyagandhe 'navadhikātiśayāsaṃkhyeyakalyāṇaguṇagaṇaikatāne lāvaṇyāmṛtasāgare",
    "GSP33ramgbhpu:6230": " śrīmati puṇḍarīkanayane svasvāmini atyarthapriyānubhavarūpāṃ parāṃ bhaktiṃ labhate // BhGR_18.54 //",
    "GSP33ramgbhpu:6231": " tatphalam āha",
    "GSP33ramgbhpu:6232": " bhaktyā mām abhijānāti yāvān yaś cāsmi tattvataḥ /",
    "GSP33ramgbhpu:6233": " tato māṃ tattvato jñātvā viśate tadanantaram // BhGR_18.55 //",
    "GSP33ramgbhpu:6234": " svarūpataḥ svabhāvataś ca yo 'ham;",
    "GSP33ramgbhpu:6235": " guṇato vibhūtito 'pi yāvāṃś cāham,",
    "GSP33ramgbhpu:6236": " taṃ mām evaṃrūpayā bhaktyā tattvato 'bhijānāti;",
    "GSP33ramgbhpu:6237": " māṃ tattvato jñātvā tadanantaram tattvajñānānantaraṃ tataḥ bhaktitaḥ māṃ viśate praviśati /",
    "GSP33ramgbhpu:6238": " tattvatas svarūpasvabhāvaguṇavibhūtidarśanottarakālabhāvinyā anavadhikātiśayabhaktyā māṃ prāpnotītyarthaḥ /",
    "GSP33ramgbhpu:6239": " atra tata iti prāptihetutayā,",
    "GSP33ramgbhpu:6240": " nirdiṣṭā bhaktir evābhidhīyate;",
    "GSP33ramgbhpu:6241": " “bhaktyā tv ananyayā śakyaḥ” iti tasya eva tattvataḥ praveśahetutvābhidhānāt // BhGR_18.55 //",
    "GSP33ramgbhpu:6242": " evaṃ varṇāśramocitanityanaimittikakarmaṇāṃ parityaktaphalādikānāṃ paramapuruṣārādhanarūpeṇānuṣṭhitānāṃ vipāka uktaḥ /",
    "GSP33ramgbhpu:6243": " idānīṃ kāmyānām api karmaṇām uktenaiva prakāreṇānuṣṭhitānāṃ sa eva vipāka ity āha",
    "GSP33ramgbhpu:6244": " sarvakarmāṇy api sadā kurvāṇo madvyapāśrayaḥ /",
    "GSP33ramgbhpu:6245": " matprasādād avāpnoti śāśvataṃ padam avyayam // BhGR_18.56 //",
    "GSP33ramgbhpu:6246": " na kevalaṃ nityanaimittikāni karmāṇi,",
    "GSP33ramgbhpu:6247": " api tu sarvāṇi kāmyāny api karmāṇi,",
    "GSP33ramgbhpu:6248": " madvyāśrayaḥ mayi saṃnyastakartṛtvādikaḥ kurvāṇo matprasādāc chāśvataṃ padam avyayam avikalaṃ prāpnoti /",
    "GSP33ramgbhpu:6249": " padyate gamyata iti padam;",
    "GSP33ramgbhpu:6250": " māṃ prāpnotītyarthaḥ // BhGR_18.56 //",
    "GSP33ramgbhpu:6251": " yasmād evam, tasmāt",
    "GSP33ramgbhpu:6252": " cetasā sarvakarmāṇi mayi saṃnyasya matparaḥ /",
    "GSP33ramgbhpu:6253": " buddhiyogam upāśritya maccittas satataṃ bhava // BhGR_18.57 //",
    "GSP33ramgbhpu:6254": " cetasā ātmano madīyatvamanniyāmyatvabuddhyā /",
    "GSP33ramgbhpu:6255": " uktaṃ hi, “mayi sarvāṇi karmāṇi saṃnyasyādhyātmacetasā” iti /",
    "GSP33ramgbhpu:6256": " sarvakarmāṇi sakartṛkāṇi sārādhyāni mayi saṃnyasya,",
    "GSP33ramgbhpu:6257": " matparaḥ aham eva phalatayā prāpya ity anusaṃdhānaḥ,",
    "GSP33ramgbhpu:6258": " karmāṇi kurvan imam eva buddhiyogam upāśritya satataṃ maccitto bhava // BhGR_18.57 //",
    "GSP33ramgbhpu:6259": " maccittaḥ sarvadurgāṇi matprasādāt tariṣyasi /",
    "GSP33ramgbhpu:6260": " atha cet tvam ahaṃkārān na śroṣyasi vinaṅkṣyasi // BhGR_18.58 //",
    "GSP33ramgbhpu:6261": " evaṃ maccittaḥ sarvakarmāṇi kurvan sarvāṇi sāṃsārikāṇi durgāṇi matprasādād eva tariṣyasi /",
    "GSP33ramgbhpu:6262": " atha tvam ahaṃkārād aham eva kṛtyākṛtyaviṣayaṃ sarvaṃ jānāmīti bhāvān maduktaṃ na śroṣyasi cet,",
    "GSP33ramgbhpu:6263": " vinaṅkṣyasi vinaṣṭo bhaviṣyasi /",
    "GSP33ramgbhpu:6264": " na hi kaścin madvyatiriktaḥ kṛtsnasya prāṇijātasya kṛtyākṛtyayor jñātā praśāsitā vāsti // BhGR_18.58 //",
    "GSP33ramgbhpu:6265": " yady ahaṅkāram āśritya na yotsya iti manyase /",
    "GSP33ramgbhpu:6266": " mithyaiṣa vyavasāyas te prakṛtis tvāṃ niyokṣyati // BhGR_18.59 //",
    "GSP33ramgbhpu:6267": " yadi ahaṃkāram ātmani hitāhitajñāne svātantryābhimānam āśritya manniyogam anādṛtya na yotsya iti manyase,",
    "GSP33ramgbhpu:6268": " eṣa te svātantryavyavasāyo mithyā bhaviṣyati;",
    "GSP33ramgbhpu:6269": " yataḥ prakṛtis tvāṃ yuddhe niyokṣyati matsvātantryodvignaṃ tvām ajñaṃ prakṛtir niyokṣati // BhGR_18.59 //",
    "GSP33ramgbhpu:6270": " tad upapādayati",
    "GSP33ramgbhpu:6271": " svabhāvajena kaunteya nibaddhaḥ svena karmaṇā /",
    "GSP33ramgbhpu:6272": " kartuṃ necchasi yan mohāt kariṣyasy avaśo 'pi tat // BhGR_18.60 //",
    "GSP33ramgbhpu:6273": " svabhāvajaṃ hi kṣatriyasya karma śauryam /",
    "GSP33ramgbhpu:6274": " svabhāvajena śauryākhyena svena karmaṇā nibaddhaḥ,",
    "GSP33ramgbhpu:6275": " tad evāvaśaḥ,",
    "GSP33ramgbhpu:6276": " parair dharṣaṇam asahamānas tvam eva tad yuddhaṃ kariṣyasi,",
    "GSP33ramgbhpu:6277": " yad idānīṃ mohād ajñānāt kartuṃ necchasi // BhGR_18.60 //",
    "GSP33ramgbhpu:6278": " sarvaṃ hi bhūtajātaṃ sarveśvareṇa mayā pūrvakarmānuguṇyena prakṛtyanuvartane niyamitam; tac chṛṇu /",
    "GSP33ramgbhpu:6279": " īśvaraḥ sarvabhūtānāṃ hṛddeśe 'rjuna tiṣṭhati /",
    "GSP33ramgbhpu:6280": " bhrāmayan sarvabhūtāni yantrārūḍhāni māyayā // BhGR_18.61 //",
    "GSP33ramgbhpu:6281": " īśvaraḥ sarvaniyamanaśīlo vāsudevaḥ sarvabhūtānāṃ hṛddeśe sakalapravṛttimūlajñānodayapradeśe tiṣṭhati /",
    "GSP33ramgbhpu:6282": " kathaṃ kiṃ kurvaṃs tiṣṭhati ?",
    "GSP33ramgbhpu:6283": " yantrārūḍhāni sarvabhūtāni māyayā bhrāmayan /",
    "GSP33ramgbhpu:6284": " svenaiva nirmitaṃ dehendriyāvasthaṃ prakṛtyākhyaṃ yantram ārūḍhāni sarvabhūtāni svakīyayā sattvādiguṇamayyā māyayā guṇānuguṇaṃ pravartayaṃs tiṣṭhatītyarthaḥ /",
    "GSP33ramgbhpu:6285": " pūrvam apy etad uktam,",
    "GSP33ramgbhpu:6286": " “sarvasya cāhaṃ hṛdi sanniviṣṭo mattaḥ smṛtir jñānam apohanaṃ ca” iti;",
    "GSP33ramgbhpu:6287": " “mattas sarvaṃ pravartate” iti ca /",
    "GSP33ramgbhpu:6288": " “ya ātmani tiṣṭhan” ityādikā śrutiś ca // BhGR_18.61 //",
    "GSP33ramgbhpu:6289": " etan māyānivṛttihetum āha",
    "GSP33ramgbhpu:6290": " tam eva śaraṇaṃ gaccha sarvabhāvena bhārata /",
    "GSP33ramgbhpu:6291": " tatprasādāt parāṃ śāntiṃ sthānaṃ prāpsyasi śāśvatam // BhGR_18.62 //",
    "GSP33ramgbhpu:6292": " yasmād evam,",
    "GSP33ramgbhpu:6293": " tasmāt tam eva sarvasya praśāsitāram,",
    "GSP33ramgbhpu:6294": " āśritavātsalyena tvatsārathye 'vasthitam,",
    "GSP33ramgbhpu:6295": " “itthaṃ kuru ” iti ca śāsitāraṃ sarvabhāvena sarvātmanā śaraṇaṃ gaccha /",
    "GSP33ramgbhpu:6296": " sarvātmanānuvartasva /",
    "GSP33ramgbhpu:6297": " anyathāpi tanmāyāpreritenājñena tvayā yuddhādikaraṇam avarjanīyam /",
    "GSP33ramgbhpu:6298": " tathā sati naṣṭo bhaviṣyasi /",
    "GSP33ramgbhpu:6299": " atas taduktaprakāreṇa yuddhādikaṃ kurv ityarthaḥ /",
    "GSP33ramgbhpu:6300": " evaṃ kurvāṇas tatprasādāt parāṃ śāntiṃ sarvakarmabandhopaśamaṃ śāśvataṃ ca sthānam prāpsyasi /",
    "GSP33ramgbhpu:6301": " yad abhidhīyate śrutiśataiḥ,",
    "GSP33ramgbhpu:6302": " “tadviṣṇoḥ paramaṃ padaṃ sadā paśyanti sūrayaḥ,",
    "GSP33ramgbhpu:6303": " “te ha nākaṃ mahimānaḥ sacante yatra pūrve sādhyāḥ santi devāḥ“,",
    "GSP33ramgbhpu:6304": " “yatra ṛṣayaḥ prathamajā ye purāṇāḥ“,",
    "GSP33ramgbhpu:6305": " “pareṇa nākaṃ nihitaṃ guhāyām“,",
    "GSP33ramgbhpu:6306": " “yo 'syādhyakṣaḥ parame vyoman“,",
    "GSP33ramgbhpu:6307": " “atha yad ataḥ paro divo jyotir dīpyate“,",
    "GSP33ramgbhpu:6308": " “so 'dhvanaḥ pāram āpnoti tadviṣṇoḥ paramaṃ padam” ityādibhiḥ //",
    "GSP33ramgbhpu:6309": " iti te jñānam ākhyātaṃ guhyād guhyataraṃ mayā /",
    "GSP33ramgbhpu:6310": " vimṛśyaitad aśeṣeṇa yathecchasi tathā kuru // BhGR_18.63 //",
    "GSP33ramgbhpu:6311": " iti evaṃ te mumukṣubhir adhigantavyaṃ jñānaṃ sarvasmād guhyād guhyataraṃ karmayogaviṣayaṃ jñānayogaviṣayaṃ bhaktiyogaviṣayaṃ ca sarvam ākhyātam",
    "GSP33ramgbhpu:6312": " etadaśeṣeṇa vimṛśya svādhikārānurūpaṃ yathecchasi,",
    "GSP33ramgbhpu:6313": " tathā kuru karmayogaṃ jñānayogaṃ bhaktiyogaṃ vā yatheṣṭam ātiṣṭhetyarthaḥ // BhGR_18.63 //",
    "GSP33ramgbhpu:6314": " sarvaguhyatamaṃ bhūyaḥ śṛṇu me paramaṃ vacaḥ /",
    "GSP33ramgbhpu:6315": " iṣṭo 'si me dṛḍham iti tato vakṣyāmi te hitam // BhGR_18.64 //",
    "GSP33ramgbhpu:6316": " sarveṣv eteṣu guhyeṣu bhaktiyogasya śraiṣṭhyād guhyatamam iti pūrvam evoktam “idaṃ tu te guhyatamaṃ pravakṣyāmy anasūyave” ityādau /",
    "GSP33ramgbhpu:6317": " bhūyo 'pi tadviṣayaṃ paramaṃ me vacaḥ śṛṇu /",
    "GSP33ramgbhpu:6318": " iṣṭo 'si me dṛḍham iti tatas te hitaṃ vakṣyāmi // BhGR_18.64 //",
    "GSP33ramgbhpu:6319": " manmanā bhava madbhakto madyājī māṃ namaskuru /",
    "GSP33ramgbhpu:6320": " mām evaiṣyasi satyaṃ te pratijāne priyo 'si me // BhGR_18.65 //",
    "GSP33ramgbhpu:6321": " vedānteṣu, “vedāham etaṃ puruṣaṃ mahāntam ādityavarṇaṃ tamasaḥ parastāt /",
    "GSP33ramgbhpu:6322": " tam evaṃ vidvān amṛta iha bhavati nānyaḥ panthā vidyate 'yanāya” ityādiṣu vihitaṃ",
    "GSP33ramgbhpu:6323": " vedanaṃ dhyānopāsanādiśabdavācyaṃ darśanasamānākāraṃ smṛtisaṃtānam atyarthapriyam",
    "GSP33ramgbhpu:6324": " iha manmanā bhaveti vidhīyate /",
    "GSP33ramgbhpu:6325": " madbhaktaḥ atyarthamatpriyaḥ /",
    "GSP33ramgbhpu:6326": " atyarthamatpriyatvena niratiśayapriyāṃ smṛtisaṃtatiṃ kuruṣvetyarthaḥ /",
    "GSP33ramgbhpu:6327": " madyājī /",
    "GSP33ramgbhpu:6328": " tatrāpi madbhakta ity anuṣajyate /",
    "GSP33ramgbhpu:6329": " yajanaṃ pūjanam /",
    "GSP33ramgbhpu:6330": " atyarthapriyamadārādhanaparo bhava /",
    "GSP33ramgbhpu:6331": " ārādhanaṃ hi paripūrṇaśeṣavṛttiḥ /",
    "GSP33ramgbhpu:6332": " māṃ namaskuru /",
    "GSP33ramgbhpu:6333": " namaḥ namanam /",
    "GSP33ramgbhpu:6334": " mayy atimātraprahvībhāvam atyarthapriyaṃ kurv ityarthaḥ /",
    "GSP33ramgbhpu:6335": " evaṃ vartamāno mām evaiṣyasi /",
    "GSP33ramgbhpu:6336": " etat satyaṃ te pratijāne tava pratijñāṃ karomi;",
    "GSP33ramgbhpu:6337": " nopacchandanamātram;",
    "GSP33ramgbhpu:6338": " yatas tvaṃ priyo 'si me /",
    "GSP33ramgbhpu:6339": " “priyo hi jñānino 'tyartham ahaṃ sa ca mama priyaḥ” iti pūrvam evoktam /",
    "GSP33ramgbhpu:6340": " yasya mayy atimātratā prītir vartate,",
    "GSP33ramgbhpu:6341": " mamāpi tasmin atimātrā prītir bhavatīti tadviyogam asahamāno 'haṃ taṃ māṃ prāpayāmi /",
    "GSP33ramgbhpu:6342": " ataḥ satyam eva pratijñātam,",
    "GSP33ramgbhpu:6343": " mām evaiṣyasīti // BhGR_18.65 //",
    "GSP33ramgbhpu:6344": " sarvadharmān parityajya mām ekaṃ śaraṇaṃ vraja /",
    "GSP33ramgbhpu:6345": " ahaṃ tvā sarvapāpebhyo mokṣayiṣyāmi mā śucaḥ // BhGR_18.66 //",
    "GSP33ramgbhpu:6346": " karmayogajñānayogabhaktiyogarūpān sarvān dharmān paramaniśśreyasasādhanabhūtān,",
    "GSP33ramgbhpu:6347": " madārādhanatvena atimātraprītyā yathādhikāraṃ kurvāṇa eva,",
    "GSP33ramgbhpu:6348": " uktarītyā phalakarmakartṛtvādiparityāgena parityajya,",
    "GSP33ramgbhpu:6349": " mām ekam eva kartāram ārādhyaṃ prāpyam upāyaṃ cānusaṃdhatsva /",
    "GSP33ramgbhpu:6350": " eṣa eva sarvadharmāṇāṃ śastrīyaḥ parityāga iti,",
    "GSP33ramgbhpu:6351": " “niścayaṃ śṛṇu me tatra tyāge bharatasattama /",
    "GSP33ramgbhpu:6352": " tyāgo hi puruṣavyāghra trividhaḥ saṃprakīrtitaḥ //",
    "GSP33ramgbhpu:6353": " BhGR_18.” ityārabhya,",
    "GSP33ramgbhpu:6354": " “saṅgaṃ tyaktvā phalaṃ caiva sa tyāgas sāttiviko mataḥ //",
    "GSP33ramgbhpu:6355": " ... na hi dehabhṛtā śakyaṃ tyaktuṃ karmāṇy aśeṣataḥ /",
    "GSP33ramgbhpu:6356": " yas tu karmaphalatyāgī sa tyāgīty abhidhīyate //",
    "GSP33ramgbhpu:6357": " BhGR_18.” iti adhyāyādau sudṛḍham upapāditam /",
    "GSP33ramgbhpu:6358": " ahaṃ tvā sarvapāpebhyo mokṣayiṣyāmi evaṃ vartamānaṃ tvām matprāptivirodhibhyo 'nādikālasaṃcitānantākṛtyakaraṇakṛtyākaraṇarūpebhyaḥ sarvebhyaḥ pāpebhyo mokṣayiṣyāmi /",
    "GSP33ramgbhpu:6359": " mā śucaḥ śokaṃ mā kṛthāḥ /",
    "GSP33ramgbhpu:6360": " atha vā, sarvapāpavinirmuktātyarthabhagavatpriyapuruṣanirvartyatvād bhaktiyogasya,",
    "GSP33ramgbhpu:6361": " tadārambhavirodhipāpānām ānantyāt tatprāyaścittarūpair dharmaiḥ parimitakālakṛtais",
    "GSP33ramgbhpu:6362": " teṣāṃ dustaratayā ātmano bhaktiyogārambhānarhatām ālocya śocato 'rjunasya śokam apanudan",
    "GSP33ramgbhpu:6363": " śrībhagavān uvāca sarvadharmān parityajya mām ekaṃ śaraṇaṃ vrajeti /",
    "GSP33ramgbhpu:6364": " bhaktiyogārambhavirodhyanādikālasaṃcitanānāvidhānantapāpānuguṇān tattatprāyaścittarūpān",
    "GSP33ramgbhpu:6365": " kṛcchracāndrāyaṇakūśmāṇḍavaiśvānaravrātapatipavitreṣṭitrivṛdagniṣṭomādikān nānāvidhān",
    "GSP33ramgbhpu:6366": " anantāṃs tvayā parimitakālavartinā dūranuṣṭhānān sarvān dharmān parityajya bhaktiyogārambhasiddhaye",
    "GSP33ramgbhpu:6367": " mām ekaṃ paramakāruṇikam anālocitaviśeṣāśeṣalokaśaraṇyam āśritavātsalyajaladhiṃ śaraṇaṃ prapadyasva /",
    "GSP33ramgbhpu:6368": " ahaṃ tvā sarvapāpebhyaḥ yathoditasvarūpabhaktyārambhavirodhibhyaḥ sarvebhyaḥ pāpebhyaḥ mokṣayiṣyāmi; mā śucaḥ // BhGR_18.66 //",
    "GSP33ramgbhpu:6369": " idaṃ te nātapaskāya nābhaktāya kadācana /",
    "GSP33ramgbhpu:6370": " na cāśuśrūṣave vācyaṃ na ca māṃ yo 'bhyasūyati // BhGR_18.67 //",
    "GSP33ramgbhpu:6371": " idaṃ te paramaṃ guhyaṃ śāstraṃ mayākhyātam atapaskāya ataptatapase tvayā na vācyam;",
    "GSP33ramgbhpu:6372": " tvayi vaktari,",
    "GSP33ramgbhpu:6373": " mayi cābhaktāya kadācana na vācyam /",
    "GSP33ramgbhpu:6374": " taptatapase cābhaktāya na vācyam ityarthaḥ /",
    "GSP33ramgbhpu:6375": " na cāśuśrūṣave /",
    "GSP33ramgbhpu:6376": " bhaktāyāpy aśuśrūṣave na vācyam /",
    "GSP33ramgbhpu:6377": " na ca māṃ yo 'bhyasūyati /",
    "GSP33ramgbhpu:6378": " matsvarūpe madaiśvarye madguṇeṣu ca kathiteṣu yo doṣam āviṣkaroti,",
    "GSP33ramgbhpu:6379": " na tasmai vācyam /",
    "GSP33ramgbhpu:6380": " asamānavibhaktinirdeśaḥ tasyātyantapariharaṇīyatājñāpanāya // BhGR_18.67 //",
    "GSP33ramgbhpu:6381": " ya idaṃ paramaṃ guhyaṃ madbhakteṣv abhidhāsyati /",
    "GSP33ramgbhpu:6382": " bhaktiṃ mayi parāṃ kṛtvā mām evaiṣyaty asaṃśayaḥ // BhGR_18.68 //",
    "GSP33ramgbhpu:6383": " idaṃ paramaṃ guhyaṃ madbhakteṣu yaḥ abhidhāsyati vyākhyāsyati,",
    "GSP33ramgbhpu:6384": " saḥ mayi paramāṃ bhaktiṃ kṛtvā mām evaiṣyati;",
    "GSP33ramgbhpu:6385": " na tatra saṃśayaḥ // BhGR_18.68 //",
    "GSP33ramgbhpu:6386": " na ca tasmān manuṣyeṣu kaścin me priyakṛttamaḥ /",
    "GSP33ramgbhpu:6387": " bhavitā na ca me tasmād anyaḥ priyataro bhuvi // BhGR_18.69 //",
    "GSP33ramgbhpu:6388": " sarveṣu manuṣyeṣv itaḥ pūrvaṃ tasmād anyo manuṣyo me na kaścit priyakṛttamo 'bhūt;",
    "GSP33ramgbhpu:6389": " ita uttaraṃ ca na bhavitā /",
    "GSP33ramgbhpu:6390": " ayogyānāṃ prathamam upādānaṃ yogyānām akathanād api tatkathanasyāniṣṭatamatvāt //",
    "GSP33ramgbhpu:6391": " adhyeṣyate ca ya imaṃ dharmyaṃ saṃvādam āvayoḥ /",
    "GSP33ramgbhpu:6392": " jñānayajñena tenāham iṣṭaḥ syām iti me matiḥ // BhGR_18.70 //",
    "GSP33ramgbhpu:6393": " ya imam āvayor dharmyaṃ saṃvādam adhyeṣyate,",
    "GSP33ramgbhpu:6394": " tena jñānayajñenāham iṣṭas syām iti me matiḥ asmin yo jñānayajño 'bhidhīyate,",
    "GSP33ramgbhpu:6395": " tenāham etad adhyayanamātreṇeṣṭaḥ syām ityarthaḥ // BhGR_18.70 /",
    "GSP33ramgbhpu:6396": " śraddhāvān anasūyuś ca śṛṇuyād api yo naraḥ /",
    "GSP33ramgbhpu:6397": " so 'pi muktaḥ śubhāṃl lokān prāpnuyāt puṇyakarmaṇām // BhGR_18.71 //",
    "GSP33ramgbhpu:6398": " śraddhāvān anasūyuś ca yo naraḥ śṛṇuyād api,",
    "GSP33ramgbhpu:6399": " tena śravaṇamātreṇa so 'pi bhaktivirodhipāpebhyo muktaḥ puṇyakarmaṇāṃ madbhaktānāṃ lokān samūhan prāpnuyāt // BhGR_18.71 /",
    "GSP33ramgbhpu:6400": " kaścid etacchrutaṃ pārtha tvayaikāgreṇa cetasā /",
    "GSP33ramgbhpu:6401": " kaccid ajñānasaṃmohaḥ pranaṣṭas te dhanañjaya // BhGR_18.72 //",
    "GSP33ramgbhpu:6402": " mayā kathitam etat pārtha tvayā avahitena cetasā kaccic śrutam,",
    "GSP33ramgbhpu:6403": " tavājñānasaṃmohaḥ kaccit pranaṣṭaḥ,",
    "GSP33ramgbhpu:6404": " yenājñānena mūḍho na yotsyāmītyuktavān // BhGR_18.72 //",
    "GSP33ramgbhpu:6405": " arjuna uvāca",
    "GSP33ramgbhpu:6406": " naṣṭo mohaḥ smṛtir labdhā tvatprasādān mayācyuta /",
    "GSP33ramgbhpu:6407": " sthito 'smi gatasaṃdehaḥ kariṣye vacanaṃ tava // BhGR_18.73 //",
    "GSP33ramgbhpu:6408": " mohaḥ viparītajñānam /",
    "GSP33ramgbhpu:6409": " tvatprasādān mama tad vinaṣṭam /",
    "GSP33ramgbhpu:6410": " smṛtiḥ yathāvasthitatattvajñānam /",
    "GSP33ramgbhpu:6411": " tvatprasādād eva tac ca labdham /",
    "GSP33ramgbhpu:6412": " anātmani prakṛtau ātmābhimānarūpo mohaḥ,",
    "GSP33ramgbhpu:6413": " paramapuruṣaśarīratayā tadātmakasya kṛtsnasya cidacidvastunaḥ atadātmābhimānarūpaś ca,",
    "GSP33ramgbhpu:6414": " nityanaimittikarūpasya karmaṇaḥ paramapuruṣārādhanatayā tatprāptyupāyabhūtasya bandhakatvabuddhirūpaś ca sarvo vinaṣṭaḥ /",
    "GSP33ramgbhpu:6415": " ātmanaḥ prakṛtivilakṣaṇatvatatsvabhāvarahitatājñātṛtvaikasvabhāvatāparamapuruṣaśeṣatātanniyāmyatvaikasvarūpatājñānam,",
    "GSP33ramgbhpu:6416": " nikhilajagadudbhavasthitipralayalīlāśeṣadoṣapratyanīkakalyāṇaikasvarūpasvābhāvikānavadhikātiśayajñānabalāiśvaryavīryaśaktitejaḥprabhṛtisamastakalyāṇaguṇagaṇamahārṇavaparabrahmaśabdābhidheyaparamapuruṣayāthātmyajñānaṃ",
    "GSP33ramgbhpu:6417": " evaṃrūpaparāvaratattvayāthātmyavijñānatadabhyāsapūrvakāharaharupacīyamānaparamapuruṣaprītyekaphalanityanaimittikakarmaniṣiddhaparihāraśamadamādyātmaguṇanivartyabhaktirūpatāpannaparamapuruṣopāsanaikalabhyo",
    "GSP33ramgbhpu:6418": " vedāntavedyaḥ paramapuruṣo vāsudevas tvam iti jñānaṃ ca labdham /",
    "GSP33ramgbhpu:6419": " tataś ca bandhasnehakāruṇyapravṛddhaviparītajñānamūlāt sarvasmād avasādād vimukto gatasaṃdehaḥ svasthaḥ sthito 'smi /",
    "GSP33ramgbhpu:6420": " idānīm eva yuddhādikartavyatāviṣayam tava vacanaṃ kariṣyati yathoktaṃ yuddhādikaṃ kariṣyati ityarthaḥ // BhGR_18.73 //",
    "GSP33ramgbhpu:6421": " dhṛtarāṣṭrāya svaputrāḥ pāṇḍavāś ca yuddhe kiṃ kariṣyantīti pṛcchate",
    "GSP33ramgbhpu:6422": " sañjaya uvāca",
    "GSP33ramgbhpu:6423": " ity ahaṃ vāsudevasya pārthasya ca mahātmanaḥ /",
    "GSP33ramgbhpu:6424": " saṃvādam imam aśrauṣam adbhutaṃ romaharṣaṇam // BhGR_18.74 //",
    "GSP33ramgbhpu:6425": " iti evaṃ vāsudevasya vasudevasūnoḥ,",
    "GSP33ramgbhpu:6426": " pārthasya ca tatpitṛṣvasuḥ putrasya ca mahātmanaḥ mahābuddhes tatpadadvandvam āśritasyemaṃ romaharṣaṇam adbhutaṃ saṃvādam ahaṃ yathoktam aśrauṣam śrutavān aham // BhGR_18.74 //",
    "GSP33ramgbhpu:6427": " vyāsaprasādāc chrutavān etad guhyam ahaṃ param /",
    "GSP33ramgbhpu:6428": " yogaṃ yogeśvarāt kṛṣṇāt sākṣāt kathayataḥ svayam // BhGR_18.75 //",
    "GSP33ramgbhpu:6429": " vyāsaprasādād vyāsānugraheṇa divyacakṣuśśrotralābhād etat paraṃ yogākhyaṃ guhyaṃ",
    "GSP33ramgbhpu:6430": " yogeśvarāj jñānabalāiśvaryavīryaśaktitejasāṃ nidher bhagavataḥ kṛṣṇāt svayam eva",
    "GSP33ramgbhpu:6431": " kathayataḥ sākṣāc śrutavān aham // BhGR_18.75 //",
    "GSP33ramgbhpu:6432": " rājan saṃsmṛtya saṃsmṛtya saṃvādam imam adbhutam /",
    "GSP33ramgbhpu:6433": " keśavārjunayoḥ puṇyaṃ hṛṣyāmi ca muhur muhuḥ // BhGR_18.76 //",
    "GSP33ramgbhpu:6434": " keśavārjunayor imaṃ puṇyam adbhutaṃ saṃvādaṃ sākṣāc chrutaṃ smṛtvā muhur muhur hṛṣyāmi //",
    "GSP33ramgbhpu:6435": " tac ca saṃsmṛtya saṃsmṛtya rūpam atyadbhutaṃ hareḥ /",
    "GSP33ramgbhpu:6436": " vismayo me mahān rājan hṛṣyāmi ca punaḥ punaḥ // BhGR_18.77 //",
    "GSP33ramgbhpu:6437": " tac cārjunāya prakāśitam aiśvaraṃ harer atyadbhutaṃ rūpaṃ mayā sākṣātkṛtaṃ saṃsmṛtya saṃsmṛtya hṛṣyato me mahān vismayo jāyate;",
    "GSP33ramgbhpu:6438": " punaḥ punaś ca hṛṣyāmi // BhGR_18.77 //",
    "GSP33ramgbhpu:6439": " kim atra bahunoktena ?",
    "GSP33ramgbhpu:6440": " yatra yogeśvaraḥ kṛṣṇo yatra pārtho dhanurdharaḥ /",
    "GSP33ramgbhpu:6441": " tatra śrīr vijayo bhūtir dhruvā nītir matir mama // BhGR_18.78 //",
    "GSP33ramgbhpu:6442": " yatra yogeśvaraḥ kṛtsnasyoccāvacarūpeṇāvasthitasya cetanasyācetanasya ca vastuno ye ye svabhāvayogāḥ,",
    "GSP33ramgbhpu:6443": " teṣāṃ sarveṣāṃ yogānām īśvaraḥ,",
    "GSP33ramgbhpu:6444": " svasaṃkalpāyattasvetarasamastavastusvarūpasthitipravṛttibhedaḥ,",
    "GSP33ramgbhpu:6445": " kṛṣṇaḥ vasudevasūnuḥ,",
    "GSP33ramgbhpu:6446": " yatra ca pārtho dhanurdharaḥ tatpitṛṣvasuḥ putraḥ tatpadadvandvaikāśrayaḥ,",
    "GSP33ramgbhpu:6447": " tatra śrīr vijayo bhūtir nītiś ca dhruvā niścalā iti matir mameti // BhGR_18.78 //"
}