{
    "GV01rv_hn03u:0": " Ṛgveda 3",
    "GV01rv_hn03u:1": " RV_3,001.01a somasya mā tavasaṃ vakṣy agne vahniṃ cakartha vidathe yajadhyai /",
    "GV01rv_hn03u:2": " RV_3,001.01c devāṃ acchā dīdyad yuñje adriṃ śamāye agne tanvaṃ juṣasva //",
    "GV01rv_hn03u:3": " RV_3,001.02a prāñcaṃ yajñaṃ cakṛma vardhatāṃ gīḥ samidbhir agniṃ namasā duvasyan /",
    "GV01rv_hn03u:4": " RV_3,001.02c divaḥ śaśāsur vidathā kavīnāṃ gṛtsāya cit tavase gātum īṣuḥ //",
    "GV01rv_hn03u:5": " RV_3,001.03a mayo dadhe medhiraḥ pūtadakṣo divaḥ subandhur januṣā pṛthivyāḥ /",
    "GV01rv_hn03u:6": " RV_3,001.03c avindann u darśatam apsv antar devāso agnim apasi svasṝṇām //",
    "GV01rv_hn03u:7": " RV_3,001.04a avardhayan subhagaṃ sapta yahvīḥ śvetaṃ jajñānam aruṣam mahitvā /",
    "GV01rv_hn03u:8": " RV_3,001.04c śiśuṃ na jātam abhy ārur aśvā devāso agniṃ janiman vapuṣyan //",
    "GV01rv_hn03u:9": " RV_3,001.05a śukrebhir aṅgai raja ātatanvān kratum punānaḥ kavibhiḥ pavitraiḥ /",
    "GV01rv_hn03u:10": " RV_3,001.05c śocir vasānaḥ pary āyur apāṃ śriyo mimīte bṛhatīr anūnāḥ //",
    "GV01rv_hn03u:11": " RV_3,001.06a vavrājā sīm anadatīr adabdhā divo yahvīr avasānā anagnāḥ /",
    "GV01rv_hn03u:12": " RV_3,001.06c sanā atra yuvatayaḥ sayonīr ekaṃ garbhaṃ dadhire sapta vāṇīḥ //",
    "GV01rv_hn03u:13": " RV_3,001.07a stīrṇā asya saṃhato viśvarūpā ghṛtasya yonau sravathe madhūnām /",
    "GV01rv_hn03u:14": " RV_3,001.07c asthur atra dhenavaḥ pinvamānā mahī dasmasya mātarā samīcī //",
    "GV01rv_hn03u:15": " RV_3,001.08a babhrāṇaḥ sūno sahaso vy adyaud dadhānaḥ śukrā rabhasā vapūṃṣi /",
    "GV01rv_hn03u:16": " RV_3,001.08c ścotanti dhārā madhuno ghṛtasya vṛṣā yatra vāvṛdhe kāvyena //",
    "GV01rv_hn03u:17": " RV_3,001.09a pituś cid ūdhar januṣā viveda vy asya dhārā asṛjad vi dhenāḥ /",
    "GV01rv_hn03u:18": " RV_3,001.09c guhā carantaṃ sakhibhiḥ śivebhir divo yahvībhir na guhā babhūva //",
    "GV01rv_hn03u:19": " RV_3,001.10a pituś ca garbhaṃ janituś ca babhre pūrvīr eko adhayat pīpyānāḥ /",
    "GV01rv_hn03u:20": " RV_3,001.10c vṛṣṇe sapatnī śucaye sabandhū ubhe asmai manuṣye ni pāhi //",
    "GV01rv_hn03u:21": " RV_3,001.11a urau mahāṃ anibādhe vavardhāpo agniṃ yaśasaḥ saṃ hi pūrvīḥ /",
    "GV01rv_hn03u:22": " RV_3,001.11c ṛtasya yonāv aśayad damūnā jāmīnām agnir apasi svasṝṇām //",
    "GV01rv_hn03u:23": " RV_3,001.12a akro na babhriḥ samithe mahīnāṃ didṛkṣeyaḥ sūnave bhāṛjīkaḥ /",
    "GV01rv_hn03u:24": " RV_3,001.12c ud usriyā janitā yo jajānāpāṃ garbho nṛtamo yahvo agniḥ //",
    "GV01rv_hn03u:25": " RV_3,001.13a apāṃ garbhaṃ darśatam oṣadhīnāṃ vanā jajāna subhagā virūpam /",
    "GV01rv_hn03u:26": " RV_3,001.13c devāsaś cin manasā saṃ hi jagmuḥ paniṣṭhaṃ jātaṃ tavasaṃ duvasyan //",
    "GV01rv_hn03u:27": " RV_3,001.14a bṛhanta id bhānavo bhāṛjīkam agniṃ sacanta vidyuto na śukrāḥ /",
    "GV01rv_hn03u:28": " RV_3,001.14c guheva vṛddhaṃ sadasi sve antar apāra ūrve amṛtaṃ duhānāḥ //",
    "GV01rv_hn03u:29": " RV_3,001.15a īḷe ca tvā yajamāno havirbhir īḷe sakhitvaṃ sumatiṃ nikāmaḥ /",
    "GV01rv_hn03u:30": " RV_3,001.15c devair avo mimīhi saṃ jaritre rakṣā ca no damyebhir anīkaiḥ //",
    "GV01rv_hn03u:31": " RV_3,001.16a upakṣetāras tava supraṇīte 'gne viśvāni dhanyā dadhānāḥ /",
    "GV01rv_hn03u:32": " RV_3,001.16c suretasā śravasā tuñjamānā abhi ṣyāma pṛtanāyūṃr adevān //",
    "GV01rv_hn03u:33": " RV_3,001.17a ā devānām abhavaḥ ketur agne mandro viśvāni kāvyāni vidvān /",
    "GV01rv_hn03u:34": " RV_3,001.17c prati martāṃ avāsayo damūnā anu devān rathiro yāsi sādhan //",
    "GV01rv_hn03u:35": " RV_3,001.18a ni duroṇe amṛto martyānāṃ rājā sasāda vidathāni sādhan /",
    "GV01rv_hn03u:36": " RV_3,001.18c ghṛtapratīka urviyā vy adyaud agnir viśvāni kāvyāni vidvān //",
    "GV01rv_hn03u:37": " RV_3,001.19a ā no gahi sakhyebhiḥ śivebhir mahān mahībhir ūtibhiḥ saraṇyan /",
    "GV01rv_hn03u:38": " RV_3,001.19c asme rayim bahulaṃ saṃtarutraṃ suvācam bhāgaṃ yaśasaṃ kṛdhī naḥ //",
    "GV01rv_hn03u:39": " RV_3,001.20a etā te agne janimā sanāni pra pūrvyāya nūtanāni vocam /",
    "GV01rv_hn03u:40": " RV_3,001.20c mahānti vṛṣṇe savanā kṛtemā janmañ-janman nihito jātavedāḥ //",
    "GV01rv_hn03u:41": " RV_3,001.21a janmañ-janman nihito jātavedā viśvāmitrebhir idhyate ajasraḥ /",
    "GV01rv_hn03u:42": " RV_3,001.21c tasya vayaṃ sumatau yajñiyasyāpi bhadre saumanase syāma //",
    "GV01rv_hn03u:43": " RV_3,001.22a imaṃ yajñaṃ sahasāvan tvaṃ no devatrā dhehi sukrato rarāṇaḥ /",
    "GV01rv_hn03u:44": " RV_3,001.22c pra yaṃsi hotar bṛhatīr iṣo no 'gne mahi draviṇam ā yajasva //",
    "GV01rv_hn03u:45": " RV_3,001.23a iḷām agne purudaṃsaṃ saniṃ goḥ śaśvattamaṃ havamānāya sādha /",
    "GV01rv_hn03u:46": " RV_3,001.23c syān naḥ sūnus tanayo vijāvāgne sā te sumatir bhūtv asme //",
    "GV01rv_hn03u:47": " RV_3,002.01a vaiśvānarāya dhiṣaṇām ṛtāvṛdhe ghṛtaṃ na pūtam agnaye janāmasi /",
    "GV01rv_hn03u:48": " RV_3,002.01c dvitā hotāram manuṣaś ca vāghato dhiyā rathaṃ na kuliśaḥ sam ṛṇvati //",
    "GV01rv_hn03u:49": " RV_3,002.02a sa rocayaj januṣā rodasī ubhe sa mātror abhavat putra īḍyaḥ /",
    "GV01rv_hn03u:50": " RV_3,002.02c havyavāḷ agnir ajaraś canohito dūḷabho viśām atithir vibhāvasuḥ //",
    "GV01rv_hn03u:51": " RV_3,002.03a kratvā dakṣasya taruṣo vidharmaṇi devāso agniṃ janayanta cittibhiḥ /",
    "GV01rv_hn03u:52": " RV_3,002.03c rurucānam bhānunā jyotiṣā mahām atyaṃ na vājaṃ saniṣyann upa bruve //",
    "GV01rv_hn03u:53": " RV_3,002.04a ā mandrasya saniṣyanto vareṇyaṃ vṛṇīmahe ahrayaṃ vājam ṛgmiyam /",
    "GV01rv_hn03u:54": " RV_3,002.04c rātim bhṛgūṇām uśijaṃ kavikratum agniṃ rājantaṃ divyena śociṣā //",
    "GV01rv_hn03u:55": " RV_3,002.05a agniṃ sumnāya dadhire puro janā vājaśravasam iha vṛktabarhiṣaḥ /",
    "GV01rv_hn03u:56": " RV_3,002.05c yatasrucaḥ surucaṃ viśvadevyaṃ rudraṃ yajñānāṃ sādhadiṣṭim apasām //",
    "GV01rv_hn03u:57": " RV_3,002.06a pāvakaśoce tava hi kṣayam pari hotar yajñeṣu vṛktabarhiṣo naraḥ /",
    "GV01rv_hn03u:58": " RV_3,002.06c agne duva icchamānāsa āpyam upāsate draviṇaṃ dhehi tebhyaḥ //",
    "GV01rv_hn03u:59": " RV_3,002.07a ā rodasī apṛṇad ā svar mahaj jātaṃ yad enam apaso adhārayan /",
    "GV01rv_hn03u:60": " RV_3,002.07c so adhvarāya pari ṇīyate kavir atyo na vājasātaye canohitaḥ //",
    "GV01rv_hn03u:61": " RV_3,002.08a namasyata havyadātiṃ svadhvaraṃ duvasyata damyaṃ jātavedasam /",
    "GV01rv_hn03u:62": " RV_3,002.08c rathīr ṛtasya bṛhato vicarṣaṇir agnir devānām abhavat purohitaḥ //",
    "GV01rv_hn03u:63": " RV_3,002.09a tisro yahvasya samidhaḥ parijmano 'gner apunann uśijo amṛtyavaḥ /",
    "GV01rv_hn03u:64": " RV_3,002.09c tāsām ekām adadhur martye bhujam u lokam u dve upa jāmim īyatuḥ //",
    "GV01rv_hn03u:65": " RV_3,002.10a viśāṃ kaviṃ viśpatim mānuṣīr iṣaḥ saṃ sīm akṛṇvan svadhitiṃ na tejase /",
    "GV01rv_hn03u:66": " RV_3,002.10c sa udvato nivato yāti veviṣat sa garbham eṣu bhuvaneṣu dīdharat //",
    "GV01rv_hn03u:67": " RV_3,002.11a sa jinvate jaṭhareṣu prajajñivān vṛṣā citreṣu nānadan na siṃhaḥ /",
    "GV01rv_hn03u:68": " RV_3,002.11c vaiśvānaraḥ pṛthupājā amartyo vasu ratnā dayamāno vi dāśuṣe //",
    "GV01rv_hn03u:69": " RV_3,002.12a vaiśvānaraḥ pratnathā nākam āruhad divas pṛṣṭham bhandamānaḥ sumanmabhiḥ /",
    "GV01rv_hn03u:70": " RV_3,002.12c sa pūrvavaj janayañ jantave dhanaṃ samānam ajmam pary eti jāgṛviḥ //",
    "GV01rv_hn03u:71": " RV_3,002.13a ṛtāvānaṃ yajñiyaṃ vipram ukthyam ā yaṃ dadhe mātariśvā divi kṣayam /",
    "GV01rv_hn03u:72": " RV_3,002.13c taṃ citrayāmaṃ harikeśam īmahe sudītim agniṃ suvitāya navyase //",
    "GV01rv_hn03u:73": " RV_3,002.14a śuciṃ na yāmann iṣiraṃ svardṛśaṃ ketuṃ divo rocanasthām uṣarbudham /",
    "GV01rv_hn03u:74": " RV_3,002.14c agnim mūrdhānaṃ divo apratiṣkutaṃ tam īmahe namasā vājinam bṛhat //",
    "GV01rv_hn03u:75": " RV_3,002.15a mandraṃ hotāraṃ śucim advayāvinaṃ damūnasam ukthyaṃ viśvacarṣaṇim /",
    "GV01rv_hn03u:76": " RV_3,002.15c rathaṃ na citraṃ vapuṣāya darśatam manurhitaṃ sadam id rāya īmahe //",
    "GV01rv_hn03u:77": " RV_3,003.01a vaiśvānarāya pṛthupājase vipo ratnā vidhanta dharuṇeṣu gātave /",
    "GV01rv_hn03u:78": " RV_3,003.01c agnir hi devāṃ amṛto duvasyaty athā dharmāṇi sanatā na dūduṣat //",
    "GV01rv_hn03u:79": " RV_3,003.02a antar dūto rodasī dasma īyate hotā niṣatto manuṣaḥ purohitaḥ /",
    "GV01rv_hn03u:80": " RV_3,003.02c kṣayam bṛhantam pari bhūṣati dyubhir devebhir agnir iṣito dhiyāvasuḥ //",
    "GV01rv_hn03u:81": " RV_3,003.03a ketuṃ yajñānāṃ vidathasya sādhanaṃ viprāso agnim mahayanta cittibhiḥ /",
    "GV01rv_hn03u:82": " RV_3,003.03c apāṃsi yasminn adhi saṃdadhur giras tasmin sumnāni yajamāna ā cake //",
    "GV01rv_hn03u:83": " RV_3,003.04a pitā yajñānām asuro vipaścitāṃ vimānam agnir vayunaṃ ca vāghatām /",
    "GV01rv_hn03u:84": " RV_3,003.04c ā viveśa rodasī bhūrivarpasā purupriyo bhandate dhāmabhiḥ kaviḥ //",
    "GV01rv_hn03u:85": " RV_3,003.05a candram agniṃ candrarathaṃ harivrataṃ vaiśvānaram apsuṣadaṃ svarvidam /",
    "GV01rv_hn03u:86": " RV_3,003.05c vigāhaṃ tūrṇiṃ taviṣībhir āvṛtam bhūrṇiṃ devāsa iha suśriyaṃ dadhuḥ //",
    "GV01rv_hn03u:87": " RV_3,003.06a agnir devebhir manuṣaś ca jantubhis tanvāno yajñam purupeśasaṃ dhiyā /",
    "GV01rv_hn03u:88": " RV_3,003.06c rathīr antar īyate sādhadiṣṭibhir jīro damūnā abhiśasticātanaḥ //",
    "GV01rv_hn03u:89": " RV_3,003.07a agne jarasva svapatya āyuny ūrjā pinvasva sam iṣo didīhi naḥ /",
    "GV01rv_hn03u:90": " RV_3,003.07c vayāṃsi jinva bṛhataś ca jāgṛva uśig devānām asi sukratur vipām //",
    "GV01rv_hn03u:91": " RV_3,003.08a viśpatiṃ yahvam atithiṃ naraḥ sadā yantāraṃ dhīnām uśijaṃ ca vāghatām /",
    "GV01rv_hn03u:92": " RV_3,003.08c adhvarāṇāṃ cetanaṃ jātavedasam pra śaṃsanti namasā jūtibhir vṛdhe //",
    "GV01rv_hn03u:93": " RV_3,003.09a vibhāvā devaḥ suraṇaḥ pari kṣitīr agnir babhūva śavasā sumadrathaḥ /",
    "GV01rv_hn03u:94": " RV_3,003.09c tasya vratāni bhūripoṣiṇo vayam upa bhūṣema dama ā suvṛktibhiḥ //",
    "GV01rv_hn03u:95": " RV_3,003.10a vaiśvānara tava dhāmāny ā cake yebhiḥ svarvid abhavo vicakṣaṇa /",
    "GV01rv_hn03u:96": " RV_3,003.10c jāta āpṛṇo bhuvanāni rodasī agne tā viśvā paribhūr asi tmanā //",
    "GV01rv_hn03u:97": " RV_3,003.11a vaiśvānarasya daṃsanābhyo bṛhad ariṇād ekaḥ svapasyayā kaviḥ /",
    "GV01rv_hn03u:98": " RV_3,003.11c ubhā pitarā mahayann ajāyatāgnir dyāvāpṛthivī bhūriretasā //",
    "GV01rv_hn03u:99": " RV_3,004.01a samit-samit sumanā bodhy asme śucā-śucā sumatiṃ rāsi vasvaḥ /",
    "GV01rv_hn03u:100": " RV_3,004.01c ā deva devān yajathāya vakṣi sakhā sakhīn sumanā yakṣy agne //",
    "GV01rv_hn03u:101": " RV_3,004.02a yaṃ devāsas trir ahann āyajante dive-dive varuṇo mitro agniḥ /",
    "GV01rv_hn03u:102": " RV_3,004.02c semaṃ yajñam madhumantaṃ kṛdhī nas tanūnapād ghṛtayoniṃ vidhantam //",
    "GV01rv_hn03u:103": " RV_3,004.03a pra dīdhitir viśvavārā jigāti hotāram iḷaḥ prathamaṃ yajadhyai /",
    "GV01rv_hn03u:104": " RV_3,004.03c acchā namobhir vṛṣabhaṃ vandadhyai sa devān yakṣad iṣito yajīyān //",
    "GV01rv_hn03u:105": " RV_3,004.04a ūrdhvo vāṃ gātur adhvare akāry ūrdhvā śocīṃṣi prasthitā rajāṃsi /",
    "GV01rv_hn03u:106": " RV_3,004.04c divo vā nābhā ny asādi hotā stṛṇīmahi devavyacā vi barhiḥ //",
    "GV01rv_hn03u:107": " RV_3,004.05a sapta hotrāṇi manasā vṛṇānā invanto viśvam prati yann ṛtena /",
    "GV01rv_hn03u:108": " RV_3,004.05c nṛpeśaso vidatheṣu pra jātā abhīmaṃ yajñaṃ vi caranta pūrvīḥ //",
    "GV01rv_hn03u:109": " RV_3,004.06a ā bhandamāne uṣasā upāke uta smayete tanvā virūpe /",
    "GV01rv_hn03u:110": " RV_3,004.06c yathā no mitro varuṇo jujoṣad indro marutvāṃ uta vā mahobhiḥ //",
    "GV01rv_hn03u:111": " RV_3,004.07a daivyā hotārā prathamā ny ṛñje sapta pṛkṣāsaḥ svadhayā madanti /",
    "GV01rv_hn03u:112": " RV_3,004.07c ṛtaṃ śaṃsanta ṛtam it ta āhur anu vrataṃ vratapā dīdhyānāḥ //",
    "GV01rv_hn03u:113": " RV_3,004.08a ā bhāratī bhāratībhiḥ sajoṣā iḷā devair manuṣyebhir agniḥ /",
    "GV01rv_hn03u:114": " RV_3,004.08c sarasvatī sārasvatebhir arvāk tisro devīr barhir edaṃ sadantu //",
    "GV01rv_hn03u:115": " RV_3,004.09a tan nas turīpam adha poṣayitnu deva tvaṣṭar vi rarāṇaḥ syasva /",
    "GV01rv_hn03u:116": " RV_3,004.09c yato vīraḥ karmaṇyaḥ sudakṣo yuktagrāvā jāyate devakāmaḥ //",
    "GV01rv_hn03u:117": " RV_3,004.10a vanaspate 'va sṛjopa devān agnir haviḥ śamitā sūdayāti /",
    "GV01rv_hn03u:118": " RV_3,004.10c sed u hotā satyataro yajāti yathā devānāṃ janimāni veda //",
    "GV01rv_hn03u:119": " RV_3,004.11a ā yāhy agne samidhāno arvāṅ indreṇa devaiḥ sarathaṃ turebhiḥ /",
    "GV01rv_hn03u:120": " RV_3,004.11c barhir na āstām aditiḥ suputrā svāhā devā amṛtā mādayantām //",
    "GV01rv_hn03u:121": " RV_3,005.01a praty agnir uṣasaś cekitāno 'bodhi vipraḥ padavīḥ kavīnām /",
    "GV01rv_hn03u:122": " RV_3,005.01c pṛthupājā devayadbhiḥ samiddho 'pa dvārā tamaso vahnir āvaḥ //",
    "GV01rv_hn03u:123": " RV_3,005.02a pred v agnir vāvṛdhe stomebhir gīrbhi stotṝṇāṃ namasya ukthaiḥ /",
    "GV01rv_hn03u:124": " RV_3,005.02c pūrvīr ṛtasya saṃdṛśaś cakānaḥ saṃ dūto adyaud uṣaso viroke //",
    "GV01rv_hn03u:125": " RV_3,005.03a adhāyy agnir mānuṣīṣu vikṣv apāṃ garbho mitra ṛtena sādhan /",
    "GV01rv_hn03u:126": " RV_3,005.03c ā haryato yajataḥ sānv asthād abhūd u vipro havyo matīnām //",
    "GV01rv_hn03u:127": " RV_3,005.04a mitro agnir bhavati yat samiddho mitro hotā varuṇo jātavedāḥ /",
    "GV01rv_hn03u:128": " RV_3,005.04c mitro adhvaryur iṣiro damūnā mitraḥ sindhūnām uta parvatānām //",
    "GV01rv_hn03u:129": " RV_3,005.05a pāti priyaṃ ripo agram padaṃ veḥ pāti yahvaś caraṇaṃ sūryasya /",
    "GV01rv_hn03u:130": " RV_3,005.05c pāti nābhā saptaśīrṣāṇam agniḥ pāti devānām upamādam ṛṣvaḥ //",
    "GV01rv_hn03u:131": " RV_3,005.06a ṛbhuś cakra īḍyaṃ cāru nāma viśvāni devo vayunāni vidvān /",
    "GV01rv_hn03u:132": " RV_3,005.06c sasasya carma ghṛtavat padaṃ ves tad id agnī rakṣaty aprayucchan //",
    "GV01rv_hn03u:133": " RV_3,005.07a ā yonim agnir ghṛtavantam asthāt pṛthupragāṇam uśantam uśānaḥ /",
    "GV01rv_hn03u:134": " RV_3,005.07c dīdyānaḥ śucir ṛṣvaḥ pāvakaḥ punaḥ-punar mātarā navyasī kaḥ //",
    "GV01rv_hn03u:135": " RV_3,005.08a sadyo jāta oṣadhībhir vavakṣe yadī vardhanti prasvo ghṛtena /",
    "GV01rv_hn03u:136": " RV_3,005.08c āpa iva pravatā śumbhamānā uruṣyad agniḥ pitror upasthe //",
    "GV01rv_hn03u:137": " RV_3,005.09a ud u ṣṭutaḥ samidhā yahvo adyaud varṣman divo adhi nābhā pṛthivyāḥ /",
    "GV01rv_hn03u:138": " RV_3,005.09c mitro agnir īḍyo mātariśvā dūto vakṣad yajathāya devān //",
    "GV01rv_hn03u:139": " RV_3,005.10a ud astambhīt samidhā nākam ṛṣvo 'gnir bhavann uttamo rocanānām /",
    "GV01rv_hn03u:140": " RV_3,005.10c yadī bhṛgubhyaḥ pari mātariśvā guhā santaṃ havyavāhaṃ samīdhe //",
    "GV01rv_hn03u:141": " RV_3,005.11a iḷām agne purudaṃsaṃ saniṃ goḥ śaśvattamaṃ havamānāya sādha /",
    "GV01rv_hn03u:142": " RV_3,005.11c syān naḥ sūnus tanayo vijāvāgne sā te sumatir bhūtv asme //",
    "GV01rv_hn03u:143": " RV_3,006.01a pra kāravo mananā vacyamānā devadrīcīṃ nayata devayantaḥ /",
    "GV01rv_hn03u:144": " RV_3,006.01c dakṣiṇāvāḍ vājinī prācy eti havir bharanty agnaye ghṛtācī //",
    "GV01rv_hn03u:145": " RV_3,006.02a ā rodasī apṛṇā jāyamāna uta pra rikthā adha nu prayajyo /",
    "GV01rv_hn03u:146": " RV_3,006.02c divaś cid agne mahinā pṛthivyā vacyantāṃ te vahnayaḥ saptajihvāḥ //",
    "GV01rv_hn03u:147": " RV_3,006.03a dyauś ca tvā pṛthivī yajñiyāso ni hotāraṃ sādayante damāya /",
    "GV01rv_hn03u:148": " RV_3,006.03c yadī viśo mānuṣīr devayantīḥ prayasvatīr īḷate śukram arciḥ //",
    "GV01rv_hn03u:149": " RV_3,006.04a mahān sadhasthe dhruva ā niṣatto 'ntar dyāvā māhine haryamāṇaḥ /",
    "GV01rv_hn03u:150": " RV_3,006.04c āskre sapatnī ajare amṛkte sabardughe urugāyasya dhenū //",
    "GV01rv_hn03u:151": " RV_3,006.05a vratā te agne mahato mahāni tava kratvā rodasī ā tatantha /",
    "GV01rv_hn03u:152": " RV_3,006.05c tvaṃ dūto abhavo jāyamānas tvaṃ netā vṛṣabha carṣaṇīnām //",
    "GV01rv_hn03u:153": " RV_3,006.06a ṛtasya vā keśinā yogyābhir ghṛtasnuvā rohitā dhuri dhiṣva /",
    "GV01rv_hn03u:154": " RV_3,006.06c athā vaha devān deva viśvān svadhvarā kṛṇuhi jātavedaḥ //",
    "GV01rv_hn03u:155": " RV_3,006.07a divaś cid ā te rucayanta rokā uṣo vibhātīr anu bhāsi pūrvīḥ /",
    "GV01rv_hn03u:156": " RV_3,006.07c apo yad agna uśadhag vaneṣu hotur mandrasya panayanta devāḥ //",
    "GV01rv_hn03u:157": " RV_3,006.08a urau vā ye antarikṣe madanti divo vā ye rocane santi devāḥ /",
    "GV01rv_hn03u:158": " RV_3,006.08c ūmā vā ye suhavāso yajatrā āyemire rathyo agne aśvāḥ //",
    "GV01rv_hn03u:159": " RV_3,006.09a aibhir agne sarathaṃ yāhy arvāṅ nānārathaṃ vā vibhavo hy aśvāḥ /",
    "GV01rv_hn03u:160": " RV_3,006.09c patnīvatas triṃśataṃ trīṃś ca devān anuṣvadham ā vaha mādayasva //",
    "GV01rv_hn03u:161": " RV_3,006.10a sa hotā yasya rodasī cid urvī yajñaṃ-yajñam abhi vṛdhe gṛṇītaḥ /",
    "GV01rv_hn03u:162": " RV_3,006.10c prācī adhvareva tasthatuḥ sumeke ṛtāvarī ṛtajātasya satye //",
    "GV01rv_hn03u:163": " RV_3,006.11a iḷām agne purudaṃsaṃ saniṃ goḥ śaśvattamaṃ havamānāya sādha /",
    "GV01rv_hn03u:164": " RV_3,006.11c syān naḥ sūnus tanayo vijāvāgne sā te sumatir bhūtv asme //",
    "GV01rv_hn03u:165": " RV_3,007.01a pra ya āruḥ śitipṛṣṭhasya dhāser ā mātarā viviśuḥ sapta vāṇīḥ /",
    "GV01rv_hn03u:166": " RV_3,007.01c parikṣitā pitarā saṃ carete pra sarsrāte dīrgham āyuḥ prayakṣe //",
    "GV01rv_hn03u:167": " RV_3,007.02a divakṣaso dhenavo vṛṣṇo aśvā devīr ā tasthau madhumad vahantīḥ /",
    "GV01rv_hn03u:168": " RV_3,007.02c ṛtasya tvā sadasi kṣemayantam pary ekā carati vartaniṃ gauḥ //",
    "GV01rv_hn03u:169": " RV_3,007.03a ā sīm arohat suyamā bhavantīḥ patiś cikitvān rayivid rayīṇām /",
    "GV01rv_hn03u:170": " RV_3,007.03c pra nīlapṛṣṭho atasasya dhāses tā avāsayat purudhapratīkaḥ //",
    "GV01rv_hn03u:171": " RV_3,007.04a mahi tvāṣṭram ūrjayantīr ajuryaṃ stabhūyamānaṃ vahato vahanti /",
    "GV01rv_hn03u:172": " RV_3,007.04c vy aṅgebhir didyutānaḥ sadhastha ekām iva rodasī ā viveśa //",
    "GV01rv_hn03u:173": " RV_3,007.05a jānanti vṛṣṇo aruṣasya śevam uta bradhnasya śāsane raṇanti /",
    "GV01rv_hn03u:174": " RV_3,007.05c divorucaḥ suruco rocamānā iḷā yeṣāṃ gaṇyā māhinā gīḥ //",
    "GV01rv_hn03u:175": " RV_3,007.06a uto pitṛbhyām pravidānu ghoṣam maho mahadbhyām anayanta śūṣam /",
    "GV01rv_hn03u:176": " RV_3,007.06c ukṣā ha yatra pari dhānam aktor anu svaṃ dhāma jaritur vavakṣa //",
    "GV01rv_hn03u:177": " RV_3,007.07a adhvaryubhiḥ pañcabhiḥ sapta viprāḥ priyaṃ rakṣante nihitam padaṃ veḥ /",
    "GV01rv_hn03u:178": " RV_3,007.07c prāñco madanty ukṣaṇo ajuryā devā devānām anu hi vratā guḥ //",
    "GV01rv_hn03u:179": " RV_3,007.08a daivyā hotārā prathamā ny ṛñje sapta pṛkṣāsaḥ svadhayā madanti /",
    "GV01rv_hn03u:180": " RV_3,007.08c ṛtaṃ śaṃsanta ṛtam it ta āhur anu vrataṃ vratapā dīdhyānāḥ //",
    "GV01rv_hn03u:181": " RV_3,007.09a vṛṣāyante mahe atyāya pūrvīr vṛṣṇe citrāya raśmayaḥ suyāmāḥ /",
    "GV01rv_hn03u:182": " RV_3,007.09c deva hotar mandrataraś cikitvān maho devān rodasī eha vakṣi //",
    "GV01rv_hn03u:183": " RV_3,007.10a pṛkṣaprayajo draviṇaḥ suvācaḥ suketava uṣaso revad ūṣuḥ /",
    "GV01rv_hn03u:184": " RV_3,007.10c uto cid agne mahinā pṛthivyāḥ kṛtaṃ cid enaḥ sam mahe daśasya //",
    "GV01rv_hn03u:185": " RV_3,007.11a iḷām agne purudaṃsaṃ saniṃ goḥ śaśvattamaṃ havamānāya sādha /",
    "GV01rv_hn03u:186": " RV_3,007.11c syān naḥ sūnus tanayo vijāvāgne sā te sumatir bhūtv asme //",
    "GV01rv_hn03u:187": " RV_3,008.01a añjanti tvām adhvare devayanto vanaspate madhunā daivyena /",
    "GV01rv_hn03u:188": " RV_3,008.01c yad ūrdhvas tiṣṭhā draviṇeha dhattād yad vā kṣayo mātur asyā upasthe //",
    "GV01rv_hn03u:189": " RV_3,008.02a samiddhasya śrayamāṇaḥ purastād brahma vanvāno ajaraṃ suvīram /",
    "GV01rv_hn03u:190": " RV_3,008.02c āre asmad amatim bādhamāna uc chrayasva mahate saubhagāya //",
    "GV01rv_hn03u:191": " RV_3,008.03a uc chrayasva vanaspate varṣman pṛthivyā adhi /",
    "GV01rv_hn03u:192": " RV_3,008.03c sumitī mīyamāno varco dhā yajñavāhase //",
    "GV01rv_hn03u:193": " RV_3,008.04a yuvā suvāsāḥ parivīta āgāt sa u śreyān bhavati jāyamānaḥ /",
    "GV01rv_hn03u:194": " RV_3,008.04c taṃ dhīrāsaḥ kavaya un nayanti svādhyo manasā devayantaḥ //",
    "GV01rv_hn03u:195": " RV_3,008.05a jāto jāyate sudinatve ahnāṃ samarya ā vidathe vardhamānaḥ /",
    "GV01rv_hn03u:196": " RV_3,008.05c punanti dhīrā apaso manīṣā devayā vipra ud iyarti vācam //",
    "GV01rv_hn03u:197": " RV_3,008.06a yān vo naro devayanto nimimyur vanaspate svadhitir vā tatakṣa /",
    "GV01rv_hn03u:198": " RV_3,008.06c te devāsaḥ svaravas tasthivāṃsaḥ prajāvad asme didhiṣantu ratnam //",
    "GV01rv_hn03u:199": " RV_3,008.07a ye vṛkṇāso adhi kṣami nimitāso yatasrucaḥ /",
    "GV01rv_hn03u:200": " RV_3,008.07c te no vyantu vāryaṃ devatrā kṣetrasādhasaḥ //",
    "GV01rv_hn03u:201": " RV_3,008.08a ādityā rudrā vasavaḥ sunīthā dyāvākṣāmā pṛthivī antarikṣam /",
    "GV01rv_hn03u:202": " RV_3,008.08c sajoṣaso yajñam avantu devā ūrdhvaṃ kṛṇvantv adhvarasya ketum //",
    "GV01rv_hn03u:203": " RV_3,008.09a haṃsā iva śreṇiśo yatānāḥ śukrā vasānāḥ svaravo na āguḥ /",
    "GV01rv_hn03u:204": " RV_3,008.09c unnīyamānāḥ kavibhiḥ purastād devā devānām api yanti pāthaḥ //",
    "GV01rv_hn03u:205": " RV_3,008.10a śṛṅgāṇīvec chṛṅgiṇāṃ saṃ dadṛśre caṣālavantaḥ svaravaḥ pṛthivyām /",
    "GV01rv_hn03u:206": " RV_3,008.10c vāghadbhir vā vihave śroṣamāṇā asmāṃ avantu pṛtanājyeṣu //",
    "GV01rv_hn03u:207": " RV_3,008.11a vanaspate śatavalśo vi roha sahasravalśā vi vayaṃ ruhema /",
    "GV01rv_hn03u:208": " RV_3,008.11c yaṃ tvām ayaṃ svadhitis tejamānaḥ praṇināya mahate saubhagāya //",
    "GV01rv_hn03u:209": " RV_3,009.01a sakhāyas tvā vavṛmahe devam martāsa ūtaye /",
    "GV01rv_hn03u:210": " RV_3,009.01c apāṃ napātaṃ subhagaṃ sudīditiṃ supratūrtim anehasam //",
    "GV01rv_hn03u:211": " RV_3,009.02a kāyamāno vanā tvaṃ yan mātṝr ajagann apaḥ /",
    "GV01rv_hn03u:212": " RV_3,009.02c na tat te agne pramṛṣe nivartanaṃ yad dūre sann ihābhavaḥ //",
    "GV01rv_hn03u:213": " RV_3,009.03a ati tṛṣṭaṃ vavakṣithāthaiva sumanā asi /",
    "GV01rv_hn03u:214": " RV_3,009.03c pra-prānye yanti pary anya āsate yeṣāṃ sakhye asi śritaḥ //",
    "GV01rv_hn03u:215": " RV_3,009.04a īyivāṃsam ati sridhaḥ śaśvatīr ati saścataḥ /",
    "GV01rv_hn03u:216": " RV_3,009.04c anv īm avindan nicirāso adruho 'psu siṃham iva śritam //",
    "GV01rv_hn03u:217": " RV_3,009.05a sasṛvāṃsam iva tmanāgnim itthā tirohitam /",
    "GV01rv_hn03u:218": " RV_3,009.05c ainaṃ nayan mātariśvā parāvato devebhyo mathitam pari //",
    "GV01rv_hn03u:219": " RV_3,009.06a taṃ tvā martā agṛbhṇata devebhyo havyavāhana /",
    "GV01rv_hn03u:220": " RV_3,009.06c viśvān yad yajñāṃ abhipāsi mānuṣa tava kratvā yaviṣṭhya //",
    "GV01rv_hn03u:221": " RV_3,009.07a tad bhadraṃ tava daṃsanā pākāya cic chadayati /",
    "GV01rv_hn03u:222": " RV_3,009.07c tvāṃ yad agne paśavaḥ samāsate samiddham apiśarvare //",
    "GV01rv_hn03u:223": " RV_3,009.08a ā juhotā svadhvaraṃ śīram pāvakaśociṣam /",
    "GV01rv_hn03u:224": " RV_3,009.08c āśuṃ dūtam ajiram pratnam īḍyaṃ śruṣṭī devaṃ saparyata //",
    "GV01rv_hn03u:225": " RV_3,009.09a trīṇi śatā trī sahasrāṇy agniṃ triṃśac ca devā nava cāsaparyan /",
    "GV01rv_hn03u:226": " RV_3,009.09c aukṣan ghṛtair astṛṇan barhir asmā ād id dhotāraṃ ny asādayanta //",
    "GV01rv_hn03u:227": " RV_3,010.01a tvām agne manīṣiṇaḥ samrājaṃ carṣaṇīnām /",
    "GV01rv_hn03u:228": " RV_3,010.01c devam martāsa indhate sam adhvare //",
    "GV01rv_hn03u:229": " RV_3,010.02a tvāṃ yajñeṣv ṛtvijam agne hotāram īḷate /",
    "GV01rv_hn03u:230": " RV_3,010.02c gopā ṛtasya dīdihi sve dame //",
    "GV01rv_hn03u:231": " RV_3,010.03a sa ghā yas te dadāśati samidhā jātavedase /",
    "GV01rv_hn03u:232": " RV_3,010.03c so agne dhatte suvīryaṃ sa puṣyati //",
    "GV01rv_hn03u:233": " RV_3,010.04a sa ketur adhvarāṇām agnir devebhir ā gamat /",
    "GV01rv_hn03u:234": " RV_3,010.04c añjānaḥ sapta hotṛbhir haviṣmate //",
    "GV01rv_hn03u:235": " RV_3,010.05a pra hotre pūrvyaṃ vaco 'gnaye bharatā bṛhat /",
    "GV01rv_hn03u:236": " RV_3,010.05c vipāṃ jyotīṃṣi bibhrate na vedhase //",
    "GV01rv_hn03u:237": " RV_3,010.06a agniṃ vardhantu no giro yato jāyata ukthyaḥ /",
    "GV01rv_hn03u:238": " RV_3,010.06c mahe vājāya draviṇāya darśataḥ //",
    "GV01rv_hn03u:239": " RV_3,010.07a agne yajiṣṭho adhvare devān devayate yaja /",
    "GV01rv_hn03u:240": " RV_3,010.07c hotā mandro vi rājasy ati sridhaḥ //",
    "GV01rv_hn03u:241": " RV_3,010.08a sa naḥ pāvaka dīdihi dyumad asme suvīryam /",
    "GV01rv_hn03u:242": " RV_3,010.08c bhavā stotṛbhyo antamaḥ svastaye //",
    "GV01rv_hn03u:243": " RV_3,010.09a taṃ tvā viprā vipanyavo jāgṛvāṃsaḥ sam indhate /",
    "GV01rv_hn03u:244": " RV_3,010.09c havyavāham amartyaṃ sahovṛdham //",
    "GV01rv_hn03u:245": " RV_3,011.01a agnir hotā purohito 'dhvarasya vicarṣaṇiḥ /",
    "GV01rv_hn03u:246": " RV_3,011.01c sa veda yajñam ānuṣak //",
    "GV01rv_hn03u:247": " RV_3,011.02a sa havyavāḷ amartya uśig dūtaś canohitaḥ /",
    "GV01rv_hn03u:248": " RV_3,011.02c agnir dhiyā sam ṛṇvati //",
    "GV01rv_hn03u:249": " RV_3,011.03a agnir dhiyā sa cetati ketur yajñasya pūrvyaḥ /",
    "GV01rv_hn03u:250": " RV_3,011.03c arthaṃ hy asya taraṇi //",
    "GV01rv_hn03u:251": " RV_3,011.04a agniṃ sūnuṃ sanaśrutaṃ sahaso jātavedasam /",
    "GV01rv_hn03u:252": " RV_3,011.04c vahniṃ devā akṛṇvata //",
    "GV01rv_hn03u:253": " RV_3,011.05a adābhyaḥ puraetā viśām agnir mānuṣīṇām /",
    "GV01rv_hn03u:254": " RV_3,011.05c tūrṇī rathaḥ sadā navaḥ //",
    "GV01rv_hn03u:255": " RV_3,011.06a sāhvān viśvā abhiyujaḥ kratur devānām amṛktaḥ /",
    "GV01rv_hn03u:256": " RV_3,011.06c agnis tuviśravastamaḥ //",
    "GV01rv_hn03u:257": " RV_3,011.07a abhi prayāṃsi vāhasā dāśvāṃ aśnoti martyaḥ /",
    "GV01rv_hn03u:258": " RV_3,011.07c kṣayam pāvakaśociṣaḥ //",
    "GV01rv_hn03u:259": " RV_3,011.08a pari viśvāni sudhitāgner aśyāma manmabhiḥ /",
    "GV01rv_hn03u:260": " RV_3,011.08c viprāso jātavedasaḥ //",
    "GV01rv_hn03u:261": " RV_3,011.09a agne viśvāni vāryā vājeṣu saniṣāmahe /",
    "GV01rv_hn03u:262": " RV_3,011.09c tve devāsa erire //",
    "GV01rv_hn03u:263": " RV_3,012.01a indrāgnī ā gataṃ sutaṃ gīrbhir nabho vareṇyam /",
    "GV01rv_hn03u:264": " RV_3,012.01c asya pātaṃ dhiyeṣitā //",
    "GV01rv_hn03u:265": " RV_3,012.02a indrāgnī jarituḥ sacā yajño jigāti cetanaḥ /",
    "GV01rv_hn03u:266": " RV_3,012.02c ayā pātam imaṃ sutam //",
    "GV01rv_hn03u:267": " RV_3,012.03a indram agniṃ kavicchadā yajñasya jūtyā vṛṇe /",
    "GV01rv_hn03u:268": " RV_3,012.03c tā somasyeha tṛmpatām //",
    "GV01rv_hn03u:269": " RV_3,012.04a tośā vṛtrahaṇā huve sajitvānāparājitā /",
    "GV01rv_hn03u:270": " RV_3,012.04c indrāgnī vājasātamā //",
    "GV01rv_hn03u:271": " RV_3,012.05a pra vām arcanty ukthino nīthāvido jaritāraḥ /",
    "GV01rv_hn03u:272": " RV_3,012.05c indrāgnī iṣa ā vṛṇe //",
    "GV01rv_hn03u:273": " RV_3,012.06a indrāgnī navatim puro dāsapatnīr adhūnutam /",
    "GV01rv_hn03u:274": " RV_3,012.06c sākam ekena karmaṇā //",
    "GV01rv_hn03u:275": " RV_3,012.07a indrāgnī apasas pary upa pra yanti dhītayaḥ /",
    "GV01rv_hn03u:276": " RV_3,012.07c ṛtasya pathyā anu //",
    "GV01rv_hn03u:277": " RV_3,012.08a indrāgnī taviṣāṇi vāṃ sadhasthāni prayāṃsi ca /",
    "GV01rv_hn03u:278": " RV_3,012.08c yuvor aptūryaṃ hitam //",
    "GV01rv_hn03u:279": " RV_3,012.09a indrāgnī rocanā divaḥ pari vājeṣu bhūṣathaḥ /",
    "GV01rv_hn03u:280": " RV_3,012.09c tad vāṃ ceti pra vīryam //",
    "GV01rv_hn03u:281": " RV_3,013.01a pra vo devāyāgnaye barhiṣṭham arcāsmai /",
    "GV01rv_hn03u:282": " RV_3,013.01c gamad devebhir ā sa no yajiṣṭho barhir ā sadat //",
    "GV01rv_hn03u:283": " RV_3,013.02a ṛtāvā yasya rodasī dakṣaṃ sacanta ūtayaḥ /",
    "GV01rv_hn03u:284": " RV_3,013.02c haviṣmantas tam īḷate taṃ saniṣyanto 'vase //",
    "GV01rv_hn03u:285": " RV_3,013.03a sa yantā vipra eṣāṃ sa yajñānām athā hi ṣaḥ /",
    "GV01rv_hn03u:286": " RV_3,013.03c agniṃ taṃ vo duvasyata dātā yo vanitā magham //",
    "GV01rv_hn03u:287": " RV_3,013.04a sa naḥ śarmāṇi vītaye 'gnir yacchatu śantamā /",
    "GV01rv_hn03u:288": " RV_3,013.04c yato naḥ pruṣṇavad vasu divi kṣitibhyo apsv ā //",
    "GV01rv_hn03u:289": " RV_3,013.05a dīdivāṃsam apūrvyaṃ vasvībhir asya dhītibhiḥ /",
    "GV01rv_hn03u:290": " RV_3,013.05c ṛkvāṇo agnim indhate hotāraṃ viśpatiṃ viśām //",
    "GV01rv_hn03u:291": " RV_3,013.06a uta no brahmann aviṣa uktheṣu devahūtamaḥ /",
    "GV01rv_hn03u:292": " RV_3,013.06c śaṃ naḥ śocā marudvṛdho 'gne sahasrasātamaḥ //",
    "GV01rv_hn03u:293": " RV_3,013.07a nū no rāsva sahasravat tokavat puṣṭimad vasu /",
    "GV01rv_hn03u:294": " RV_3,013.07c dyumad agne suvīryaṃ varṣiṣṭham anupakṣitam //",
    "GV01rv_hn03u:295": " RV_3,014.01a ā hotā mandro vidathāny asthāt satyo yajvā kavitamaḥ sa vedhāḥ /",
    "GV01rv_hn03u:296": " RV_3,014.01c vidyudrathaḥ sahasas putro agniḥ śociṣkeśaḥ pṛthivyām pājo aśret //",
    "GV01rv_hn03u:297": " RV_3,014.02a ayāmi te namauktiṃ juṣasva ṛtāvas tubhyaṃ cetate sahasvaḥ /",
    "GV01rv_hn03u:298": " RV_3,014.02c vidvāṃ ā vakṣi viduṣo ni ṣatsi madhya ā barhir ūtaye yajatra //",
    "GV01rv_hn03u:299": " RV_3,014.03a dravatāṃ ta uṣasā vājayantī agne vātasya pathyābhir accha /",
    "GV01rv_hn03u:300": " RV_3,014.03c yat sīm añjanti pūrvyaṃ havirbhir ā vandhureva tasthatur duroṇe //",
    "GV01rv_hn03u:301": " RV_3,014.04a mitraś ca tubhyaṃ varuṇaḥ sahasvo 'gne viśve marutaḥ sumnam arcan /",
    "GV01rv_hn03u:302": " RV_3,014.04c yac chociṣā sahasas putra tiṣṭhā abhi kṣitīḥ prathayan sūryo nṝn //",
    "GV01rv_hn03u:303": " RV_3,014.05a vayaṃ te adya rarimā hi kāmam uttānahastā namasopasadya /",
    "GV01rv_hn03u:304": " RV_3,014.05c yajiṣṭhena manasā yakṣi devān asredhatā manmanā vipro agne //",
    "GV01rv_hn03u:305": " RV_3,014.06a tvad dhi putra sahaso vi pūrvīr devasya yanty ūtayo vi vājāḥ /",
    "GV01rv_hn03u:306": " RV_3,014.06c tvaṃ dehi sahasriṇaṃ rayiṃ no 'drogheṇa vacasā satyam agne //",
    "GV01rv_hn03u:307": " RV_3,014.07a tubhyaṃ dakṣa kavikrato yānīmā deva martāso adhvare akarma /",
    "GV01rv_hn03u:308": " RV_3,014.07c tvaṃ viśvasya surathasya bodhi sarvaṃ tad agne amṛta svadeha //",
    "GV01rv_hn03u:309": " RV_3,015.01a vi pājasā pṛthunā śośucāno bādhasva dviṣo rakṣaso amīvāḥ /",
    "GV01rv_hn03u:310": " RV_3,015.01c suśarmaṇo bṛhataḥ śarmaṇi syām agner ahaṃ suhavasya praṇītau //",
    "GV01rv_hn03u:311": " RV_3,015.02a tvaṃ no asyā uṣaso vyuṣṭau tvaṃ sūra udite bodhi gopāḥ /",
    "GV01rv_hn03u:312": " RV_3,015.02c janmeva nityaṃ tanayaṃ juṣasva stomam me agne tanvā sujāta //",
    "GV01rv_hn03u:313": " RV_3,015.03a tvaṃ nṛcakṣā vṛṣabhānu pūrvīḥ kṛṣṇāsv agne aruṣo vi bhāhi /",
    "GV01rv_hn03u:314": " RV_3,015.03c vaso neṣi ca parṣi cāty aṃhaḥ kṛdhī no rāya uśijo yaviṣṭha //",
    "GV01rv_hn03u:315": " RV_3,015.04a aṣāḷho agne vṛṣabho didīhi puro viśvāḥ saubhagā saṃjigīvān /",
    "GV01rv_hn03u:316": " RV_3,015.04c yajñasya netā prathamasya pāyor jātavedo bṛhataḥ supraṇīte //",
    "GV01rv_hn03u:317": " RV_3,015.05a acchidrā śarma jaritaḥ purūṇi devāṃ acchā dīdyānaḥ sumedhāḥ /",
    "GV01rv_hn03u:318": " RV_3,015.05c ratho na sasnir abhi vakṣi vājam agne tvaṃ rodasī naḥ sumeke //",
    "GV01rv_hn03u:319": " RV_3,015.06a pra pīpaya vṛṣabha jinva vājān agne tvaṃ rodasī naḥ sudoghe /",
    "GV01rv_hn03u:320": " RV_3,015.06c devebhir deva surucā rucāno mā no martasya durmatiḥ pari ṣṭhāt //",
    "GV01rv_hn03u:321": " RV_3,015.07a iḷām agne purudaṃsaṃ saniṃ goḥ śaśvattamaṃ havamānāya sādha /",
    "GV01rv_hn03u:322": " RV_3,015.07c syān naḥ sūnus tanayo vijāvāgne sā te sumatir bhūtv asme //",
    "GV01rv_hn03u:323": " RV_3,016.01a ayam agniḥ suvīryasyeśe mahaḥ saubhagasya /",
    "GV01rv_hn03u:324": " RV_3,016.01c rāya īśe svapatyasya gomata īśe vṛtrahathānām //",
    "GV01rv_hn03u:325": " RV_3,016.02a imaṃ naro marutaḥ saścatā vṛdhaṃ yasmin rāyaḥ śevṛdhāsaḥ /",
    "GV01rv_hn03u:326": " RV_3,016.02c abhi ye santi pṛtanāsu dūḍhyo viśvāhā śatrum ādabhuḥ //",
    "GV01rv_hn03u:327": " RV_3,016.03a sa tvaṃ no rāyaḥ śiśīhi mīḍhvo agne suvīryasya /",
    "GV01rv_hn03u:328": " RV_3,016.03c tuvidyumna varṣiṣṭhasya prajāvato 'namīvasya śuṣmiṇaḥ //",
    "GV01rv_hn03u:329": " RV_3,016.04a cakrir yo viśvā bhuvanābhi sāsahiś cakrir deveṣv ā duvaḥ /",
    "GV01rv_hn03u:330": " RV_3,016.04c ā deveṣu yatata ā suvīrya ā śaṃsa uta nṛṇām //",
    "GV01rv_hn03u:331": " RV_3,016.05a mā no agne 'mataye māvīratāyai rīradhaḥ /",
    "GV01rv_hn03u:332": " RV_3,016.05c māgotāyai sahasas putra mā nide 'pa dveṣāṃsy ā kṛdhi //",
    "GV01rv_hn03u:333": " RV_3,016.06a śagdhi vājasya subhaga prajāvato 'gne bṛhato adhvare /",
    "GV01rv_hn03u:334": " RV_3,016.06c saṃ rāyā bhūyasā sṛja mayobhunā tuvidyumna yaśasvatā //",
    "GV01rv_hn03u:335": " RV_3,017.01a samidhyamānaḥ prathamānu dharmā sam aktubhir ajyate viśvavāraḥ /",
    "GV01rv_hn03u:336": " RV_3,017.01c śociṣkeśo ghṛtanirṇik pāvakaḥ suyajño agnir yajathāya devān //",
    "GV01rv_hn03u:337": " RV_3,017.02a yathāyajo hotram agne pṛthivyā yathā divo jātavedaś cikitvān /",
    "GV01rv_hn03u:338": " RV_3,017.02c evānena haviṣā yakṣi devān manuṣvad yajñam pra tiremam adya //",
    "GV01rv_hn03u:339": " RV_3,017.03a trīṇy āyūṃṣi tava jātavedas tisra ājānīr uṣasas te agne /",
    "GV01rv_hn03u:340": " RV_3,017.03c tābhir devānām avo yakṣi vidvān athā bhava yajamānāya śaṃ yoḥ //",
    "GV01rv_hn03u:341": " RV_3,017.04a agniṃ sudītiṃ sudṛśaṃ gṛṇanto namasyāmas tveḍyaṃ jātavedaḥ /",
    "GV01rv_hn03u:342": " RV_3,017.04c tvāṃ dūtam aratiṃ havyavāhaṃ devā akṛṇvann amṛtasya nābhim //",
    "GV01rv_hn03u:343": " RV_3,017.05a yas tvad dhotā pūrvo agne yajīyān dvitā ca sattā svadhayā ca śambhuḥ /",
    "GV01rv_hn03u:344": " RV_3,017.05c tasyānu dharma pra yajā cikitvo 'tha no dhā adhvaraṃ devavītau //",
    "GV01rv_hn03u:345": " RV_3,018.01a bhavā no agne sumanā upetau sakheva sakhye pitareva sādhuḥ /",
    "GV01rv_hn03u:346": " RV_3,018.01c purudruho hi kṣitayo janānām prati pratīcīr dahatād arātīḥ //",
    "GV01rv_hn03u:347": " RV_3,018.02a tapo ṣv agne antarāṃ amitrān tapā śaṃsam araruṣaḥ parasya /",
    "GV01rv_hn03u:348": " RV_3,018.02c tapo vaso cikitāno acittān vi te tiṣṭhantām ajarā ayāsaḥ //",
    "GV01rv_hn03u:349": " RV_3,018.03a idhmenāgna icchamāno ghṛtena juhomi havyaṃ tarase balāya /",
    "GV01rv_hn03u:350": " RV_3,018.03c yāvad īśe brahmaṇā vandamāna imāṃ dhiyaṃ śataseyāya devīm //",
    "GV01rv_hn03u:351": " RV_3,018.04a uc chociṣā sahasas putra stuto bṛhad vayaḥ śaśamāneṣu dhehi /",
    "GV01rv_hn03u:352": " RV_3,018.04c revad agne viśvāmitreṣu śaṃ yor marmṛjmā te tanvam bhūri kṛtvaḥ //",
    "GV01rv_hn03u:353": " RV_3,018.05a kṛdhi ratnaṃ susanitar dhanānāṃ sa ghed agne bhavasi yat samiddhaḥ /",
    "GV01rv_hn03u:354": " RV_3,018.05c stotur duroṇe subhagasya revat sṛprā karasnā dadhiṣe vapūṃṣi //",
    "GV01rv_hn03u:355": " RV_3,019.01a agniṃ hotāram pra vṛṇe miyedhe gṛtsaṃ kaviṃ viśvavidam amūram /",
    "GV01rv_hn03u:356": " RV_3,019.01c sa no yakṣad devatātā yajīyān rāye vājāya vanate maghāni //",
    "GV01rv_hn03u:357": " RV_3,019.02a pra te agne haviṣmatīm iyarmy acchā sudyumnāṃ rātinīṃ ghṛtācīm /",
    "GV01rv_hn03u:358": " RV_3,019.02c pradakṣiṇid devatātim urāṇaḥ saṃ rātibhir vasubhir yajñam aśret //",
    "GV01rv_hn03u:359": " RV_3,019.03a sa tejīyasā manasā tvota uta śikṣa svapatyasya śikṣoḥ /",
    "GV01rv_hn03u:360": " RV_3,019.03c agne rāyo nṛtamasya prabhūtau bhūyāma te suṣṭutayaś ca vasvaḥ //",
    "GV01rv_hn03u:361": " RV_3,019.04a bhūrīṇi hi tve dadhire anīkāgne devasya yajyavo janāsaḥ /",
    "GV01rv_hn03u:362": " RV_3,019.04c sa ā vaha devatātiṃ yaviṣṭha śardho yad adya divyaṃ yajāsi //",
    "GV01rv_hn03u:363": " RV_3,019.05a yat tvā hotāram anajan miyedhe niṣādayanto yajathāya devāḥ /",
    "GV01rv_hn03u:364": " RV_3,019.05c sa tvaṃ no agne 'viteha bodhy adhi śravāṃsi dhehi nas tanūṣu //",
    "GV01rv_hn03u:365": " RV_3,020.01a agnim uṣasam aśvinā dadhikrāṃ vyuṣṭiṣu havate vahnir ukthaiḥ /",
    "GV01rv_hn03u:366": " RV_3,020.01c sujyotiṣo naḥ śṛṇvantu devāḥ sajoṣaso adhvaraṃ vāvaśānāḥ //",
    "GV01rv_hn03u:367": " RV_3,020.02a agne trī te vājinā trī ṣadhasthā tisras te jihvā ṛtajāta pūrvīḥ /",
    "GV01rv_hn03u:368": " RV_3,020.02c tisra u te tanvo devavātās tābhir naḥ pāhi giro aprayucchan //",
    "GV01rv_hn03u:369": " RV_3,020.03a agne bhūrīṇi tava jātavedo deva svadhāvo 'mṛtasya nāma /",
    "GV01rv_hn03u:370": " RV_3,020.03c yāś ca māyā māyināṃ viśvaminva tve pūrvīḥ saṃdadhuḥ pṛṣṭabandho //",
    "GV01rv_hn03u:371": " RV_3,020.04a agnir netā bhaga iva kṣitīnāṃ daivīnāṃ deva ṛtupā ṛtāvā /",
    "GV01rv_hn03u:372": " RV_3,020.04c sa vṛtrahā sanayo viśvavedāḥ parṣad viśvāti duritā gṛṇantam //",
    "GV01rv_hn03u:373": " RV_3,020.05a dadhikrām agnim uṣasaṃ ca devīm bṛhaspatiṃ savitāraṃ ca devam /",
    "GV01rv_hn03u:374": " RV_3,020.05c aśvinā mitrāvaruṇā bhagaṃ ca vasūn rudrāṃ ādityāṃ iha huve //",
    "GV01rv_hn03u:375": " RV_3,021.01a imaṃ no yajñam amṛteṣu dhehīmā havyā jātavedo juṣasva /",
    "GV01rv_hn03u:376": " RV_3,021.01c stokānām agne medaso ghṛtasya hotaḥ prāśāna prathamo niṣadya //",
    "GV01rv_hn03u:377": " RV_3,021.02a ghṛtavantaḥ pāvaka te stokā ścotanti medasaḥ /",
    "GV01rv_hn03u:378": " RV_3,021.02c svadharman devavītaye śreṣṭhaṃ no dhehi vāryam //",
    "GV01rv_hn03u:379": " RV_3,021.03a tubhyaṃ stokā ghṛtaścuto 'gne viprāya santya /",
    "GV01rv_hn03u:380": " RV_3,021.03c ṛṣiḥ śreṣṭhaḥ sam idhyase yajñasya prāvitā bhava //",
    "GV01rv_hn03u:381": " RV_3,021.04a tubhyaṃ ścotanty adhrigo śacīva stokāso agne medaso ghṛtasya /",
    "GV01rv_hn03u:382": " RV_3,021.04c kaviśasto bṛhatā bhānunāgā havyā juṣasva medhira //",
    "GV01rv_hn03u:383": " RV_3,021.05a ojiṣṭhaṃ te madhyato meda udbhṛtam pra te vayaṃ dadāmahe /",
    "GV01rv_hn03u:384": " RV_3,021.05c ścotanti te vaso stokā adhi tvaci prati tān devaśo vihi //",
    "GV01rv_hn03u:385": " RV_3,022.01a ayaṃ so agnir yasmin somam indraḥ sutaṃ dadhe jaṭhare vāvaśānaḥ /",
    "GV01rv_hn03u:386": " RV_3,022.01c sahasriṇaṃ vājam atyaṃ na saptiṃ sasavān san stūyase jātavedaḥ //",
    "GV01rv_hn03u:387": " RV_3,022.02a agne yat te divi varcaḥ pṛthivyāṃ yad oṣadhīṣv apsv ā yajatra /",
    "GV01rv_hn03u:388": " RV_3,022.02c yenāntarikṣam urv ātatantha tveṣaḥ sa bhānur arṇavo nṛcakṣāḥ //",
    "GV01rv_hn03u:389": " RV_3,022.03a agne divo arṇam acchā jigāsy acchā devāṃ ūciṣe dhiṣṇyā ye /",
    "GV01rv_hn03u:390": " RV_3,022.03c yā rocane parastāt sūryasya yāś cāvastād upatiṣṭhanta āpaḥ //",
    "GV01rv_hn03u:391": " RV_3,022.04a purīṣyāso agnayaḥ prāvaṇebhiḥ sajoṣasaḥ /",
    "GV01rv_hn03u:392": " RV_3,022.04c juṣantāṃ yajñam adruho 'namīvā iṣo mahīḥ //",
    "GV01rv_hn03u:393": " RV_3,022.05a iḷām agne purudaṃsaṃ saniṃ goḥ śaśvattamaṃ havamānāya sādha /",
    "GV01rv_hn03u:394": " RV_3,022.05c syān naḥ sūnus tanayo vijāvāgne sā te sumatir bhūtv asme //",
    "GV01rv_hn03u:395": " RV_3,023.01a nirmathitaḥ sudhita ā sadhasthe yuvā kavir adhvarasya praṇetā /",
    "GV01rv_hn03u:396": " RV_3,023.01c jūryatsv agnir ajaro vaneṣv atrā dadhe amṛtaṃ jātavedāḥ //",
    "GV01rv_hn03u:397": " RV_3,023.02a amanthiṣṭām bhāratā revad agniṃ devaśravā devavātaḥ sudakṣam /",
    "GV01rv_hn03u:398": " RV_3,023.02c agne vi paśya bṛhatābhi rāyeṣāṃ no netā bhavatād anu dyūn //",
    "GV01rv_hn03u:399": " RV_3,023.03a daśa kṣipaḥ pūrvyaṃ sīm ajījanan sujātam mātṛṣu priyam /",
    "GV01rv_hn03u:400": " RV_3,023.03c agniṃ stuhi daivavātaṃ devaśravo yo janānām asad vaśī //",
    "GV01rv_hn03u:401": " RV_3,023.04a ni tvā dadhe vara ā pṛthivyā iḷāyās pade sudinatve ahnām /",
    "GV01rv_hn03u:402": " RV_3,023.04c dṛṣadvatyām mānuṣa āpayāyāṃ sarasvatyāṃ revad agne didīhi //",
    "GV01rv_hn03u:403": " RV_3,023.05a iḷām agne purudaṃsaṃ saniṃ goḥ śaśvattamaṃ havamānāya sādha /",
    "GV01rv_hn03u:404": " RV_3,023.05c syān naḥ sūnus tanayo vijāvāgne sā te sumatir bhūtv asme //",
    "GV01rv_hn03u:405": " RV_3,024.01a agne sahasva pṛtanā abhimātīr apāsya /",
    "GV01rv_hn03u:406": " RV_3,024.01c duṣṭaras tarann arātīr varco dhā yajñavāhase //",
    "GV01rv_hn03u:407": " RV_3,024.02a agna iḷā sam idhyase vītihotro amartyaḥ /",
    "GV01rv_hn03u:408": " RV_3,024.02c juṣasva sū no adhvaram //",
    "GV01rv_hn03u:409": " RV_3,024.03a agne dyumnena jāgṛve sahasaḥ sūnav āhuta /",
    "GV01rv_hn03u:410": " RV_3,024.03c edam barhiḥ sado mama //",
    "GV01rv_hn03u:411": " RV_3,024.04a agne viśvebhir agnibhir devebhir mahayā giraḥ /",
    "GV01rv_hn03u:412": " RV_3,024.04c yajñeṣu ya u cāyavaḥ //",
    "GV01rv_hn03u:413": " RV_3,024.05a agne dā dāśuṣe rayiṃ vīravantam parīṇasam /",
    "GV01rv_hn03u:414": " RV_3,024.05c śiśīhi naḥ sūnumataḥ //",
    "GV01rv_hn03u:415": " RV_3,025.01a agne divaḥ sūnur asi pracetās tanā pṛthivyā uta viśvavedāḥ /",
    "GV01rv_hn03u:416": " RV_3,025.01c ṛdhag devāṃ iha yajā cikitvaḥ //",
    "GV01rv_hn03u:417": " RV_3,025.02a agniḥ sanoti vīryāṇi vidvān sanoti vājam amṛtāya bhūṣan /",
    "GV01rv_hn03u:418": " RV_3,025.02c sa no devāṃ eha vahā purukṣo //",
    "GV01rv_hn03u:419": " RV_3,025.03a agnir dyāvāpṛthivī viśvajanye ā bhāti devī amṛte amūraḥ /",
    "GV01rv_hn03u:420": " RV_3,025.03c kṣayan vājaiḥ puruścandro namobhiḥ //",
    "GV01rv_hn03u:421": " RV_3,025.04a agna indraś ca dāśuṣo duroṇe sutāvato yajñam ihopa yātam /",
    "GV01rv_hn03u:422": " RV_3,025.04c amardhantā somapeyāya devā //",
    "GV01rv_hn03u:423": " RV_3,025.05a agne apāṃ sam idhyase duroṇe nityaḥ sūno sahaso jātavedaḥ /",
    "GV01rv_hn03u:424": " RV_3,025.05c sadhasthāni mahayamāna ūtī //",
    "GV01rv_hn03u:425": " RV_3,026.01a vaiśvānaram manasāgniṃ nicāyyā haviṣmanto anuṣatyaṃ svarvidam /",
    "GV01rv_hn03u:426": " RV_3,026.01c sudānuṃ devaṃ rathiraṃ vasūyavo gīrbhī raṇvaṃ kuśikāso havāmahe //",
    "GV01rv_hn03u:427": " RV_3,026.02a taṃ śubhram agnim avase havāmahe vaiśvānaram mātariśvānam ukthyam /",
    "GV01rv_hn03u:428": " RV_3,026.02c bṛhaspatim manuṣo devatātaye vipraṃ śrotāram atithiṃ raghuṣyadam //",
    "GV01rv_hn03u:429": " RV_3,026.03a aśvo na krandañ janibhiḥ sam idhyate vaiśvānaraḥ kuśikebhir yuge-yuge /",
    "GV01rv_hn03u:430": " RV_3,026.03c sa no agniḥ suvīryaṃ svaśvyaṃ dadhātu ratnam amṛteṣu jāgṛviḥ //",
    "GV01rv_hn03u:431": " RV_3,026.04a pra yantu vājās taviṣībhir agnayaḥ śubhe sammiślāḥ pṛṣatīr ayukṣata /",
    "GV01rv_hn03u:432": " RV_3,026.04c bṛhadukṣo maruto viśvavedasaḥ pra vepayanti parvatāṃ adābhyāḥ //",
    "GV01rv_hn03u:433": " RV_3,026.05a agniśriyo maruto viśvakṛṣṭaya ā tveṣam ugram ava īmahe vayam /",
    "GV01rv_hn03u:434": " RV_3,026.05c te svānino rudriyā varṣanirṇijaḥ siṃhā na heṣakratavaḥ sudānavaḥ //",
    "GV01rv_hn03u:435": " RV_3,026.06a vrātaṃ-vrātaṃ gaṇaṃ-gaṇaṃ suśastibhir agner bhāmam marutām oja īmahe /",
    "GV01rv_hn03u:436": " RV_3,026.06c pṛṣadaśvāso anavabhrarādhaso gantāro yajñaṃ vidatheṣu dhīrāḥ //",
    "GV01rv_hn03u:437": " RV_3,026.07a agnir asmi janmanā jātavedā ghṛtam me cakṣur amṛtam ma āsan /",
    "GV01rv_hn03u:438": " RV_3,026.07c arkas tridhātū rajaso vimāno 'jasro gharmo havir asmi nāma //",
    "GV01rv_hn03u:439": " RV_3,026.08a tribhiḥ pavitrair apupod dhy arkaṃ hṛdā matiṃ jyotir anu prajānan /",
    "GV01rv_hn03u:440": " RV_3,026.08c varṣiṣṭhaṃ ratnam akṛta svadhābhir ād id dyāvāpṛthivī pary apaśyat //",
    "GV01rv_hn03u:441": " RV_3,026.09a śatadhāram utsam akṣīyamāṇaṃ vipaścitam pitaraṃ vaktvānām /",
    "GV01rv_hn03u:442": " RV_3,026.09c meḷim madantam pitror upasthe taṃ rodasī pipṛtaṃ satyavācam //",
    "GV01rv_hn03u:443": " RV_3,027.01a pra vo vājā abhidyavo haviṣmanto ghṛtācyā /",
    "GV01rv_hn03u:444": " RV_3,027.01c devāñ jigāti sumnayuḥ //",
    "GV01rv_hn03u:445": " RV_3,027.02a īḷe agniṃ vipaścitaṃ girā yajñasya sādhanam /",
    "GV01rv_hn03u:446": " RV_3,027.02c śruṣṭīvānaṃ dhitāvānam //",
    "GV01rv_hn03u:447": " RV_3,027.03a agne śakema te vayaṃ yamaṃ devasya vājinaḥ /",
    "GV01rv_hn03u:448": " RV_3,027.03c ati dveṣāṃsi tarema //",
    "GV01rv_hn03u:449": " RV_3,027.04a samidhyamāno adhvare 'gniḥ pāvaka īḍyaḥ /",
    "GV01rv_hn03u:450": " RV_3,027.04c śociṣkeśas tam īmahe //",
    "GV01rv_hn03u:451": " RV_3,027.05a pṛthupājā amartyo ghṛtanirṇik svāhutaḥ /",
    "GV01rv_hn03u:452": " RV_3,027.05c agnir yajñasya havyavāṭ //",
    "GV01rv_hn03u:453": " RV_3,027.06a taṃ sabādho yatasruca itthā dhiyā yajñavantaḥ /",
    "GV01rv_hn03u:454": " RV_3,027.06c ā cakrur agnim ūtaye //",
    "GV01rv_hn03u:455": " RV_3,027.07a hotā devo amartyaḥ purastād eti māyayā /",
    "GV01rv_hn03u:456": " RV_3,027.07c vidathāni pracodayan //",
    "GV01rv_hn03u:457": " RV_3,027.08a vājī vājeṣu dhīyate 'dhvareṣu pra ṇīyate /",
    "GV01rv_hn03u:458": " RV_3,027.08c vipro yajñasya sādhanaḥ //",
    "GV01rv_hn03u:459": " RV_3,027.09a dhiyā cakre vareṇyo bhūtānāṃ garbham ā dadhe /",
    "GV01rv_hn03u:460": " RV_3,027.09c dakṣasya pitaraṃ tanā //",
    "GV01rv_hn03u:461": " RV_3,027.10a ni tvā dadhe vareṇyaṃ dakṣasyeḷā sahaskṛta /",
    "GV01rv_hn03u:462": " RV_3,027.10c agne sudītim uśijam //",
    "GV01rv_hn03u:463": " RV_3,027.11a agniṃ yanturam apturam ṛtasya yoge vanuṣaḥ /",
    "GV01rv_hn03u:464": " RV_3,027.11c viprā vājaiḥ sam indhate //",
    "GV01rv_hn03u:465": " RV_3,027.12a ūrjo napātam adhvare dīdivāṃsam upa dyavi /",
    "GV01rv_hn03u:466": " RV_3,027.12c agnim īḷe kavikratum //",
    "GV01rv_hn03u:467": " RV_3,027.13a īḷenyo namasyas tiras tamāṃsi darśataḥ /",
    "GV01rv_hn03u:468": " RV_3,027.13c sam agnir idhyate vṛṣā //",
    "GV01rv_hn03u:469": " RV_3,027.14a vṛṣo agniḥ sam idhyate 'śvo na devavāhanaḥ /",
    "GV01rv_hn03u:470": " RV_3,027.14c taṃ haviṣmanta īḷate //",
    "GV01rv_hn03u:471": " RV_3,027.15a vṛṣaṇaṃ tvā vayaṃ vṛṣan vṛṣaṇaḥ sam idhīmahi /",
    "GV01rv_hn03u:472": " RV_3,027.15c agne dīdyatam bṛhat //",
    "GV01rv_hn03u:473": " RV_3,028.01a agne juṣasva no haviḥ puroḷāśaṃ jātavedaḥ /",
    "GV01rv_hn03u:474": " RV_3,028.01c prātaḥsāve dhiyāvaso //",
    "GV01rv_hn03u:475": " RV_3,028.02a puroḷā agne pacatas tubhyaṃ vā ghā pariṣkṛtaḥ /",
    "GV01rv_hn03u:476": " RV_3,028.02c taṃ juṣasva yaviṣṭhya //",
    "GV01rv_hn03u:477": " RV_3,028.03a agne vīhi puroḷāśam āhutaṃ tiroahnyam /",
    "GV01rv_hn03u:478": " RV_3,028.03c sahasaḥ sūnur asy adhvare hitaḥ //",
    "GV01rv_hn03u:479": " RV_3,028.04a mādhyandine savane jātavedaḥ puroḷāśam iha kave juṣasva /",
    "GV01rv_hn03u:480": " RV_3,028.04c agne yahvasya tava bhāgadheyaṃ na pra minanti vidatheṣu dhīrāḥ //",
    "GV01rv_hn03u:481": " RV_3,028.05a agne tṛtīye savane hi kāniṣaḥ puroḷāśaṃ sahasaḥ sūnav āhutam /",
    "GV01rv_hn03u:482": " RV_3,028.05c athā deveṣv adhvaraṃ vipanyayā dhā ratnavantam amṛteṣu jāgṛvim //",
    "GV01rv_hn03u:483": " RV_3,028.06a agne vṛdhāna āhutim puroḷāśaṃ jātavedaḥ /",
    "GV01rv_hn03u:484": " RV_3,028.06c juṣasva tiroahnyam //",
    "GV01rv_hn03u:485": " RV_3,029.01a astīdam adhimanthanam asti prajananaṃ kṛtam /",
    "GV01rv_hn03u:486": " RV_3,029.01c etāṃ viśpatnīm ā bharāgnim manthāma pūrvathā //",
    "GV01rv_hn03u:487": " RV_3,029.02a araṇyor nihito jātavedā garbha iva sudhito garbhiṇīṣu /",
    "GV01rv_hn03u:488": " RV_3,029.02c dive-diva īḍyo jāgṛvadbhir haviṣmadbhir manuṣyebhir agniḥ //",
    "GV01rv_hn03u:489": " RV_3,029.03a uttānāyām ava bharā cikitvān sadyaḥ pravītā vṛṣaṇaṃ jajāna /",
    "GV01rv_hn03u:490": " RV_3,029.03c aruṣastūpo ruśad asya pāja iḷāyās putro vayune 'janiṣṭa //",
    "GV01rv_hn03u:491": " RV_3,029.04a iḷāyās tvā pade vayaṃ nābhā pṛthivyā adhi /",
    "GV01rv_hn03u:492": " RV_3,029.04c jātavedo ni dhīmahy agne havyāya voḷhave //",
    "GV01rv_hn03u:493": " RV_3,029.05a manthatā naraḥ kavim advayantam pracetasam amṛtaṃ supratīkam /",
    "GV01rv_hn03u:494": " RV_3,029.05c yajñasya ketum prathamam purastād agniṃ naro janayatā suśevam //",
    "GV01rv_hn03u:495": " RV_3,029.06a yadī manthanti bāhubhir vi rocate 'śvo na vājy aruṣo vaneṣv ā /",
    "GV01rv_hn03u:496": " RV_3,029.06c citro na yāmann aśvinor anivṛtaḥ pari vṛṇakty aśmanas tṛṇā dahan //",
    "GV01rv_hn03u:497": " RV_3,029.07a jāto agnī rocate cekitāno vājī vipraḥ kaviśastaḥ sudānuḥ /",
    "GV01rv_hn03u:498": " RV_3,029.07c yaṃ devāsa īḍyaṃ viśvavidaṃ havyavāham adadhur adhvareṣu //",
    "GV01rv_hn03u:499": " RV_3,029.08a sīda hotaḥ sva u loke cikitvān sādayā yajñaṃ sukṛtasya yonau /",
    "GV01rv_hn03u:500": " RV_3,029.08c devāvīr devān haviṣā yajāsy agne bṛhad yajamāne vayo dhāḥ //",
    "GV01rv_hn03u:501": " RV_3,029.09a kṛṇota dhūmaṃ vṛṣaṇaṃ sakhāyo 'sredhanta itana vājam accha /",
    "GV01rv_hn03u:502": " RV_3,029.09c ayam agniḥ pṛtanāṣāṭ suvīro yena devāso asahanta dasyūn //",
    "GV01rv_hn03u:503": " RV_3,029.10a ayaṃ te yonir ṛtviyo yato jāto arocathāḥ /",
    "GV01rv_hn03u:504": " RV_3,029.10c taṃ jānann agna ā sīdāthā no vardhayā giraḥ //",
    "GV01rv_hn03u:505": " RV_3,029.11a tanūnapād ucyate garbha āsuro narāśaṃso bhavati yad vijāyate /",
    "GV01rv_hn03u:506": " RV_3,029.11c mātariśvā yad amimīta mātari vātasya sargo abhavat sarīmaṇi //",
    "GV01rv_hn03u:507": " RV_3,029.12a sunirmathā nirmathitaḥ sunidhā nihitaḥ kaviḥ /",
    "GV01rv_hn03u:508": " RV_3,029.12c agne svadhvarā kṛṇu devān devayate yaja //",
    "GV01rv_hn03u:509": " RV_3,029.13a ajījanann amṛtam martyāso 'sremāṇaṃ taraṇiṃ vīḷujambham /",
    "GV01rv_hn03u:510": " RV_3,029.13c daśa svasāro agruvaḥ samīcīḥ pumāṃsaṃ jātam abhi saṃ rabhante //",
    "GV01rv_hn03u:511": " RV_3,029.14a pra saptahotā sanakād arocata mātur upasthe yad aśocad ūdhani /",
    "GV01rv_hn03u:512": " RV_3,029.14c na ni miṣati suraṇo dive-dive yad asurasya jaṭharād ajāyata //",
    "GV01rv_hn03u:513": " RV_3,029.15a amitrāyudho marutām iva prayāḥ prathamajā brahmaṇo viśvam id viduḥ /",
    "GV01rv_hn03u:514": " RV_3,029.15c dyumnavad brahma kuśikāsa erira eka-eko dame agniṃ sam īdhire //",
    "GV01rv_hn03u:515": " RV_3,029.16a yad adya tvā prayati yajñe asmin hotaś cikitvo 'vṛṇīmahīha /",
    "GV01rv_hn03u:516": " RV_3,029.16c dhruvam ayā dhruvam utāśamiṣṭhāḥ prajānan vidvāṃ upa yāhi somam //",
    "GV01rv_hn03u:517": " RV_3,030.01a icchanti tvā somyāsaḥ sakhāyaḥ sunvanti somaṃ dadhati prayāṃsi /",
    "GV01rv_hn03u:518": " RV_3,030.01c titikṣante abhiśastiṃ janānām indra tvad ā kaś cana hi praketaḥ //",
    "GV01rv_hn03u:519": " RV_3,030.02a na te dūre paramā cid rajāṃsy ā tu pra yāhi harivo haribhyām /",
    "GV01rv_hn03u:520": " RV_3,030.02c sthirāya vṛṣṇe savanā kṛtemā yuktā grāvāṇaḥ samidhāne agnau //",
    "GV01rv_hn03u:521": " RV_3,030.03a indraḥ suśipro maghavā tarutro mahāvrātas tuvikūrmir ṛghāvān /",
    "GV01rv_hn03u:522": " RV_3,030.03c yad ugro dhā bādhito martyeṣu kva tyā te vṛṣabha vīryāṇi //",
    "GV01rv_hn03u:523": " RV_3,030.04a tvaṃ hi ṣmā cyāvayann acyutāny eko vṛtrā carasi jighnamānaḥ /",
    "GV01rv_hn03u:524": " RV_3,030.04c tava dyāvāpṛthivī parvatāso 'nu vratāya nimiteva tasthuḥ //",
    "GV01rv_hn03u:525": " RV_3,030.05a utābhaye puruhūta śravobhir eko dṛḷham avado vṛtrahā san /",
    "GV01rv_hn03u:526": " RV_3,030.05c ime cid indra rodasī apāre yat saṃgṛbhṇā maghavan kāśir it te //",
    "GV01rv_hn03u:527": " RV_3,030.06a pra sū ta indra pravatā haribhyām pra te vajraḥ pramṛṇann etu śatrūn /",
    "GV01rv_hn03u:528": " RV_3,030.06c jahi pratīco anūcaḥ parāco viśvaṃ satyaṃ kṛṇuhi viṣṭam astu //",
    "GV01rv_hn03u:529": " RV_3,030.07a yasmai dhāyur adadhā martyāyābhaktaṃ cid bhajate gehyaṃ saḥ /",
    "GV01rv_hn03u:530": " RV_3,030.07c bhadrā ta indra sumatir ghṛtācī sahasradānā puruhūta rātiḥ //",
    "GV01rv_hn03u:531": " RV_3,030.08a sahadānum puruhūta kṣiyantam ahastam indra sam piṇak kuṇārum /",
    "GV01rv_hn03u:532": " RV_3,030.08c abhi vṛtraṃ vardhamānam piyārum apādam indra tavasā jaghantha //",
    "GV01rv_hn03u:533": " RV_3,030.09a ni sāmanām iṣirām indra bhūmim mahīm apārāṃ sadane sasattha /",
    "GV01rv_hn03u:534": " RV_3,030.09c astabhnād dyāṃ vṛṣabho antarikṣam arṣantv āpas tvayeha prasūtāḥ //",
    "GV01rv_hn03u:535": " RV_3,030.10a alātṛṇo vala indra vrajo goḥ purā hantor bhayamāno vy āra /",
    "GV01rv_hn03u:536": " RV_3,030.10c sugān patho akṛṇon niraje gāḥ prāvan vāṇīḥ puruhūtaṃ dhamantīḥ //",
    "GV01rv_hn03u:537": " RV_3,030.11a eko dve vasumatī samīcī indra ā paprau pṛthivīm uta dyām /",
    "GV01rv_hn03u:538": " RV_3,030.11c utāntarikṣād abhi naḥ samīka iṣo rathīḥ sayujaḥ śūra vājān //",
    "GV01rv_hn03u:539": " RV_3,030.12a diśaḥ sūryo na mināti pradiṣṭā dive-dive haryaśvaprasūtāḥ /",
    "GV01rv_hn03u:540": " RV_3,030.12c saṃ yad ānaḷ adhvana ād id aśvair vimocanaṃ kṛṇute tat tv asya //",
    "GV01rv_hn03u:541": " RV_3,030.13a didṛkṣanta uṣaso yāmann aktor vivasvatyā mahi citram anīkam /",
    "GV01rv_hn03u:542": " RV_3,030.13c viśve jānanti mahinā yad āgād indrasya karma sukṛtā purūṇi //",
    "GV01rv_hn03u:543": " RV_3,030.14a mahi jyotir nihitaṃ vakṣaṇāsv āmā pakvaṃ carati bibhratī gauḥ /",
    "GV01rv_hn03u:544": " RV_3,030.14c viśvaṃ svādma sambhṛtam usriyāyāṃ yat sīm indro adadhād bhojanāya //",
    "GV01rv_hn03u:545": " RV_3,030.15a indra dṛhya yāmakośā abhūvan yajñāya śikṣa gṛṇate sakhibhyaḥ /",
    "GV01rv_hn03u:546": " RV_3,030.15c durmāyavo durevā martyāso niṣaṅgiṇo ripavo hantvāsaḥ //",
    "GV01rv_hn03u:547": " RV_3,030.16a saṃ ghoṣaḥ śṛṇve 'vamair amitrair jahī ny eṣv aśaniṃ tapiṣṭhām /",
    "GV01rv_hn03u:548": " RV_3,030.16c vṛścem adhastād vi rujā sahasva jahi rakṣo maghavan randhayasva //",
    "GV01rv_hn03u:549": " RV_3,030.17a ud vṛha rakṣaḥ sahamūlam indra vṛścā madhyam praty agraṃ śṛṇīhi /",
    "GV01rv_hn03u:550": " RV_3,030.17c ā kīvataḥ salalūkaṃ cakartha brahmadviṣe tapuṣiṃ hetim asya //",
    "GV01rv_hn03u:551": " RV_3,030.18a svastaye vājibhiś ca praṇetaḥ saṃ yan mahīr iṣa āsatsi pūrvīḥ /",
    "GV01rv_hn03u:552": " RV_3,030.18c rāyo vantāro bṛhataḥ syāmāsme astu bhaga indra prajāvān //",
    "GV01rv_hn03u:553": " RV_3,030.19a ā no bhara bhagam indra dyumantaṃ ni te deṣṇasya dhīmahi prareke /",
    "GV01rv_hn03u:554": " RV_3,030.19c ūrva iva paprathe kāmo asme tam ā pṛṇa vasupate vasūnām //",
    "GV01rv_hn03u:555": " RV_3,030.20a imaṃ kāmam mandayā gobhir aśvaiś candravatā rādhasā paprathaś ca /",
    "GV01rv_hn03u:556": " RV_3,030.20c svaryavo matibhis tubhyaṃ viprā indrāya vāhaḥ kuśikāso akran //",
    "GV01rv_hn03u:557": " RV_3,030.21a ā no gotrā dardṛhi gopate gāḥ sam asmabhyaṃ sanayo yantu vājāḥ /",
    "GV01rv_hn03u:558": " RV_3,030.21c divakṣā asi vṛṣabha satyaśuṣmo 'smabhyaṃ su maghavan bodhi godāḥ //",
    "GV01rv_hn03u:559": " RV_3,030.22a śunaṃ huvema maghavānam indram asmin bhare nṛtamaṃ vājasātau /",
    "GV01rv_hn03u:560": " RV_3,030.22c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
    "GV01rv_hn03u:561": " RV_3,031.01a śāsad vahnir duhitur naptyaṃ gād vidvāṃ ṛtasya dīdhitiṃ saparyan /",
    "GV01rv_hn03u:562": " RV_3,031.01c pitā yatra duhituḥ sekam ṛñjan saṃ śagmyena manasā dadhanve //",
    "GV01rv_hn03u:563": " RV_3,031.02a na jāmaye tānvo riktham āraik cakāra garbhaṃ sanitur nidhānam /",
    "GV01rv_hn03u:564": " RV_3,031.02c yadī mātaro janayanta vahnim anyaḥ kartā sukṛtor anya ṛndhan //",
    "GV01rv_hn03u:565": " RV_3,031.03a agnir jajñe juhvā rejamāno mahas putrāṃ aruṣasya prayakṣe /",
    "GV01rv_hn03u:566": " RV_3,031.03c mahān garbho mahy ā jātam eṣām mahī pravṛd dharyaśvasya yajñaiḥ //",
    "GV01rv_hn03u:567": " RV_3,031.04a abhi jaitrīr asacanta spṛdhānam mahi jyotis tamaso nir ajānan /",
    "GV01rv_hn03u:568": " RV_3,031.04c taṃ jānatīḥ praty ud āyann uṣāsaḥ patir gavām abhavad eka indraḥ //",
    "GV01rv_hn03u:569": " RV_3,031.05a vīḷau satīr abhi dhīrā atṛndan prācāhinvan manasā sapta viprāḥ /",
    "GV01rv_hn03u:570": " RV_3,031.05c viśvām avindan pathyām ṛtasya prajānann it tā namasā viveśa //",
    "GV01rv_hn03u:571": " RV_3,031.06a vidad yadī saramā rugṇam adrer mahi pāthaḥ pūrvyaṃ sadhryak kaḥ /",
    "GV01rv_hn03u:572": " RV_3,031.06c agraṃ nayat supady akṣarāṇām acchā ravam prathamā jānatī gāt //",
    "GV01rv_hn03u:573": " RV_3,031.07a agacchad u vipratamaḥ sakhīyann asūdayat sukṛte garbham adriḥ /",
    "GV01rv_hn03u:574": " RV_3,031.07c sasāna maryo yuvabhir makhasyann athābhavad aṅgirāḥ sadyo arcan //",
    "GV01rv_hn03u:575": " RV_3,031.08a sataḥ-sataḥ pratimānam purobhūr viśvā veda janimā hanti śuṣṇam /",
    "GV01rv_hn03u:576": " RV_3,031.08c pra ṇo divaḥ padavīr gavyur arcan sakhā sakhīṃr amuñcan nir avadyāt //",
    "GV01rv_hn03u:577": " RV_3,031.09a ni gavyatā manasā sedur arkaiḥ kṛṇvānāso amṛtatvāya gātum /",
    "GV01rv_hn03u:578": " RV_3,031.09c idaṃ cin nu sadanam bhūry eṣāṃ yena māsāṃ asiṣāsann ṛtena //",
    "GV01rv_hn03u:579": " RV_3,031.10a sampaśyamānā amadann abhi svam payaḥ pratnasya retaso dughānāḥ /",
    "GV01rv_hn03u:580": " RV_3,031.10c vi rodasī atapad ghoṣa eṣāṃ jāte niṣṭhām adadhur goṣu vīrān //",
    "GV01rv_hn03u:581": " RV_3,031.11a sa jātebhir vṛtrahā sed u havyair ud usriyā asṛjad indro arkaiḥ /",
    "GV01rv_hn03u:582": " RV_3,031.11c urūcy asmai ghṛtavad bharantī madhu svādma duduhe jenyā gauḥ //",
    "GV01rv_hn03u:583": " RV_3,031.12a pitre cic cakruḥ sadanaṃ sam asmai mahi tviṣīmat sukṛto vi hi khyan /",
    "GV01rv_hn03u:584": " RV_3,031.12c viṣkabhnanta skambhanenā janitrī āsīnā ūrdhvaṃ rabhasaṃ vi minvan //",
    "GV01rv_hn03u:585": " RV_3,031.13a mahī yadi dhiṣaṇā śiśnathe dhāt sadyovṛdhaṃ vibhvaṃ rodasyoḥ /",
    "GV01rv_hn03u:586": " RV_3,031.13c giro yasminn anavadyāḥ samīcīr viśvā indrāya taviṣīr anuttāḥ //",
    "GV01rv_hn03u:587": " RV_3,031.14a mahy ā te sakhyaṃ vaśmi śaktīr ā vṛtraghne niyuto yanti pūrvīḥ /",
    "GV01rv_hn03u:588": " RV_3,031.14c mahi stotram ava āganma sūrer asmākaṃ su maghavan bodhi gopāḥ //",
    "GV01rv_hn03u:589": " RV_3,031.15a mahi kṣetram puru ścandraṃ vividvān ād it sakhibhyaś carathaṃ sam airat /",
    "GV01rv_hn03u:590": " RV_3,031.15c indro nṛbhir ajanad dīdyānaḥ sākaṃ sūryam uṣasaṃ gātum agnim //",
    "GV01rv_hn03u:591": " RV_3,031.16a apaś cid eṣa vibhvo damūnāḥ pra sadhrīcīr asṛjad viśvaścandrāḥ /",
    "GV01rv_hn03u:592": " RV_3,031.16c madhvaḥ punānāḥ kavibhiḥ pavitrair dyubhir hinvanty aktubhir dhanutrīḥ //",
    "GV01rv_hn03u:593": " RV_3,031.17a anu kṛṣṇe vasudhitī jihāte ubhe sūryasya maṃhanā yajatre /",
    "GV01rv_hn03u:594": " RV_3,031.17c pari yat te mahimānaṃ vṛjadhyai sakhāya indra kāmyā ṛjipyāḥ //",
    "GV01rv_hn03u:595": " RV_3,031.18a patir bhava vṛtrahan sūnṛtānāṃ girāṃ viśvāyur vṛṣabho vayodhāḥ /",
    "GV01rv_hn03u:596": " RV_3,031.18c ā no gahi sakhyebhiḥ śivebhir mahān mahībhir ūtibhiḥ saraṇyan //",
    "GV01rv_hn03u:597": " RV_3,031.19a tam aṅgirasvan namasā saparyan navyaṃ kṛṇomi sanyase purājām /",
    "GV01rv_hn03u:598": " RV_3,031.19c druho vi yāhi bahulā adevīḥ svaś ca no maghavan sātaye dhāḥ //",
    "GV01rv_hn03u:599": " RV_3,031.20a mihaḥ pāvakāḥ pratatā abhūvan svasti naḥ pipṛhi pāram āsām /",
    "GV01rv_hn03u:600": " RV_3,031.20c indra tvaṃ rathiraḥ pāhi no riṣo makṣū-makṣū kṛṇuhi gojito naḥ //",
    "GV01rv_hn03u:601": " RV_3,031.21a adediṣṭa vṛtrahā gopatir gā antaḥ kṛṣṇāṃ aruṣair dhāmabhir gāt /",
    "GV01rv_hn03u:602": " RV_3,031.21c pra sūnṛtā diśamāna ṛtena duraś ca viśvā avṛṇod apa svāḥ //",
    "GV01rv_hn03u:603": " RV_3,031.22a śunaṃ huvema maghavānam indram asmin bhare nṛtamaṃ vājasātau /",
    "GV01rv_hn03u:604": " RV_3,031.22c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
    "GV01rv_hn03u:605": " RV_3,032.01a indra somaṃ somapate pibemam mādhyandinaṃ savanaṃ cāru yat te /",
    "GV01rv_hn03u:606": " RV_3,032.01c prapruthyā śipre maghavann ṛjīṣin vimucyā harī iha mādayasva //",
    "GV01rv_hn03u:607": " RV_3,032.02a gavāśiram manthinam indra śukram pibā somaṃ rarimā te madāya /",
    "GV01rv_hn03u:608": " RV_3,032.02c brahmakṛtā mārutenā gaṇena sajoṣā rudrais tṛpad ā vṛṣasva //",
    "GV01rv_hn03u:609": " RV_3,032.03a ye te śuṣmaṃ ye taviṣīm avardhann arcanta indra marutas ta ojaḥ /",
    "GV01rv_hn03u:610": " RV_3,032.03c mādhyandine savane vajrahasta pibā rudrebhiḥ sagaṇaḥ suśipra //",
    "GV01rv_hn03u:611": " RV_3,032.04a ta in nv asya madhumad vivipra indrasya śardho maruto ya āsan /",
    "GV01rv_hn03u:612": " RV_3,032.04c yebhir vṛtrasyeṣito vivedāmarmaṇo manyamānasya marma //",
    "GV01rv_hn03u:613": " RV_3,032.05a manuṣvad indra savanaṃ juṣāṇaḥ pibā somaṃ śaśvate vīryāya /",
    "GV01rv_hn03u:614": " RV_3,032.05c sa ā vavṛtsva haryaśva yajñaiḥ saraṇyubhir apo arṇā sisarṣi //",
    "GV01rv_hn03u:615": " RV_3,032.06a tvam apo yad dha vṛtraṃ jaghanvāṃ atyāṃ iva prāsṛjaḥ sartavājau /",
    "GV01rv_hn03u:616": " RV_3,032.06c śayānam indra caratā vadhena vavrivāṃsam pari devīr adevam //",
    "GV01rv_hn03u:617": " RV_3,032.07a yajāma in namasā vṛddham indram bṛhantam ṛṣvam ajaraṃ yuvānam /",
    "GV01rv_hn03u:618": " RV_3,032.07c yasya priye mamatur yajñiyasya na rodasī mahimānam mamāte //",
    "GV01rv_hn03u:619": " RV_3,032.08a indrasya karma sukṛtā purūṇi vratāni devā na minanti viśve /",
    "GV01rv_hn03u:620": " RV_3,032.08c dādhāra yaḥ pṛthivīṃ dyām utemāṃ jajāna sūryam uṣasaṃ sudaṃsāḥ //",
    "GV01rv_hn03u:621": " RV_3,032.09a adrogha satyaṃ tava tan mahitvaṃ sadyo yaj jāto apibo ha somam /",
    "GV01rv_hn03u:622": " RV_3,032.09c na dyāva indra tavasas ta ojo nāhā na māsāḥ śarado varanta //",
    "GV01rv_hn03u:623": " RV_3,032.10a tvaṃ sadyo apibo jāta indra madāya somam parame vyoman /",
    "GV01rv_hn03u:624": " RV_3,032.10c yad dha dyāvāpṛthivī āviveśīr athābhavaḥ pūrvyaḥ kārudhāyāḥ //",
    "GV01rv_hn03u:625": " RV_3,032.11a ahann ahim pariśayānam arṇa ojāyamānaṃ tuvijāta tavyān /",
    "GV01rv_hn03u:626": " RV_3,032.11c na te mahitvam anu bhūd adha dyaur yad anyayā sphigyā kṣām avasthāḥ //",
    "GV01rv_hn03u:627": " RV_3,032.12a yajño hi ta indra vardhano bhūd uta priyaḥ sutasomo miyedhaḥ /",
    "GV01rv_hn03u:628": " RV_3,032.12c yajñena yajñam ava yajñiyaḥ san yajñas te vajram ahihatya āvat //",
    "GV01rv_hn03u:629": " RV_3,032.13a yajñenendram avasā cakre arvāg ainaṃ sumnāya navyase vavṛtyām /",
    "GV01rv_hn03u:630": " RV_3,032.13c ya stomebhir vāvṛdhe pūrvyebhir yo madhyamebhir uta nūtanebhiḥ //",
    "GV01rv_hn03u:631": " RV_3,032.14a viveṣa yan mā dhiṣaṇā jajāna stavai purā pāryād indram ahnaḥ /",
    "GV01rv_hn03u:632": " RV_3,032.14c aṃhaso yatra pīparad yathā no nāveva yāntam ubhaye havante //",
    "GV01rv_hn03u:633": " RV_3,032.15a āpūrṇo asya kalaśaḥ svāhā sekteva kośaṃ sisice pibadhyai /",
    "GV01rv_hn03u:634": " RV_3,032.15c sam u priyā āvavṛtran madāya pradakṣiṇid abhi somāsa indram //",
    "GV01rv_hn03u:635": " RV_3,032.16a na tvā gabhīraḥ puruhūta sindhur nādrayaḥ pari ṣanto varanta /",
    "GV01rv_hn03u:636": " RV_3,032.16c itthā sakhibhya iṣito yad indrā dṛḷhaṃ cid arujo gavyam ūrvam //",
    "GV01rv_hn03u:637": " RV_3,032.17a śunaṃ huvema maghavānam indram asmin bhare nṛtamaṃ vājasātau /",
    "GV01rv_hn03u:638": " RV_3,032.17c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
    "GV01rv_hn03u:639": " RV_3,033.01a pra parvatānām uśatī upasthād aśve iva viṣite hāsamāne /",
    "GV01rv_hn03u:640": " RV_3,033.01c gāveva śubhre mātarā rihāṇe vipāṭ chutudrī payasā javete //",
    "GV01rv_hn03u:641": " RV_3,033.02a indreṣite prasavam bhikṣamāṇe acchā samudraṃ rathyeva yāthaḥ /",
    "GV01rv_hn03u:642": " RV_3,033.02c samārāṇe ūrmibhiḥ pinvamāne anyā vām anyām apy eti śubhre //",
    "GV01rv_hn03u:643": " RV_3,033.03a acchā sindhum mātṛtamām ayāsaṃ vipāśam urvīṃ subhagām aganma /",
    "GV01rv_hn03u:644": " RV_3,033.03c vatsam iva mātarā saṃrihāṇe samānaṃ yonim anu saṃcarantī //",
    "GV01rv_hn03u:645": " RV_3,033.04a enā vayam payasā pinvamānā anu yoniṃ devakṛtaṃ carantīḥ /",
    "GV01rv_hn03u:646": " RV_3,033.04c na vartave prasavaḥ sargataktaḥ kiṃyur vipro nadyo johavīti //",
    "GV01rv_hn03u:647": " RV_3,033.05a ramadhvam me vacase somyāya ṛtāvarīr upa muhūrtam evaiḥ /",
    "GV01rv_hn03u:648": " RV_3,033.05c pra sindhum acchā bṛhatī manīṣāvasyur ahve kuśikasya sūnuḥ //",
    "GV01rv_hn03u:649": " RV_3,033.06a indro asmāṃ aradad vajrabāhur apāhan vṛtram paridhiṃ nadīnām /",
    "GV01rv_hn03u:650": " RV_3,033.06c devo 'nayat savitā supāṇis tasya vayam prasave yāma urvīḥ //",
    "GV01rv_hn03u:651": " RV_3,033.07a pravācyaṃ śaśvadhā vīryaṃ tad indrasya karma yad ahiṃ vivṛścat /",
    "GV01rv_hn03u:652": " RV_3,033.07c vi vajreṇa pariṣado jaghānāyann āpo 'yanam icchamānāḥ //",
    "GV01rv_hn03u:653": " RV_3,033.08a etad vaco jaritar māpi mṛṣṭhā ā yat te ghoṣān uttarā yugāni /",
    "GV01rv_hn03u:654": " RV_3,033.08c uktheṣu kāro prati no juṣasva mā no ni kaḥ puruṣatrā namas te //",
    "GV01rv_hn03u:655": " RV_3,033.09a o ṣu svasāraḥ kārave śṛṇota yayau vo dūrād anasā rathena /",
    "GV01rv_hn03u:656": " RV_3,033.09c ni ṣū namadhvam bhavatā supārā adhoakṣāḥ sindhavaḥ srotyābhiḥ //",
    "GV01rv_hn03u:657": " RV_3,033.10a ā te kāro śṛṇavāmā vacāṃsi yayātha dūrād anasā rathena /",
    "GV01rv_hn03u:658": " RV_3,033.10c ni te naṃsai pīpyāneva yoṣā maryāyeva kanyā śaśvacai te //",
    "GV01rv_hn03u:659": " RV_3,033.11a yad aṅga tvā bharatāḥ saṃtareyur gavyan grāma iṣita indrajūtaḥ /",
    "GV01rv_hn03u:660": " RV_3,033.11c arṣād aha prasavaḥ sargatakta ā vo vṛṇe sumatiṃ yajñiyānām //",
    "GV01rv_hn03u:661": " RV_3,033.12a atāriṣur bharatā gavyavaḥ sam abhakta vipraḥ sumatiṃ nadīnām /",
    "GV01rv_hn03u:662": " RV_3,033.12c pra pinvadhvam iṣayantīḥ surādhā ā vakṣaṇāḥ pṛṇadhvaṃ yāta śībham //",
    "GV01rv_hn03u:663": " RV_3,033.13a ud va ūrmiḥ śamyā hantv āpo yoktrāṇi muñcata /",
    "GV01rv_hn03u:664": " RV_3,033.13c māduṣkṛtau vyenasāghnyau śūnam āratām //",
    "GV01rv_hn03u:665": " RV_3,034.01a indraḥ pūrbhid ātirad dāsam arkair vidadvasur dayamāno vi śatrūn /",
    "GV01rv_hn03u:666": " RV_3,034.01c brahmajūtas tanvā vāvṛdhāno bhūridātra āpṛṇad rodasī ubhe //",
    "GV01rv_hn03u:667": " RV_3,034.02a makhasya te taviṣasya pra jūtim iyarmi vācam amṛtāya bhūṣan /",
    "GV01rv_hn03u:668": " RV_3,034.02c indra kṣitīnām asi mānuṣīṇāṃ viśāṃ daivīnām uta pūrvayāvā //",
    "GV01rv_hn03u:669": " RV_3,034.03a indro vṛtram avṛṇoc chardhanītiḥ pra māyinām aminād varpaṇītiḥ /",
    "GV01rv_hn03u:670": " RV_3,034.03c ahan vyaṃsam uśadhag vaneṣv āvir dhenā akṛṇod rāmyāṇām //",
    "GV01rv_hn03u:671": " RV_3,034.04a indraḥ svarṣā janayann ahāni jigāyośigbhiḥ pṛtanā abhiṣṭiḥ /",
    "GV01rv_hn03u:672": " RV_3,034.04c prārocayan manave ketum ahnām avindaj jyotir bṛhate raṇāya //",
    "GV01rv_hn03u:673": " RV_3,034.05a indras tujo barhaṇā ā viveśa nṛvad dadhāno naryā purūṇi /",
    "GV01rv_hn03u:674": " RV_3,034.05c acetayad dhiya imā jaritre premaṃ varṇam atirac chukram āsām //",
    "GV01rv_hn03u:675": " RV_3,034.06a maho mahāni panayanty asyendrasya karma sukṛtā purūṇi /",
    "GV01rv_hn03u:676": " RV_3,034.06c vṛjanena vṛjinān sam pipeṣa māyābhir dasyūṃr abhibhūtyojāḥ //",
    "GV01rv_hn03u:677": " RV_3,034.07a yudhendro mahnā varivaś cakāra devebhyaḥ satpatiś carṣaṇiprāḥ /",
    "GV01rv_hn03u:678": " RV_3,034.07c vivasvataḥ sadane asya tāni viprā ukthebhiḥ kavayo gṛṇanti //",
    "GV01rv_hn03u:679": " RV_3,034.08a satrāsāhaṃ vareṇyaṃ sahodāṃ sasavāṃsaṃ svar apaś ca devīḥ /",
    "GV01rv_hn03u:680": " RV_3,034.08c sasāna yaḥ pṛthivīṃ dyām utemām indram madanty anu dhīraṇāsaḥ //",
    "GV01rv_hn03u:681": " RV_3,034.09a sasānātyāṃ uta sūryaṃ sasānendraḥ sasāna purubhojasaṃ gām /",
    "GV01rv_hn03u:682": " RV_3,034.09c hiraṇyayam uta bhogaṃ sasāna hatvī dasyūn prāryaṃ varṇam āvat //",
    "GV01rv_hn03u:683": " RV_3,034.10a indra oṣadhīr asanod ahāni vanaspatīṃr asanod antarikṣam /",
    "GV01rv_hn03u:684": " RV_3,034.10c bibheda valaṃ nunude vivāco 'thābhavad damitābhikratūnām //",
    "GV01rv_hn03u:685": " RV_3,034.11a śunaṃ huvema maghavānam indram asmin bhare nṛtamaṃ vājasātau /",
    "GV01rv_hn03u:686": " RV_3,034.11c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
    "GV01rv_hn03u:687": " RV_3,035.01a tiṣṭhā harī ratha ā yujyamānā yāhi vāyur na niyuto no accha /",
    "GV01rv_hn03u:688": " RV_3,035.01c pibāsy andho abhisṛṣṭo asme indra svāhā rarimā te madāya //",
    "GV01rv_hn03u:689": " RV_3,035.02a upājirā puruhūtāya saptī harī rathasya dhūrṣv ā yunajmi /",
    "GV01rv_hn03u:690": " RV_3,035.02c dravad yathā sambhṛtaṃ viśvataś cid upemaṃ yajñam ā vahāta indram //",
    "GV01rv_hn03u:691": " RV_3,035.03a upo nayasva vṛṣaṇā tapuṣpotem ava tvaṃ vṛṣabha svadhāvaḥ /",
    "GV01rv_hn03u:692": " RV_3,035.03c grasetām aśvā vi muceha śoṇā dive-dive sadṛśīr addhi dhānāḥ //",
    "GV01rv_hn03u:693": " RV_3,035.04a brahmaṇā te brahmayujā yunajmi harī sakhāyā sadhamāda āśū /",
    "GV01rv_hn03u:694": " RV_3,035.04c sthiraṃ rathaṃ sukham indrādhitiṣṭhan prajānan vidvāṃ upa yāhi somam //",
    "GV01rv_hn03u:695": " RV_3,035.05a mā te harī vṛṣaṇā vītapṛṣṭhā ni rīraman yajamānāso anye /",
    "GV01rv_hn03u:696": " RV_3,035.05c atyāyāhi śaśvato vayaṃ te 'raṃ sutebhiḥ kṛṇavāma somaiḥ //",
    "GV01rv_hn03u:697": " RV_3,035.06a tavāyaṃ somas tvam ehy arvāṅ chaśvattamaṃ sumanā asya pāhi /",
    "GV01rv_hn03u:698": " RV_3,035.06c asmin yajñe barhiṣy ā niṣadyā dadhiṣvemaṃ jaṭhara indum indra //",
    "GV01rv_hn03u:699": " RV_3,035.07a stīrṇaṃ te barhiḥ suta indra somaḥ kṛtā dhānā attave te haribhyām /",
    "GV01rv_hn03u:700": " RV_3,035.07c tadokase puruśākāya vṛṣṇe marutvate tubhyaṃ rātā havīṃṣi //",
    "GV01rv_hn03u:701": " RV_3,035.08a imaṃ naraḥ parvatās tubhyam āpaḥ sam indra gobhir madhumantam akran /",
    "GV01rv_hn03u:702": " RV_3,035.08c tasyāgatyā sumanā ṛṣva pāhi prajānan vidvān pathyā anu svāḥ //",
    "GV01rv_hn03u:703": " RV_3,035.09a yāṃ ābhajo maruta indra some ye tvām avardhann abhavan gaṇas te /",
    "GV01rv_hn03u:704": " RV_3,035.09c tebhir etaṃ sajoṣā vāvaśāno 'gneḥ piba jihvayā somam indra //",
    "GV01rv_hn03u:705": " RV_3,035.10a indra piba svadhayā cit sutasyāgner vā pāhi jihvayā yajatra /",
    "GV01rv_hn03u:706": " RV_3,035.10c adhvaryor vā prayataṃ śakra hastād dhotur vā yajñaṃ haviṣo juṣasva //",
    "GV01rv_hn03u:707": " RV_3,035.11a śunaṃ huvema maghavānam indram asmin bhare nṛtamaṃ vājasātau /",
    "GV01rv_hn03u:708": " RV_3,035.11c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
    "GV01rv_hn03u:709": " RV_3,036.01a imām ū ṣu prabhṛtiṃ sātaye dhāḥ śaśvac-chaśvad ūtibhir yādamānaḥ /",
    "GV01rv_hn03u:710": " RV_3,036.01c sute-sute vāvṛdhe vardhanebhir yaḥ karmabhir mahadbhiḥ suśruto bhūt //",
    "GV01rv_hn03u:711": " RV_3,036.02a indrāya somāḥ pradivo vidānā ṛbhur yebhir vṛṣaparvā vihāyāḥ /",
    "GV01rv_hn03u:712": " RV_3,036.02c prayamyamānān prati ṣū gṛbhāyendra piba vṛṣadhūtasya vṛṣṇaḥ //",
    "GV01rv_hn03u:713": " RV_3,036.03a pibā vardhasva tava ghā sutāsa indra somāsaḥ prathamā uteme /",
    "GV01rv_hn03u:714": " RV_3,036.03c yathāpibaḥ pūrvyāṃ indra somāṃ evā pāhi panyo adyā navīyān //",
    "GV01rv_hn03u:715": " RV_3,036.04a mahāṃ amatro vṛjane virapśy ugraṃ śavaḥ patyate dhṛṣṇv ojaḥ /",
    "GV01rv_hn03u:716": " RV_3,036.04c nāha vivyāca pṛthivī canainaṃ yat somāso haryaśvam amandan //",
    "GV01rv_hn03u:717": " RV_3,036.05a mahāṃ ugro vāvṛdhe vīryāya samācakre vṛṣabhaḥ kāvyena /",
    "GV01rv_hn03u:718": " RV_3,036.05c indro bhago vājadā asya gāvaḥ pra jāyante dakṣiṇā asya pūrvīḥ //",
    "GV01rv_hn03u:719": " RV_3,036.06a pra yat sindhavaḥ prasavaṃ yathāyann āpaḥ samudraṃ rathyeva jagmuḥ /",
    "GV01rv_hn03u:720": " RV_3,036.06c ataś cid indraḥ sadaso varīyān yad īṃ somaḥ pṛṇati dugdho aṃśuḥ //",
    "GV01rv_hn03u:721": " RV_3,036.07a samudreṇa sindhavo yādamānā indrāya somaṃ suṣutam bharantaḥ /",
    "GV01rv_hn03u:722": " RV_3,036.07c aṃśuṃ duhanti hastino bharitrair madhvaḥ punanti dhārayā pavitraiḥ //",
    "GV01rv_hn03u:723": " RV_3,036.08a hradā iva kukṣayaḥ somadhānāḥ sam ī vivyāca savanā purūṇi /",
    "GV01rv_hn03u:724": " RV_3,036.08c annā yad indraḥ prathamā vy āśa vṛtraṃ jaghanvāṃ avṛṇīta somam //",
    "GV01rv_hn03u:725": " RV_3,036.09a ā tū bhara mākir etat pari ṣṭhād vidmā hi tvā vasupatiṃ vasūnām /",
    "GV01rv_hn03u:726": " RV_3,036.09c indra yat te māhinaṃ datram asty asmabhyaṃ tad dharyaśva pra yandhi //",
    "GV01rv_hn03u:727": " RV_3,036.10a asme pra yandhi maghavann ṛjīṣinn indra rāyo viśvavārasya bhūreḥ /",
    "GV01rv_hn03u:728": " RV_3,036.10c asme śataṃ śarado jīvase dhā asme vīrāñ chaśvata indra śiprin //",
    "GV01rv_hn03u:729": " RV_3,036.11a śunaṃ huvema maghavānam indram asmin bhare nṛtamaṃ vājasātau /",
    "GV01rv_hn03u:730": " RV_3,036.11c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
    "GV01rv_hn03u:731": " RV_3,037.01a vārtrahatyāya śavase pṛtanāṣāhyāya ca /",
    "GV01rv_hn03u:732": " RV_3,037.01c indra tvā vartayāmasi //",
    "GV01rv_hn03u:733": " RV_3,037.02a arvācīnaṃ su te mana uta cakṣuḥ śatakrato /",
    "GV01rv_hn03u:734": " RV_3,037.02c indra kṛṇvantu vāghataḥ //",
    "GV01rv_hn03u:735": " RV_3,037.03a nāmāni te śatakrato viśvābhir gīrbhir īmahe /",
    "GV01rv_hn03u:736": " RV_3,037.03c indrābhimātiṣāhye //",
    "GV01rv_hn03u:737": " RV_3,037.04a puruṣṭutasya dhāmabhiḥ śatena mahayāmasi /",
    "GV01rv_hn03u:738": " RV_3,037.04c indrasya carṣaṇīdhṛtaḥ //",
    "GV01rv_hn03u:739": " RV_3,037.05a indraṃ vṛtrāya hantave puruhūtam upa bruve /",
    "GV01rv_hn03u:740": " RV_3,037.05c bhareṣu vājasātaye //",
    "GV01rv_hn03u:741": " RV_3,037.06a vājeṣu sāsahir bhava tvām īmahe śatakrato /",
    "GV01rv_hn03u:742": " RV_3,037.06c indra vṛtrāya hantave //",
    "GV01rv_hn03u:743": " RV_3,037.07a dyumneṣu pṛtanājye pṛtsutūrṣu śravassu ca /",
    "GV01rv_hn03u:744": " RV_3,037.07c indra sākṣvābhimātiṣu //",
    "GV01rv_hn03u:745": " RV_3,037.08a śuṣmintamaṃ na ūtaye dyumninam pāhi jāgṛvim /",
    "GV01rv_hn03u:746": " RV_3,037.08c indra somaṃ śatakrato //",
    "GV01rv_hn03u:747": " RV_3,037.09a indriyāṇi śatakrato yā te janeṣu pañcasu /",
    "GV01rv_hn03u:748": " RV_3,037.09c indra tāni ta ā vṛṇe //",
    "GV01rv_hn03u:749": " RV_3,037.10a agann indra śravo bṛhad dyumnaṃ dadhiṣva duṣṭaram /",
    "GV01rv_hn03u:750": " RV_3,037.10c ut te śuṣmaṃ tirāmasi //",
    "GV01rv_hn03u:751": " RV_3,037.11a arvāvato na ā gahy atho śakra parāvataḥ /",
    "GV01rv_hn03u:752": " RV_3,037.11c u loko yas te adriva indreha tata ā gahi //",
    "GV01rv_hn03u:753": " RV_3,038.01a abhi taṣṭeva dīdhayā manīṣām atyo na vājī sudhuro jihānaḥ /",
    "GV01rv_hn03u:754": " RV_3,038.01c abhi priyāṇi marmṛśat parāṇi kavīṃr icchāmi saṃdṛśe sumedhāḥ //",
    "GV01rv_hn03u:755": " RV_3,038.02a inota pṛccha janimā kavīnām manodhṛtaḥ sukṛtas takṣata dyām /",
    "GV01rv_hn03u:756": " RV_3,038.02c imā u te praṇyo vardhamānā manovātā adha nu dharmaṇi gman //",
    "GV01rv_hn03u:757": " RV_3,038.03a ni ṣīm id atra guhyā dadhānā uta kṣatrāya rodasī sam añjan /",
    "GV01rv_hn03u:758": " RV_3,038.03c sam mātrābhir mamire yemur urvī antar mahī samṛte dhāyase dhuḥ //",
    "GV01rv_hn03u:759": " RV_3,038.04a ātiṣṭhantam pari viśve abhūṣañ chriyo vasānaś carati svarociḥ /",
    "GV01rv_hn03u:760": " RV_3,038.04c mahat tad vṛṣṇo asurasya nāmā viśvarūpo amṛtāni tasthau //",
    "GV01rv_hn03u:761": " RV_3,038.05a asūta pūrvo vṛṣabho jyāyān imā asya śurudhaḥ santi pūrvīḥ /",
    "GV01rv_hn03u:762": " RV_3,038.05c divo napātā vidathasya dhībhiḥ kṣatraṃ rājānā pradivo dadhāthe //",
    "GV01rv_hn03u:763": " RV_3,038.06a trīṇi rājānā vidathe purūṇi pari viśvāni bhūṣathaḥ sadāṃsi /",
    "GV01rv_hn03u:764": " RV_3,038.06c apaśyam atra manasā jaganvān vrate gandharvāṃ api vāyukeśān //",
    "GV01rv_hn03u:765": " RV_3,038.07a tad in nv asya vṛṣabhasya dhenor ā nāmabhir mamire sakmyaṃ goḥ /",
    "GV01rv_hn03u:766": " RV_3,038.07c anyad-anyad asuryaṃ vasānā ni māyino mamire rūpam asmin //",
    "GV01rv_hn03u:767": " RV_3,038.08a tad in nv asya savitur nakir me hiraṇyayīm amatiṃ yām aśiśret /",
    "GV01rv_hn03u:768": " RV_3,038.08c ā suṣṭutī rodasī viśvaminve apīva yoṣā janimāni vavre //",
    "GV01rv_hn03u:769": " RV_3,038.09a yuvam pratnasya sādhatho maho yad daivī svastiḥ pari ṇaḥ syātam /",
    "GV01rv_hn03u:770": " RV_3,038.09c gopājihvasya tasthuṣo virūpā viśve paśyanti māyinaḥ kṛtāni //",
    "GV01rv_hn03u:771": " RV_3,038.10a śunaṃ huvema maghavānam indram asmin bhare nṛtamaṃ vājasātau /",
    "GV01rv_hn03u:772": " RV_3,038.10c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
    "GV01rv_hn03u:773": " RV_3,039.01a indram matir hṛda ā vacyamānācchā patiṃ stomataṣṭā jigāti /",
    "GV01rv_hn03u:774": " RV_3,039.01c yā jāgṛvir vidathe śasyamānendra yat te jāyate viddhi tasya //",
    "GV01rv_hn03u:775": " RV_3,039.02a divaś cid ā pūrvyā jāyamānā vi jāgṛvir vidathe śasyamānā /",
    "GV01rv_hn03u:776": " RV_3,039.02c bhadrā vastrāṇy arjunā vasānā seyam asme sanajā pitryā dhīḥ //",
    "GV01rv_hn03u:777": " RV_3,039.03a yamā cid atra yamasūr asūta jihvāyā agram patad ā hy asthāt /",
    "GV01rv_hn03u:778": " RV_3,039.03c vapūṃṣi jātā mithunā sacete tamohanā tapuṣo budhna etā //",
    "GV01rv_hn03u:779": " RV_3,039.04a nakir eṣāṃ ninditā martyeṣu ye asmākam pitaro goṣu yodhāḥ /",
    "GV01rv_hn03u:780": " RV_3,039.04c indra eṣāṃ dṛṃhitā māhināvān ud gotrāṇi sasṛje daṃsanāvān //",
    "GV01rv_hn03u:781": " RV_3,039.05a sakhā ha yatra sakhibhir navagvair abhijñv ā satvabhir gā anugman /",
    "GV01rv_hn03u:782": " RV_3,039.05c satyaṃ tad indro daśabhir daśagvaiḥ sūryaṃ viveda tamasi kṣiyantam //",
    "GV01rv_hn03u:783": " RV_3,039.06a indro madhu sambhṛtam usriyāyām padvad viveda śaphavan name goḥ /",
    "GV01rv_hn03u:784": " RV_3,039.06c guhā hitaṃ guhyaṃ gūḷham apsu haste dadhe dakṣiṇe dakṣiṇāvān //",
    "GV01rv_hn03u:785": " RV_3,039.07a jyotir vṛṇīta tamaso vijānann āre syāma duritād abhīke /",
    "GV01rv_hn03u:786": " RV_3,039.07c imā giraḥ somapāḥ somavṛddha juṣasvendra purutamasya kāroḥ //",
    "GV01rv_hn03u:787": " RV_3,039.08a jyotir yajñāya rodasī anu ṣyād āre syāma duritasya bhūreḥ /",
    "GV01rv_hn03u:788": " RV_3,039.08c bhūri cid dhi tujato martyasya supārāso vasavo barhaṇāvat //",
    "GV01rv_hn03u:789": " RV_3,039.09a śunaṃ huvema maghavānam indram asmin bhare nṛtamaṃ vājasātau /",
    "GV01rv_hn03u:790": " RV_3,039.09c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
    "GV01rv_hn03u:791": " RV_3,040.01a indra tvā vṛṣabhaṃ vayaṃ sute some havāmahe /",
    "GV01rv_hn03u:792": " RV_3,040.01c sa pāhi madhvo andhasaḥ //",
    "GV01rv_hn03u:793": " RV_3,040.02a indra kratuvidaṃ sutaṃ somaṃ harya puruṣṭuta /",
    "GV01rv_hn03u:794": " RV_3,040.02c pibā vṛṣasva tātṛpim //",
    "GV01rv_hn03u:795": " RV_3,040.03a indra pra ṇo dhitāvānaṃ yajñaṃ viśvebhir devebhiḥ /",
    "GV01rv_hn03u:796": " RV_3,040.03c tira stavāna viśpate //",
    "GV01rv_hn03u:797": " RV_3,040.04a indra somāḥ sutā ime tava pra yanti satpate /",
    "GV01rv_hn03u:798": " RV_3,040.04c kṣayaṃ candrāsa indavaḥ //",
    "GV01rv_hn03u:799": " RV_3,040.05a dadhiṣvā jaṭhare sutaṃ somam indra vareṇyam /",
    "GV01rv_hn03u:800": " RV_3,040.05c tava dyukṣāsa indavaḥ //",
    "GV01rv_hn03u:801": " RV_3,040.06a girvaṇaḥ pāhi naḥ sutam madhor dhārābhir ajyase /",
    "GV01rv_hn03u:802": " RV_3,040.06c indra tvādātam id yaśaḥ //",
    "GV01rv_hn03u:803": " RV_3,040.07a abhi dyumnāni vanina indraṃ sacante akṣitā /",
    "GV01rv_hn03u:804": " RV_3,040.07c pītvī somasya vāvṛdhe //",
    "GV01rv_hn03u:805": " RV_3,040.08a arvāvato na ā gahi parāvataś ca vṛtrahan /",
    "GV01rv_hn03u:806": " RV_3,040.08c imā juṣasva no giraḥ //",
    "GV01rv_hn03u:807": " RV_3,040.09a yad antarā parāvatam arvāvataṃ ca hūyase /",
    "GV01rv_hn03u:808": " RV_3,040.09c indreha tata ā gahi //",
    "GV01rv_hn03u:809": " RV_3,041.01a ā tū na indra madryag ghuvānaḥ somapītaye /",
    "GV01rv_hn03u:810": " RV_3,041.01c haribhyāṃ yāhy adrivaḥ //",
    "GV01rv_hn03u:811": " RV_3,041.02a satto hotā na ṛtviyas tistire barhir ānuṣak /",
    "GV01rv_hn03u:812": " RV_3,041.02c ayujran prātar adrayaḥ //",
    "GV01rv_hn03u:813": " RV_3,041.03a imā brahma brahmavāhaḥ kriyanta ā barhiḥ sīda /",
    "GV01rv_hn03u:814": " RV_3,041.03c vīhi śūra puroḷāśam //",
    "GV01rv_hn03u:815": " RV_3,041.04a rārandhi savaneṣu ṇa eṣu stomeṣu vṛtrahan /",
    "GV01rv_hn03u:816": " RV_3,041.04c uktheṣv indra girvaṇaḥ //",
    "GV01rv_hn03u:817": " RV_3,041.05a matayaḥ somapām uruṃ rihanti śavasas patim /",
    "GV01rv_hn03u:818": " RV_3,041.05c indraṃ vatsaṃ na mātaraḥ //",
    "GV01rv_hn03u:819": " RV_3,041.06a sa mandasvā hy andhaso rādhase tanvā mahe /",
    "GV01rv_hn03u:820": " RV_3,041.06c na stotāraṃ nide karaḥ //",
    "GV01rv_hn03u:821": " RV_3,041.07a vayam indra tvāyavo haviṣmanto jarāmahe /",
    "GV01rv_hn03u:822": " RV_3,041.07c uta tvam asmayur vaso //",
    "GV01rv_hn03u:823": " RV_3,041.08a māre asmad vi mumuco haripriyārvāṅ yāhi /",
    "GV01rv_hn03u:824": " RV_3,041.08c indra svadhāvo matsveha //",
    "GV01rv_hn03u:825": " RV_3,041.09a arvāñcaṃ tvā sukhe rathe vahatām indra keśinā /",
    "GV01rv_hn03u:826": " RV_3,041.09c ghṛtasnū barhir āsade //",
    "GV01rv_hn03u:827": " RV_3,042.01a upa naḥ sutam ā gahi somam indra gavāśiram /",
    "GV01rv_hn03u:828": " RV_3,042.01c haribhyāṃ yas te asmayuḥ //",
    "GV01rv_hn03u:829": " RV_3,042.02a tam indra madam ā gahi barhiṣṭhāṃ grāvabhiḥ sutam /",
    "GV01rv_hn03u:830": " RV_3,042.02c kuvin nv asya tṛpṇavaḥ //",
    "GV01rv_hn03u:831": " RV_3,042.03a indram itthā giro mamācchāgur iṣitā itaḥ /",
    "GV01rv_hn03u:832": " RV_3,042.03c āvṛte somapītaye //",
    "GV01rv_hn03u:833": " RV_3,042.04a indraṃ somasya pītaye stomair iha havāmahe /",
    "GV01rv_hn03u:834": " RV_3,042.04c ukthebhiḥ kuvid āgamat //",
    "GV01rv_hn03u:835": " RV_3,042.05a indra somāḥ sutā ime tān dadhiṣva śatakrato /",
    "GV01rv_hn03u:836": " RV_3,042.05c jaṭhare vājinīvaso //",
    "GV01rv_hn03u:837": " RV_3,042.06a vidmā hi tvā dhanañjayaṃ vājeṣu dadhṛṣaṃ kave /",
    "GV01rv_hn03u:838": " RV_3,042.06c adhā te sumnam īmahe //",
    "GV01rv_hn03u:839": " RV_3,042.07a imam indra gavāśiraṃ yavāśiraṃ ca naḥ piba /",
    "GV01rv_hn03u:840": " RV_3,042.07c āgatyā vṛṣabhiḥ sutam //",
    "GV01rv_hn03u:841": " RV_3,042.08a tubhyed indra sva okye somaṃ codāmi pītaye /",
    "GV01rv_hn03u:842": " RV_3,042.08c eṣa rārantu te hṛdi //",
    "GV01rv_hn03u:843": " RV_3,042.09a tvāṃ sutasya pītaye pratnam indra havāmahe /",
    "GV01rv_hn03u:844": " RV_3,042.09c kuśikāso avasyavaḥ //",
    "GV01rv_hn03u:845": " RV_3,043.01a ā yāhy arvāṅ upa vandhureṣṭhās taved anu pradivaḥ somapeyam /",
    "GV01rv_hn03u:846": " RV_3,043.01c priyā sakhāyā vi mucopa barhis tvām ime havyavāho havante //",
    "GV01rv_hn03u:847": " RV_3,043.02a ā yāhi pūrvīr ati carṣaṇīr āṃ arya āśiṣa upa no haribhyām /",
    "GV01rv_hn03u:848": " RV_3,043.02c imā hi tvā mataya stomataṣṭā indra havante sakhyaṃ juṣāṇāḥ //",
    "GV01rv_hn03u:849": " RV_3,043.03a ā no yajñaṃ namovṛdhaṃ sajoṣā indra deva haribhir yāhi tūyam /",
    "GV01rv_hn03u:850": " RV_3,043.03c ahaṃ hi tvā matibhir johavīmi ghṛtaprayāḥ sadhamāde madhūnām //",
    "GV01rv_hn03u:851": " RV_3,043.04a ā ca tvām etā vṛṣaṇā vahāto harī sakhāyā sudhurā svaṅgā /",
    "GV01rv_hn03u:852": " RV_3,043.04c dhānāvad indraḥ savanaṃ juṣāṇaḥ sakhā sakhyuḥ śṛṇavad vandanāni //",
    "GV01rv_hn03u:853": " RV_3,043.05a kuvin mā gopāṃ karase janasya kuvid rājānam maghavann ṛjīṣin /",
    "GV01rv_hn03u:854": " RV_3,043.05c kuvin ma ṛṣim papivāṃsaṃ sutasya kuvin me vasvo amṛtasya śikṣāḥ //",
    "GV01rv_hn03u:855": " RV_3,043.06a ā tvā bṛhanto harayo yujānā arvāg indra sadhamādo vahantu /",
    "GV01rv_hn03u:856": " RV_3,043.06c pra ye dvitā diva ṛñjanty ātāḥ susammṛṣṭāso vṛṣabhasya mūrāḥ //",
    "GV01rv_hn03u:857": " RV_3,043.07a indra piba vṛṣadhūtasya vṛṣṇa ā yaṃ te śyena uśate jabhāra /",
    "GV01rv_hn03u:858": " RV_3,043.07c yasya made cyāvayasi pra kṛṣṭīr yasya made apa gotrā vavartha //",
    "GV01rv_hn03u:859": " RV_3,043.08a śunaṃ huvema maghavānam indram asmin bhare nṛtamaṃ vājasātau /",
    "GV01rv_hn03u:860": " RV_3,043.08c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
    "GV01rv_hn03u:861": " RV_3,044.01a ayaṃ te astu haryataḥ soma ā haribhiḥ sutaḥ /",
    "GV01rv_hn03u:862": " RV_3,044.01c juṣāṇa indra haribhir na ā gahy ā tiṣṭha haritaṃ ratham //",
    "GV01rv_hn03u:863": " RV_3,044.02a haryann uṣasam arcayaḥ sūryaṃ haryann arocayaḥ /",
    "GV01rv_hn03u:864": " RV_3,044.02c vidvāṃś cikitvān haryaśva vardhasa indra viśvā abhi śriyaḥ //",
    "GV01rv_hn03u:865": " RV_3,044.03a dyām indro haridhāyasam pṛthivīṃ harivarpasam /",
    "GV01rv_hn03u:866": " RV_3,044.03c adhārayad dharitor bhūri bhojanaṃ yayor antar hariś carat //",
    "GV01rv_hn03u:867": " RV_3,044.04a jajñāno harito vṛṣā viśvam ā bhāti rocanam /",
    "GV01rv_hn03u:868": " RV_3,044.04c haryaśvo haritaṃ dhatta āyudham ā vajram bāhvor harim //",
    "GV01rv_hn03u:869": " RV_3,044.05a indro haryantam arjunaṃ vajraṃ śukrair abhīvṛtam /",
    "GV01rv_hn03u:870": " RV_3,044.05c apāvṛṇod dharibhir adribhiḥ sutam ud gā haribhir ājata //",
    "GV01rv_hn03u:871": " RV_3,045.01a ā mandrair indra haribhir yāhi mayūraromabhiḥ /",
    "GV01rv_hn03u:872": " RV_3,045.01c mā tvā ke cin ni yaman viṃ na pāśino 'ti dhanveva tāṃ ihi //",
    "GV01rv_hn03u:873": " RV_3,045.02a vṛtrakhādo valaṃrujaḥ purāṃ darmo apām ajaḥ /",
    "GV01rv_hn03u:874": " RV_3,045.02c sthātā rathasya haryor abhisvara indro dṛḷhā cid ārujaḥ //",
    "GV01rv_hn03u:875": " RV_3,045.03a gambhīrāṃ udadhīṃr iva kratum puṣyasi gā iva /",
    "GV01rv_hn03u:876": " RV_3,045.03c pra sugopā yavasaṃ dhenavo yathā hradaṃ kulyā ivāśata //",
    "GV01rv_hn03u:877": " RV_3,045.04a ā nas tujaṃ rayim bharāṃśaṃ na pratijānate /",
    "GV01rv_hn03u:878": " RV_3,045.04c vṛkṣam pakvam phalam aṅkīva dhūnuhīndra sampāraṇaṃ vasu //",
    "GV01rv_hn03u:879": " RV_3,045.05a svayur indra svarāḷ asi smaddiṣṭiḥ svayaśastaraḥ /",
    "GV01rv_hn03u:880": " RV_3,045.05c sa vāvṛdhāna ojasā puruṣṭuta bhavā naḥ suśravastamaḥ //",
    "GV01rv_hn03u:881": " RV_3,046.01a yudhmasya te vṛṣabhasya svarāja ugrasya yūna sthavirasya ghṛṣveḥ /",
    "GV01rv_hn03u:882": " RV_3,046.01c ajūryato vajriṇo vīryāṇīndra śrutasya mahato mahāni //",
    "GV01rv_hn03u:883": " RV_3,046.02a mahāṃ asi mahiṣa vṛṣṇyebhir dhanaspṛd ugra sahamāno anyān /",
    "GV01rv_hn03u:884": " RV_3,046.02c eko viśvasya bhuvanasya rājā sa yodhayā ca kṣayayā ca janān //",
    "GV01rv_hn03u:885": " RV_3,046.03a pra mātrābhī ririce rocamānaḥ pra devebhir viśvato apratītaḥ /",
    "GV01rv_hn03u:886": " RV_3,046.03c pra majmanā diva indraḥ pṛthivyāḥ proror maho antarikṣād ṛjīṣī //",
    "GV01rv_hn03u:887": " RV_3,046.04a uruṃ gabhīraṃ januṣābhy ugraṃ viśvavyacasam avatam matīnām /",
    "GV01rv_hn03u:888": " RV_3,046.04c indraṃ somāsaḥ pradivi sutāsaḥ samudraṃ na sravata ā viśanti //",
    "GV01rv_hn03u:889": " RV_3,046.05a yaṃ somam indra pṛthivīdyāvā garbhaṃ na mātā bibhṛtas tvāyā /",
    "GV01rv_hn03u:890": " RV_3,046.05c taṃ te hinvanti tam u te mṛjanty adhvaryavo vṛṣabha pātavā u //",
    "GV01rv_hn03u:891": " RV_3,047.01a marutvāṃ indra vṛṣabho raṇāya pibā somam anuṣvadham madāya /",
    "GV01rv_hn03u:892": " RV_3,047.01c ā siñcasva jaṭhare madhva ūrmiṃ tvaṃ rājāsi pradivaḥ sutānām //",
    "GV01rv_hn03u:893": " RV_3,047.02a sajoṣā indra sagaṇo marudbhiḥ somam piba vṛtrahā śūra vidvān /",
    "GV01rv_hn03u:894": " RV_3,047.02c jahi śatrūṃr apa mṛdho nudasvāthābhayaṃ kṛṇuhi viśvato naḥ //",
    "GV01rv_hn03u:895": " RV_3,047.03a uta ṛtubhir ṛtupāḥ pāhi somam indra devebhiḥ sakhibhiḥ sutaṃ naḥ /",
    "GV01rv_hn03u:896": " RV_3,047.03c yāṃ ābhajo maruto ye tvānv ahan vṛtram adadhus tubhyam ojaḥ //",
    "GV01rv_hn03u:897": " RV_3,047.04a ye tvāhihatye maghavann avardhan ye śāmbare harivo ye gaviṣṭau /",
    "GV01rv_hn03u:898": " RV_3,047.04c ye tvā nūnam anumadanti viprāḥ pibendra somaṃ sagaṇo marudbhiḥ //",
    "GV01rv_hn03u:899": " RV_3,047.05a marutvantaṃ vṛṣabhaṃ vāvṛdhānam akavāriṃ divyaṃ śāsam indram /",
    "GV01rv_hn03u:900": " RV_3,047.05c viśvāsāham avase nūtanāyograṃ sahodām iha taṃ huvema //",
    "GV01rv_hn03u:901": " RV_3,048.01a sadyo ha jāto vṛṣabhaḥ kanīnaḥ prabhartum āvad andhasaḥ sutasya /",
    "GV01rv_hn03u:902": " RV_3,048.01c sādhoḥ piba pratikāmaṃ yathā te rasāśiraḥ prathamaṃ somyasya //",
    "GV01rv_hn03u:903": " RV_3,048.02a yaj jāyathās tad ahar asya kāme 'ṃśoḥ pīyūṣam apibo giriṣṭhām /",
    "GV01rv_hn03u:904": " RV_3,048.02c taṃ te mātā pari yoṣā janitrī mahaḥ pitur dama āsiñcad agre //",
    "GV01rv_hn03u:905": " RV_3,048.03a upasthāya mātaram annam aiṭṭa tigmam apaśyad abhi somam ūdhaḥ /",
    "GV01rv_hn03u:906": " RV_3,048.03c prayāvayann acarad gṛtso anyān mahāni cakre purudhapratīkaḥ //",
    "GV01rv_hn03u:907": " RV_3,048.04a ugras turāṣāḷ abhibhūtyojā yathāvaśaṃ tanvaṃ cakra eṣaḥ /",
    "GV01rv_hn03u:908": " RV_3,048.04c tvaṣṭāram indro januṣābhibhūyāmuṣyā somam apibac camūṣu //",
    "GV01rv_hn03u:909": " RV_3,048.05a śunaṃ huvema maghavānam indram asmin bhare nṛtamaṃ vājasātau /",
    "GV01rv_hn03u:910": " RV_3,048.05c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
    "GV01rv_hn03u:911": " RV_3,049.01a śaṃsā mahām indraṃ yasmin viśvā ā kṛṣṭayaḥ somapāḥ kāmam avyan /",
    "GV01rv_hn03u:912": " RV_3,049.01c yaṃ sukratuṃ dhiṣaṇe vibhvataṣṭaṃ ghanaṃ vṛtrāṇāṃ janayanta devāḥ //",
    "GV01rv_hn03u:913": " RV_3,049.02a yaṃ nu nakiḥ pṛtanāsu svarājaṃ dvitā tarati nṛtamaṃ hariṣṭhām /",
    "GV01rv_hn03u:914": " RV_3,049.02c inatamaḥ satvabhir yo ha śūṣaiḥ pṛthujrayā aminād āyur dasyoḥ //",
    "GV01rv_hn03u:915": " RV_3,049.03a sahāvā pṛtsu taraṇir nārvā vyānaśī rodasī mehanāvān /",
    "GV01rv_hn03u:916": " RV_3,049.03c bhago na kāre havyo matīnām piteva cāruḥ suhavo vayodhāḥ //",
    "GV01rv_hn03u:917": " RV_3,049.04a dhartā divo rajasas pṛṣṭa ūrdhvo ratho na vāyur vasubhir niyutvān /",
    "GV01rv_hn03u:918": " RV_3,049.04c kṣapāṃ vastā janitā sūryasya vibhaktā bhāgaṃ dhiṣaṇeva vājam //",
    "GV01rv_hn03u:919": " RV_3,049.05a śunaṃ huvema maghavānam indram asmin bhare nṛtamaṃ vājasātau /",
    "GV01rv_hn03u:920": " RV_3,049.05c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
    "GV01rv_hn03u:921": " RV_3,050.01a indraḥ svāhā pibatu yasya soma āgatyā tumro vṛṣabho marutvān /",
    "GV01rv_hn03u:922": " RV_3,050.01c oruvyacāḥ pṛṇatām ebhir annair āsya havis tanvaḥ kāmam ṛdhyāḥ //",
    "GV01rv_hn03u:923": " RV_3,050.02a ā te saparyū javase yunajmi yayor anu pradivaḥ śruṣṭim āvaḥ /",
    "GV01rv_hn03u:924": " RV_3,050.02c iha tvā dheyur harayaḥ suśipra pibā tv asya suṣutasya cāroḥ //",
    "GV01rv_hn03u:925": " RV_3,050.03a gobhir mimikṣuṃ dadhire supāram indraṃ jyaiṣṭhyāya dhāyase gṛṇānāḥ /",
    "GV01rv_hn03u:926": " RV_3,050.03c mandānaḥ somam papivāṃ ṛjīṣin sam asmabhyam purudhā gā iṣaṇya //",
    "GV01rv_hn03u:927": " RV_3,050.04a imaṃ kāmam mandayā gobhir aśvaiś candravatā rādhasā paprathaś ca /",
    "GV01rv_hn03u:928": " RV_3,050.04c svaryavo matibhis tubhyaṃ viprā indrāya vāhaḥ kuśikāso akran //",
    "GV01rv_hn03u:929": " RV_3,050.05a śunaṃ huvema maghavānam indram asmin bhare nṛtamaṃ vājasātau /",
    "GV01rv_hn03u:930": " RV_3,050.05c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //",
    "GV01rv_hn03u:931": " RV_3,051.01a carṣaṇīdhṛtam maghavānam ukthyam indraṃ giro bṛhatīr abhy anūṣata /",
    "GV01rv_hn03u:932": " RV_3,051.01c vāvṛdhānam puruhūtaṃ suvṛktibhir amartyaṃ jaramāṇaṃ dive-dive //",
    "GV01rv_hn03u:933": " RV_3,051.02a śatakratum arṇavaṃ śākinaṃ naraṃ giro ma indram upa yanti viśvataḥ /",
    "GV01rv_hn03u:934": " RV_3,051.02c vājasanim pūrbhidaṃ tūrṇim apturaṃ dhāmasācam abhiṣācaṃ svarvidam //",
    "GV01rv_hn03u:935": " RV_3,051.03a ākare vasor jaritā panasyate 'nehasa stubha indro duvasyati /",
    "GV01rv_hn03u:936": " RV_3,051.03c vivasvataḥ sadana ā hi pipriye satrāsāham abhimātihanaṃ stuhi //",
    "GV01rv_hn03u:937": " RV_3,051.04a nṛṇām u tvā nṛtamaṃ gīrbhir ukthair abhi pra vīram arcatā sabādhaḥ /",
    "GV01rv_hn03u:938": " RV_3,051.04c saṃ sahase purumāyo jihīte namo asya pradiva eka īśe //",
    "GV01rv_hn03u:939": " RV_3,051.05a pūrvīr asya niṣṣidho martyeṣu purū vasūni pṛthivī bibharti /",
    "GV01rv_hn03u:940": " RV_3,051.05c indrāya dyāva oṣadhīr utāpo rayiṃ rakṣanti jīrayo vanāni //",
    "GV01rv_hn03u:941": " RV_3,051.06a tubhyam brahmāṇi gira indra tubhyaṃ satrā dadhire harivo juṣasva /",
    "GV01rv_hn03u:942": " RV_3,051.06c bodhy āpir avaso nūtanasya sakhe vaso jaritṛbhyo vayo dhāḥ //",
    "GV01rv_hn03u:943": " RV_3,051.07a indra marutva iha pāhi somaṃ yathā śāryāte apibaḥ sutasya /",
    "GV01rv_hn03u:944": " RV_3,051.07c tava praṇītī tava śūra śarmann ā vivāsanti kavayaḥ suyajñāḥ //",
    "GV01rv_hn03u:945": " RV_3,051.08a sa vāvaśāna iha pāhi somam marudbhir indra sakhibhiḥ sutaṃ naḥ /",
    "GV01rv_hn03u:946": " RV_3,051.08c jātaṃ yat tvā pari devā abhūṣan mahe bharāya puruhūta viśve //",
    "GV01rv_hn03u:947": " RV_3,051.09a aptūrye maruta āpir eṣo 'mandann indram anu dātivārāḥ /",
    "GV01rv_hn03u:948": " RV_3,051.09c tebhiḥ sākam pibatu vṛtrakhādaḥ sutaṃ somaṃ dāśuṣaḥ sve sadhasthe //",
    "GV01rv_hn03u:949": " RV_3,051.10a idaṃ hy anv ojasā sutaṃ rādhānām pate /",
    "GV01rv_hn03u:950": " RV_3,051.10c pibā tv asya girvaṇaḥ //",
    "GV01rv_hn03u:951": " RV_3,051.11a yas te anu svadhām asat sute ni yaccha tanvam /",
    "GV01rv_hn03u:952": " RV_3,051.11c sa tvā mamattu somyam //",
    "GV01rv_hn03u:953": " RV_3,051.12a pra te aśnotu kukṣyoḥ prendra brahmaṇā śiraḥ /",
    "GV01rv_hn03u:954": " RV_3,051.12c pra bāhū śūra rādhase //",
    "GV01rv_hn03u:955": " RV_3,052.01a dhānāvantaṃ karambhiṇam apūpavantam ukthinam /",
    "GV01rv_hn03u:956": " RV_3,052.01c indra prātar juṣasva naḥ //",
    "GV01rv_hn03u:957": " RV_3,052.02a puroḷāśam pacatyaṃ juṣasvendrā gurasva ca /",
    "GV01rv_hn03u:958": " RV_3,052.02c tubhyaṃ havyāni sisrate //",
    "GV01rv_hn03u:959": " RV_3,052.03a puroḷāśaṃ ca no ghaso joṣayāse giraś ca naḥ /",
    "GV01rv_hn03u:960": " RV_3,052.03c vadhūyur iva yoṣaṇām //",
    "GV01rv_hn03u:961": " RV_3,052.04a puroḷāśaṃ sanaśruta prātaḥsāve juṣasva naḥ /",
    "GV01rv_hn03u:962": " RV_3,052.04c indra kratur hi te bṛhan //",
    "GV01rv_hn03u:963": " RV_3,052.05a mādhyandinasya savanasya dhānāḥ puroḷāśam indra kṛṣveha cārum /",
    "GV01rv_hn03u:964": " RV_3,052.05c pra yat stotā jaritā tūrṇyartho vṛṣāyamāṇa upa gīrbhir īṭṭe //",
    "GV01rv_hn03u:965": " RV_3,052.06a tṛtīye dhānāḥ savane puruṣṭuta puroḷāśam āhutam māmahasva naḥ /",
    "GV01rv_hn03u:966": " RV_3,052.06c ṛbhumantaṃ vājavantaṃ tvā kave prayasvanta upa śikṣema dhītibhiḥ //",
    "GV01rv_hn03u:967": " RV_3,052.07a pūṣaṇvate te cakṛmā karambhaṃ harivate haryaśvāya dhānāḥ /",
    "GV01rv_hn03u:968": " RV_3,052.07c apūpam addhi sagaṇo marudbhiḥ somam piba vṛtrahā śūra vidvān //",
    "GV01rv_hn03u:969": " RV_3,052.08a prati dhānā bharata tūyam asmai puroḷāśaṃ vīratamāya nṛṇām /",
    "GV01rv_hn03u:970": " RV_3,052.08c dive-dive sadṛśīr indra tubhyaṃ vardhantu tvā somapeyāya dhṛṣṇo //",
    "GV01rv_hn03u:971": " RV_3,053.01a indrāparvatā bṛhatā rathena vāmīr iṣa ā vahataṃ suvīrāḥ /",
    "GV01rv_hn03u:972": " RV_3,053.01c vītaṃ havyāny adhvareṣu devā vardhethāṃ gīrbhir iḷayā madantā //",
    "GV01rv_hn03u:973": " RV_3,053.02a tiṣṭhā su kam maghavan mā parā gāḥ somasya nu tvā suṣutasya yakṣi /",
    "GV01rv_hn03u:974": " RV_3,053.02c pitur na putraḥ sicam ā rabhe ta indra svādiṣṭhayā girā śacīvaḥ //",
    "GV01rv_hn03u:975": " RV_3,053.03a śaṃsāvādhvaryo prati me gṛṇīhīndrāya vāhaḥ kṛṇavāva juṣṭam /",
    "GV01rv_hn03u:976": " RV_3,053.03c edam barhir yajamānasya sīdāthā ca bhūd uktham indrāya śastam //",
    "GV01rv_hn03u:977": " RV_3,053.04a jāyed astam maghavan sed u yonis tad it tvā yuktā harayo vahantu /",
    "GV01rv_hn03u:978": " RV_3,053.04c yadā kadā ca sunavāma somam agniṣ ṭvā dūto dhanvāty accha //",
    "GV01rv_hn03u:979": " RV_3,053.05a parā yāhi maghavann ā ca yāhīndra bhrātar ubhayatrā te artham /",
    "GV01rv_hn03u:980": " RV_3,053.05c yatrā rathasya bṛhato nidhānaṃ vimocanaṃ vājino rāsabhasya //",
    "GV01rv_hn03u:981": " RV_3,053.06a apāḥ somam astam indra pra yāhi kalyāṇīr jāyā suraṇaṃ gṛhe te /",
    "GV01rv_hn03u:982": " RV_3,053.06c yatrā rathasya bṛhato nidhānaṃ vimocanaṃ vājino dakṣiṇāvat //",
    "GV01rv_hn03u:983": " RV_3,053.07a ime bhojā aṅgiraso virūpā divas putrāso asurasya vīrāḥ /",
    "GV01rv_hn03u:984": " RV_3,053.07c viśvāmitrāya dadato maghāni sahasrasāve pra tiranta āyuḥ //",
    "GV01rv_hn03u:985": " RV_3,053.08a rūpaṃ-rūpam maghavā bobhavīti māyāḥ kṛṇvānas tanvam pari svām /",
    "GV01rv_hn03u:986": " RV_3,053.08c trir yad divaḥ pari muhūrtam āgāt svair mantrair anṛtupā ṛtāvā //",
    "GV01rv_hn03u:987": " RV_3,053.09a mahāṃ ṛṣir devajā devajūto 'stabhnāt sindhum arṇavaṃ nṛcakṣāḥ /",
    "GV01rv_hn03u:988": " RV_3,053.09c viśvāmitro yad avahat sudāsam apriyāyata kuśikebhir indraḥ //",
    "GV01rv_hn03u:989": " RV_3,053.10a haṃsā iva kṛṇutha ślokam adribhir madanto gīrbhir adhvare sute sacā /",
    "GV01rv_hn03u:990": " RV_3,053.10c devebhir viprā ṛṣayo nṛcakṣaso vi pibadhvaṃ kuśikāḥ somyam madhu //",
    "GV01rv_hn03u:991": " RV_3,053.11a upa preta kuśikāś cetayadhvam aśvaṃ rāye pra muñcatā sudāsaḥ /",
    "GV01rv_hn03u:992": " RV_3,053.11c rājā vṛtraṃ jaṅghanat prāg apāg udag athā yajāte vara ā pṛthivyāḥ //",
    "GV01rv_hn03u:993": " RV_3,053.12a ya ime rodasī ubhe aham indram atuṣṭavam /",
    "GV01rv_hn03u:994": " RV_3,053.12c viśvāmitrasya rakṣati brahmedam bhārataṃ janam //",
    "GV01rv_hn03u:995": " RV_3,053.13a viśvāmitrā arāsata brahmendrāya vajriṇe /",
    "GV01rv_hn03u:996": " RV_3,053.13c karad in naḥ surādhasaḥ //",
    "GV01rv_hn03u:997": " RV_3,053.14a kiṃ te kṛṇvanti kīkaṭeṣu gāvo nāśiraṃ duhre na tapanti gharmam /",
    "GV01rv_hn03u:998": " RV_3,053.14c ā no bhara pramagandasya vedo naicāśākham maghavan randhayā naḥ //",
    "GV01rv_hn03u:999": " RV_3,053.15a sasarparīr amatim bādhamānā bṛhan mimāya jamadagnidattā /",
    "GV01rv_hn03u:1000": " RV_3,053.15c ā sūryasya duhitā tatāna śravo deveṣv amṛtam ajuryam //",
    "GV01rv_hn03u:1001": " RV_3,053.16a sasarparīr abharat tūyam ebhyo 'dhi śravaḥ pāñcajanyāsu kṛṣṭiṣu /",
    "GV01rv_hn03u:1002": " RV_3,053.16c sā pakṣyā navyam āyur dadhānā yām me palastijamadagnayo daduḥ //",
    "GV01rv_hn03u:1003": " RV_3,053.17a sthirau gāvau bhavatāṃ vīḷur akṣo meṣā vi varhi mā yugaṃ vi śāri /",
    "GV01rv_hn03u:1004": " RV_3,053.17c indraḥ pātalye dadatāṃ śarītor ariṣṭaneme abhi naḥ sacasva //",
    "GV01rv_hn03u:1005": " RV_3,053.18a balaṃ dhehi tanūṣu no balam indrānaḷutsu naḥ /",
    "GV01rv_hn03u:1006": " RV_3,053.18c balaṃ tokāya tanayāya jīvase tvaṃ hi baladā asi //",
    "GV01rv_hn03u:1007": " RV_3,053.19a abhi vyayasva khadirasya sāram ojo dhehi spandane śiṃśapāyām /",
    "GV01rv_hn03u:1008": " RV_3,053.19c akṣa vīḷo vīḷita vīḷayasva mā yāmād asmād ava jīhipo naḥ //",
    "GV01rv_hn03u:1009": " RV_3,053.20a ayam asmān vanaspatir mā ca hā mā ca rīriṣat /",
    "GV01rv_hn03u:1010": " RV_3,053.20c svasty ā gṛhebhya āvasā ā vimocanāt //",
    "GV01rv_hn03u:1011": " RV_3,053.21a indrotibhir bahulābhir no adya yācchreṣṭhābhir maghavañ chūra jinva /",
    "GV01rv_hn03u:1012": " RV_3,053.21c yo no dveṣṭy adharaḥ sas padīṣṭa yam u dviṣmas tam u prāṇo jahātu //",
    "GV01rv_hn03u:1013": " RV_3,053.22a paraśuṃ cid vi tapati śimbalaṃ cid vi vṛścati /",
    "GV01rv_hn03u:1014": " RV_3,053.22c ukhā cid indra yeṣantī prayastā phenam asyati //",
    "GV01rv_hn03u:1015": " RV_3,053.23a na sāyakasya cikite janāso lodhaṃ nayanti paśu manyamānāḥ /",
    "GV01rv_hn03u:1016": " RV_3,053.23c nāvājinaṃ vājinā hāsayanti na gardabham puro aśvān nayanti //",
    "GV01rv_hn03u:1017": " RV_3,053.24a ima indra bharatasya putrā apapitvaṃ cikitur na prapitvam /",
    "GV01rv_hn03u:1018": " RV_3,053.24c hinvanty aśvam araṇaṃ na nityaṃ jyāvājam pari ṇayanty ājau //",
    "GV01rv_hn03u:1019": " RV_3,054.01a imam mahe vidathyāya śūṣaṃ śaśvat kṛtva īḍyāya pra jabhruḥ /",
    "GV01rv_hn03u:1020": " RV_3,054.01c śṛṇotu no damyebhir anīkaiḥ śṛṇotv agnir divyair ajasraḥ //",
    "GV01rv_hn03u:1021": " RV_3,054.02a mahi mahe dive arcā pṛthivyai kāmo ma icchañ carati prajānan /",
    "GV01rv_hn03u:1022": " RV_3,054.02c yayor ha stome vidatheṣu devāḥ saparyavo mādayante sacāyoḥ //",
    "GV01rv_hn03u:1023": " RV_3,054.03a yuvor ṛtaṃ rodasī satyam astu mahe ṣu ṇaḥ suvitāya pra bhūtam /",
    "GV01rv_hn03u:1024": " RV_3,054.03c idaṃ dive namo agne pṛthivyai saparyāmi prayasā yāmi ratnam //",
    "GV01rv_hn03u:1025": " RV_3,054.04a uto hi vām pūrvyā āvividra ṛtāvarī rodasī satyavācaḥ /",
    "GV01rv_hn03u:1026": " RV_3,054.04c naraś cid vāṃ samithe śūrasātau vavandire pṛthivi vevidānāḥ //",
    "GV01rv_hn03u:1027": " RV_3,054.05a ko addhā veda ka iha pra vocad devāṃ acchā pathyā kā sam eti /",
    "GV01rv_hn03u:1028": " RV_3,054.05c dadṛśra eṣām avamā sadāṃsi pareṣu yā guhyeṣu vrateṣu //",
    "GV01rv_hn03u:1029": " RV_3,054.06a kavir nṛcakṣā abhi ṣīm acaṣṭa ṛtasya yonā vighṛte madantī /",
    "GV01rv_hn03u:1030": " RV_3,054.06c nānā cakrāte sadanaṃ yathā veḥ samānena kratunā saṃvidāne //",
    "GV01rv_hn03u:1031": " RV_3,054.07a samānyā viyute dūreante dhruve pade tasthatur jāgarūke /",
    "GV01rv_hn03u:1032": " RV_3,054.07c uta svasārā yuvatī bhavantī ād u bruvāte mithunāni nāma //",
    "GV01rv_hn03u:1033": " RV_3,054.08a viśved ete janimā saṃ vivikto maho devān bibhratī na vyathete /",
    "GV01rv_hn03u:1034": " RV_3,054.08c ejad dhruvam patyate viśvam ekaṃ carat patatri viṣuṇaṃ vi jātam //",
    "GV01rv_hn03u:1035": " RV_3,054.09a sanā purāṇam adhy emy ārān mahaḥ pitur janitur jāmi tan naḥ /",
    "GV01rv_hn03u:1036": " RV_3,054.09c devāso yatra panitāra evair urau pathi vyute tasthur antaḥ //",
    "GV01rv_hn03u:1037": " RV_3,054.10a imaṃ stomaṃ rodasī pra bravīmy ṛdūdarāḥ śṛṇavann agnijihvāḥ /",
    "GV01rv_hn03u:1038": " RV_3,054.10c mitraḥ samrājo varuṇo yuvāna ādityāsaḥ kavayaḥ paprathānāḥ //",
    "GV01rv_hn03u:1039": " RV_3,054.11a hiraṇyapāṇiḥ savitā sujihvas trir ā divo vidathe patyamānaḥ /",
    "GV01rv_hn03u:1040": " RV_3,054.11c deveṣu ca savitaḥ ślokam aśrer ād asmabhyam ā suva sarvatātim //",
    "GV01rv_hn03u:1041": " RV_3,054.12a sukṛt supāṇiḥ svavāṃ ṛtāvā devas tvaṣṭāvase tāni no dhāt /",
    "GV01rv_hn03u:1042": " RV_3,054.12c pūṣaṇvanta ṛbhavo mādayadhvam ūrdhvagrāvāṇo adhvaram ataṣṭa //",
    "GV01rv_hn03u:1043": " RV_3,054.13a vidyudrathā maruta ṛṣṭimanto divo maryā ṛtajātā ayāsaḥ /",
    "GV01rv_hn03u:1044": " RV_3,054.13c sarasvatī śṛṇavan yajñiyāso dhātā rayiṃ sahavīraṃ turāsaḥ //",
    "GV01rv_hn03u:1045": " RV_3,054.14a viṣṇuṃ stomāsaḥ purudasmam arkā bhagasyeva kāriṇo yāmani gman /",
    "GV01rv_hn03u:1046": " RV_3,054.14c urukramaḥ kakuho yasya pūrvīr na mardhanti yuvatayo janitrīḥ //",
    "GV01rv_hn03u:1047": " RV_3,054.15a indro viśvair vīryaiḥ patyamāna ubhe ā paprau rodasī mahitvā /",
    "GV01rv_hn03u:1048": " RV_3,054.15c purandaro vṛtrahā dhṛṣṇuṣeṇaḥ saṃgṛbhyā na ā bharā bhūri paśvaḥ //",
    "GV01rv_hn03u:1049": " RV_3,054.16a nāsatyā me pitarā bandhupṛcchā sajātyam aśvinoś cāru nāma /",
    "GV01rv_hn03u:1050": " RV_3,054.16c yuvaṃ hi stho rayidau no rayīṇāṃ dātraṃ rakṣethe akavair adabdhā //",
    "GV01rv_hn03u:1051": " RV_3,054.17a mahat tad vaḥ kavayaś cāru nāma yad dha devā bhavatha viśva indre /",
    "GV01rv_hn03u:1052": " RV_3,054.17c sakha ṛbhubhiḥ puruhūta priyebhir imāṃ dhiyaṃ sātaye takṣatā naḥ //",
    "GV01rv_hn03u:1053": " RV_3,054.18a aryamā ṇo aditir yajñiyāso 'dabdhāni varuṇasya vratāni /",
    "GV01rv_hn03u:1054": " RV_3,054.18c yuyota no anapatyāni gantoḥ prajāvān naḥ paśumāṃ astu gātuḥ //",
    "GV01rv_hn03u:1055": " RV_3,054.19a devānāṃ dūtaḥ purudha prasūto 'nāgān no vocatu sarvatātā /",
    "GV01rv_hn03u:1056": " RV_3,054.19c śṛṇotu naḥ pṛthivī dyaur utāpaḥ sūryo nakṣatrair urv antarikṣam //",
    "GV01rv_hn03u:1057": " RV_3,054.20a śṛṇvantu no vṛṣaṇaḥ parvatāso dhruvakṣemāsa iḷayā madantaḥ /",
    "GV01rv_hn03u:1058": " RV_3,054.20c ādityair no aditiḥ śṛṇotu yacchantu no marutaḥ śarma bhadram //",
    "GV01rv_hn03u:1059": " RV_3,054.21a sadā sugaḥ pitumāṃ astu panthā madhvā devā oṣadhīḥ sam pipṛkta /",
    "GV01rv_hn03u:1060": " RV_3,054.21c bhago me agne sakhye na mṛdhyā ud rāyo aśyāṃ sadanam purukṣoḥ //",
    "GV01rv_hn03u:1061": " RV_3,054.22a svadasva havyā sam iṣo didīhy asmadryak sam mimīhi śravāṃsi /",
    "GV01rv_hn03u:1062": " RV_3,054.22c viśvāṃ agne pṛtsu tāñ jeṣi śatrūn ahā viśvā sumanā dīdihī naḥ //",
    "GV01rv_hn03u:1063": " RV_3,055.01a uṣasaḥ pūrvā adha yad vyūṣur mahad vi jajñe akṣaram pade goḥ /",
    "GV01rv_hn03u:1064": " RV_3,055.01c vratā devānām upa nu prabhūṣan mahad devānām asuratvam ekam //",
    "GV01rv_hn03u:1065": " RV_3,055.02a mo ṣū ṇo atra juhuranta devā mā pūrve agne pitaraḥ padajñāḥ /",
    "GV01rv_hn03u:1066": " RV_3,055.02c purāṇyoḥ sadmanoḥ ketur antar mahad devānām asuratvam ekam //",
    "GV01rv_hn03u:1067": " RV_3,055.03a vi me purutrā patayanti kāmāḥ śamy acchā dīdye pūrvyāṇi /",
    "GV01rv_hn03u:1068": " RV_3,055.03c samiddhe agnāv ṛtam id vadema mahad devānām asuratvam ekam //",
    "GV01rv_hn03u:1069": " RV_3,055.04a samāno rājā vibhṛtaḥ purutrā śaye śayāsu prayuto vanānu /",
    "GV01rv_hn03u:1070": " RV_3,055.04c anyā vatsam bharati kṣeti mātā mahad devānām asuratvam ekam //",
    "GV01rv_hn03u:1071": " RV_3,055.05a ākṣit pūrvāsv aparā anūrut sadyo jātāsu taruṇīṣv antaḥ /",
    "GV01rv_hn03u:1072": " RV_3,055.05c antarvatīḥ suvate apravītā mahad devānām asuratvam ekam //",
    "GV01rv_hn03u:1073": " RV_3,055.06a śayuḥ parastād adha nu dvimātābandhanaś carati vatsa ekaḥ /",
    "GV01rv_hn03u:1074": " RV_3,055.06c mitrasya tā varuṇasya vratāni mahad devānām asuratvam ekam //",
    "GV01rv_hn03u:1075": " RV_3,055.07a dvimātā hotā vidatheṣu samrāḷ anv agraṃ carati kṣeti budhnaḥ /",
    "GV01rv_hn03u:1076": " RV_3,055.07c pra raṇyāni raṇyavāco bharante mahad devānām asuratvam ekam //",
    "GV01rv_hn03u:1077": " RV_3,055.08a śūrasyeva yudhyato antamasya pratīcīnaṃ dadṛśe viśvam āyat /",
    "GV01rv_hn03u:1078": " RV_3,055.08c antar matiś carati niṣṣidhaṃ gor mahad devānām asuratvam ekam //",
    "GV01rv_hn03u:1079": " RV_3,055.09a ni veveti palito dūta āsv antar mahāṃś carati rocanena /",
    "GV01rv_hn03u:1080": " RV_3,055.09c vapūṃṣi bibhrad abhi no vi caṣṭe mahad devānām asuratvam ekam //",
    "GV01rv_hn03u:1081": " RV_3,055.10a viṣṇur gopāḥ paramam pāti pāthaḥ priyā dhāmāny amṛtā dadhānaḥ /",
    "GV01rv_hn03u:1082": " RV_3,055.10c agniṣ ṭā viśvā bhuvanāni veda mahad devānām asuratvam ekam //",
    "GV01rv_hn03u:1083": " RV_3,055.11a nānā cakrāte yamyā vapūṃṣi tayor anyad rocate kṛṣṇam anyat /",
    "GV01rv_hn03u:1084": " RV_3,055.11c śyāvī ca yad aruṣī ca svasārau mahad devānām asuratvam ekam //",
    "GV01rv_hn03u:1085": " RV_3,055.12a mātā ca yatra duhitā ca dhenū sabardughe dhāpayete samīcī /",
    "GV01rv_hn03u:1086": " RV_3,055.12c ṛtasya te sadasīḷe antar mahad devānām asuratvam ekam //",
    "GV01rv_hn03u:1087": " RV_3,055.13a anyasyā vatsaṃ rihatī mimāya kayā bhuvā ni dadhe dhenur ūdhaḥ /",
    "GV01rv_hn03u:1088": " RV_3,055.13c ṛtasya sā payasāpinvateḷā mahad devānām asuratvam ekam //",
    "GV01rv_hn03u:1089": " RV_3,055.14a padyā vaste pururūpā vapūṃṣy ūrdhvā tasthau tryaviṃ rerihāṇā /",
    "GV01rv_hn03u:1090": " RV_3,055.14c ṛtasya sadma vi carāmi vidvān mahad devānām asuratvam ekam //",
    "GV01rv_hn03u:1091": " RV_3,055.15a pade iva nihite dasme antas tayor anyad guhyam āvir anyat /",
    "GV01rv_hn03u:1092": " RV_3,055.15c sadhrīcīnā pathyā sā viṣūcī mahad devānām asuratvam ekam //",
    "GV01rv_hn03u:1093": " RV_3,055.16a ā dhenavo dhunayantām aśiśvīḥ sabardughāḥ śaśayā apradugdhāḥ /",
    "GV01rv_hn03u:1094": " RV_3,055.16c navyā-navyā yuvatayo bhavantīr mahad devānām asuratvam ekam //",
    "GV01rv_hn03u:1095": " RV_3,055.17a yad anyāsu vṛṣabho roravīti so anyasmin yūthe ni dadhāti retaḥ /",
    "GV01rv_hn03u:1096": " RV_3,055.17c sa hi kṣapāvān sa bhagaḥ sa rājā mahad devānām asuratvam ekam //",
    "GV01rv_hn03u:1097": " RV_3,055.18a vīrasya nu svaśvyaṃ janāsaḥ pra nu vocāma vidur asya devāḥ /",
    "GV01rv_hn03u:1098": " RV_3,055.18c ṣoḷhā yuktāḥ pañca-pañcā vahanti mahad devānām asuratvam ekam //",
    "GV01rv_hn03u:1099": " RV_3,055.19a devas tvaṣṭā savitā viśvarūpaḥ pupoṣa prajāḥ purudhā jajāna /",
    "GV01rv_hn03u:1100": " RV_3,055.19c imā ca viśvā bhuvanāny asya mahad devānām asuratvam ekam //",
    "GV01rv_hn03u:1101": " RV_3,055.20a mahī sam airac camvā samīcī ubhe te asya vasunā nyṛṣṭe /",
    "GV01rv_hn03u:1102": " RV_3,055.20c śṛṇve vīro vindamāno vasūni mahad devānām asuratvam ekam //",
    "GV01rv_hn03u:1103": " RV_3,055.21a imāṃ ca naḥ pṛthivīṃ viśvadhāyā upa kṣeti hitamitro na rājā /",
    "GV01rv_hn03u:1104": " RV_3,055.21c puraḥsadaḥ śarmasado na vīrā mahad devānām asuratvam ekam //",
    "GV01rv_hn03u:1105": " RV_3,055.22a niṣṣidhvarīs ta oṣadhīr utāpo rayiṃ ta indra pṛthivī bibharti /",
    "GV01rv_hn03u:1106": " RV_3,055.22c sakhāyas te vāmabhājaḥ syāma mahad devānām asuratvam ekam //",
    "GV01rv_hn03u:1107": " RV_3,056.01a na tā minanti māyino na dhīrā vratā devānām prathamā dhruvāṇi /",
    "GV01rv_hn03u:1108": " RV_3,056.01c na rodasī adruhā vedyābhir na parvatā niname tasthivāṃsaḥ //",
    "GV01rv_hn03u:1109": " RV_3,056.02a ṣaḍ bhārāṃ eko acaran bibharty ṛtaṃ varṣiṣṭham upa gāva āguḥ /",
    "GV01rv_hn03u:1110": " RV_3,056.02c tisro mahīr uparās tasthur atyā guhā dve nihite darśy ekā //",
    "GV01rv_hn03u:1111": " RV_3,056.03a tripājasyo vṛṣabho viśvarūpa uta tryudhā purudha prajāvān /",
    "GV01rv_hn03u:1112": " RV_3,056.03c tryanīkaḥ patyate māhināvān sa retodhā vṛṣabhaḥ śaśvatīnām //",
    "GV01rv_hn03u:1113": " RV_3,056.04a abhīka āsām padavīr abodhy ādityānām ahve cāru nāma /",
    "GV01rv_hn03u:1114": " RV_3,056.04c āpaś cid asmā aramanta devīḥ pṛthag vrajantīḥ pari ṣīm avṛñjan //",
    "GV01rv_hn03u:1115": " RV_3,056.05a trī ṣadhasthā sindhavas triḥ kavīnām uta trimātā vidatheṣu samrāṭ /",
    "GV01rv_hn03u:1116": " RV_3,056.05c ṛtāvarīr yoṣaṇās tisro apyās trir ā divo vidathe patyamānāḥ //",
    "GV01rv_hn03u:1117": " RV_3,056.06a trir ā divaḥ savitar vāryāṇi dive-diva ā suva trir no ahnaḥ /",
    "GV01rv_hn03u:1118": " RV_3,056.06c tridhātu rāya ā suvā vasūni bhaga trātar dhiṣaṇe sātaye dhāḥ //",
    "GV01rv_hn03u:1119": " RV_3,056.07a trir ā divaḥ savitā soṣavīti rājānā mitrāvaruṇā supāṇī /",
    "GV01rv_hn03u:1120": " RV_3,056.07c āpaś cid asya rodasī cid urvī ratnam bhikṣanta savituḥ savāya //",
    "GV01rv_hn03u:1121": " RV_3,056.08a trir uttamā dūṇaśā rocanāni trayo rājanty asurasya vīrāḥ /",
    "GV01rv_hn03u:1122": " RV_3,056.08c ṛtāvāna iṣirā dūḷabhāsas trir ā divo vidathe santu devāḥ //",
    "GV01rv_hn03u:1123": " RV_3,057.01a pra me vivikvāṃ avidan manīṣāṃ dhenuṃ carantīm prayutām agopām /",
    "GV01rv_hn03u:1124": " RV_3,057.01c sadyaś cid yā duduhe bhūri dhāser indras tad agniḥ panitāro asyāḥ //",
    "GV01rv_hn03u:1125": " RV_3,057.02a indraḥ su pūṣā vṛṣaṇā suhastā divo na prītāḥ śaśayaṃ duduhre /",
    "GV01rv_hn03u:1126": " RV_3,057.02c viśve yad asyāṃ raṇayanta devāḥ pra vo 'tra vasavaḥ sumnam aśyām //",
    "GV01rv_hn03u:1127": " RV_3,057.03a yā jāmayo vṛṣṇa icchanti śaktiṃ namasyantīr jānate garbham asmin /",
    "GV01rv_hn03u:1128": " RV_3,057.03c acchā putraṃ dhenavo vāvaśānā mahaś caranti bibhrataṃ vapūṃṣi //",
    "GV01rv_hn03u:1129": " RV_3,057.04a acchā vivakmi rodasī sumeke grāvṇo yujāno adhvare manīṣā /",
    "GV01rv_hn03u:1130": " RV_3,057.04c imā u te manave bhūrivārā ūrdhvā bhavanti darśatā yajatrāḥ //",
    "GV01rv_hn03u:1131": " RV_3,057.05a yā te jihvā madhumatī sumedhā agne deveṣūcyata urūcī /",
    "GV01rv_hn03u:1132": " RV_3,057.05c tayeha viśvāṃ avase yajatrān ā sādaya pāyayā cā madhūni //",
    "GV01rv_hn03u:1133": " RV_3,057.06a yā te agne parvatasyeva dhārāsaścantī pīpayad deva citrā /",
    "GV01rv_hn03u:1134": " RV_3,057.06c tām asmabhyam pramatiṃ jātavedo vaso rāsva sumatiṃ viśvajanyām //",
    "GV01rv_hn03u:1135": " RV_3,058.01a dhenuḥ pratnasya kāmyaṃ duhānāntaḥ putraś carati dakṣiṇāyāḥ /",
    "GV01rv_hn03u:1136": " RV_3,058.01c ā dyotaniṃ vahati śubhrayāmoṣasa stomo aśvināv ajīgaḥ //",
    "GV01rv_hn03u:1137": " RV_3,058.02a suyug vahanti prati vām ṛtenordhvā bhavanti pitareva medhāḥ /",
    "GV01rv_hn03u:1138": " RV_3,058.02c jarethām asmad vi paṇer manīṣāṃ yuvor avaś cakṛmā yātam arvāk //",
    "GV01rv_hn03u:1139": " RV_3,058.03a suyugbhir aśvaiḥ suvṛtā rathena dasrāv imaṃ śṛṇutaṃ ślokam adreḥ /",
    "GV01rv_hn03u:1140": " RV_3,058.03c kim aṅga vām praty avartiṃ gamiṣṭhāhur viprāso aśvinā purājāḥ //",
    "GV01rv_hn03u:1141": " RV_3,058.04a ā manyethām ā gataṃ kac cid evair viśve janāso aśvinā havante /",
    "GV01rv_hn03u:1142": " RV_3,058.04c imā hi vāṃ goṛjīkā madhūni pra mitrāso na dadur usro agre //",
    "GV01rv_hn03u:1143": " RV_3,058.05a tiraḥ purū cid aśvinā rajāṃsy āṅgūṣo vām maghavānā janeṣu /",
    "GV01rv_hn03u:1144": " RV_3,058.05c eha yātam pathibhir devayānair dasrāv ime vāṃ nidhayo madhūnām //",
    "GV01rv_hn03u:1145": " RV_3,058.06a purāṇam okaḥ sakhyaṃ śivaṃ vāṃ yuvor narā draviṇaṃ jahnāvyām /",
    "GV01rv_hn03u:1146": " RV_3,058.06c punaḥ kṛṇvānāḥ sakhyā śivāni madhvā madema saha nū samānāḥ //",
    "GV01rv_hn03u:1147": " RV_3,058.07a aśvinā vāyunā yuvaṃ sudakṣā niyudbhiṣ ca sajoṣasā yuvānā /",
    "GV01rv_hn03u:1148": " RV_3,058.07c nāsatyā tiroahnyaṃ juṣāṇā somam pibatam asridhā sudānū //",
    "GV01rv_hn03u:1149": " RV_3,058.08a aśvinā pari vām iṣaḥ purūcīr īyur gīrbhir yatamānā amṛdhrāḥ /",
    "GV01rv_hn03u:1150": " RV_3,058.08c ratho ha vām ṛtajā adrijūtaḥ pari dyāvāpṛthivī yāti sadyaḥ //",
    "GV01rv_hn03u:1151": " RV_3,058.09a aśvinā madhuṣuttamo yuvākuḥ somas tam pātam ā gataṃ duroṇe /",
    "GV01rv_hn03u:1152": " RV_3,058.09c ratho ha vām bhūri varpaḥ karikrat sutāvato niṣkṛtam āgamiṣṭhaḥ //",
    "GV01rv_hn03u:1153": " RV_3,059.01a mitro janān yātayati bruvāṇo mitro dādhāra pṛthivīm uta dyām /",
    "GV01rv_hn03u:1154": " RV_3,059.01c mitraḥ kṛṣṭīr animiṣābhi caṣṭe mitrāya havyaṃ ghṛtavaj juhota //",
    "GV01rv_hn03u:1155": " RV_3,059.02a pra sa mitra marto astu prayasvān yas ta āditya śikṣati vratena /",
    "GV01rv_hn03u:1156": " RV_3,059.02c na hanyate na jīyate tvoto nainam aṃho aśnoty antito na dūrāt //",
    "GV01rv_hn03u:1157": " RV_3,059.03a anamīvāsa iḷayā madanto mitajñavo varimann ā pṛthivyāḥ /",
    "GV01rv_hn03u:1158": " RV_3,059.03c ādityasya vratam upakṣiyanto vayam mitrasya sumatau syāma //",
    "GV01rv_hn03u:1159": " RV_3,059.04a ayam mitro namasyaḥ suśevo rājā sukṣatro ajaniṣṭa vedhāḥ /",
    "GV01rv_hn03u:1160": " RV_3,059.04c tasya vayaṃ sumatau yajñiyasyāpi bhadre saumanase syāma //",
    "GV01rv_hn03u:1161": " RV_3,059.05a mahāṃ ādityo namasopasadyo yātayajjano gṛṇate suśevaḥ /",
    "GV01rv_hn03u:1162": " RV_3,059.05c tasmā etat panyatamāya juṣṭam agnau mitrāya havir ā juhota //",
    "GV01rv_hn03u:1163": " RV_3,059.06a mitrasya carṣaṇīdhṛto 'vo devasya sānasi /",
    "GV01rv_hn03u:1164": " RV_3,059.06c dyumnaṃ citraśravastamam //",
    "GV01rv_hn03u:1165": " RV_3,059.07a abhi yo mahinā divam mitro babhūva saprathāḥ /",
    "GV01rv_hn03u:1166": " RV_3,059.07c abhi śravobhiḥ pṛthivīm //",
    "GV01rv_hn03u:1167": " RV_3,059.08a mitrāya pañca yemire janā abhiṣṭiśavase /",
    "GV01rv_hn03u:1168": " RV_3,059.08c sa devān viśvān bibharti //",
    "GV01rv_hn03u:1169": " RV_3,059.09a mitro deveṣv āyuṣu janāya vṛktabarhiṣe /",
    "GV01rv_hn03u:1170": " RV_3,059.09c iṣa iṣṭavratā akaḥ //",
    "GV01rv_hn03u:1171": " RV_3,060.01a iheha vo manasā bandhutā nara uśijo jagmur abhi tāni vedasā /",
    "GV01rv_hn03u:1172": " RV_3,060.01c yābhir māyābhiḥ pratijūtivarpasaḥ saudhanvanā yajñiyam bhāgam ānaśa //",
    "GV01rv_hn03u:1173": " RV_3,060.02a yābhiḥ śacībhiś camasāṃ apiṃśata yayā dhiyā gām ariṇīta carmaṇaḥ /",
    "GV01rv_hn03u:1174": " RV_3,060.02c yena harī manasā niratakṣata tena devatvam ṛbhavaḥ sam ānaśa //",
    "GV01rv_hn03u:1175": " RV_3,060.03a indrasya sakhyam ṛbhavaḥ sam ānaśur manor napāto apaso dadhanvire /",
    "GV01rv_hn03u:1176": " RV_3,060.03c saudhanvanāso amṛtatvam erire viṣṭvī śamībhiḥ sukṛtaḥ sukṛtyayā //",
    "GV01rv_hn03u:1177": " RV_3,060.04a indreṇa yātha sarathaṃ sute sacāṃ atho vaśānām bhavathā saha śriyā /",
    "GV01rv_hn03u:1178": " RV_3,060.04c na vaḥ pratimai sukṛtāni vāghataḥ saudhanvanā ṛbhavo vīryāṇi ca //",
    "GV01rv_hn03u:1179": " RV_3,060.05a indra ṛbhubhir vājavadbhiḥ samukṣitaṃ sutaṃ somam ā vṛṣasvā gabhastyoḥ /",
    "GV01rv_hn03u:1180": " RV_3,060.05c dhiyeṣito maghavan dāśuṣo gṛhe saudhanvanebhiḥ saha matsvā nṛbhiḥ //",
    "GV01rv_hn03u:1181": " RV_3,060.06a indra ṛbhumān vājavān matsveha no 'smin savane śacyā puruṣṭuta /",
    "GV01rv_hn03u:1182": " RV_3,060.06c imāni tubhyaṃ svasarāṇi yemire vratā devānām manuṣaś ca dharmabhiḥ //",
    "GV01rv_hn03u:1183": " RV_3,060.07a indra ṛbhubhir vājibhir vājayann iha stomaṃ jaritur upa yāhi yajñiyam /",
    "GV01rv_hn03u:1184": " RV_3,060.07c śataṃ ketebhir iṣirebhir āyave sahasraṇītho adhvarasya homani //",
    "GV01rv_hn03u:1185": " RV_3,061.01a uṣo vājena vājini pracetā stomaṃ juṣasva gṛṇato maghoni /",
    "GV01rv_hn03u:1186": " RV_3,061.01c purāṇī devi yuvatiḥ purandhir anu vrataṃ carasi viśvavāre //",
    "GV01rv_hn03u:1187": " RV_3,061.02a uṣo devy amartyā vi bhāhi candrarathā sūnṛtā īrayantī /",
    "GV01rv_hn03u:1188": " RV_3,061.02c ā tvā vahantu suyamāso aśvā hiraṇyavarṇām pṛthupājaso ye //",
    "GV01rv_hn03u:1189": " RV_3,061.03a uṣaḥ pratīcī bhuvanāni viśvordhvā tiṣṭhasy amṛtasya ketuḥ /",
    "GV01rv_hn03u:1190": " RV_3,061.03c samānam arthaṃ caraṇīyamānā cakram iva navyasy ā vavṛtsva //",
    "GV01rv_hn03u:1191": " RV_3,061.04a ava syūmeva cinvatī maghony uṣā yāti svasarasya patnī /",
    "GV01rv_hn03u:1192": " RV_3,061.04c svar janantī subhagā sudaṃsā āntād divaḥ papratha ā pṛthivyāḥ //",
    "GV01rv_hn03u:1193": " RV_3,061.05a acchā vo devīm uṣasaṃ vibhātīm pra vo bharadhvaṃ namasā suvṛktim /",
    "GV01rv_hn03u:1194": " RV_3,061.05c ūrdhvam madhudhā divi pājo aśret pra rocanā ruruce raṇvasaṃdṛk //",
    "GV01rv_hn03u:1195": " RV_3,061.06a ṛtāvarī divo arkair abodhy ā revatī rodasī citram asthāt /",
    "GV01rv_hn03u:1196": " RV_3,061.06c āyatīm agna uṣasaṃ vibhātīṃ vāmam eṣi draviṇam bhikṣamāṇaḥ //",
    "GV01rv_hn03u:1197": " RV_3,061.07a ṛtasya budhna uṣasām iṣaṇyan vṛṣā mahī rodasī ā viveśa /",
    "GV01rv_hn03u:1198": " RV_3,061.07c mahī mitrasya varuṇasya māyā candreva bhānuṃ vi dadhe purutrā //",
    "GV01rv_hn03u:1199": " RV_3,062.01a imā u vām bhṛmayo manyamānā yuvāvate na tujyā abhūvan /",
    "GV01rv_hn03u:1200": " RV_3,062.01c kva tyad indrāvaruṇā yaśo vāṃ yena smā sinam bharathaḥ sakhibhyaḥ //",
    "GV01rv_hn03u:1201": " RV_3,062.02a ayam u vām purutamo rayīyañ chaśvattamam avase johavīti /",
    "GV01rv_hn03u:1202": " RV_3,062.02c sajoṣāv indrāvaruṇā marudbhir divā pṛthivyā śṛṇutaṃ havam me //",
    "GV01rv_hn03u:1203": " RV_3,062.03a asme tad indrāvaruṇā vasu ṣyād asme rayir marutaḥ sarvavīraḥ /",
    "GV01rv_hn03u:1204": " RV_3,062.03c asmān varūtrīḥ śaraṇair avantv asmān hotrā bhāratī dakṣiṇābhiḥ //",
    "GV01rv_hn03u:1205": " RV_3,062.04a bṛhaspate juṣasva no havyāni viśvadevya /",
    "GV01rv_hn03u:1206": " RV_3,062.04c rāsva ratnāni dāśuṣe //",
    "GV01rv_hn03u:1207": " RV_3,062.05a śucim arkair bṛhaspatim adhvareṣu namasyata /",
    "GV01rv_hn03u:1208": " RV_3,062.05c anāmy oja ā cake //",
    "GV01rv_hn03u:1209": " RV_3,062.06a vṛṣabhaṃ carṣaṇīnāṃ viśvarūpam adābhyam /",
    "GV01rv_hn03u:1210": " RV_3,062.06c bṛhaspatiṃ vareṇyam //",
    "GV01rv_hn03u:1211": " RV_3,062.07a iyaṃ te pūṣann āghṛṇe suṣṭutir deva navyasī /",
    "GV01rv_hn03u:1212": " RV_3,062.07c asmābhis tubhyaṃ śasyate //",
    "GV01rv_hn03u:1213": " RV_3,062.08a tāṃ juṣasva giram mama vājayantīm avā dhiyam /",
    "GV01rv_hn03u:1214": " RV_3,062.08c vadhūyur iva yoṣaṇām //",
    "GV01rv_hn03u:1215": " RV_3,062.09a yo viśvābhi vipaśyati bhuvanā saṃ ca paśyati /",
    "GV01rv_hn03u:1216": " RV_3,062.09c sa naḥ pūṣāvitā bhuvat //",
    "GV01rv_hn03u:1217": " RV_3,062.10a tat savitur vareṇyam bhargo devasya dhīmahi /",
    "GV01rv_hn03u:1218": " RV_3,062.10c dhiyo yo naḥ pracodayāt //",
    "GV01rv_hn03u:1219": " RV_3,062.11a devasya savitur vayaṃ vājayantaḥ purandhyā /",
    "GV01rv_hn03u:1220": " RV_3,062.11c bhagasya rātim īmahe //",
    "GV01rv_hn03u:1221": " RV_3,062.12a devaṃ naraḥ savitāraṃ viprā yajñaiḥ suvṛktibhiḥ /",
    "GV01rv_hn03u:1222": " RV_3,062.12c namasyanti dhiyeṣitāḥ //",
    "GV01rv_hn03u:1223": " RV_3,062.13a somo jigāti gātuvid devānām eti niṣkṛtam /",
    "GV01rv_hn03u:1224": " RV_3,062.13c ṛtasya yonim āsadam //",
    "GV01rv_hn03u:1225": " RV_3,062.14a somo asmabhyaṃ dvipade catuṣpade ca paśave /",
    "GV01rv_hn03u:1226": " RV_3,062.14c anamīvā iṣas karat //",
    "GV01rv_hn03u:1227": " RV_3,062.15a asmākam āyur vardhayann abhimātīḥ sahamānaḥ /",
    "GV01rv_hn03u:1228": " RV_3,062.15c somaḥ sadhastham āsadat //",
    "GV01rv_hn03u:1229": " RV_3,062.16a ā no mitrāvaruṇā ghṛtair gavyūtim ukṣatam /",
    "GV01rv_hn03u:1230": " RV_3,062.16c madhvā rajāṃsi sukratū //",
    "GV01rv_hn03u:1231": " RV_3,062.17a uruśaṃsā namovṛdhā mahnā dakṣasya rājathaḥ /",
    "GV01rv_hn03u:1232": " RV_3,062.17c drāghiṣṭhābhiḥ śucivratā //",
    "GV01rv_hn03u:1233": " RV_3,062.18a gṛṇānā jamadagninā yonāv ṛtasya sīdatam /",
    "GV01rv_hn03u:1234": " RV_3,062.18c pātaṃ somam ṛtāvṛdhā //"
}