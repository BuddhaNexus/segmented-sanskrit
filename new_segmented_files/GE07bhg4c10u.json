{
    "GE07bhg4c10u:0": " BhG 10.1",
    "GE07bhg4c10u:1": " śrī-bhagavān uvāca",
    "GE07bhg4c10u:2": " bhūya eva mahābāho śṛṇu me paramaṃ vacaḥ /",
    "GE07bhg4c10u:3": " yat te 'haṃ prīyamāṇāya vakṣyāmi hitakāmyayā //1//",
    "GE07bhg4c10u:4": " śrīdharaḥ :",
    "GE07bhg4c10u:5": " uktāḥ saṅkṣepataḥ pūrvaṃ saptamādau vibhūtayaḥ /",
    "GE07bhg4c10u:6": " daśame tā vitanyante sarvatreśvara-dṛṣṭaye //",
    "GE07bhg4c10u:7": " evaṃ tāvat saptamādibhir adhyāyair bhajanīyaṃ parameśvara-tattvaṃ nirūpitam /",
    "GE07bhg4c10u:8": " tad-vibhūtayaś ca saptame raso 'ham apsu kaunteya [Gītā 7.8] ity ādinā saṅkṣepato darśitāḥ /",
    "GE07bhg4c10u:9": " aṣṭame ca adhiyajño 'ham evātra [Gītā 8.4] ity ādinā /",
    "GE07bhg4c10u:10": " navame ca ahaṃ kratur ahaṃ yajña [Gītā 9.16] ity ādinā /",
    "GE07bhg4c10u:11": " idānīṃ tā eva vibhūtīḥ prapañcayiṣyan sva-bhakteś cāvaśya-karaṇīyatvaṃ varṇayiṣyan bhagavān uvāca bhūya eveti /",
    "GE07bhg4c10u:12": " mahāntau yuddhādi-svadharmānuṣṭhāne mahat-paricaryāyāṃ vā kuśalau bāhū yasya tathā he mahābāho /",
    "GE07bhg4c10u:13": " bhūya eva punar api me vacaḥ śṛṇu /",
    "GE07bhg4c10u:14": " kathambhūtam ?",
    "GE07bhg4c10u:15": " paramaṃ paramātma-niṣṭham /",
    "GE07bhg4c10u:16": " mad-vacanāmṛtenaiva prītiṃ prāpunvate te tubhyaṃ hita-kāmyayā hitecchayā yad ahaṃ vakṣyāmi //1//",
    "GE07bhg4c10u:17": " madhusūdanaḥ :",
    "GE07bhg4c10u:18": " evaṃ saptamāṣṭama-navamais tat-padārthasya bhagavatas tattvaṃ sopādhikaṃ nirupādhikaṃ ca darśitam /",
    "GE07bhg4c10u:19": " tasya ca vibhūtayaḥ sopādhikasya dhyāne nirupādhikasya jñāne copāya-bhūtā raso 'ham apsu kaunteya [Gītā 7.8] ity ādinā saptame,",
    "GE07bhg4c10u:20": " ahaṃ kratur ahaṃ yajña [Gītā 9.16] ity ādinā navame ca saṅkṣepeṇoktāḥ /",
    "GE07bhg4c10u:21": " athedānīṃ tāsāṃ vistaro vaktavyo bhagavato dhyānāya tattvam api durvijṇiyatvāt punas tasya vaktavyaṃ jñānāyeti daśamo 'dhyāya ārabhyate /",
    "GE07bhg4c10u:22": " tatra prathamam arjunaṃ protsāhayitum bhūya eveti /",
    "GE07bhg4c10u:23": " bhūya eva punar api he mahābāho śṛṇu me mama paramaṃ prakṛṣṭaṃ vacaḥ /",
    "GE07bhg4c10u:24": " yat te tubhyaṃ prīyamāṇāya mad-vacanād amṛta-pānād iva prītam anubhavate vakṣyāmy ahaṃ paramāptas tava hita-kāmyayeṣṭa-prāptīcchayā //1//",
    "GE07bhg4c10u:25": " viśvanāthaḥ :",
    "GE07bhg4c10u:26": " aiśvaraṃ jñāpayitvoce bhaktiṃ yat saptamādiṣu /",
    "GE07bhg4c10u:27": " sa-rahasyaṃ tad evoktaṃ daśame sa-vibhūtikam //",
    "GE07bhg4c10u:28": " ārādhyatva-jñāna-kāraṇam aiśvaryaṃ yad eva pūrvatra saptamādiṣūktam /",
    "GE07bhg4c10u:29": " tad eva sa-viśeṣaṃ bhakti-matām ānandārthaṃ prapañcayiṣyan parokṣa-vādā ṛṣayaḥ parokṣaṃ ca mama priyam [BhP 11.21.35] iti nyāyena kiñcid durbodhatayaivāha bhūya iti /",
    "GE07bhg4c10u:30": " punar api rāja-vidyā-rāja-guhyam idam ucyate ity arthaḥ /",
    "GE07bhg4c10u:31": " he mahābāho /",
    "GE07bhg4c10u:32": " iti yathā bāhu-balaḥ sarvādhikyena tvayā prakāśitaṃ,",
    "GE07bhg4c10u:33": " tathaivaitad buddhyā buddhi-balam api savārdhikyena prakāśayitavyam iti bhāvaḥ /",
    "GE07bhg4c10u:34": " śṛṇv iti śṛṇvantam api taṃ vakṣyamāṇe 'rthe samyag avadhāraṇārtham /",
    "GE07bhg4c10u:35": " paramaṃ pūrvoktād apy utkṛṣṭam /",
    "GE07bhg4c10u:36": " te tvām ativismitīkartuṃ kriyārthopapadasya ca [Pāṇ 2.3.14] iti caturthī /",
    "GE07bhg4c10u:37": " yataḥ prīyamāṇāya premavate //1//",
    "GE07bhg4c10u:38": " baladevaḥ :",
    "GE07bhg4c10u:39": " saptamādau nijaiśvaryaṃ bhakti-hetuṃ yad īritam /",
    "GE07bhg4c10u:40": " vibhūti-kathanenātra daśame tat prapuṣyate //",
    "GE07bhg4c10u:41": " pūrva-pūrvatra svaiśvarya-nirūpaṇa-saṃbhinnā saparikarā sva-bhaktir upadiṣṭā /",
    "GE07bhg4c10u:42": " idānīṃ tasyā utpattaye vivṛddhaye ca svāsādharaṇīḥ prāk saṃkṣipyoktāḥ sva-vibhūti-vistareṇa varṇayiṣyan bhagavān uvāca bhūya iti /",
    "GE07bhg4c10u:43": " he mahābāho /",
    "GE07bhg4c10u:44": " bhūya eva punar api me paramaṃ vacaḥ śṛṇu /",
    "GE07bhg4c10u:45": " śṛṇvantaṃ prati śṛṇv ity uktir upadeśye 'rthe samavadhānāya /",
    "GE07bhg4c10u:46": " paramaṃ śrīmat mad-divya-vibhūti-viṣayakaṃ yad vacas te tubhyam ahaṃ hita-kāmyayā vakṣyāmi /",
    "GE07bhg4c10u:47": " kriyārthopapada ity ādi sūtrāc caturthī /",
    "GE07bhg4c10u:48": " vijñam api tvāṃ vismitaṃ kartum ity arthaḥ /",
    "GE07bhg4c10u:49": " hita-kāmyayā mad-bhakty-utpatti-tad-vṛddhi-rūpa-tvat-kalyāṇa-vāñchā /",
    "GE07bhg4c10u:50": " te kīdṛśāyety āha prīyamāṇāyeti pīyūṣa-pānād iva mad-vākyāt prītiṃ vindate //1//",
    "GE07bhg4c10u:51": " BhG 10.2",
    "GE07bhg4c10u:52": " na me viduḥ sura-gaṇāḥ prabhavaṃ na maharṣayaḥ",
    "GE07bhg4c10u:53": " aham ādir hi devānāṃ maharṣīṇāṃ ca sarvaśaḥ //2//",
    "GE07bhg4c10u:54": " śrīdharaḥ : uktasyāpi punar vacane durjñeyatvaṃ hetum āha na me vidur iti /",
    "GE07bhg4c10u:55": " me mama prakṛṣṭaṃ bhavaṃ janma-rahitasyāpi nānā-vibhūtibhir āvirbhāvaṃ sura-gaṇā api maharṣayo 'pi bhṛgv-ādayo na jānanti /",
    "GE07bhg4c10u:56": " tatra hetuḥ -- ahaṃ hi sarva-devānāṃ maharṣīṇāṃ cādiḥ kāraṇam /",
    "GE07bhg4c10u:57": " sarvaśaḥ sarvaiḥ prakāraiḥ utpādakatvena buddhy-ādi-pravartakatvena ca /",
    "GE07bhg4c10u:58": " ato mad-anugrahaṃ vinā māṃ ke 'pi na jānantīty arthaḥ //2//",
    "GE07bhg4c10u:59": " madhusūdanaḥ :",
    "GE07bhg4c10u:60": " prāg-bahudhoktam eva kim arthaṃ punar vakṣyasīty ata āha na me vidur iti /",
    "GE07bhg4c10u:61": " prabhavaṃ prabhāvaṃ prabhu-śakty-atiśayaṃ prabhavanam utpattim aneka-vibhūtibhir āvirbhāvaṃ vā sura-gaṇā indrādayo maharṣayaś ca bhṛgv-ādayaḥ sarvajñā api na me viduḥ /",
    "GE07bhg4c10u:62": " teṣāṃ tad-ajñāne hetum āha ahaṃ hi yasmāt sarveṣāṃ devānāṃ maharṣīṇāṃ ca sarvaśaḥ",
    "GE07bhg4c10u:63": " sarvaiḥ prakārair utpādakatvena buddhyādi-pravartakatvena ca nimittatvenopādānatvena",
    "GE07bhg4c10u:64": " ceti vādiḥ kāraṇāt /",
    "GE07bhg4c10u:65": " ato mad-vikārās te mat-prabhāvaṃ na jānantīty arthaḥ //2//",
    "GE07bhg4c10u:66": " viśvanāthaḥ :",
    "GE07bhg4c10u:67": " etac ca kevalaṃ mad-anugrahātiśayenaiva vedyaṃ nānyathety āha na me iti /",
    "GE07bhg4c10u:68": " mama prabhavaṃ prakṛṣṭaṃ sarvaṃ vilakṣaṇaṃ bhavaṃ devakyāṃ janma deva-gaṇā na jānanti,",
    "GE07bhg4c10u:69": " te viṣayāviṣṭatvān na jānantu /",
    "GE07bhg4c10u:70": " ṛṣayas tu jānīyus tatrāha na maharṣayo 'pi /",
    "GE07bhg4c10u:71": " tatra hetuḥ aham ādiḥ kāraṇaṃ sarvaśaḥ sarvair eva prakāraiḥ /",
    "GE07bhg4c10u:72": " na hi pitur janma-tattvaṃ putrā jānantīti bhāvaḥ /",
    "GE07bhg4c10u:73": " na hi te bhagavan vyaktiṃ vidur devā na dānavā [Gītā 10.14] ity agrimānuvādād atra prabhava-śabdasyānyārthatā na kalpyā //2//",
    "GE07bhg4c10u:74": " baladevaḥ : etac ca mad-bhaktānukampāṃ vinā durvijñānam iti bhāvavān āha na me iti /",
    "GE07bhg4c10u:75": " sura-gaṇā brahmādayo maharṣayaś ca sanakādayaḥ me prabhavaṃ prabhutvena bhavam anādi-divya-svarūpa-guṇa-vibhūti-mattayāvartanam iti yāvat na vidur na jānanti /",
    "GE07bhg4c10u:76": " kuta ity āha aham ādir iti /",
    "GE07bhg4c10u:77": " yad ahaṃ teṣām ādiḥ pūrva-kāraṇaṃ sarvaśaḥ sarvaiḥ prakārair utpādakatayā buddhy-ādi-dātṛtayā cety arthaḥ /",
    "GE07bhg4c10u:78": " devatvādikam aiśvaryādikaṃ ca mayaiva tebhyas tat-tad-ārādhana-tuṣṭena datta-mataḥ sva-pūrva-siddhaṃ māṃ mad-aiśvaryaṃ ca te na viduḥ /",
    "GE07bhg4c10u:79": " śrutiś caivam āha -",
    "GE07bhg4c10u:80": " ko addhā veda ka iha prāvocat",
    "GE07bhg4c10u:81": " kuta ā jātā kuta iyaṃ visṛṣṭiḥ /",
    "GE07bhg4c10u:82": " arvāg-devā asya visarjanāya",
    "GE07bhg4c10u:83": " athā ko veda yata ābabhūva [Rv 8.7.17, Taitt.Br. 2.8.9.76] iti,",
    "GE07bhg4c10u:84": " naitad devā āpnuvan pūrvam arśat iti caivam ādyā //2//",
    "GE07bhg4c10u:85": " BhG 10.3",
    "GE07bhg4c10u:86": " yo mām ajam anādiṃ ca vetti lokamaheśvaram",
    "GE07bhg4c10u:87": " asaṃmūḍhaḥ sa martyeṣu sarvapāpaiḥ pramucyate //3//",
    "GE07bhg4c10u:88": " śrīdharaḥ : evambhūtātma-jñāne phalam āha yo mām iti /",
    "GE07bhg4c10u:89": " sarva-kāraṇatvād eva na vidyata ādiḥ kāraṇaṃ yasya tam anādim /",
    "GE07bhg4c10u:90": " ataevājaṃ janma-śūnyaṃ lokānāṃ maheśvaraṃ ca māṃ yo vetti sa manuṣyeṣv asaṃmūḍhaḥ saṃmoha-rahitaḥ san sarva-pāpaiḥ pramucyate //3//",
    "GE07bhg4c10u:91": " madhusūdanaḥ :",
    "GE07bhg4c10u:92": " mahāphalatvāc ca kaścid eva bhagavataḥ prabhāvaṃ vettīty āha yo mām iti /",
    "GE07bhg4c10u:93": " sarva-kāraṇatvān na vidyata ādiḥ kāraṇaṃ yasya tam anādim anāditvād ajaṃ janma-śūnyaṃ",
    "GE07bhg4c10u:94": " lokānāṃ mahāntam īśvaraṃ ca māṃ yo vetti sa martyeṣu madhye 'saṃmūḍhaḥ saṃmoha-varjitaḥ",
    "GE07bhg4c10u:95": " sarvaiḥ pāpair mati-pūrva-kṛtair api pramucyate prakarṣeṇa kāraṇocchedāt tat-saṃskārābhāva-rūpeṇa",
    "GE07bhg4c10u:96": " mucyate mukto bhavati //3 //",
    "GE07bhg4c10u:97": " viśvanāthaḥ :",
    "GE07bhg4c10u:98": " nanu para-brahmaṇaḥ sarva-deśa-kālāparicchinnasya tavaitad dehasyaiva janma devā ṛṣayaś ca jānanty eva /",
    "GE07bhg4c10u:99": " tatra sva-tarjanyā sva-vakṣaḥ spṛṣṭvāha yo mām iti /",
    "GE07bhg4c10u:100": " yo mām ajaṃ vetti /",
    "GE07bhg4c10u:101": " kiṃ parameṣṭhinaṃ na anādiṃ satyaṃ tarhi anāditvād ajam ajanyaṃ parmātmānaṃ tvāṃ vetty eva tatrāha ceti /",
    "GE07bhg4c10u:102": " ajam ajanyaṃ vasudeva-janyaṃ ca mām anādim eva yo vetti ity arthaḥ /",
    "GE07bhg4c10u:103": " mām iti padena vasudeva-janyatvaṃ budhyate janma karma ca me divyam [Gītā 4.9] iti mad-ukteḥ /",
    "GE07bhg4c10u:104": " mama janmavattvaṃ paramātmatvāt sadaivājatvaṃ ca ity ubhayam api me paramaṃ satyaṃ acintya-śakti-siddham eva /",
    "GE07bhg4c10u:105": " yad uktaṃ ajo 'pi sann avyayātmāà sambhavāmi [Gītā 4.6] iti /",
    "GE07bhg4c10u:106": " tathā coddhava-vākyaṃ karmāṇy anīhasya bhavo 'bhavasya te ity ādy-anantaraṃ khidyati dhīr vidām iha [BhP 3.4.16] iti /",
    "GE07bhg4c10u:107": " atra śrī-bhāgavatāmṛta-kārikā ca-",
    "GE07bhg4c10u:108": " tat tan na vāstavaṃ cet syād vidāṃ buddhi-bhramas tadā /",
    "GE07bhg4c10u:109": " na syād evety ato 'cintyā śaktir līlāsu kāraṇam // [LBhāg 1.5.119]",
    "GE07bhg4c10u:110": " tasmād yathā mama bālye dāmodaratva-līlāyām ekadaiva kiṅkiṇyā bandhanāt paricchinnatvaṃ",
    "GE07bhg4c10u:111": " dāmnā svābandhād aparicchinnatvaṃ cātarkyam eva tathaiva mamājatva-janmavattve cātarkye eva /",
    "GE07bhg4c10u:112": " durbodham aiśvaryaṃ cāha loka-maheśvaraṃ tava sārathim api sarveṣāṃ lokānāṃ mahāntam īśvaraṃ yo veda sa eva martyeṣu madhye asaṃmūḍhaḥ /",
    "GE07bhg4c10u:113": " sarva-pāpair bhakti-virodhibhiḥ /",
    "GE07bhg4c10u:114": " yas tu ajatvānāditva-sarveśvaratvāny eva vāstavāni syur janmavattvādīni tu anukaraṇa-mātra-siddhānīti vyācaṣṭe /",
    "GE07bhg4c10u:115": " sa saṃmūḍha eva sarva-pāpair na pramucyata ity arthaḥ //3//",
    "GE07bhg4c10u:116": " baladevaḥ : idaṃ tādṛśa-mad-viṣayakaṃ jñānaṃ kasyacid eva bhavatīti bhāvenāha yo mām iti /",
    "GE07bhg4c10u:117": " martyeṣu yatamāneṣv api sahasreṣu madhye yo yādṛcchika-mattatvavit sat-prasaṅgī kaścij jano mām anādim ajaṃ loka-maheśvaraṃ ca vetti /",
    "GE07bhg4c10u:118": " so 'saṃmūḍhaḥ sarva-pāpaiḥ pramucyata iti sambandhaḥ /",
    "GE07bhg4c10u:119": " atra ajam ity anena pradhānād acid-vargāt saṃsāri-vargāc ca bhedaḥ /",
    "GE07bhg4c10u:120": " ādyasya sva-pariṇāmenāntasya deha-janmanā ca janmitvāt /",
    "GE07bhg4c10u:121": " anādim ity anena viśesite tu mukta-cid-vargāc ca bhedas tasyājatvam ādima-deva-deha-sambandhena",
    "GE07bhg4c10u:122": " janmitvasya pūrva-vṛttitvāt loka-maheśvaram ity anena nitya-mukta-cid-vargāt prakṛti-kālābhyāṃ",
    "GE07bhg4c10u:123": " ca bhedas teṣām anādy-ajatve saty api loka-maheśvaratvābhāvāt /",
    "GE07bhg4c10u:124": " punar anādima ity anena viśeṣite vidhi-rudrādibhyāṃ ca bhedas tayor loka-maheśvaratāyāḥ sāditvāt sarvaiśvareṇaiva tayoḥ",
    "GE07bhg4c10u:125": " sety anyatra vistaraḥ /",
    "GE07bhg4c10u:126": " itthaṃ ca sarvadā heya-sambandhābhāvān nitya-siddha-sārvaiśvaryāc ca sarvetara-vilakṣaṇaṃ yo vetti,",
    "GE07bhg4c10u:127": " sa mad-bhakty-utpatti-pratīpair nikhilaiḥ karmabhir vimukto mad-bhaktiṃ vindati /",
    "GE07bhg4c10u:128": " asaṃmūḍho 'nya-sajātīyatayā maj-jñānaṃ saamohas tena vivarjitaḥ /",
    "GE07bhg4c10u:129": " na ca devakyāṃ jātasya te katham ajatvaṃ tasyām ajatvam avihāyaiva jātatvāt //3//",
    "GE07bhg4c10u:130": " BhG 10.4-5",
    "GE07bhg4c10u:131": " buddhir jñānam asaṃmohaḥ kṣamā satyaṃ damaḥ śamaḥ",
    "GE07bhg4c10u:132": " sukhaṃ duḥkhaṃ bhavo 'bhāvo bhayaṃ cābhayam eva ca //4//",
    "GE07bhg4c10u:133": " ahiṃsā samatā tuṣṭis tapo dānaṃ yaśo 'yaśaḥ /",
    "GE07bhg4c10u:134": " bhavanti bhāvā bhūtānāṃ matta eva pṛthagvidhāḥ //5//",
    "GE07bhg4c10u:135": " śrīdharaḥ : loka-maheśvaratām eva sphuṭayati buddhir iti tribhiḥ /",
    "GE07bhg4c10u:136": " buddhiḥ sārāsāra-viveka-naipuṇyam /",
    "GE07bhg4c10u:137": " jñānam ātma-viṣayam /",
    "GE07bhg4c10u:138": " asaṃmoho vyākulatvābhāvaḥ /",
    "GE07bhg4c10u:139": " kṣamā sahiṣṇutvam /",
    "GE07bhg4c10u:140": " satyaṃ yathārtha-bhāṣaṇam /",
    "GE07bhg4c10u:141": " damo bāhyendriya-saṃyamaḥ /",
    "GE07bhg4c10u:142": " śamo 'ntaḥkaraṇa-saṃyamaḥ /",
    "GE07bhg4c10u:143": " sukhaṃ mano 'nukūla-saṃvedanīyam /",
    "GE07bhg4c10u:144": " duḥkhaṃ ca tad-viparītam /",
    "GE07bhg4c10u:145": " bhava udbhavaḥ /",
    "GE07bhg4c10u:146": " abhāvas tad-viparītam /",
    "GE07bhg4c10u:147": " bhayaṃ trāsaḥ /",
    "GE07bhg4c10u:148": " abhayaṃ tad-viparītam /",
    "GE07bhg4c10u:149": " asya ślokasya matta eva bhavatīty uttareṇānvayaḥ //4//",
    "GE07bhg4c10u:150": " kiṃ ca ahiṃseti /",
    "GE07bhg4c10u:151": " ahiṃsā para-pīḍāniviṛttiḥ /",
    "GE07bhg4c10u:152": " samatā rāga-dveṣādi-rāhityam /",
    "GE07bhg4c10u:153": " tuṣṭir daiva-labdhena santoṣaḥ /",
    "GE07bhg4c10u:154": " tapaḥ śāstrīyādi-vakṣyamāṇam /",
    "GE07bhg4c10u:155": " dānaṃ nyāyārjitasya dhanādeḥ pātre 'rpaṇam /",
    "GE07bhg4c10u:156": " yaśaḥ sat-kīrtiḥ /",
    "GE07bhg4c10u:157": " ayaśo duṣkīrtiḥ /",
    "GE07bhg4c10u:158": " ete buddhir jñānam ity ādayas tad-viparītāś cābuddhy-ādayo nānā-vidhā bhāvāḥ prāṇināṃ matto mat-sakāśād eva bhavanti //5//",
    "GE07bhg4c10u:159": " madhusūdanaḥ :",
    "GE07bhg4c10u:160": " ātmano loka-maheśvaratvaṃ prapañcayati buddhir iti dvābhyām /",
    "GE07bhg4c10u:161": " buddhir antaḥkaraṇasya sūkmārtha-viveka-sāmarthaym /",
    "GE07bhg4c10u:162": " jñānam ātmānātma-sarva-padārthāvabodhaḥ /",
    "GE07bhg4c10u:163": " asaṃmohaḥ pratyutpanneṣu bodhavyeṣu kartavyeṣu vyākulatayā vivekena pravṛttiḥ /",
    "GE07bhg4c10u:164": " kṣamākruṣṭasya tāḍitasya vā nirvikāra-cittatā /",
    "GE07bhg4c10u:165": " satyaṃ pramāṇenāvabuddhasyārthasya tathaiva bhāṣaṇam /",
    "GE07bhg4c10u:166": " damo bāhyendriyāṇāṃ sva-viṣayebhyo nivṛttiḥ /",
    "GE07bhg4c10u:167": " śamo 'ntaḥkaraṇasya śamatā /",
    "GE07bhg4c10u:168": " sukhaṃ dharmāsādhāraṇa-kāraṇakam anukūla-vedanīyam /",
    "GE07bhg4c10u:169": " duḥkham adharmāsādhāraṇa-kāraṇakaṃ pratikūla-vedanīyam /",
    "GE07bhg4c10u:170": " bhava utpattiḥ /",
    "GE07bhg4c10u:171": " bhāvaḥ sattā /",
    "GE07bhg4c10u:172": " abhāvo 'satteti vā /",
    "GE07bhg4c10u:173": " bhayaṃ ca trāsas tad-viparītam abhayam /",
    "GE07bhg4c10u:174": " eva ca ekaś ca-kāra ukta-samuccayārthaḥ /",
    "GE07bhg4c10u:175": " aparo 'nuktābuddhy-ajñānādi-samuccayārthaḥ /",
    "GE07bhg4c10u:176": " evety ete sarva-loka-prasiddhā",
    "GE07bhg4c10u:177": " evety arthaḥ /",
    "GE07bhg4c10u:178": " matta eva bhavatīty uttareṇānvayaḥ //4//",
    "GE07bhg4c10u:179": " ahiṃsā prāṇināṃ pīḍāyā niviṛttiḥ /",
    "GE07bhg4c10u:180": " samatā cittasya rāga-dveṣādi-rahitāvasthā /",
    "GE07bhg4c10u:181": " tuṣṭir bhogyeṣv etāvatālam iti buddhiḥ /",
    "GE07bhg4c10u:182": " tapaḥ śāstrīya-mārgeṇa kāyendriya-śoṣaṇam /",
    "GE07bhg4c10u:183": " dānaṃ deśe kāle śraddhayā yathā-śakty-arthānāṃ sat-pātre samarpaṇam /",
    "GE07bhg4c10u:184": " yaśo dharma-nimittā loka-ślāghā-rūpā prasiddhiḥ /",
    "GE07bhg4c10u:185": " ayaśas tv adharma-nimittā loka-nindā-rūpā prasiddhiḥ /",
    "GE07bhg4c10u:186": " ete buddhy-ādayo bhāvāḥ kārya-viśeṣāḥ sa-kāraṇakāḥ pṛthag-vidhā dharmādharmādi-sādhana-vaicitryeṇa",
    "GE07bhg4c10u:187": " nānā-vidhā bhūtānāṃ sarveṣāṃ prāṇināṃ mattaḥ parameśvarād eva bhavanti nānyasmāt",
    "GE07bhg4c10u:188": " tasmāt kiṃ vācyaṃ mama loka-maheśvaratvam ity arthaḥ //5 //",
    "GE07bhg4c10u:189": " viśvanāthaḥ :",
    "GE07bhg4c10u:190": " na ca śāstra-jñāḥ sva-buddhy-ādibhir mattatvaṃ jñātuṃ śaknuvanti,",
    "GE07bhg4c10u:191": " yato buddhy-ādīnāṃ sattvādivan-māyā-guṇa-janyatvān matta eva jātānām api guṇātīte mayi nāsti svataḥ praveśayogyatety āha buddhiḥ sūkṣmārtha-niścaya-sāmarthyam",
    "GE07bhg4c10u:192": " jñānam ātmānātma-vivekaḥ /",
    "GE07bhg4c10u:193": " asaṃmoho vaiyagryābhāvaḥ /",
    "GE07bhg4c10u:194": " ete trayo bhāvā mat-tattva-jñāna-hetutvena sambhāvyamānā iva,",
    "GE07bhg4c10u:195": " na tu hetavaḥ /",
    "GE07bhg4c10u:196": " prasaṅgād anyān api bhāvān lokeṣu dṛṣṭān na svata evodbhūtān āha kṣamā sahiṣṇutvam /",
    "GE07bhg4c10u:197": " satyaṃ yathārtha-bhāṣaṇam /",
    "GE07bhg4c10u:198": " damo bāhyendriya-nigrahaḥ /",
    "GE07bhg4c10u:199": " śamo 'ntarindriya-nigrahaḥ /",
    "GE07bhg4c10u:200": " ete sāttvikāḥ /",
    "GE07bhg4c10u:201": " sukhaṃ sāttvikam /",
    "GE07bhg4c10u:202": " duḥkhaṃ tāmasam /",
    "GE07bhg4c10u:203": " bhavābhāvau janma-mṛtyu-duḥkha-viśeṣau,",
    "GE07bhg4c10u:204": " bhayaṃ tāmasam abhayaṃ jñānotthaṃ sāttvikam /",
    "GE07bhg4c10u:205": " rājasādy-utthaṃ rājasam /",
    "GE07bhg4c10u:206": " samatātmaupamyena",
    "GE07bhg4c10u:207": " sarvatra sukha-duḥkhādi-darśanam ahiṃsā samate sāttvikyau /",
    "GE07bhg4c10u:208": " tuṣṭiḥ santuṣṭiḥ /",
    "GE07bhg4c10u:209": " sā nirupādhiḥ sāttvikī /",
    "GE07bhg4c10u:210": " sopādhis tu rājasī /",
    "GE07bhg4c10u:211": " tapo-dāne 'pi sopādhi-nirupāditvābhyāṃ sāttvika-rājase,",
    "GE07bhg4c10u:212": " yaśo 'yaśasy api tathā /",
    "GE07bhg4c10u:213": " matta iti ete man-māyāto bhavanto 'pi śakti-śaktimator aikyāt matta eva //4-5//",
    "GE07bhg4c10u:214": " baladevaḥ : athātmanaḥ sarvāditvaṃ sarveśvaratvaṃ ca prapañcayati buddhir iti dvābhyām /",
    "GE07bhg4c10u:215": " buddhiḥ sūkṣmārtha-vivecana-sāmarthyam /",
    "GE07bhg4c10u:216": " jñānam cid-acid-vastu-vivecanam /",
    "GE07bhg4c10u:217": " asaṃmoho vyagratvābhāvaḥ /",
    "GE07bhg4c10u:218": " kṣamā sahiṣṇutā /",
    "GE07bhg4c10u:219": " satyaṃ yathā-dṛṣṭārtha-viṣayaṃ para-hita-bhāṣaṇam /",
    "GE07bhg4c10u:220": " damo 'nartha-viṣayāc chokāder niyamanam /",
    "GE07bhg4c10u:221": " śamas tasmān manasaḥ /",
    "GE07bhg4c10u:222": " sukhaṃ ānukūlyena vedyam /",
    "GE07bhg4c10u:223": " duḥkhaṃ tu prātikūlyena vedyam /",
    "GE07bhg4c10u:224": " bhavo janma /",
    "GE07bhg4c10u:225": " abhāvo mṛtyuḥ /",
    "GE07bhg4c10u:226": " bhayam āgāmi-duḥkha-kāraṇa-vīkṣaṇād vitrāsaḥ san nivṛttiḥ /",
    "GE07bhg4c10u:227": " abhayam ahiṃsā parapīḍanājanakatā /",
    "GE07bhg4c10u:228": " samatā rāga-dveṣa-śūnyatā /",
    "GE07bhg4c10u:229": " tuṣṭiḥ adṛṣṭa-labdhena santoṣaḥ /",
    "GE07bhg4c10u:230": " tapaḥ vedokta-kāya-kleśaḥ /",
    "GE07bhg4c10u:231": " dānaṃ svabhogyasya sat-pātre 'rpaṇam /",
    "GE07bhg4c10u:232": " yaśaḥ sādguṇya-khyātiḥ /",
    "GE07bhg4c10u:233": " tad-viparītaṃ ayaśaḥ evam ādayo bhāvā bhūtānāṃ",
    "GE07bhg4c10u:234": " deva-mānavādīnāṃ matto mat-saṅkalpād eva bhavantīty aham eva teṣāṃ hetur ity arthaḥ /",
    "GE07bhg4c10u:235": " pṛthag-vidhā bhinna-lakṣaṇā //4-5//",
    "GE07bhg4c10u:236": " BhG 10.6",
    "GE07bhg4c10u:237": " maharṣayaḥ sapta pūrve catvāro manavas tathā",
    "GE07bhg4c10u:238": " mānasā jātā yeṣāṃ loka imāḥ prajāḥ //6//",
    "GE07bhg4c10u:239": " śrīdharaḥ : kiṃ ca maharṣaya iti /",
    "GE07bhg4c10u:240": " sapta maharṣayo bhṛgv-ādayaḥ sapta brahmāṇa ity ete purāṇe niścayaṃ gatāḥ [Mbh 12.201.5] ity ādi purāṇa-prasiddhāḥ /",
    "GE07bhg4c10u:241": " tebhyo 'pi pūrve anye catvāro maharṣayaḥ sanakādayaḥ /",
    "GE07bhg4c10u:242": " tathā manavaḥ svāyambhuvādayaḥ /",
    "GE07bhg4c10u:243": " mad-bhāvā madīyo bhāvaḥ prabhāvo yeṣu te /",
    "GE07bhg4c10u:244": " hiraṇyagarbhātmano mamaiva manasaḥ saṅkalpa-mātrāj jātāḥ /",
    "GE07bhg4c10u:245": " prabhāvam evāha yeṣām iti /",
    "GE07bhg4c10u:246": " yeṣāṃ bhṛgv-ādīnāṃ sanakādīnāṃ manūnāṃ cemā brāhmaṇādyā loke vardhamānā yathāyathaṃ putra-pautrādi-rūpāḥ śiṣa-praśiṣyādi-rūpāś ca prajā jātāḥ pravartante //6//",
    "GE07bhg4c10u:247": " madhusūdanaḥ :",
    "GE07bhg4c10u:248": " itaś caitad evam maharṣaya iti /",
    "GE07bhg4c10u:249": " maharṣayo veda-tad-artha-draṣṭāraḥ sarvajñā vidyā-sampradāya-pravartakā bhṛgv-ādyāḥ sapta pūrve sargādya-kālāvirbhūtāḥ /",
    "GE07bhg4c10u:250": " tathā ca purāṇe -",
    "GE07bhg4c10u:251": " bhṛguṃ marīcim atriṃ ca pulastyaṃ pulahaṃ kratum /",
    "GE07bhg4c10u:252": " vasiṣṭhaṃ ca mahātejāḥ so 'sṛjan manasā sutān /",
    "GE07bhg4c10u:253": " sapta brahmaṇa ity ete purāṇe niścayaṃ gatāḥ // iti /[*ENDNOTE] [Mbh 12.201.4-5]",
    "GE07bhg4c10u:254": " tathā catvāro manavaḥ sāvarṇā iti prasiddhāḥ /",
    "GE07bhg4c10u:255": " athavā maharṣayaḥ sapta bhṛgv-ādyāḥ /",
    "GE07bhg4c10u:256": " tebhyo 'pi pūrve prathamāś catvāraḥ sanakādyā maharṣayaḥ /",
    "GE07bhg4c10u:257": " manavas tathā svāyambhuvādayaś caturdaśa mayi parameśvare bhāvo bhāvanā yeṣāṃ te mad-bhāvā mac-cintana-parā mad-bhāvanāvaśād āvīribhūta-madīya-jñānaiśvarya-śaktaya ity arthaḥ /",
    "GE07bhg4c10u:258": " mānasā manasaḥ saṅkalpād evotpannā na tu yonijāḥ /",
    "GE07bhg4c10u:259": " ato viśuddha-janmatvena sarva-prāṇi-śreṣṭhā matta eva hiraṇyagarbhātmano jātāḥ sargādya-kāle prādurbhūtāḥ /",
    "GE07bhg4c10u:260": " yeṣāṃ maharṣīṇāṃ saptānāṃ bhṛgv-ādīnāṃ catūrṇāṃ ca sanakādīnāṃ manūnāṃ ca caturdaśānām asmin loke janmanā ca vidyayā ca santati-bhūtā imā brāhmaṇādyāḥ sarvāḥ prajāḥ //6//",
    "GE07bhg4c10u:261": " viśvanāthaḥ :",
    "GE07bhg4c10u:262": " buddhi-jñānāsaṃmohān sva-tattva-jñāne 'samarthānuktvā tattvato 'pi tatrāsamarthān",
    "GE07bhg4c10u:263": " āha maharṣayaḥ sapta marīcy-ādayas tebhyo 'pi pūrve 'nye catvāraḥ sanakādayo manavaś",
    "GE07bhg4c10u:264": " caturdaśa svāyambhuvādayo matta eva hiraṇyagarbhātmanaḥ sakāśād bhavo janma yeṣāṃ",
    "GE07bhg4c10u:265": " marīcy-ādīnāṃ sanakādīnāṃ cemā brāhmaṇādyā loke vartamānāḥ prajāḥ putra-pautrādi-rūpāḥ",
    "GE07bhg4c10u:266": " śiṣya-praśiṣya-rūpāś ca //6 //",
    "GE07bhg4c10u:267": " baladevaḥ : itaś caitad evam ity āha maharṣaya iti /",
    "GE07bhg4c10u:268": " sapta bhṛgv-ādayas tebhyo 'pi pūrve prathamāś catvāraḥ sanakādaya ekādaśaite maharṣayas",
    "GE07bhg4c10u:269": " tathā manavaś caturdaśa svāyambhuvādaya evaṃ pañcaviṃśatir ete mānasā hiraṇyagarbhātmano",
    "GE07bhg4c10u:270": " mama manaḥ-prabhṛtyebhyo jātā mad-bhāvā mac-cintana-parās tat-prabhāvenopalabdha-maj-jñānaiśvarya-śaktaya ity arthaḥ /",
    "GE07bhg4c10u:271": " yeṣāṃ bhṛgv-ādīnāṃ pañcaviṃśater imā brāhmaṇa-kṣatriyādayaḥ prajā janmanā vidyayā ca santati-rūpā bhavanti //6//",
    "GE07bhg4c10u:272": " BhG 10.7",
    "GE07bhg4c10u:273": " etāṃ vibhūtiṃ yogaṃ ca mama yo vetti tattvataḥ /",
    "GE07bhg4c10u:274": " so 'vikampena yogena yujyate nātra saṃśayaḥ //7//",
    "GE07bhg4c10u:275": " śrīdharaḥ : yathokta-vibhūty-ādi-tattva-jñānasya phalam āha etām iti /",
    "GE07bhg4c10u:276": " etāṃ bhṛgv-ādi-lakṣaṇāṃ mama vibhūtim /",
    "GE07bhg4c10u:277": " yogaṃ caiśvarya-lakṣaṇam /",
    "GE07bhg4c10u:278": " tattvato yo vetti,",
    "GE07bhg4c10u:279": " so 'vikalpena niḥsaṃśayena yogena samyag-darśanena yukto bhavati nāsty atra saṃśayaḥ //7//",
    "GE07bhg4c10u:280": " madhusūdanaḥ :",
    "GE07bhg4c10u:281": " evaṃ sopādhikasya bhagavataḥ prabhāvam uktvā taj-jñāna-phalam āha etām iti /",
    "GE07bhg4c10u:282": " etāṃ prāg uktāṃ buddhy-ādi-maharṣy-ādi-rūpāṃ vibhūtiṃ vividha-bhāvaṃ tat-tad-rūpeṇāvasthitiṃ yogaṃ ca tat-tad-artha-nirmāṇa-sāmarthyaṃ paramaiśvaryam iti yāvat /",
    "GE07bhg4c10u:283": " mama yo vetti tattvato yathāvat so 'vikampenāpracalitena yogena samyag-jñāna-sthairya-lakṣaṇena samādhinā yujyate nātra saṃśayaḥ pratibandhaḥ kaścit //7//",
    "GE07bhg4c10u:284": " viśvanāthaḥ :",
    "GE07bhg4c10u:285": " kintu bhaktyāham ekayā grāhyaḥ [BhP 11.14.11] iti mad-ukter mad-ananya-bhakta eva",
    "GE07bhg4c10u:286": " mat-prasādān mad-vāci dṛḍham āstikyaṃ dadhāno mat-tattvaṃ vettīty āha etāṃ saṅkṣepeṇaiva",
    "GE07bhg4c10u:287": " vakṣyamāṇāṃ vibhūtiṃ yogaṃ bhakti-yogaṃ ca yas tattvato vetti /",
    "GE07bhg4c10u:288": " mat-prabhoḥ śrī-kṛṣṇasya vākyatvād idam eva paramaṃ tattvam iti dṛḍhatarāstikyavān eva yo vetti saḥ /",
    "GE07bhg4c10u:289": " avikalpena niścalena yogena mat-tattva-jñāna-lakṣaṇena yujyate yukto bhaved atra nāsti ko 'pi sandehaḥ //7//",
    "GE07bhg4c10u:290": " baladevaḥ : uktārtha-jñāna-phalam āha etām iti /",
    "GE07bhg4c10u:291": " etāṃ vidhi-rudrādi-devatā-sanakādi-maharṣi-svāyambhuvādi-manu-pramukhaḥ kṛtsn-prapañco",
    "GE07bhg4c10u:292": " mad-adhīna-sthiti-pravṛtti-jñānaiśvarya-śaktiko bhavatīty evaṃ pāramaiśvarya-lakṣaṇāṃ vibhūtim /",
    "GE07bhg4c10u:293": " yogam anādy-ajatvādibhiḥ kalyāṇa-guṇa-ratnair mama sambandhaṃ ca yo vetti sarveśvareṇa",
    "GE07bhg4c10u:294": " sarvajñena vāsudevenopadiṣṭam idaṃ tāttvikaṃ bhavatīti dṛḍha-viśvāsena yo gṛhṇāti",
    "GE07bhg4c10u:295": " sa avikalpena sthireṇa yogena mad-bhakti-lakṣaṇena yujyate sampanno bhavati /",
    "GE07bhg4c10u:296": " etādṛśatayā maj-jñānaṃ mad-bhakter utpādakaṃ vivardhakaṃ ceti bhāvaḥ //7//",
    "GE07bhg4c10u:297": " BhG 10.8",
    "GE07bhg4c10u:298": " ahaṃ sarvasya prabhavo mattaḥ sarvaṃ pravartate /",
    "GE07bhg4c10u:299": " matvā bhajante māṃ budhā bhāva-samanvitāḥ //8//",
    "GE07bhg4c10u:300": " śrīdharaḥ : yathā ca vibhūti-yogayor jñānena samyag-jñānāvāptis tad darśayati aham ity ādi-caturbhiḥ /",
    "GE07bhg4c10u:301": " ahaṃ sarvasya jagataḥ prabhavo bhṛgv-ādi-manv-ādi-rūpa-vibhūti-dvāreṇotpatti-hetuḥ /",
    "GE07bhg4c10u:302": " matta eva ca sarvasya buddhir jñānam asaṃmoha ity ādi sarvaṃ pravartata iti /",
    "GE07bhg4c10u:303": " evaṃ matvāvabudhya budhā vivekino bhāva-samanvitāḥ prīti-yuktā māṃ bhajante //8//",
    "GE07bhg4c10u:304": " madhusūdanaḥ :",
    "GE07bhg4c10u:305": " yādṛśena vibhūti-yogayor jñānenāvikampa-yoga-prāptis tad darśayati aham ity ādi-caturbhiḥ /",
    "GE07bhg4c10u:306": " ahaṃ paraṃ brahma vāsudevākhyaṃ sarvasya jagataḥ prabhava utpatti-kāraṇam upādānaṃ nimittaṃ ca sthiti-nāśādi ca sarvaṃ satta eva pravartate bhavati /",
    "GE07bhg4c10u:307": " mayaivāntaryāmiṇā sarvajñena sarva-śaktinā preryamāṇaṃ sva-sva-maryādām anatikramya sarvaṃ jagat pravartate ceṣṭata iti vā /",
    "GE07bhg4c10u:308": " ity evaṃ matvā budhā vivekenāvagata-tattva-bhāvena paramārtha-tattva-grahaṇaa-rūpeṇa premṇā samanvitāḥ santo māṃ bhajante //8//",
    "GE07bhg4c10u:309": " viśvanāthaḥ :",
    "GE07bhg4c10u:310": " tatra mahaiśvarya-lakṣaṇāṃ vibhūtim āha ahaṃ sarvasya prākṛtāprākṛta-vastu-mātrasya prabhavaḥ utpatti-prādurbhāvayor hetuḥ /",
    "GE07bhg4c10u:311": " matta evāntaryāmi-svarūpāt sarvaṃ jagat pravartate cesṭate /",
    "GE07bhg4c10u:312": " tathā matta eva nāradādy-avatarātmakāt sarvaṃ bhakti-jñāna-tapaḥ-karmādikaṃ sādhanaṃ tat tat sādhyaṃ ca pravṛttaṃ bhavati /",
    "GE07bhg4c10u:313": " aikāntika-bhakti-lakṣaṇaṃ yogam āha iti matvā āstikyato jñānena niścitya ity arthaḥ /",
    "GE07bhg4c10u:314": " bhāvo dāsya-sakhyādis tad-yuktāḥ //8//",
    "GE07bhg4c10u:315": " baladevaḥ : atha catuḥślokyā paramaikāntināṃ bhaktiṃ bruvan tasyā janakaṃ poṣakaṃ cātma-yāthātmyaṃ tāvad āha aham iti /",
    "GE07bhg4c10u:316": " svayaṃ bhagavān kṛṣṇo 'haṃ sarvasyāsya vidhi-rudra-pramukhasya prapañcasya prabhavo hetuḥ /",
    "GE07bhg4c10u:317": " evam evātharvasu paṭhyate - yo brahmāṇaṃ vidadhāti pūrvaṃ yo vai vedāṃś ca gāpayati sma kṛṣṇaḥ [GTU 1.22] iti /",
    "GE07bhg4c10u:318": " atha puruṣo ha vai nārāyaṇo 'kāmayata prajāḥ sṛjaye ity upakramya nārāyaṇād brahmā",
    "GE07bhg4c10u:319": " jāyate nārāyaṇāt prajāpatiḥ prajāyate nārāyaṇād indro jāyate nārāyaṇād aṣṭau vasavo",
    "GE07bhg4c10u:320": " jāyante nārāyaṇād ekādaśa rudrā jāyante nārāyaṇād dvādaśādityāḥ ity ādi /",
    "GE07bhg4c10u:321": " eṣa nārāyaṇaḥ kṛṣṇo bodhyaḥ brahmaṇyo devakī-putraḥ ity ādy-uttara-pāṭhāt /",
    "GE07bhg4c10u:322": " tad āhuḥ - eko vai nārāyaṇa āsīn na brahmā na īśāno nāpo nāgī",
    "GE07bhg4c10u:323": " samau neme dyāv-āpṛthivī na nakṣatrāṇi na sūryaḥ sa ekākī na ramate tasya dhyānāntaḥsthasya",
    "GE07bhg4c10u:324": " yatra chāndogaiḥ kriyamāṇāṣṭakādi-saṃjñakā stuti-stomaḥ stomam ucyate ity ādy upakramya",
    "GE07bhg4c10u:325": " pradhānādi-sṛṣṭim abhidhāyātha punar eva nārāyaṇaḥ so 'nyat kāmo manasā dhyāyata",
    "GE07bhg4c10u:326": " tasya dhyānātaḥsthasya tal-lalāṭāttrakṣyaḥ śūlapāṇiḥ puruṣo 'jāyata bibhrac chriyaṃ",
    "GE07bhg4c10u:327": " satyaṃ brahmacaryaṃ tapo-vairāgyam iti /",
    "GE07bhg4c10u:328": " tatra catur-mukho jāyate ity ādi ca /",
    "GE07bhg4c10u:329": " ṛkṣu ca yaṃ kāmaye taṃ tam ugraṃ kṛṣṇomi taṃ brahmāṇaṃ tam ṛṣiṃ taṃ sumedhasam ity ādi /",
    "GE07bhg4c10u:330": " mokṣa-dharme ca -",
    "GE07bhg4c10u:331": " prajāpatiṃ ca rudraṃ cāpy aham eva sṛjāmi vai /",
    "GE07bhg4c10u:332": " tau hi māṃ vijānīto mama māyā-vimohitau // iti /",
    "GE07bhg4c10u:333": " vārāhe ca -",
    "GE07bhg4c10u:334": " nārāyaṇaḥ paro devas tasmāj jātaś caturmukhaḥ /",
    "GE07bhg4c10u:335": " tasmād rudro 'bhavad devaḥ sa ca sarvajñatāṃ gataḥ // iti /",
    "GE07bhg4c10u:336": " mad-anya-nikhila-niyantā cāham ity uktam /",
    "GE07bhg4c10u:337": " iti matvā mamedṛśatvaṃ sad-guru-mukhān niścitya bhāvena premṇā samanvitāḥ santo budhā māṃ bhajante //8//",
    "GE07bhg4c10u:338": " BhG 10.9",
    "GE07bhg4c10u:339": " mac-cittā mad-gata-prāṇā bodhayantaḥ parasparam /",
    "GE07bhg4c10u:340": " kathayantaś ca māṃ nityaṃ tuṣyanti ca ramanti ca //9//",
    "GE07bhg4c10u:341": " śrīdharaḥ : prīti-pūrvakaṃ bhajanam āha mac-cittā iti /",
    "GE07bhg4c10u:342": " mayy eva cittaṃ yeṣāṃ te mac-cittāḥ /",
    "GE07bhg4c10u:343": " mām eva gatāḥ prāptāḥ prāṇā indriyāṇi yeṣāṃ te mad-gata-prāṇāḥ /",
    "GE07bhg4c10u:344": " mad-arpita-jīvanā iti vā /",
    "GE07bhg4c10u:345": " evaṃbhūtās te budhā anyonyaṃ māṃ nyāyopetaiḥ śruty-ādi-pramāṇair bodhayanto buddhyā ca māṃ kathayantaḥ saṅkīrtayantaḥ santas te nityaṃ tuṣyanty anumodanena tuṣṭiṃ yānti /",
    "GE07bhg4c10u:346": " ramanti ca nirvṛtiṃ yānti //9//",
    "GE07bhg4c10u:347": " madhusūdanaḥ :",
    "GE07bhg4c10u:348": " prema-pūrvakaṃ bhajanam eva vivṛṇoti mac-cittā iti /",
    "GE07bhg4c10u:349": " mayi bhagavati cittaṃ yeṣāṃ te mac-cittāḥ /",
    "GE07bhg4c10u:350": " tathā mad-gatā māṃ prāptāḥ prāṇāś cakṣur-ādayo yeṣāṃ te mad-gata-prāṇāḥ mad-bhajana-nimitta-cakṣur-ādi-vyāpārā mayy upasaṃhṛta-sarva-karaṇā vā /",
    "GE07bhg4c10u:351": " athavā mad-gata-prāṇā mad-bhajanārtha-jīvanā mad-bhajanātirikta-prayojana-śūnya-jīvanā iti yāvat /",
    "GE07bhg4c10u:352": " vidvad-goṣṭhīṣu parasparam anyonyaṃ śrutibhir yuktibhiś ca mām eva bodhayantas tattva-bubhutsu-kathayā jñāpayantaḥ /",
    "GE07bhg4c10u:353": " tathā sva-śiṣyebhyaś ca mām eva kathayanta upadiśantaś ca /",
    "GE07bhg4c10u:354": " mayi cittārpaṇaṃ tathā bāhya-karaṇārpaṇaṃ tathā jīvanārpaṇam evaṃ samānām anyonyaṃ",
    "GE07bhg4c10u:355": " mad-bodhanaṃ sva-nyūnebhyaś ca mad-upadeśanam ity evaṃ rūpaṃ yan mad-bhajanaṃ tenaiva tuṣyanti ca /",
    "GE07bhg4c10u:356": " etāvataiva labdha-sarvāthā",
    "GE07bhg4c10u:357": " vayam alam anyena labdhavyenety evaṃ-pratyaya-rūpaṃ santoṣaṃ prāpnuvanti ca /",
    "GE07bhg4c10u:358": " tena santoṣeṇa ramanti ca raante ca priya-saṃgamenevottamaṃ sukham anubhavanti ca /",
    "GE07bhg4c10u:359": " tad uktaṃ patañjalinā santoṣād anuttamaḥ sukha-lābhaḥ [Ys 2.42] iti /",
    "GE07bhg4c10u:360": " uktaṃ ca purāṇe -",
    "GE07bhg4c10u:361": " yac ca kāma-sukhaṃ loke yac ca divyaṃ mahat sukham /",
    "GE07bhg4c10u:362": " tṛṣṇā-kṣaya-sukhāyaite nārhataḥ ṣoḍaśīṃ kalām // iti //",
    "GE07bhg4c10u:363": " tṛṣṇā-kṣayaḥ santoṣaḥ //9//",
    "GE07bhg4c10u:364": " viśvanāthaḥ :",
    "GE07bhg4c10u:365": " etādṛśā ananya-bhaktā eva mat-prasādāl labdha-buddhi-yogaḥ pūrvokta-lakṣaṇaṃ durbodham",
    "GE07bhg4c10u:366": " api mat-tattva-jñānaṃ prāpnuvantīty āha mac-cittā mad-rūpa-nāma-guṇa-līlā-mādhuryāsvādeṣv eva lubdha-manaso,",
    "GE07bhg4c10u:367": " mad-gata-prāṇā māṃ vinā prāṇān dhartum asamarthā anna-gata-prāṇā narā itivat /",
    "GE07bhg4c10u:368": " bodhayantaḥ bhakti-svarūpa-prakārādikaṃ sauhārdena jñāpayantaḥ /",
    "GE07bhg4c10u:369": " māṃ mahā-madhura-rūpa-guṇa-līlā-mahodadhiṃ kathayanto mad-rūpādi-vyākhyānenot-kīrtanādikaṃ kurvanta ity evaṃ sarva-bhaktiṣv atiśraiṣṭhyāt smaraṇa-śravaṇa-kīrtanāny uktāni /",
    "GE07bhg4c10u:370": " tuṣyanti ca ramanti ceti bhaktyaiva santoṣaś ca ramaṇaṃ ceti rahasyam /",
    "GE07bhg4c10u:371": " yad vā sādhana-daśāyām api bhāgya-vaśāt bhajane nirvighne sampadyamāne sati tuṣyanti /",
    "GE07bhg4c10u:372": " tadaiva bhāvi-svīya-sādhya-daśām anusmṛtya ramanti ca manasā",
    "GE07bhg4c10u:373": " sva-prabhuṇā saha ramanti ceti rāgānugā bhaktir dyotitā //9//",
    "GE07bhg4c10u:374": " baladevaḥ : bhaktiḥ prakāram āha mac-cittā iti /",
    "GE07bhg4c10u:375": " mac-cittā mat-smṛti-parā mad-gata-prāṇā māṃ vinā prāṇān dhartum akṣamā mīnā vināmbhaḥ /",
    "GE07bhg4c10u:376": " parasparaṃ mad-rūpa-guṇa-lāvaṇyādi bodhayantas tathā māṃ sva-bhakta-vātsalya-nīradhim",
    "GE07bhg4c10u:377": " ativicitra-caritaṃ kathayantaś cety evaṃ smaraṇa-śravaṇa-kīrtana-lakṣaṇair bhajanaiḥ",
    "GE07bhg4c10u:378": " sudhāpānair iva tuṣyanti /",
    "GE07bhg4c10u:379": " tathaiva teṣv eva ramante ca yuvati-smita-kaṭākṣāny uktāni /",
    "GE07bhg4c10u:380": " tuṣyanti ca ramanti ceti bhaktyaiva santoṣaś ca ramaṇaṃ ceti rahasyam /",
    "GE07bhg4c10u:381": " yad vā sādhana-daśāyām api bhāgya-vaśāt bhajane nirvighne sampadyamāne sati tuṣyanti /",
    "GE07bhg4c10u:382": " tadaiva bhāvi-svīya-sādhya-daśām anusmṛtya ramanti ca manasā sva-prabhuṇā saha ramanti ceti rāgānugā bhaktir dyotitā //9//",
    "GE07bhg4c10u:383": " BhG 10.10",
    "GE07bhg4c10u:384": " teṣāṃ satata-yuktānāṃ bhajatāṃ prīti-pūrvakam /",
    "GE07bhg4c10u:385": " dadāmi buddhi-yogaṃ taṃ yena mām upayānti te //10//",
    "GE07bhg4c10u:386": " śrīdharaḥ : evaṃbhūtānāṃ ca samyag-jñānam ahaṃ dadāmīty āha teṣām iti /",
    "GE07bhg4c10u:387": " evaṃ satata-yuktānāṃ mayy āsakta-cittānāṃ prīti-pūrvakaṃ bhajatāṃ teṣāṃ taṃ buddhi-rūpaṃ yogam upāyaṃ dadāmi /",
    "GE07bhg4c10u:388": " tam iti kam ? yenopāyena te mad-bhaktā māṃ prāpnuvanti //10//",
    "GE07bhg4c10u:389": " madhusūdanaḥ :",
    "GE07bhg4c10u:390": " ye yathoktena prakāreṇa bhajante māṃ teṣām iti /",
    "GE07bhg4c10u:391": " satataṃ sarvadā yuktānāṃ bhagavaty ekāgra-buddhīnām /",
    "GE07bhg4c10u:392": " ataeva lābha-pūjā-khyāty-ādy anabhisandhāya prīti-pūrvakam eva bhajatāṃ sevamānānāṃ",
    "GE07bhg4c10u:393": " teṣām avikampena yogeneti yaḥ prāg uktas taṃ buddhi-yogaṃ mattatva-viṣayaṃ samyag-darśanaṃ dadāmi utpādayāmi /",
    "GE07bhg4c10u:394": " yena buddhi-yogena mām īśvaram ātmatvenopayānti ye mac-cittatvādi-prakārair māṃ bhajante te //10//",
    "GE07bhg4c10u:395": " viśvanāthaḥ :",
    "GE07bhg4c10u:396": " nanu tuṣyanti ca ramanti ca iti tvad-uktyā tvad-bhaktānāṃ bhaktyaiva paramānando guṇātīta ity avagataṃ,",
    "GE07bhg4c10u:397": " kintu teṣāṃ tvat-sākṣāt-prāptau kaḥ prakāraḥ ?",
    "GE07bhg4c10u:398": " sa ca kutaḥ sakāśāt tair avagantavya ity apekṣāyām āha teṣām iti /",
    "GE07bhg4c10u:399": " satata-yuktānāṃ nityam eva mat-saṃyogākāṅkṣaṇāṃ taṃ buddhi-yogaṃ dadāmi teṣāṃ hṛd-vṛttiṣv aham eva udbhāvayāmīti /",
    "GE07bhg4c10u:400": " sa buddhi-yogaḥ svato 'nyasmāc ca kutaścid apy adhigantum aśakyaḥ kintu mad-eka-deyas tad-eka-grāhya iti bhāvaḥ /",
    "GE07bhg4c10u:401": " mām upayānti mām upalabhante sākṣān man-nikaṭaṃ prāpnuvanti //10//",
    "GE07bhg4c10u:402": " baladevaḥ : nanu svarūpeṇa guṇair vibhūtibhiś cānantaṃ tvāṃ kathaṃ gurūpadeśa-mātreṇa te grahītuṃ kṣamerann iti cet tatrāha teṣām iti /",
    "GE07bhg4c10u:403": " satata-yuktānāṃ nityaṃ mad-yogaṃ vāñchatāṃ prīti-pūrvakaṃ mama yāthātmya-jñānajena ruci-bhareṇa bhajatāṃ taṃ buddhi-yogaṃ sva-bhakti-rasiko dadāmy arpayāmi /",
    "GE07bhg4c10u:404": " yena te mām upayānti tad-buddhiṃ tathāham udbhāvayāmi yathānanta-guṇa-vibhūtiṃ mām gṛhītvopāsya ca prāpnuvanti //10//",
    "GE07bhg4c10u:405": " BhG 10.11",
    "GE07bhg4c10u:406": " teṣām evānukampārtham aham ajñānajaṃ tamaḥ /",
    "GE07bhg4c10u:407": " nāśayāmy ātma-bhāva-stho jñāna-dīpena bhāsvatā //11//",
    "GE07bhg4c10u:408": " śrīdharaḥ : buddhi-yogaṃ dattvā ca tasyānubhava-paryantaṃ tam āviṣkṛtyāvidyā-kṛtaṃ saṃsāraṃ nāśayāmīty āha teṣām iti /",
    "GE07bhg4c10u:409": " teṣām anukampārtham anugrahārtham evājñānāj jātaṃ tamaḥ saṃsārākhyaṃ nāśayāmi /",
    "GE07bhg4c10u:410": " kutra sthitaḥ san kena vā sādhanena tamo nāśayasi ?",
    "GE07bhg4c10u:411": " ata āha ātma-bhāva-stho buddhi-vṛttau sthitaḥ san /",
    "GE07bhg4c10u:412": " bhāsvatā visphuratā jñāna-lakṣaṇena dīpena nāśayāmi //11//",
    "GE07bhg4c10u:413": " madhusūdanaḥ :",
    "GE07bhg4c10u:414": " dīyamānasya buddhi-yogasyātma-prāptau phalaṃ madhya-vartinaṃ vyāpāram āha teṣām iti /",
    "GE07bhg4c10u:415": " teṣām eva kathaṃ śreyaḥ syād ity anugrahārtham ātma-bhāvasya ātmākārāntaḥ-karaṇa-vṛttau",
    "GE07bhg4c10u:416": " viṣayatvena sthito 'haṃ sva-prakāśa-caitanyānandādvaya-lakṣaṇa ātmā tenaiva mad-viṣayāntaḥkaraṇa-pariṇāma-rūpeṇa",
    "GE07bhg4c10u:417": " jñāna-dīpena dīpa-sadṛśena jñānena bhāsvatā cid-ābhāsa-yuktenāpratibaddhena ajñāna-jam",
    "GE07bhg4c10u:418": " ajñānopādānakaṃ tamo mithyā-pratyaya-lakṣaṇaṃ sva-viṣayāvaraṇam andhakāraṃ tad-upādānājñāna-nāśena",
    "GE07bhg4c10u:419": " nāśayāmi sarva-bhramopādānasyājñānasya jñāna-nivartyatvād upādāna-nāśa-nivartyatvāc copādeyasya /",
    "GE07bhg4c10u:420": " yathā dīpenāndhakāre nivartanīye dīpotpattim antareṇa na karmaṇo 'bhyāsasya vāpekṣā",
    "GE07bhg4c10u:421": " vidyamānasyaivaa ca vastuno 'bhivyaktis tato nānutpannasya kasyacid utpattis tathā",
    "GE07bhg4c10u:422": " jñānenājñāne nivartanīye na jñānotpattim antareṇānyasya karmaṇo 'bhyāsasya vāpekṣā",
    "GE07bhg4c10u:423": " vidyamānasyaiva ca brahma-bhāvasya mokṣasyābhivyaktis tato nānutpannasyotpattir yena",
    "GE07bhg4c10u:424": " kṣayitvaṃ karmādi-sāpekṣatvaṃ vā bhaved iti rūpakālaṅkāreṇa sūcito 'rthaḥ /",
    "GE07bhg4c10u:425": " bhāsvatety anena tīvra-pavanāder ivāsaṃbhāvanādeḥ pratibandhakasyābhāvaḥ sūcitaḥ /",
    "GE07bhg4c10u:426": " jñānasya ca dīpa-sādharmyaṃ sva-viṣayāvaraṇa-nivartakatvaṃ sva-vyavahāre sajātīya-parānapekṣatvaṃ svotpatty-atirikta-sahakāry-anapekṣatvam ity ādi rūpaka-bījaṃ draṣṭavyam //11//",
    "GE07bhg4c10u:427": " viśvanāthaḥ :",
    "GE07bhg4c10u:428": " nanu ca vidyādi-vṛttiṃ vinā kathaṃ tvad-adhigamaḥ ?",
    "GE07bhg4c10u:429": " tasmāt tair api tad-arthaṃ yatanīyam eva ?",
    "GE07bhg4c10u:430": " tatra nahi nahīty āha teṣām eva na tv anyeṣāṃ yoginām anukapārthaṃ mad-anukampā yena prakāreṇa syāt tad-artham ity arthaḥ /",
    "GE07bhg4c10u:431": " tair mad-anukampā-prāptau kāpi cintā na kāryā yatas teṣāṃ mad-anukampā-prāpty-artham aham eva yatamāno varta eveti bhāvaḥ /",
    "GE07bhg4c10u:432": " ātma-bhāvasthas teṣāṃ buddhi-vṛttaau sthitaḥ /",
    "GE07bhg4c10u:433": " jñānaṃ mad-eka-prakāśyatvān na sāttvikaṃ nirguṇatve 'pi bhakty-uttha-jñānato 'pi vilakṣaṇaṃ yat tad eva dīpas tena /",
    "GE07bhg4c10u:434": " aham eva nāśayāmīti taiḥ kathaṃ tad-arthaṃ prayatanīyam ?",
    "GE07bhg4c10u:435": " teṣāṃ nityābhiyuktānāṃ yoga-kṣemaṃ vahāmy ahaṃ [Gītā 9.22] iti mad-uktes teṣāṃ vyavahārikaḥ pāramārthikaś ca sarvo 'pi bhāro mayā voḍham aṅgīkṛta eveti bhāvaḥ /",
    "GE07bhg4c10u:436": " śrīmad-gītā sarva-sāra-bhūtā bhūtāpatāpa-hṛt /",
    "GE07bhg4c10u:437": " catuḥ-ślokīyam ākhyātā khyātā sarva-niśarma-kṛt //11//",
    "GE07bhg4c10u:438": " baladevaḥ : nanu cirantanasyāvidyā-timirasya sattvāt teṣāṃ hṛdi kathaṃ tat-prakāśaḥ syād iti cet tatrāha teṣām eveti /",
    "GE07bhg4c10u:439": " teṣām eva māṃ vinā prāṇān dhartum asamarthānāṃ mad-ekāntinām eva,",
    "GE07bhg4c10u:440": " na tu sa-niṣṭhānām anukampārthaṃ mat-kṛpā-pātratvārtham /",
    "GE07bhg4c10u:441": " aham evātma-bhāvastho 'ravinda-koṣe bhṛṅga iva tad-bhāve sthito divya-svarūpa-guṇāṃs",
    "GE07bhg4c10u:442": " tatra prakāśayaṃs tad-viṣayaka-jñāna-rūpeṇa bhāsvatā dīpena jñāna-virodhy-anādi-karma-rūpājñāna-jaṃ",
    "GE07bhg4c10u:443": " mad-anya-viṣaya-spṛhā-rūpaṃ tamo nāśayāmi /",
    "GE07bhg4c10u:444": " teṣām ekānta-bhāvena prasādito 'haṃ yoga-kṣemavad buddhi-vṛtter udbhāvanaṃ tad-varti-tamo-vināśaṃ",
    "GE07bhg4c10u:445": " ca karomīti tat-sarva-nirvāha-bhāro mamaiveti na taiḥ kutrāpy arthe prayatitavyam ity uktam /",
    "GE07bhg4c10u:446": " navamādi-dvaye gītā-garbhe 'smin yat prakīrtitam /",
    "GE07bhg4c10u:447": " tad eva gītā-śāstrārtha-sāraṃ bodhyaṃ vicakṣaṇaiḥ //11//",
    "GE07bhg4c10u:448": " BhG 10.12-13",
    "GE07bhg4c10u:449": " arjuna uvāca",
    "GE07bhg4c10u:450": " paraṃ brahma paraṃ dhāma pavitraṃ paramaṃ bhavān /",
    "GE07bhg4c10u:451": " puruṣaṃ śāśvataṃ divyam ādidevam ajaṃ vibhum //12//",
    "GE07bhg4c10u:452": " āhus tvām ṛṣayaḥ sarve devarṣir nāradas tathā /",
    "GE07bhg4c10u:453": " asito devalo vyāsaḥ svayaṃ caiva bravīṣi me //13//",
    "GE07bhg4c10u:454": " śrīdharaḥ :saṃkṣepeṇoktāṃ vibhūtiṃ vistareṇa jijñāsuḥ bhagavantaṃ stuvann arjuna uvāca paraṃ brahmeti saptabhiḥ /",
    "GE07bhg4c10u:455": " paraṃ dhāma cāśrayaḥ /",
    "GE07bhg4c10u:456": " paramaṃ ca pavitraṃ ca bhavān eva /",
    "GE07bhg4c10u:457": " kuta iti ? ata āha yataḥ śāśvataṃ nityaṃ puruṣam /",
    "GE07bhg4c10u:458": " tathā divyaṃ dyotanātmakaṃ svayaṃ prakāśam /",
    "GE07bhg4c10u:459": " ādiś cāsau devaś ceti tam /",
    "GE07bhg4c10u:460": " devānām ādi-bhūtam ity arthaḥ /",
    "GE07bhg4c10u:461": " tathājam ajanmānam /",
    "GE07bhg4c10u:462": " vibhuṃ ca vyāpakam /",
    "GE07bhg4c10u:463": " tvām evāhuḥ /",
    "GE07bhg4c10u:464": " ke ta iti ? āha āhur iti /",
    "GE07bhg4c10u:465": " ṛṣayo bhṛgv-ādayaḥ sarve /",
    "GE07bhg4c10u:466": " devarṣiś ca nāradaḥ /",
    "GE07bhg4c10u:467": " asitaś ca devalaś ca vyāsaś ca svayaṃ tvam eva ca sākṣān me mahyaṃ bravīṣi //12-13//",
    "GE07bhg4c10u:468": " madhusūdanaḥ :",
    "GE07bhg4c10u:469": " evaṃ bhagavato vibhūtiṃ yogaṃ ca śrutvā paramotkaṇṭhito 'rjuna uvāca paraṃ brahmeti saptabhiḥ /",
    "GE07bhg4c10u:470": " paraṃ brahma paraṃ dhāma āśrayaḥ prakāśo vā /",
    "GE07bhg4c10u:471": " paramaṃ pavitraṃ pāvanaṃ ca bhavān eva /",
    "GE07bhg4c10u:472": " yataḥ puruṣam paramātmānaṃ śāśvataṃ sadaika-rūpaṃ divi parame vyomni sva-svarūpe",
    "GE07bhg4c10u:473": " bhavaṃ divyaṃ sva-prapañcātītam ādiṃ ca sarva-kāraṇaṃ devaṃ ca dyotanātmakaṃ sva-prakāśam",
    "GE07bhg4c10u:474": " ādi-devam ata evājaṃ vibhuṃ sarva-gataṃ tvām āhur iti sambandhaḥ //12 //",
    "GE07bhg4c10u:475": " āhuḥ kathayanti tvām ananta-mahimānam ṛṣayas tattva-jñāna-niṣṭhāḥ sarve bhṛgu-vaśiṣṭhādayaḥ /",
    "GE07bhg4c10u:476": " tathā devarṣi-nārado 'sito devalaś ca dhaumyasya jyeṣṭho bhrātā /",
    "GE07bhg4c10u:477": " vyāsaś ca bhagavān kṛṣṇa-dvaipāyanaḥ /",
    "GE07bhg4c10u:478": " ete 'pi tvāṃ pūrvokta-viśeṣaṇaṃ me mahyam āhuḥ sākṣāt kim anyair vaktṛbhiḥ svayam eva tvaṃ ca mahyaṃ bravīṣi /",
    "GE07bhg4c10u:479": " atra ṛṣitve 'pi sākṣād-vaktṝṇāṃ nāradādīnām ativiśiṣṭatvāt pṛthag-grahaṇam //13//",
    "GE07bhg4c10u:480": " viśvanāthaḥ :",
    "GE07bhg4c10u:481": " saṅkṣepeṇoktam arthaṃ vistareṇa śrotum icchan stuti-pūrvakam āha param iti /",
    "GE07bhg4c10u:482": " paraṃ sarvotkṛṣṭaṃ dhāma śyāmasundaraṃ vapur eva paraṃ brahma /",
    "GE07bhg4c10u:483": " gṛha-dehatviṭ-prabhāvā dhāmāni ity amaraḥ /",
    "GE07bhg4c10u:484": " tad dhāmaiva bhavān bhavati /",
    "GE07bhg4c10u:485": " jīvasyeva tava deha-dehi-vibhāgo nāstīti bhāvaḥ /",
    "GE07bhg4c10u:486": " dhāma kīdṛśam ?",
    "GE07bhg4c10u:487": " paraṃ pavitraṃ draṣṭṝṇām avidyā-mālinya-haram ataeva ṛṣayo 'pi tvāṃ śāśvataṃ puruṣam āhuḥ puruṣākārasyāsya nityatvaṃ vadanti //12-13//",
    "GE07bhg4c10u:488": " baladevaḥ : saṅkṣepeṇa śrutāṃ vibhūtiṃ vistareṇa śrotum icchann arjuna uvāca param iti /",
    "GE07bhg4c10u:489": " bhavān eva satyaṃ jñānam anantaṃ brahma iti śrūyamāṇaṃ paraṃ brahma /",
    "GE07bhg4c10u:490": " bhavān eva tasminn evāśritāḥ sarve tad u nātyeti kaścana iti śrūyamāṇaṃ paraṃ dhāma nikhilāśraya-bhūtaṃ vastu /",
    "GE07bhg4c10u:491": " bhavān eva paramaṃ pavitraṃ jñātvā devaṃ mucyate sarva-pāpaiḥ sarvaṃ pāpmānaṃ tarati nainaṃ pāpmā tarati ity ādi śrūyamāṇaṃ smartur akhila-pāpa-haraṃ vastu ity ahaṃ vedmi /",
    "GE07bhg4c10u:492": " tathā sarve tad-anukampitā ṛṣayas teṣu pradhāna-bhūtā nāradādayaś ca tasmāt kṛṣṇa eva paro devas taṃ dhyāyet taṃ raset taṃ bhajet taṃ yajet [GTU 1.48] iti /",
    "GE07bhg4c10u:493": " oṃ tat sat iti janma-jarābhyāṃ bhinnaḥ sthāṇur ayam acchedyo 'yaṃ [GTU 2.22] iti śruty-artha-vidas tvāṃ divyaṃ puruṣam ādidevam ajaṃ vibhum āhus [Gītā",
    "GE07bhg4c10u:494": " 10.12] tat-kathā-saṃvādeṣu purāṇeṣv itihāseṣu ca svayaṃ ca vravīṣīti ajo 'pi sann",
    "GE07bhg4c10u:495": " avyayātmā [Gītā 4.6] iti yo mām ajam anādiṃ ca [Gītā 10.3] iti ahaṃ sarvasya prabhavaḥ",
    "GE07bhg4c10u:496": " [Gītā 10.8] ity ādibhiḥ //12-13 //",
    "GE07bhg4c10u:497": " BhG 10.14",
    "GE07bhg4c10u:498": " sarvam etad ṛtaṃ manye yan māṃ vadasi keśava /",
    "GE07bhg4c10u:499": " na hi te bhagavan vyaktiṃ vidur devā na dānavāḥ //14//",
    "GE07bhg4c10u:500": " śrīdharaḥ : ato mamedānīṃ tvadīyaiśvaryo 'sambhāvanā nivṛttety āha sarvam etad iti /",
    "GE07bhg4c10u:501": " etad-bhāvena paraṃ brahmety ādi sarvam apy ṛtaṃ satyaṃ manye /",
    "GE07bhg4c10u:502": " yan māṃ prati tvaṃ kathayasi na me viduḥ sura-gaṇā ity ādi /",
    "GE07bhg4c10u:503": " tad api satyam eva manya ity āha na hīti /",
    "GE07bhg4c10u:504": " he bhagavan tava vyaktiṃ devā na viduḥ /",
    "GE07bhg4c10u:505": " asmad-anugrahārtham iyam abhivyaktir iti na jānanti /",
    "GE07bhg4c10u:506": " dānavāś cāsmin nigrahārtham iti na vidur eveti //14//",
    "GE07bhg4c10u:507": " madhusūdanaḥ :",
    "GE07bhg4c10u:508": " sarvam etad uktam ṛṣibhiś ca tvayā ca tad-ṛtaṃ satyam evāhaṃ manye yan māṃ prati vadasi keśava /",
    "GE07bhg4c10u:509": " nahi tvad-vacasi mama kutrāpy aprāmāṇya-śaṅkā /",
    "GE07bhg4c10u:510": " tac ca sarvajñatvāt tvaṃ jānāsīti keśau brahma-rudrau sarveśāv apy anukampyayā vātyavagacchatīti vyutpattim āśritya niratiśayaiśvarya-pratipādakena keśava-padena sūcitam /",
    "GE07bhg4c10u:511": " ato yad uktaṃ na me viduḥ sura-gaṇāḥ prabhavaṃ na maharṣayaḥ [Gītā 10.2] ity ādi tat tathaiva /",
    "GE07bhg4c10u:512": " hi yasmāt /",
    "GE07bhg4c10u:513": " he bhagavan samagraiśvaryādi-sampanna te tava vyaktiṃ prabhāvaṃ jñānātiśaya-śālino 'pi devā na vidur nāpi dānavā na maharṣaya ity api draṣṭavyam",
    "GE07bhg4c10u:514": " viśvanāthaḥ :",
    "GE07bhg4c10u:515": " nātra mama ko 'py aviśvāsa ity āha sarvam iti /",
    "GE07bhg4c10u:516": " kiṃ ca te ṛṣayaḥ paraṃ brahma-dhāmānaṃ tvām ajam āhur eva /",
    "GE07bhg4c10u:517": " na tu te vyaktiṃ janma viduḥ /",
    "GE07bhg4c10u:518": " para-brahma-svarūpasya tavājatvaṃ janmavattvaṃ ca kiṃ prakāram iti tu na vidur ity arthaḥ /",
    "GE07bhg4c10u:519": " ataeva na me viduḥ suragaṇāḥ prabhavaṃ na maharṣayaḥ [Gītā 10.2] iti yat tvayoktaṃ taṃ sarvam ṛtaṃ satyam eva manye /",
    "GE07bhg4c10u:520": " he keśava /",
    "GE07bhg4c10u:521": " ko brahmā īśo rudraś ca tāv api vayase svatattvājñānena badhnāsi,",
    "GE07bhg4c10u:522": " kiṃ punaḥ deva-dānavādyās tvāṃ na vidantīti vācyam iti bhāvaḥ //14//",
    "GE07bhg4c10u:523": " baladevaḥ : sarvam iti /",
    "GE07bhg4c10u:524": " etat sarvam aham ṛtaṃ satyam eva /",
    "GE07bhg4c10u:525": " na tu praśaṃsā-mātraṃ manye /",
    "GE07bhg4c10u:526": " he keśaveti /",
    "GE07bhg4c10u:527": " keśau vidhi-rudrau vayase sva-tattvāparijñānena nibadhnāsi prajāpatiṃ ca rudraṃ ca ity ādi tvad-uktaḥ /",
    "GE07bhg4c10u:528": " he sarveśvara /",
    "GE07bhg4c10u:529": " he bhagavan /",
    "GE07bhg4c10u:530": " niravadhikātiśaya-ṣaḍ-aiśvarya-nidhe /",
    "GE07bhg4c10u:531": " te vyaktiṃ para-brahmatvādi-guṇāṃ śrī-mūrtiṃ deva-dānavāś ca na vidur yat te 'nya-svajātīyatva-buddhyā tvām avajānanti druhyanti ceti bhāvaḥ",
    "GE07bhg4c10u:532": " BhG 10.15",
    "GE07bhg4c10u:533": " svayam evātmanātmānaṃ vettha tvaṃ puruṣottama /",
    "GE07bhg4c10u:534": " bhūta-bhāvana bhūteśa deva-deva jagat-pate //15//",
    "GE07bhg4c10u:535": " śrīdharaḥ : kiṃ tarhi ? svayam iti /",
    "GE07bhg4c10u:536": " svayam eva tvam ātmānaṃ vettha jānāsi nānyaḥ /",
    "GE07bhg4c10u:537": " tad apy ātmanā svenaiva vettha /",
    "GE07bhg4c10u:538": " na sādhanāntareṇa /",
    "GE07bhg4c10u:539": " atyādareṇa bahudhā sambodhayati he puruṣottama /",
    "GE07bhg4c10u:540": " puruṣottamatve hetu-garbhāṇi viśeṣaṇāni sambodhanāni /",
    "GE07bhg4c10u:541": " he bhūta-bhāvana bhūtotpādaka /",
    "GE07bhg4c10u:542": " bhūtānām īśa niyantaḥ /",
    "GE07bhg4c10u:543": " devānām ādityādīnāṃ deva prakāśaka /",
    "GE07bhg4c10u:544": " jagat-pate viśva-pālaka //15//",
    "GE07bhg4c10u:545": " madhusūdanaḥ :",
    "GE07bhg4c10u:546": " yatas tvaṃ teṣāṃ sarveṣām ādir aśakya-jñānaś cātaḥ svayam iti /",
    "GE07bhg4c10u:547": " svayam evānyonyapadeśādikam antareṇaiva tvam evātmānā svarūpeṇātmānaṃ nirupādhikaṃ sopādhikaṃ ca /",
    "GE07bhg4c10u:548": " nirupādhikaṃ pratyaktvenāviṣayatayā sopādhikaṃ ca niratiśaya-jñānaiśvaryādi-śaktimattvena vettha jānāsi nānyaḥ kaścit /",
    "GE07bhg4c10u:549": " anyair jñātum aśakyam ahaṃ kathaṃ jānīyām ity āśaṅkām apanudan premautkaṇṭhyena bahudhā sambodhayati he puruṣottama tvad-apekṣayā sarve 'pi puruṣā apakṛṣṭā eva /",
    "GE07bhg4c10u:550": " atas teṣām aśakyaṃ sarvottamasya tava śakyam evety abhiprāyaḥ /",
    "GE07bhg4c10u:551": " puruṣottamatvam eva vivṛṇoti punaś caturbhiḥ sambodhanaiḥ /",
    "GE07bhg4c10u:552": " bhūtāni sarvāṇi bhāvayaty utpādayatīti he bhūta-bhāvana sarva-bhūta-pitaḥ /",
    "GE07bhg4c10u:553": " pitāpi kaścin neṣṭas tatrāha he bhūteśa sarva-bhūta-niyantaḥ / niyantāpi",
    "GE07bhg4c10u:554": " kaścin nārādhyas tatrāha he deva-deva devānāṃ sarvārādhyānām apy ārādhyaḥ /",
    "GE07bhg4c10u:555": " ārādhyo 'pi kaścin na pālayitṛtvena patis tatrāha he jagat-pate hitāhitopadeśaka-veda-praṇatṛtvena sarvasya jagataḥ pālayitaḥ /",
    "GE07bhg4c10u:556": " etādṛśa-sarva-viśeṣaṇa-viśiṣṭas tvaṃ sarveṣāṃ pitā sarveṣāṃ guruḥ sarveṣāṃ rājātaḥ sarvaiḥ prakāraiḥ sarveṣām ārādhya iti kiṃ vācyaṃ puruṣottamas tvaṃ taveti bhāvaḥ //15//",
    "GE07bhg4c10u:557": " viśvanāthaḥ :",
    "GE07bhg4c10u:558": " tasmāt tvaṃ svayam evātmānaṃ vettha iti eva-kāreṇa tavārjatva-janmavattvādīnāṃ durghaṭānām",
    "GE07bhg4c10u:559": " api vāstavatvam eva tvad-bhakto vetti tac ca kena prakāreṇeti tu so 'pi na vettīty arthaḥ /",
    "GE07bhg4c10u:560": " tad apy ātmanā svenaiva vettha na sādhanāntareṇa /",
    "GE07bhg4c10u:561": " ataeva tvaṃ puruṣeṣu mahat-sraṣṭādiṣv api madhya uttamaḥ /",
    "GE07bhg4c10u:562": " na kevalam uttama eva,",
    "GE07bhg4c10u:563": " yato bhūta-bhāvanaḥ /",
    "GE07bhg4c10u:564": " bhūtā bhūta-bhāvana-rūpā ye tad-ādayaḥ parameṣṭhy-antās teṣām īśaḥ /",
    "GE07bhg4c10u:565": " na kevalam īśa eva,",
    "GE07bhg4c10u:566": " yato devais tair eva devaḥ krīḍā yasyeti tvat-krīḍopakāra-bhūtā eva te ity arthaḥ /",
    "GE07bhg4c10u:567": " tad apy apārakāruṇya-vaśād jagad-vartinā man mādṛśānām api tvam eva patir bhavasi iti catūrṇāṃ sambodhana-padānām arthaḥ /",
    "GE07bhg4c10u:568": " yad vā puruṣottamatvam eva vivṛṇoti he bhūta-bhāvana sarva-bhūta-pitaḥ /",
    "GE07bhg4c10u:569": " pitāpi kaścin neṣṭe ?",
    "GE07bhg4c10u:570": " tatrāha he bhūteśa",
    "GE07bhg4c10u:571": " / bhūteśo 'pi kaścin nārādhyas tatrāha he devadeva /",
    "GE07bhg4c10u:572": " devārādhyo 'pi kaścin na pālayatīti tatrāha he jagat-pate //15//",
    "GE07bhg4c10u:573": " baladevaḥ : svayam eva tvam ātmānā svenaiva jñānenātmānaṃ saṃvettha idam ittham iti jānāsi /",
    "GE07bhg4c10u:574": " ye deveṣu dānaveṣu ca tvad-bhaktās te tādṛśīṃ tvan-mūrtiṃ vastu-bhūtāṃ jānanty eva tasyās tathātve kathaṃ tāṃ na jānantīty eva-kārāt /",
    "GE07bhg4c10u:575": " he puruṣottama sarva-puruṣeśvara /",
    "GE07bhg4c10u:576": " puruṣottamas tvaṃ vivṛṇvan sambodhayati he bhūta-bhāvana /",
    "GE07bhg4c10u:577": " sarva-prāṇi-janaka /",
    "GE07bhg4c10u:578": " bhūta-bhāvano 'pi kaścin neṣṭo,",
    "GE07bhg4c10u:579": " tatrāha he bhūteśa /",
    "GE07bhg4c10u:580": " sarva-prāṇi-niyantaḥ /",
    "GE07bhg4c10u:581": " bhūteśo 'pi kaścin na pūjyas tatrāha he devadeva /",
    "GE07bhg4c10u:582": " sarvārādhyānām api devānām ārādhya /",
    "GE07bhg4c10u:583": " devadevo 'pi kaścin na rakṣakas tatrāha he jagat-pate /",
    "GE07bhg4c10u:584": " hitāhitopadeśena jīvikārpaṇena ca viśva-pālaka /",
    "GE07bhg4c10u:585": " īdṛśasya te tattvaṃ susiddham iti //15//",
    "GE07bhg4c10u:586": " BhG 10.16",
    "GE07bhg4c10u:587": " vaktum arhasy aśeṣeṇa divyā hy ātmavibhūtayaḥ",
    "GE07bhg4c10u:588": " yābhir vibhūtibhir lokān imāṃs tvaṃ vyāpya tiṣṭhasi //16//",
    "GE07bhg4c10u:589": " śrīdharaḥ : yasmāt tavābhivyaktiṃ tvam eva vetsi na devādayaḥ /",
    "GE07bhg4c10u:590": " tasmāt vaktum iti /",
    "GE07bhg4c10u:591": " yā ātmanas tava divyā atyadbhutā vibhūtayas tā sarvā vaktuṃ tvam evārhasi yogyo 'si /",
    "GE07bhg4c10u:592": " yābhir iti vibhūtīnāṃ viśeṣaṇaṃ spaṣṭārtham //16//",
    "GE07bhg4c10u:593": " madhusūdanaḥ :",
    "GE07bhg4c10u:594": " yasmād anyeṣāṃ sarveṣāṃ jñātum aśakyā avaśyaṃ jñātavyāś ca tava vibhūtayas tasmāt vaktum iti /",
    "GE07bhg4c10u:595": " yābhir vibhūtibhir imān sarvān lokān vyāpya tvaṃ tiṣṭhasi tās tavāsādhāraṇā vibhūtayo",
    "GE07bhg4c10u:596": " divyā asarvajñair jñātum aśakyā hi yasmāt tasmāt sarvajñas tvam eva tā aśeṣeṇa vaktum arhasi //16 //",
    "GE07bhg4c10u:597": " viśvanāthaḥ :",
    "GE07bhg4c10u:598": " tava tattvaṃ durgamaṃ tava vibhūtiṣv eva mama jijñāsā jāyata iti dyotayann āha vaktum iti /",
    "GE07bhg4c10u:599": " divyā utkṛṣṭā yā ātma-vibhūtayas tāvad vaktum arhasīty anvayaḥ /",
    "GE07bhg4c10u:600": " nanv aśeṣeṇa mad-vibhūtayaḥ sarvā vaktum aśakyā eva tatrāha yābhir iti //16//",
    "GE07bhg4c10u:601": " baladevaḥ : tvat-svarūpa-yāthātmyaṃ khalu kathaṃ tathā durgamevātas tvad-vibhūtiṣv eva maj-jijñāsopajāyata iti sūcayann āha vaktum iti /",
    "GE07bhg4c10u:602": " divyā utkṛṣṭās tad-asādhāraṇīyātmano vibhūtīr aśeṣeṇa vaktum arhasi dvitīyārthe prathamā /",
    "GE07bhg4c10u:603": " yābhir viśiṣṭas tvam imān lokān vyāpya niyamya tiṣṭhasi //16//",
    "GE07bhg4c10u:604": " BhG 10.17",
    "GE07bhg4c10u:605": " kathaṃ vidyām ahaṃ yogiṃs tvāṃ sadā paricintayan /",
    "GE07bhg4c10u:606": " keṣu keṣu ca bhāveṣu cintyo 'si bhagavan mayā //17//",
    "GE07bhg4c10u:607": " śrīdharaḥ : kathana-prayojanaṃ darśayan prārthayate katham iti dvābhyām /",
    "GE07bhg4c10u:608": " he yogin kathaṃ kair vibhūti-bhedaiḥ sadā paricintayann ahaṃ tvāṃ vidyāṃ jānīyām ?",
    "GE07bhg4c10u:609": " vibhūti-bhedena cintyo 'pi tvaṃ keṣu keṣu padārtheṣu mayā cintanīyo 'si ? //17//",
    "GE07bhg4c10u:610": " madhusūdanaḥ :",
    "GE07bhg4c10u:611": " kiṃ prayojanaṃ tat-kathanasya tad āha katham iti dvābhyām /",
    "GE07bhg4c10u:612": " yogo niratiśayaiśvaryādi-śaktiḥ so 'syāstīti he yogin niratiśaiśvaryādi-śakti-śālinn",
    "GE07bhg4c10u:613": " aham atisthūlamatis tvāṃ devādibhir api jñātum aśakyaṃ kathaṃ vidyāṃ jānīyāṃ sadā",
    "GE07bhg4c10u:614": " paricintayan sarvadā dhyāyan /",
    "GE07bhg4c10u:615": " nanu mad-vibhūtiṣu māṃ dhyāyan jñāsyasi tatrāha keṣu keṣu ca bhāveṣu cetanācetanātmakeṣu vastuṣu tvad-vibhūti-bhūteṣu mayā cintyo 'si he bhagavan",
    "GE07bhg4c10u:616": " viśvanāthaḥ :",
    "GE07bhg4c10u:617": " yogo yoga-māyā-śaktir vartate yasya he yogin vanamālītivat /",
    "GE07bhg4c10u:618": " tvām ahaṃ kathaṃ paricintayan san tvāṃ sadā vidyāṃ jānīyām ?",
    "GE07bhg4c10u:619": " bhaktyā mām abhijānāti yāvān yaś cāsmi tattvataḥ [BhP 11.14.11] iti tvad-ukteḥ /",
    "GE07bhg4c10u:620": " tathā keṣu bhāveṣu padārtheṣu tvaṃ cintyaḥ tvac-cintana-bhaktir mayā kartavyety arthaḥ //17//",
    "GE07bhg4c10u:621": " baladevaḥ : nanu kimarthaṃ tat-kathanṃ tatrāha katham iti /",
    "GE07bhg4c10u:622": " yogo yoga-māyā-śaktir asty asyeti he yogin /",
    "GE07bhg4c10u:623": " tvāṃ sadā paricintayan saṃsmarann ahaṃ kalyāṇānanta-guṇa-yoginaṃ kathaṃ vidyāṃ jānīyām ?",
    "GE07bhg4c10u:624": " keṣu keṣu ca bhāveṣu padārtheṣu prakāśamānas tvaṃ mayā cintyo dhyeyo 'si ?",
    "GE07bhg4c10u:625": " tad etad ubhayaṃ vada /",
    "GE07bhg4c10u:626": " tac ca vibhūty-uddeśenaiva setsyatīti tām upadiśety arthaḥ //17//",
    "GE07bhg4c10u:627": " BhG 10.18",
    "GE07bhg4c10u:628": " vistareṇātmano yogaṃ vibhūtiṃ ca janārdana /",
    "GE07bhg4c10u:629": " bhūyaḥ kathaya tṛptir hi śṛṇvato nāsti me 'mṛtam //18//",
    "GE07bhg4c10u:630": " śrīdharaḥ : tad evaṃ bahirmukho 'pi citte tatra tatra vibhūti-bhedena tvac-cintaiva yathā bhavet tathā vistareṇa kathayaty āha vistareṇeti /",
    "GE07bhg4c10u:631": " ātmanas tava yogaṃ sarvajñatva-sarva-śaktitvādi-lakṣaṇaṃ yogaiśvaryaṃ vibhūtiṃ ca vistareṇa punaḥ kathaya /",
    "GE07bhg4c10u:632": " hi yatas tava vākyam amṛta-rūpaṃ śṛṇvato mama tṛptir alaṃ buddhir nāsti //18//",
    "GE07bhg4c10u:633": " madhusūdanaḥ :",
    "GE07bhg4c10u:634": " ataḥ vistareṇeti /",
    "GE07bhg4c10u:635": " ātmanas tava yogaṃ sarvajñatva-sarva-śaktitvādi-lakṣaṇam aiśvaryātiśayaṃ vibhūtiṃ",
    "GE07bhg4c10u:636": " ca dhyānālambanaṃ vistareṇa saṃkṣepeṇa saptame navame coktam api bhūyaḥ kathaya sarvair",
    "GE07bhg4c10u:637": " janair abhyudaya-niḥśreyasa-prayojanaṃ yācyasa iti /",
    "GE07bhg4c10u:638": " he janārdana /",
    "GE07bhg4c10u:639": " ato mamāpi yācñā tvayy ucitaiva /",
    "GE07bhg4c10u:640": " uktasya punaḥ kathanaṃ kuto yācase tatrāha tṛptir alaṃ-pratyayenecchā-vicchittir nāsti hi yasmāc chṛṇvataḥ śravaṇena pibatas tvad-vākyam amṛtam amṛtavat pade pade svādu svādu /",
    "GE07bhg4c10u:641": " atra tvad-vākyam ity anukter apahnuty-atiśayokti-rūpaka-saṅkaro 'yaṃ mādhuryātiśayānubhavenotkaṇṭhātiśayaṃ vyanakti //18//",
    "GE07bhg4c10u:642": " viśvanāthaḥ :",
    "GE07bhg4c10u:643": " nana ahaṃ sarvasya prabhavo mattaḥ sarvaṃ pravartate [Gītā 10.8] ity anenaiva sarve",
    "GE07bhg4c10u:644": " padārthā mad-vibhūtayo mad-uktā eva vibhūtayas tathā iti matvā bhajante mām iti bhakti-yogaś cokta eva /",
    "GE07bhg4c10u:645": " tatrāha vistareṇeti /",
    "GE07bhg4c10u:646": " he janārdaneti mādṛśa-janānāṃ tvam eva hitopadeśa-mādhuryeṇa lobham utpādyārdayase yācayasīti vayaṃ kiṃ kurma iti bhāvaḥ /",
    "GE07bhg4c10u:647": " tvad-upadeśa-rūpam amṛtaṃ śṛṇvataḥ śruti-rasanayā svādayataḥ //18//",
    "GE07bhg4c10u:648": " baladevaḥ : nanu pūrva-pūrvatra ajo 'pi sann [Gītā 4.6] ity ādinājatvādi-kalyāṇa-guṇa-yogo raso 'ham [Gītā 7.8] ity ādinā vibhūtayaś cāsakṛt",
    "GE07bhg4c10u:649": " kiṃ punaḥ pṛcchasīti cet tatrāha vistareṇeti /",
    "GE07bhg4c10u:650": " sphuṭārthaṃ padyam /",
    "GE07bhg4c10u:651": " janārdaneti prāgvat /",
    "GE07bhg4c10u:652": " tvad-vākyam amṛtaṃ śṛṇvataḥ śrotra-rasanayāsvādayato mama tṛptir nāsti /",
    "GE07bhg4c10u:653": " atra tvad-vākyam ity anukter apahnutiḥ /",
    "GE07bhg4c10u:654": " prathamātiśayoktir vā tayoḥ saṅkaro vālaṅkāraḥ //18//",
    "GE07bhg4c10u:655": " BhG 10.19",
    "GE07bhg4c10u:656": " śrī-bhagavān uvāca",
    "GE07bhg4c10u:657": " hanta te kathayiṣyāmi divyā hy ātma-vibhūtayaḥ /",
    "GE07bhg4c10u:658": " prādhānyataḥ kuru-śreṣṭha nāsty anto vistarasya me //19//",
    "GE07bhg4c10u:659": " śrīdharaḥ : evaṃ prārthitaḥ san bhagavān uvāca hanteti /",
    "GE07bhg4c10u:660": " hantety anukampya sambodhanam /",
    "GE07bhg4c10u:661": " divyā yā mad-vibhūtayas tāḥ prādhānyena te tubhyaṃ kathayiṣyāmi yato 'vāntarasya vibhūti-vistarasya madīyasyānto nāsti /",
    "GE07bhg4c10u:662": " ataḥ pradhāna-bhūtāḥ katicid varṇayiṣyāmi //19//",
    "GE07bhg4c10u:663": " madhusūdanaḥ :",
    "GE07bhg4c10u:664": " atrottaram /",
    "GE07bhg4c10u:665": " hantety anumatau /",
    "GE07bhg4c10u:666": " yat tvayā prārthitaṃ tat kariṣyāmi mā vyākulo bhūr ity arjunaṃ samāśvāsya tad eva kartum ārabhate /",
    "GE07bhg4c10u:667": " kathayiṣyāmi prādhānyatas tā vibhūtīr yā divyā hi prasiddhā ātmano mamāsādhāraṇā vibhūtayo he kuru-śreṣṭha /",
    "GE07bhg4c10u:668": " vistareṇa tu kathanam aśakyaṃ,",
    "GE07bhg4c10u:669": " yato nāsty antyo vistarasya me vibhūtīnām /",
    "GE07bhg4c10u:670": " ataḥ pradhāna-bhūtāḥ kāścid eva vibhūtīr vakṣyāmīty arthaḥ //19//",
    "GE07bhg4c10u:671": " viśvanāthaḥ :",
    "GE07bhg4c10u:672": " hantety anukampāyāṃ prādhānyataḥ prādhānyena yatas tāsāṃ vistarasyānto nāsti /",
    "GE07bhg4c10u:673": " vibhūtayo vibhūtīr divyā uttamā eva na tu tṛṇeṣṭakādyāḥ /",
    "GE07bhg4c10u:674": " atra vibhūti-śabdena prākṛtāprākṛta-vastūny evocyate tāni sarvāṇy eva bhagavac-chakti-samudbhūtatvād bhagavad-rūpeṇaiva tāratamyena dhyeyatvenābhimatāni jñeyāni //19//",
    "GE07bhg4c10u:675": " baladevaḥ : evaṃ pṛṣṭaḥ śrī-bhagavān uvāca hanteti /",
    "GE07bhg4c10u:676": " hantety anukampārthakam /",
    "GE07bhg4c10u:677": " divyā utkṛṣṭāḥ,",
    "GE07bhg4c10u:678": " na tu tṛṇeṣṭakādyāḥ /",
    "GE07bhg4c10u:679": " vibhūtaya iti prāgvat /",
    "GE07bhg4c10u:680": " prādhānyataḥ prādhānyena yatas tāsāṃ vistarasyānto nāsti /",
    "GE07bhg4c10u:681": " iha vibhūti-śabdena niyāmakatva-rūpāṇy aiśvaryāṇi bodhyāni vibhūtir bhūtir aiśvaryam ity amara-koṣāt /",
    "GE07bhg4c10u:682": " prākṛtāprākṛtāni ca vastūni bhūtitvena varṇyāni /",
    "GE07bhg4c10u:683": " tāni sarvāṇi sarveśa-śakti-vyaṅgatvāt sarveśātmnaā tāratamyena bhāvyāni /",
    "GE07bhg4c10u:684": " matāni yāni sākṣād īśvara-rūpāṇi tattvenoktāni /",
    "GE07bhg4c10u:685": " tāni tu tena rūpeṇa bhāvanārthāny eva,",
    "GE07bhg4c10u:686": " na tv anyavat tac-chakty-ekadeśa-rūpāṇīti bodhyaṃ saṅgater iti //19//",
    "GE07bhg4c10u:687": " BhG 10.20",
    "GE07bhg4c10u:688": " aham ātmā guḍākeśa sarva-bhūtāśaya-sthitaḥ /",
    "GE07bhg4c10u:689": " aham ādiś ca madhyaṃ ca bhūtānām anta eva ca //20//",
    "GE07bhg4c10u:690": " śrīdharaḥ : tatra prathamam aiśvaraṃ rūpaṃ kathayati he guḍākeśa /",
    "GE07bhg4c10u:691": " sarveṣāṃ bhūtānām āśayeṣv antaḥkaraṇeṣu sarvajñatvādi-guṇair niyantṛtvenāvasthitaḥ paramātmāham /",
    "GE07bhg4c10u:692": " ādir janma /",
    "GE07bhg4c10u:693": " madhyaṃ sthitiḥ /",
    "GE07bhg4c10u:694": " antaḥ saṃhāraḥ /",
    "GE07bhg4c10u:695": " sarva-bhūtānāṃ janmādi-hetuś ca aham evety arthaḥ //20//",
    "GE07bhg4c10u:696": " madhusūdanaḥ :",
    "GE07bhg4c10u:697": " tatra prathamaṃ tāvan mukhyaṃ cintanīyaṃ śṛṇu aham iti /",
    "GE07bhg4c10u:698": " sarva-bhūtānām āśaye hṛd-deśe 'ntaryāmi-rūpeṇa pratyag-ātma-rūpeṇa ca sthita ātmā caitanyānanda-ghanas tvayāhaṃ vāsudeva eveti dhyeyaḥ /",
    "GE07bhg4c10u:699": " he guḍākeśa /",
    "GE07bhg4c10u:700": " jitanidreti dhyāma-sāmarthyaṃ sūcayati /",
    "GE07bhg4c10u:701": " evaṃ dhyānāsāmarthye tu vakṣyamāṇāni dhyānāni kāryāṇi /",
    "GE07bhg4c10u:702": " tatrāpy ādau dhyeyam āha - aham evādiś cotpattir bhūtānāṃ prāṇināṃ cetanatvena loke",
    "GE07bhg4c10u:703": " vyavahriyamāṇānāṃ madhyaṃ ca sthitir antaś ca nāśaḥ sarva-cetana-vargāṇām utpatti-sthita-nāśa-rūpeṇa",
    "GE07bhg4c10u:704": " tat-kāraṇa-rūpeṇa cāham eva dhyeya ity arthaḥ //20 //",
    "GE07bhg4c10u:705": " viśvanāthaḥ :",
    "GE07bhg4c10u:706": " atra prathamaṃ mām evaikāṃśena sarva-vibhūti-kāraṇaṃ tvaṃ bhāvayety āha aham iti /",
    "GE07bhg4c10u:707": " ātmā prakṛty-antaryāmī mahat-sraṣṭā puruṣaḥ paramātmā /",
    "GE07bhg4c10u:708": " he guḍākeśa jita-nidra iti dhyāna-sāmarthyaṃ sūcayati /",
    "GE07bhg4c10u:709": " sarva-bhūto yo vairājas tasyāśaye sthita iti samaṣṭi-virāḍ antaryāmī /",
    "GE07bhg4c10u:710": " tathā sarveṣāṃ bhūtānām āśaye sthita iti vyaṣṭi-virāḍ antaryāmī ca /",
    "GE07bhg4c10u:711": " bhūtānāṃ ādir janma madhyaṃ sthitir antaḥ saṃhāraḥ /",
    "GE07bhg4c10u:712": " tat-tad-dhetur aham ity arthaḥ //20//",
    "GE07bhg4c10u:713": " baladevaḥ : tatra tāvan mām eva tvaṃ mahat-sraṣṭādi-tri-rūpeṇa svāṃśena nikhila-vibhūti-hetuṃ vicintayety āśayenāha aham ātmeti /",
    "GE07bhg4c10u:714": " he guḍākeśeti vijita-nidrasya tad-vicintana-kṣamatvaṃ vyajyate /",
    "GE07bhg4c10u:715": " ātmā vibhūti-vijñānānando mahat-sraṣṭādi-tri-rūpaḥ paramātmāham asmac-chabdārthaḥ sarva-bhūtāśaya-sthitas tvayā vicintyaḥ /",
    "GE07bhg4c10u:716": " sarva-bhūtā pradhānādi-pṛthivy-anta-tattva-rūpā yā mūla-prakṛtis tasyā āśaye 'ntaḥ-karaṇodaśaya-rūpeṇāham eva prakṛty-antaryāmī sthitaḥ /",
    "GE07bhg4c10u:717": " tathā sarva-bhūtaḥ sarva-jīvābhimānī yo vairājas tasyāśaye garbhodaśaya-rūpeṇāham eva samaṣṭi-virāḍ-antaryāmī sthitaḥ /",
    "GE07bhg4c10u:718": " sarveṣāṃ bhūtānām jīvānām āśaye kṣīroda-śaya-rūpeṇāham eva vyaṣṭi-virāḍ antaryāmī sthita iti tāni trīṇi rūpāṇi mad-vibhūtitvena tvayā vincintyānīty",
    "GE07bhg4c10u:719": " / subālopaniṣadi prakṛty-ādi-sarva-bhūtāntaryāmī sarva-śeṣī ca nārāyaṇaḥ paṭhyate /",
    "GE07bhg4c10u:720": " sātvata-tantre trayaḥ puruṣāvatārāḥ smṛtāḥ -",
    "GE07bhg4c10u:721": " viṣṇos tu trīṇi rūpāṇi puruṣākhyāny atho viduḥ /",
    "GE07bhg4c10u:722": " ekaṃ tu mahataḥ sraṣṭṛ dvitīyaṃ tantu-saṃsthitam /",
    "GE07bhg4c10u:723": " tṛtīyaṃ sarva-bhūtasthaṃ tāni jñātvā vimucyate // iti /",
    "GE07bhg4c10u:724": " te ca vāsudevasya kṛṣṇasyāvatārāḥ -",
    "GE07bhg4c10u:725": " yaḥ kāraṇārṇava-jale bhajati sma yoga-",
    "GE07bhg4c10u:726": " nidrām ity ādikā brahma-saṃhitā-padya-trayāt / (5.47)",
    "GE07bhg4c10u:727": " bhūtānām ādir utpattir madhyaṃ pālanam antaś ca saṃhāras tat-tad-dhetur aham evokta-puruṣa-lakṣyas tvayā bhāvyaḥ //20//",
    "GE07bhg4c10u:728": " BhG 10.21",
    "GE07bhg4c10u:729": " ādityānām ahaṃ viṣṇur jyotiṣāṃ ravir aṃśumān /",
    "GE07bhg4c10u:730": " marīcir marutām asmi nakṣatrāṇām ahaṃ śaśī //21//",
    "GE07bhg4c10u:731": " śrīdharaḥ : idānīṃ vibhūtīḥ kathayati ādityānām ity ādinā yāvad-adhyāya-samāptiḥ /",
    "GE07bhg4c10u:732": " ādityānāṃ dvādaśānāṃ madhye viṣṇur nāmādityo 'ham /",
    "GE07bhg4c10u:733": " jyotiṣāṃ prakāśakānāṃ madhye 'ṃśumān viśva-vyāpi-raśmi-yukto raviḥ sūryo 'ham /",
    "GE07bhg4c10u:734": " marutāṃ deva-viśeṣāṇāṃ madhye marīci-nāmāham asmi /",
    "GE07bhg4c10u:735": " yad vā sapta marud-gaṇā vāyavaḥ /",
    "GE07bhg4c10u:736": " teṣāṃ madhya iti /",
    "GE07bhg4c10u:737": " te ca avahaḥ pravaho vivahaḥ parāvaha udvahaḥ saṃvaha parivaha iti spata marud-gaṇāḥ /",
    "GE07bhg4c10u:738": " nakṣatrāṇāṃ madhye candro 'ham //21//",
    "GE07bhg4c10u:739": " madhusūdanaḥ :",
    "GE07bhg4c10u:740": " etad-aśaktena bāhyāni dhyānāni kāryāṇīty āha yāvad-adhyāya-samāptiḥ /",
    "GE07bhg4c10u:741": " ādityānāṃ dvādaśānāṃ madhye viṣṇur visṇu-nāmādityo 'ham vāmanāvatāro vā /",
    "GE07bhg4c10u:742": " jyotiṣāṃ prakāśakānāṃ madhye 'haṃ ravir ṃśumān viśva-vyāpī prakāśakaḥ /",
    "GE07bhg4c10u:743": " marutāṃ sapta-saptakānāṃ madhye marīci-nāmāham nakṣatrāṇām adhipatir ahaṃ śaśī candramāḥ /",
    "GE07bhg4c10u:744": " nirdhāraṇe ṣaṣṭhī /",
    "GE07bhg4c10u:745": " atra prāyeṇa nirdhāraṇe ṣaṣṭhī /",
    "GE07bhg4c10u:746": " kvacit sambandhe 'pi yathā bhūtānām asmi cetanety ādau /",
    "GE07bhg4c10u:747": " vāmana-rāmādayaś cāvatārāḥ sarvaiśvarya-śālino 'py anena rūpeṇa dhyāna-vivakṣayā vibhūtiṣu paṭhyante /",
    "GE07bhg4c10u:748": " vṛṣṇīnāṃ vāsudevo 'smīti tena rūpeṇa dhyāna-vivakṣayā savasyāpi sva-vibhūti-madhye pāṭhavat /",
    "GE07bhg4c10u:749": " ataḥ paraṃ ca prāyeṇāyam adhyāyaḥ spaṣṭārtha",
    "GE07bhg4c10u:750": " iti kvacit kvacid vyākhyāsyāmaḥ //21//",
    "GE07bhg4c10u:751": " viśvanāthaḥ :",
    "GE07bhg4c10u:752": " atha nirdhāraṇa-ṣaṣṭhyā kvacit sambandha-ṣaṣṭhyā ca vibhutīr āha yāvad-adhyāya-samāptiḥ /",
    "GE07bhg4c10u:753": " ādityānāṃ dvādaśānāṃ madhye viṣṇur aham iti tan-nāmā sūryo mad-vibhūtir ity arthaḥ /",
    "GE07bhg4c10u:754": " evaṃ sarvatra prakāśakānāṃ jyotiṣāṃ madhye aṃśumān mahā-kiraṇa-mālī ravir aham /",
    "GE07bhg4c10u:755": " marīciḥ pavana-viśeṣaḥ //21//",
    "GE07bhg4c10u:756": " baladevaḥ : ādityānāṃ dvādaśānāṃ madhye viṣṇur vāmano 'ham /",
    "GE07bhg4c10u:757": " jyotiṣāṃ prakāśānāṃ madhye 'ṃśumān viśva-vyāpi-raśmī ravir aham /",
    "GE07bhg4c10u:758": " marutām ūna-pañcāśat-saṅkhyakānāṃ madhye marīcir aham /",
    "GE07bhg4c10u:759": " nakṣatrāṇām adhipatiḥ śaśī sudhā-varṣī candro 'ham /",
    "GE07bhg4c10u:760": " atra nirdhāraṇe ṣaṣṭhī prāyeṇa kvacit sambandhe 'pīti bodhyam //21//",
    "GE07bhg4c10u:761": " BhG 10.22",
    "GE07bhg4c10u:762": " vedānāṃ sāmavedo 'smi devānām asmi vāsavaḥ /",
    "GE07bhg4c10u:763": " indriyāṇāṃ manaś cāsmi bhūtānām asmi cetanā //22//",
    "GE07bhg4c10u:764": " śrīdharaḥ : vedānām iti /",
    "GE07bhg4c10u:765": " vāsava indraḥ /",
    "GE07bhg4c10u:766": " bhūtānāṃ cetanā jñāna-śaktir aham asmi //22//",
    "GE07bhg4c10u:767": " madhusūdanaḥ :",
    "GE07bhg4c10u:768": " catūrṇāṃ vedānāṃ madhye gāna-mādhuryeṇātiramaṇīyaḥ sāmavedo 'ham asmi /",
    "GE07bhg4c10u:769": " vāsava indraḥ sarva-devādhipatiḥ /",
    "GE07bhg4c10u:770": " indriyāṇām ekādaśānāṃ pravartakaṃ manaḥ /",
    "GE07bhg4c10u:771": " bhūtānāṃ sarva-prāṇi-sambandhināṃ pariṇāmānāṃ madhye cid-abhivyañjikā buddher vṛttiś cetanāham asmi //22//",
    "GE07bhg4c10u:772": " viśvanāthaḥ :",
    "GE07bhg4c10u:773": " vāsava indraḥ /",
    "GE07bhg4c10u:774": " bhūtānāṃ sambandhinī cetanā jñāna-śaktiḥ //22//",
    "GE07bhg4c10u:775": " baladevaḥ : vedānāṃ madhye gīta-mādhuryeṇotkarṣāt sāmavedo 'ham /",
    "GE07bhg4c10u:776": " devānāṃ madhye vāsavas teṣāṃ rājā indro 'ham /",
    "GE07bhg4c10u:777": " indriyāṇāṃ madhye durjayaṃ teṣāṃ pravartakaṃ ca mano 'ham /",
    "GE07bhg4c10u:778": " bhūtānāṃ sambandhinī cetanā jñāna-śaktir aham //22//",
    "GE07bhg4c10u:779": " BhG 10.23",
    "GE07bhg4c10u:780": " rudrāṇāṃ śaṃkaraś cāsmi vitteśo yakṣa-rakṣasām /",
    "GE07bhg4c10u:781": " vasūnāṃ pāvakaś cāsmi meruḥ śikhariṇām aham //23//",
    "GE07bhg4c10u:782": " śrīdharaḥ : rudrāṇām iti /",
    "GE07bhg4c10u:783": " rakṣasām api krūratvādi-sāmyād yakṣaiḥ sahaikīkṛtya nirdeśaḥ /",
    "GE07bhg4c10u:784": " teṣāṃ madhye vitteśaḥ kuvero 'smi /",
    "GE07bhg4c10u:785": " pāvako 'gniḥ /",
    "GE07bhg4c10u:786": " śikhariṇāṃ śikharatām ucchritānāṃ madhye meruḥ //23//",
    "GE07bhg4c10u:787": " madhusūdanaḥ :",
    "GE07bhg4c10u:788": " rudrāṇām ekādaśānāṃ madhye śaṅkaraḥ /",
    "GE07bhg4c10u:789": " vitteśo dhanādhyakṣaḥ kubero yakṣa-rakṣasāṃ yakṣānāṃ rākṣasānāṃ ca /",
    "GE07bhg4c10u:790": " vasūnām aṣṭānāṃ pāvako 'smi /",
    "GE07bhg4c10u:791": " meruḥ sumeruḥ śikhariṇām śikharavatām atyucchritānāṃ parvatānām //23//",
    "GE07bhg4c10u:792": " viśvanāthaḥ :",
    "GE07bhg4c10u:793": " vitteśaḥ kuveraḥ //23//",
    "GE07bhg4c10u:794": " baladevaḥ : rudrāṇām ekādaśānāṃ madhye śaṅkarākhyo rudro 'ham /",
    "GE07bhg4c10u:795": " yakṣa-rakṣasām ādhipo vitteśaḥ kuvero 'ham /",
    "GE07bhg4c10u:796": " vasūnām aṣṭānāṃ madhye pāvako 'gnir aham /",
    "GE07bhg4c10u:797": " śikhariṇām atyucchritānāṃ madhye meruḥ svarṇācalo 'ham //23//",
    "GE07bhg4c10u:798": " BhG 10.24",
    "GE07bhg4c10u:799": " purodhasāṃ ca mukhyaṃ māṃ viddhi pārtha bṛhaspatim /",
    "GE07bhg4c10u:800": " senānīnām ahaṃ skandaḥ sarasām asmi sāgaraḥ //24//",
    "GE07bhg4c10u:801": " śrīdharaḥ : purodhasām iti /",
    "GE07bhg4c10u:802": " purodhasāṃ madhye deva-purohitatvān mukhyaṃ bṛhaspatim māṃ viddhi /",
    "GE07bhg4c10u:803": " senānīnāṃ madhye deva-senāpatiḥ skando 'ham asmi /",
    "GE07bhg4c10u:804": " sarasām sthira-jalāśayānāṃ madhye samudro 'smi //24//",
    "GE07bhg4c10u:805": " madhusūdanaḥ :",
    "GE07bhg4c10u:806": " indrasya sarva-rāja-śreṣṭhatvāt tat-purodhasaṃ bṛhaspatiṃ sarveṣāṃ purodhasāṃ rāja-purohitānāṃ madhye mukhyaṃ śreṣṭhaṃ mām eva he pārtha viddhi jānīhi /",
    "GE07bhg4c10u:807": " senānīnām senāpatīnāṃ madhye deva-senāpatiḥ skando guho 'ham asmi /",
    "GE07bhg4c10u:808": " sarasām deva-khāta-jalāśayānāṃ madhye sāgaraḥ sagara-putraiḥ khāto jalāśayo 'ham asmi //24//",
    "GE07bhg4c10u:809": " viśvanāthaḥ :",
    "GE07bhg4c10u:810": " senānīnām ity ārṣam /",
    "GE07bhg4c10u:811": " skandhaḥ kārtikeyaḥ //24//",
    "GE07bhg4c10u:812": " baladevaḥ : indrasya sarva-rāja-mukhyatvāt tat-purohitaṃ bṛhaspatiṃ sarva-patiṃ rāja-purohitānāṃ mukhyaṃ māṃ viddhīti so 'ham ity arthaḥ /",
    "GE07bhg4c10u:813": " senānīnām iti nuḍāgamanas tv ārṣaḥ /",
    "GE07bhg4c10u:814": " sarva-rāja-senānāṃ madhye skandaḥ kārttikeyo 'ham /",
    "GE07bhg4c10u:815": " sarasām sthira-jalānāṃ madhye sāgaro 'ham //24//",
    "GE07bhg4c10u:816": " BhG 10.25",
    "GE07bhg4c10u:817": " maharṣīṇāṃ bhṛgur ahaṃ girām asmy ekam akṣaram /",
    "GE07bhg4c10u:818": " yajñānāṃ japa-yajño 'smi sthāvarāṇāṃ himālayaḥ //25//",
    "GE07bhg4c10u:819": " śrīdharaḥ : maharṣīṇām iti /",
    "GE07bhg4c10u:820": " girāṃ vācāṃ padātmikānāṃ madhye ekam akṣaram oṅkārākhyaṃ padam asmi /",
    "GE07bhg4c10u:821": " yajñānāṃ śrauta-smārtānāṃ madhye japa-rūpa-yajño 'ham //25//",
    "GE07bhg4c10u:822": " madhusūdanaḥ :",
    "GE07bhg4c10u:823": " maharṣīṇāṃ sapta-brahmaṇāṃ madhye bhṛgur atitejasvitvād aham /",
    "GE07bhg4c10u:824": " girāṃ vācāṃ pada-lakṣaṇānāṃ madhya ekam akṣaram padam oṃkāro 'ham asmi /",
    "GE07bhg4c10u:825": " yajñānāṃ madhye japa-yajño hiṃsādi-doṣa-śūnyatvenātyanta-śodhako 'ham asmi /",
    "GE07bhg4c10u:826": " sthāvarāṇāṃ sthitimatāṃ madhye himālayo 'haṃ /",
    "GE07bhg4c10u:827": " śikharavatāṃ madhye hi merur aham ity uktam ataḥ sthāvaratvena śikharatvena cārtha-bhedāv adoṣaḥ //25//",
    "GE07bhg4c10u:828": " viśvanāthaḥ :",
    "GE07bhg4c10u:829": " ekam akṣaraṃ praṇavaḥ //25//",
    "GE07bhg4c10u:830": " baladevaḥ : maharṣīṇāṃ brahma-putrāṇāṃ madhye 'titejasvī bhṛgur aham /",
    "GE07bhg4c10u:831": " girāṃ pada-lakṣaṇānāṃ vācāṃ madhye ekam akṣaram praṇavo 'ham asmi /",
    "GE07bhg4c10u:832": " yajñānāṃ madhye japa- yajño 'smi /",
    "GE07bhg4c10u:833": " tasyāhiṃsātmakatvenotkṛṣṭatvāt sthāvarāṇāṃ sthitimatāṃ madhye himācalo 'haṃ /",
    "GE07bhg4c10u:834": " atyuccatvenātisthairyeṇa cārtha-bhedān meru-himālayayor vibhūtyor bhedaḥ //25//",
    "GE07bhg4c10u:835": " aśvatthaḥ sarva-vṛkṣāṇāṃ devarṣīṇāṃ ca nāradaḥ /",
    "GE07bhg4c10u:836": " gandharvāṇāṃ citrarathaḥ siddhānāṃ kapilo muniḥ //26//",
    "GE07bhg4c10u:837": " śrīdharaḥ : aśvattha iti /",
    "GE07bhg4c10u:838": " devā eva santo ye mantra-darśanena ṛṣitvaṃ prāptās teṣāṃ madhye nārado 'smi /",
    "GE07bhg4c10u:839": " siddhānām utpattitaḥ eva adhigata-paramārtha-tattvānāṃ madhye kapilākhyo munir asmi //26//",
    "GE07bhg4c10u:840": " madhusūdanaḥ :",
    "GE07bhg4c10u:841": " sarvaeṣāṃ vṛkṣāṇāṃ vanaspatīnām anyeṣāṃ ca /",
    "GE07bhg4c10u:842": " devā eva santo ye mantra-darśitvena ṛṣitvaṃ prāptās te devarṣayas teṣāṃ madhye nārado 'ham asmi /",
    "GE07bhg4c10u:843": " gandharvāṇāṃ gāna-dharmaṇāṃ deva-gāyakānāṃ madhye citraratho 'ham asmi /",
    "GE07bhg4c10u:844": " siddhānāṃ janmanaiva vinā prayatnaṃ dharma-jñāna-vairāgyaiśvaryātiśayaṃ prāptānām adhigata-paramārthānāṃ madhye kapilo munir aham //26//",
    "GE07bhg4c10u:845": " viśvanāthaḥ : Nothing.",
    "GE07bhg4c10u:846": " baladevaḥ : pūjyatvena sarva-vṛkṣāṇāṃ madhye śreṣṭho 'śvattho 'haṃ devarṣīṇāṃ madhye parama-bhaktatvenotkṛṣṭo nārado 'ham /",
    "GE07bhg4c10u:847": " gandharvāṇāṃ madhye 'tigāyakatvenotkṛṣṭatvāc citraratho 'ham /",
    "GE07bhg4c10u:848": " siddhānāṃ svābhāvikāṇimādimatāṃ kapilaḥ kārdamir munir aham //26//",
    "GE07bhg4c10u:849": " BhG 10.27",
    "GE07bhg4c10u:850": " uccaiḥśravasam aśvānāṃ viddhi mām amṛtodbhavam /",
    "GE07bhg4c10u:851": " airāvataṃ gajendrāṇāṃ narāṇāṃ ca narādhipam //27//",
    "GE07bhg4c10u:852": " śrīdharaḥ : uccaiḥśravasam iti /",
    "GE07bhg4c10u:853": " amṛtārthaṃ kṣīrodadhi-manthanād udbhūtam uccaiḥśravasam nāmāśvaṃ mad-vibhūtiṃ viddhi /",
    "GE07bhg4c10u:854": " amṛtodbhavam ity etad airāvate 'pi sambadhyate /",
    "GE07bhg4c10u:855": " narādhipaṃ rājānaṃ māṃ mad-vibhūtiṃ viddhi //27//",
    "GE07bhg4c10u:856": " madhusūdanaḥ :",
    "GE07bhg4c10u:857": " aśvānāṃ madhya uccaiḥśravasam amṛta-mathanodbhavam aśvaṃ māṃ viddhi /",
    "GE07bhg4c10u:858": " airāvataṃ gajam amṛta-mathanodbhavam gajendrāṇāṃ madhye māṃ viddhi /",
    "GE07bhg4c10u:859": " narāṇāṃ ca madhye narādhipaṃ rājānaṃ māṃ viddhīty anuṣajyate //27//",
    "GE07bhg4c10u:860": " viśvanāthaḥ :",
    "GE07bhg4c10u:861": " amṛtodbhavam amṛta-mathanodbhūtam //27//",
    "GE07bhg4c10u:862": " baladevaḥ : aśvānāṃ madhye uccaiḥśravasam /",
    "GE07bhg4c10u:863": " gajendrāṇāṃ madhye airāvataṃ ca māṃ viddhi /",
    "GE07bhg4c10u:864": " amṛtodbhavam amṛtārthakāt kṣīrābdhi-mathanāj jātam iti dvayor viśeṣaṇam /",
    "GE07bhg4c10u:865": " narādhipaṃ rājānaṃ asahya-tejasaṃ dharmiṣṭham //27//",
    "GE07bhg4c10u:866": " BhG 10.28",
    "GE07bhg4c10u:867": " āyudhānām ahaṃ vajraṃ dhenūnām asmi kāmadhuk /",
    "GE07bhg4c10u:868": " prajanaś cāsmi kandarpaḥ sarpāṇām asmi vāsukiḥ //28//",
    "GE07bhg4c10u:869": " śrīdharaḥ : āyudhānām iti /",
    "GE07bhg4c10u:870": " āyudhānāṃ madhye vajram asmi /",
    "GE07bhg4c10u:871": " kāmān dogdhīti kāma-dhuk /",
    "GE07bhg4c10u:872": " prajanaḥ prajotpatti-hetuḥ kandarpaḥ kāmo 'smi /",
    "GE07bhg4c10u:873": " na kevalaṃ sambhoga-mātra-pradhānaḥ kāmo mad-vibhūtir aśāstrīyatvāt /",
    "GE07bhg4c10u:874": " sarpāṇām savidhānāṃ rājā vāsukir asmi //28//",
    "GE07bhg4c10u:875": " madhusūdanaḥ :",
    "GE07bhg4c10u:876": " āyudhānāṃ astrāṇāṃ madhye vajraṃ dadhīcer asth-sambhavam astram aham asmi /",
    "GE07bhg4c10u:877": " dhenūnāṃ dogdhrīṇāṃ madhye kāmaṃ dogdhīti kāma-dhuk /",
    "GE07bhg4c10u:878": " samudra-mathanodbhavā vasiṣṭhasya kāma-dhenur aham asmi /",
    "GE07bhg4c10u:879": " kāmānāṃ madhye prajanaḥ prajanayitā putrotpatty-artho yaḥ kandarpaḥ kāmaḥ so 'ham asmi /",
    "GE07bhg4c10u:880": " ca-kāras tv artho rati-mātra-hetu-kāma-vyāvṛtty-arthaḥ /",
    "GE07bhg4c10u:881": " sarpāś ca nāgāś ca jāti-bhedād bhidyante /",
    "GE07bhg4c10u:882": " tatra sarpāṇām madhye teṣāṃ rājā vāsukir aham asmi //28//",
    "GE07bhg4c10u:883": " viśvanāthaḥ :",
    "GE07bhg4c10u:884": " kāma-dhuk kāma-dhenuḥ /",
    "GE07bhg4c10u:885": " kandarpānāṃ madhye prajanaḥ prajotpatti-hetuḥ kandarpo 'ham //28//",
    "GE07bhg4c10u:886": " baladevaḥ : āyudhānāṃ madhye vajraṃ pavir aham /",
    "GE07bhg4c10u:887": " kāma-dhuk vāñchita-pūrayitrī kāma-dhenur aham /",
    "GE07bhg4c10u:888": " prajanaḥ santānotpādakaḥ kandarpaḥ kāmo 'ham /",
    "GE07bhg4c10u:889": " rati-sukha-mātra-hetuḥ sa nāham iti ca-śabdāt /",
    "GE07bhg4c10u:890": " sarpāṇām eka-śirasāṃ madhye vāsukir aham //28//",
    "GE07bhg4c10u:891": " BhG 10.29",
    "GE07bhg4c10u:892": " anantaś cāsmi nāgānāṃ varuṇo yādasām aham /",
    "GE07bhg4c10u:893": " pitṝṇām aryamā cāsmi yamaḥ saṃyamatām aham //29//",
    "GE07bhg4c10u:894": " śrīdharaḥ : ananta iti /",
    "GE07bhg4c10u:895": " nāgānāṃ nirviṣāṇāṃ rājānantaḥ śeṣo 'ham /",
    "GE07bhg4c10u:896": " yādasām jala-carāṇāṃ rājā varuṇo 'ham /",
    "GE07bhg4c10u:897": " pitṝṇām rājāryamāsmi /",
    "GE07bhg4c10u:898": " saṃyamatām niyamanaṃ kurvatāṃ madhye yamo 'smi //29//",
    "GE07bhg4c10u:899": " madhusūdanaḥ :",
    "GE07bhg4c10u:900": " nāgānāṃ jāti-bhedānāṃ madhye teṣāṃ rājānantaś ca śeṣākhyo 'ham asmi /",
    "GE07bhg4c10u:901": " yādasām jala-carāṇāṃ madhye teṣāṃ rājā varuṇo 'ham asmi /",
    "GE07bhg4c10u:902": " pitṝṇām madhye 'ryamā nāma pitṛ-rājaś cāham asmi /",
    "GE07bhg4c10u:903": " saṃyamatām saṃyamaṃ dharmādharma-phala-dānenānugrahaṃ nigrahaṃ ca kurvatāṃ madhye yamo 'ham smi //29//",
    "GE07bhg4c10u:904": " viśvanāthaḥ :",
    "GE07bhg4c10u:905": " yādasām jala-carāṇāṃ /",
    "GE07bhg4c10u:906": " saṃyamatām daṇḍayatām //29//",
    "GE07bhg4c10u:907": " baladevaḥ : nāgānām aneka-śirasāṃ madhye 'nantaḥ śeṣo 'ham /",
    "GE07bhg4c10u:908": " yādasām jala-jantūnām adhipo varuṇo 'ham /",
    "GE07bhg4c10u:909": " pitṝṇām rājāryamākhyaḥ pitṛ-devo 'ham /",
    "GE07bhg4c10u:910": " saṃyamatām daṇḍayatāṃ madhye nyāya-daṇḍa-kṛt yamo 'haṃ chādeśābhāva ārṣaḥ //29//",
    "GE07bhg4c10u:911": " BhG 10.30",
    "GE07bhg4c10u:912": " prahlādaś cāsmi daityānāṃ kālaḥ kalayatām aham /",
    "GE07bhg4c10u:913": " mṛgāṇāṃ ca mṛgendro 'haṃ vainateyaś ca pakṣiṇām //30//",
    "GE07bhg4c10u:914": " śrīdharaḥ : prahlāda iti /",
    "GE07bhg4c10u:915": " kalayatāṃ vaśīkurvatāṃ gaṇayatāṃ vā madhye kālo 'ham asmi /",
    "GE07bhg4c10u:916": " mṛgendraḥ siṃhaḥ /",
    "GE07bhg4c10u:917": " pakṣiṇāṃ madhye vainateyo garuḍo 'smi //30//",
    "GE07bhg4c10u:918": " madhusūdanaḥ :",
    "GE07bhg4c10u:919": " daityānāṃ diti-vaṃśyānāṃ madhye prakarṣeṇa hlādayaty ānandayati parama-sāttvikatvena sarvān iti prahlādaś cāsmi /",
    "GE07bhg4c10u:920": " kalayatāṃ saṅkhyānaṃ gaṇanaṃ kurvatāṃ madhye kālo 'ham /",
    "GE07bhg4c10u:921": " mṛgendraḥ siṃho mṛgāṇāṃ paśūnāṃ madhye 'ham /",
    "GE07bhg4c10u:922": " vainateyaś ca pakṣiṇāṃ vinatā-putro garuḍaḥ //30//",
    "GE07bhg4c10u:923": " viśvanāthaḥ :",
    "GE07bhg4c10u:924": " kalayatāṃ vaśīkurvatām /",
    "GE07bhg4c10u:925": " mṛgendraḥ siṃhaḥ /",
    "GE07bhg4c10u:926": " vainateyo garuḍaḥ //30//",
    "GE07bhg4c10u:927": " baladevaḥ : daityānāṃ diti-vaṃśyānāṃ madhye teṣām adhipatir bhagavan-niṣṭhātiśayād varīyān prahlādo 'ham /",
    "GE07bhg4c10u:928": " kalayatāṃ vaśīkurvatāṃ madhye kālo 'ham /",
    "GE07bhg4c10u:929": " mṛgāṇāṃ paśūnāṃ madhye 'tivikrameṇotkṛṣṭo mṛgendraḥ siṃho 'ham /",
    "GE07bhg4c10u:930": " pakṣiṇāṃ madhye viṣṇu-rathatvenātiśreṣṭho vainateyo garuḍo 'ham //30//",
    "GE07bhg4c10u:931": " BhG 10.31",
    "GE07bhg4c10u:932": " pavanaḥ pavatām asmi rāmaḥ śastrabhṛtām aham /",
    "GE07bhg4c10u:933": " jhaṣāṇāṃ makaraś cāsmi srotasām asmi jāhnavī //31//",
    "GE07bhg4c10u:934": " śrīdharaḥ : pavana iti /",
    "GE07bhg4c10u:935": " pavatāṃ pāvayitṝṇāṃ vegavatāṃ vā madhye vāyur aham asmi /",
    "GE07bhg4c10u:936": " śastra-bhṛtām vīrāṇāṃ rāmo dāśarathiḥ /",
    "GE07bhg4c10u:937": " yad vā rāmaḥ paraśurāmaḥ /",
    "GE07bhg4c10u:938": " jhaṣāṇāṃ matsyānāṃ madhye makaro nāma matsya-jāti-viśeṣo 'ham /",
    "GE07bhg4c10u:939": " srotasāṃ pravāhodakānāṃ madhye bhāgīrathī //31//",
    "GE07bhg4c10u:940": " madhusūdanaḥ :",
    "GE07bhg4c10u:941": " pavatāṃ pāvayitṝṇāṃ vegavatāṃ vā madhye pavano vāyur aham asmi /",
    "GE07bhg4c10u:942": " śastrabhṛtām śastra-dhāriṇāṃ yuddha-kuśalānāṃ madhye rāmo dāśarathir akhila-rākṣasa-kula-kṣaya-karaḥ parama-vīro 'ham asmi /",
    "GE07bhg4c10u:943": " sākṣāt-svarūpasyāpy anena rūpeṇa cintanārthaṃ vṛṣṇīnāṃ vāsudevo 'smītivad atra pāṭha iti prāg uktam /",
    "GE07bhg4c10u:944": " jhaṣāṇāṃ matsyānāṃ madhye makaro nāma taj-jāti-viśeṣaḥ /",
    "GE07bhg4c10u:945": " srotasām vegena calaj-jalānāṃ nadīnāṃ madhye sarva-nadī-śreṣṭhā jāhnavī gaṅgāham asmi //31//",
    "GE07bhg4c10u:946": " viśvanāthaḥ :",
    "GE07bhg4c10u:947": " pavatāṃ vegavatāṃ pavitrīkurvatāṃ vā madhye rāmaḥ paraśurāmas tasyāveśāvatāratvād āveśānāṃ ca jīva-viśeṣatvād yuktam eva vibhūtitvam /",
    "GE07bhg4c10u:948": " tathā ca bhāgavatāmṛta-dhṛta-pādma-vākyaṃ-",
    "GE07bhg4c10u:949": " etat te kathitaṃ devi jāmadagner mahātmanaḥ /",
    "GE07bhg4c10u:950": " śaktyāveśāvatārasya caritaṃ śārṅgiṇaḥ prabhoḥ // [LBhāg 1.4.39]",
    "GE07bhg4c10u:951": " āviṣṭo bhārgave cābhūt iti ca /",
    "GE07bhg4c10u:952": " āveśāvatāra-lakṣaṇaṃ ca tatraiva bhāgavatāmṛte yathā-",
    "GE07bhg4c10u:953": " jñāna-śakty-ādi-kalayā yatrāviṣṭo janārdanaḥ /",
    "GE07bhg4c10u:954": " ta āveśā nigadyante jīvā eva mahattamāḥ // [LBhāg 1.1.18] iti /",
    "GE07bhg4c10u:955": " jhaṣāṇāṃ matsyānāṃ makaro matsya-jāti-viśeṣaḥ /",
    "GE07bhg4c10u:956": " srotasām srotasvatīnām //31//",
    "GE07bhg4c10u:957": " baladevaḥ : pavatāṃ pāvanānāṃ vegavatāṃ ca madhye pavano vāyur aham /",
    "GE07bhg4c10u:958": " rāmaḥ paraśurāmaḥ /",
    "GE07bhg4c10u:959": " jhaṣāṇāṃ matsyānāṃ madhye makaras taj-jāti-viśeṣo 'ham /",
    "GE07bhg4c10u:960": " srotasām pravahaj-jalānāṃ madhye jāhnavī gaṅgāham //31//",
    "GE07bhg4c10u:961": " BhG 10.32",
    "GE07bhg4c10u:962": " sargāṇām ādir antaś ca madhyaṃ caivāham arjuna /",
    "GE07bhg4c10u:963": " adhyātma-vidyā vidyānāṃ vādaḥ pravadatām aham //32//",
    "GE07bhg4c10u:964": " śrīdharaḥ : sargāṇām iti /",
    "GE07bhg4c10u:965": " sṛjyanta iti sargā ākāśādayaḥ /",
    "GE07bhg4c10u:966": " teṣām ādivantaś ca madhyaṃ caivāham /",
    "GE07bhg4c10u:967": " aham ādiś ca madhyaṃ cety atra sṛṣṭy-ādi-kartṛtvaṃ pāramaiśvaryam uktam /",
    "GE07bhg4c10u:968": " atra tūtpatti-sthiti-pralayā mad-vibhūtitvena dhyeyā ity ucyate iti viśeṣaḥ /",
    "GE07bhg4c10u:969": " adhyātma-vidyātma-vidyā /",
    "GE07bhg4c10u:970": " pravadatāṃ vādināṃ sambandhinyo vāda-jalpa-vitaṇḍākhyās tisraḥ kathāḥ prasiddhāḥ /",
    "GE07bhg4c10u:971": " tāsāṃ madhye vādo 'ham /",
    "GE07bhg4c10u:972": " yatra dvābhyām api pramāṇatas tarkataś ca svapakṣaḥ sthāpyate para-pakṣaś ca cchala-jāti-nigraha-sthānais tat-pakṣaṃ dūṣayati na tu sva-pakṣaṃ",
    "GE07bhg4c10u:973": " sā vitaṇḍā nāma kathā /",
    "GE07bhg4c10u:974": " tatra jalpa-vitaṇḍe vijigīṣamāṇayor vādinoḥ śakti-parīkṣā-mātra-phale /",
    "GE07bhg4c10u:975": " vādas tu vīta-rāgayoḥ śiṣyācāryayor anyayor vā tattva-nirūpaṇa-phalaḥ /",
    "GE07bhg4c10u:976": " ato 'sau śreṣṭhatvān mad-vibhūtir",
    "GE07bhg4c10u:977": " ity arthaḥ //32//",
    "GE07bhg4c10u:978": " madhusūdanaḥ :",
    "GE07bhg4c10u:979": " sargāṇām acetana-sṛṣṭīnām ādir antaś ca madhyaṃ cotpatti-sthiti-layā aham eva /",
    "GE07bhg4c10u:980": " he arjuna /",
    "GE07bhg4c10u:981": " bhūtānāṃ jīvāviṣṭānāṃ cetanatvena prasiddhānām evādir antaś ca madhyaṃ cety uktam upakrame,",
    "GE07bhg4c10u:982": " iha tv acetana-sargāṇām iti na paunaruktyam /",
    "GE07bhg4c10u:983": " vidyānāṃ madhye 'dhyātma-vidyā mokṣa-hetur ātma-tattva-vidyāham /",
    "GE07bhg4c10u:984": " pravadatāṃ pravadat-sambandhināṃ kathā-bhedānāṃ vāda-jalpa-vitaṇḍātmakānāṃ madhye vādo 'ham /",
    "GE07bhg4c10u:985": " bhūtānām asmi cetanety atra yathā bhūta-śabdena tat-sambandhinaḥ pariṇāmā lakṣitās tatheha pravadac-chabdena tat-sambandhinaḥ kathā-bhedā lakṣyante",
    "GE07bhg4c10u:986": " ato nirdhāraṇopapattiḥ /",
    "GE07bhg4c10u:987": " yathā śrute tūbhayatrāpi sambandhe ṣaṣṭhī /",
    "GE07bhg4c10u:988": " tatra tattva-bubhutsvor vītarāgayoḥ sa-brahmacāriṇor guru-śiṣyayor vā pramāṇena tarkeṇa ca sādhana-dūṣaṇātmā sa-pakṣa-pratipakṣa-parigrahas",
    "GE07bhg4c10u:989": " tattva-nirṇaya-paryanto vādaḥ /",
    "GE07bhg4c10u:990": " tad uktaṃ pramāṇa-tarka-sādhanopālambhaḥ siddhāntāviruddhaḥ pañcāvayavopapannaḥ pakṣa-pratipakṣa-parigraho vādaḥ iti /",
    "GE07bhg4c10u:991": " vāda-phalasaya tattva-nirṇayasya durdurūḍha-vādi-nirākaraṇena saṃrakṣaṇārthaṃ vijigīṣu-kathe jalpa-vitaṇḍe jaya-parāyaja-mātra-paryante /",
    "GE07bhg4c10u:992": " tad uktam tattvādhyavasāya-saṃrakṣaṇārthaṃ jalpa-vitaṇḍe bīja-praroha-saṃrakṣaṇārthaṃ kaṇṭaka-śākhā-prāvaraṇavat [NyāyaD 4.2.47] iti /",
    "GE07bhg4c10u:993": " chala-jāti-nigraha-sthānaiḥ para-pakṣo dūṣyata iti jalpe vitaṇḍāyāṃ ca samānam /",
    "GE07bhg4c10u:994": " tatra vitaṇḍāyām ekena sva-pakṣaḥ sthāpyata eva,",
    "GE07bhg4c10u:995": " anyena ca sa dūṣyata eva /",
    "GE07bhg4c10u:996": " jalpe tūbhābhyām api sva-pakṣaḥ sthāpyata ubhābhyām api para-pakṣo dūṣyata iti viśeṣaḥ /",
    "GE07bhg4c10u:997": " tad uktaṃ yathoktopapanna-cchala-jāti-nigraha-sthāna-sādhanopalambho jalpaḥ sa",
    "GE07bhg4c10u:998": " pratipakṣa-sthāpanā-hīno vitaṇḍā iti /",
    "GE07bhg4c10u:999": " ato vitaṇḍā-dvaya-śarīratvāj jalpo nāma naikā kathā,",
    "GE07bhg4c10u:1000": " kintu śakty-atiśaya-jñānārthaṃ samaya-bandha-mātreṇa pravartata iti khaṇḍana-kārāḥ /",
    "GE07bhg4c10u:1001": " tattvādhyvasāya-paryavasāyitvena tu vādasya śreṣṭhatvam uktam eva //32//",
    "GE07bhg4c10u:1002": " viśvanāthaḥ :",
    "GE07bhg4c10u:1003": " sṛjyanta iti sargā ākāśādayas teṣām ādiḥ sṛṣṭir antaḥ saṃhāraḥ /",
    "GE07bhg4c10u:1004": " madhyaṃ pālanaṃ ceti sṛṣṭi-sthiti-pralayā mad-vibhūtitvena dhyeyā ity arthaḥ /",
    "GE07bhg4c10u:1005": " aham ādiś ca madhyaṃ cety atra sṛṣṭy-ādi-kartā parameśvara evoktaḥ /",
    "GE07bhg4c10u:1006": " vidyānāṃ jñānānāṃ madhye aham ātma-vidyā ātma-jñānam /",
    "GE07bhg4c10u:1007": " pravadatāṃ sva-pakṣaṃ sthāpana-para-pakṣa-dūṣaṇādi-rūpa-jalpa-vitaṇḍādi-kurvatāṃ vādas tattva-nirṇayaḥ pravṛtti-siddhānte yaḥ so 'ham //32//",
    "GE07bhg4c10u:1008": " baladevaḥ : sargāṇāṃ mahad-ādīnāṃ jaḍa-sṛṣṭīnām ādir anto madhyaṃ cāham iti teṣāṃ sarga-saṃhāra-pālanāni mad-vibhūtitayā bhāvyānīty arthaḥ /",
    "GE07bhg4c10u:1009": " aham ādiś ca ity ādau mat-svāṃśa-cetanānāṃ bhūtānāṃ sargādi-hetur mad-vibhūtir ity uktamato na punaḥ punar-uktiḥ /",
    "GE07bhg4c10u:1010": " aṅgāni vedāś catvāro mīmāṃsā nyāya-vistaraḥ /",
    "GE07bhg4c10u:1011": " dharma-śāstraṃ purāṇaṃ ca vidyā hy etāś caturdaśa //",
    "GE07bhg4c10u:1012": " ity uktānāṃ vidyānāṃ madhye 'dhyātma-vidyā saparikara-paramātma-nirṇetrī caturlakṣaṇī vedānta-vidyāham evety arthaḥ /",
    "GE07bhg4c10u:1013": " pravadatāṃ sambandhī yo vādaḥ so 'ham /",
    "GE07bhg4c10u:1014": " teṣāṃ khalu vāda-jalpa-vitaṇḍās tisraḥ kathāḥ prasiddhāḥ /",
    "GE07bhg4c10u:1015": " tatrobhaya-sādhanavatī vijigīṣu-kathā jalpaḥ /",
    "GE07bhg4c10u:1016": " yatrobhābhyāṃ pramāṇena tarkenṇa sva-pakṣaḥ sthāpyate chala-jāti-nigraha-sthānaiḥ para-pakṣo dūṣyate sva-pakṣa-sthāpana-hanā para-pakṣa-dūṣaṇāvasānā kathā vitaṇḍā /",
    "GE07bhg4c10u:1017": " ete pravadator vijigīṣvoḥ śakti-mātra-parīkṣake niṣphale tattva-bubhutsu-kathā vādaḥ /",
    "GE07bhg4c10u:1018": " sa ca tattva-nirṇaya-phalakatvenotkṛṣṭatvān mad-vibhūtir iti //32//",
    "GE07bhg4c10u:1019": " BhG 10.33",
    "GE07bhg4c10u:1020": " akṣarāṇām akāro 'smi dvandvaḥ sāmāsikasya ca /",
    "GE07bhg4c10u:1021": " aham evākṣayaḥ kālo dhātāhaṃ viśvatomukhaḥ //33//",
    "GE07bhg4c10u:1022": " śrīdharaḥ : akṣarāṇām iti /",
    "GE07bhg4c10u:1023": " akṣarāṇāṃ varṇānāṃ madhye akāro 'smi /",
    "GE07bhg4c10u:1024": " tasya sarva-vāṅmayatvena śreṣṭhatvāt /",
    "GE07bhg4c10u:1025": " tathā ca śrutiḥ akāro vai sarvā vāk saiṣā sparśoṣambhir vyajyamānā bahvī nānā-rūpā bhavati [Ai.Ā. 1.3.6] iti /",
    "GE07bhg4c10u:1026": " sāmāsikasya samāsa-samūhasya madhye dvandvaḥ rāma-kṛṣṇāv ity-ādi-sāmāso 'smi /",
    "GE07bhg4c10u:1027": " ubhaya-pada-pradhānatvena śreṣṭhatvāt /",
    "GE07bhg4c10u:1028": " akṣayaḥ pravāha-rūpaḥ kālo 'ham eva /",
    "GE07bhg4c10u:1029": " kālaḥ kalayatām aham ity atrāyur gaṇanātmakaḥ saṃvatsara-śatādy-āyuḥ svarūpaḥ kāla uktaḥ /",
    "GE07bhg4c10u:1030": " sa ca tasminn āyuṣi kṣīṇe sati kṣīyate /",
    "GE07bhg4c10u:1031": " atra tu pravāhātmako 'kṣayaḥ kāla ucyate iti viśeṣaḥ /",
    "GE07bhg4c10u:1032": " karma-phala-vidhātṝṇāṃ madhye viśvatomukho dhātā /",
    "GE07bhg4c10u:1033": " sarva-karma-phala-vidhātāhaṃ ity arthaḥ //33//",
    "GE07bhg4c10u:1034": " madhusūdanaḥ :",
    "GE07bhg4c10u:1035": " akṣarāṇāṃ sarveṣāṃ varṇānāṃ madhye 'kāro 'ham asmi /",
    "GE07bhg4c10u:1036": " a-kāro vai sarvā vāk [Ai.Ā. 1.3.6] iti śrutes tasya śreṣṭhatvaṃ prasiddham /",
    "GE07bhg4c10u:1037": " dvandvaḥ samāsa ubhaya-padārtha-pradhānaḥ sāmāsikasya samāsa-samūhasya madhye 'ham asmi /",
    "GE07bhg4c10u:1038": " pūrva-padārtha-pradhāno 'vyayībhāva uttara-padārtha-pradhānas tatpuruṣo 'nyapadārtha-pradhāno bahuvrīhir iti teṣām ubhaya-padārtha-sāmyābhāvenāpakṛṣṭatvāt",
    "GE07bhg4c10u:1039": " kṣayi-kālābhimāny akṣayaḥ kālaḥ jñaḥ kāla-kālo guṇī sarva-vidyaḥ ity ādi-śruti-prasiddho 'ham eva /",
    "GE07bhg4c10u:1040": " kālaḥ kalayatām aham ity atra tu kṣayī kāla ukta iti bhedaḥ /",
    "GE07bhg4c10u:1041": " karma-phala-vidhātṝṇāṃ madhye viśvatomukhaḥ sarvato mukho dhātā sarva-karma-phala-dāteśvaro 'ham ity arthaḥ //33//",
    "GE07bhg4c10u:1042": " viśvanāthaḥ :",
    "GE07bhg4c10u:1043": " sāmāsikasya samāsa-samūhasya madhye dvandvaḥ ubhaya-padārtha-pradhānatvena tasya samāseṣu śraiṣṭhyāt /",
    "GE07bhg4c10u:1044": " akṣayaḥ kālaḥ saṃhartṝṇāṃ madhye mahākālo rudro viśvatomukhaś caturbhyo 'haṃ dhātā sraṣṭṝṇāṃ madhye brahmā //33//",
    "GE07bhg4c10u:1045": " baladevaḥ : akṣarāṇāṃ varṇānāṃ madhye 'ham a-kāro 'smi /",
    "GE07bhg4c10u:1046": " a-kāro vai sarvā vāk [Ai.Ā. 1.3.6] iti śrutiś ca /",
    "GE07bhg4c10u:1047": " sāmāsikasya samāsa-samūhasya madhye dvandvo 'ham /",
    "GE07bhg4c10u:1048": " avyayībhāva-tatpuruṣa-bahuvrīhiṣūbhaya-padārtha-pradhānatā-virahiṣu madhye tasyobhaya-padārtha-pradhānatayotkṛṣṭtatvāt /",
    "GE07bhg4c10u:1049": " saṃhartṝṇāṃ madhye 'kṣayaḥ /",
    "GE07bhg4c10u:1050": " kālaḥ saṅkarṣaṇa-mukhotthaḥ kālāgnir aham /",
    "GE07bhg4c10u:1051": " sraṣṭṝṇāṃ madhye viśvatomukhaś catur-vaktro dhātā vidhir aham //33//",
    "GE07bhg4c10u:1052": " BhG 10.34",
    "GE07bhg4c10u:1053": " mṛtyuḥ sarvaharaś cāham udbhavaś ca bhaviṣyatām /",
    "GE07bhg4c10u:1054": " kīrtiḥ śrīr vāk ca nārīṇāṃ smṛtir medhā dhṛtiḥ kṣamā //34//",
    "GE07bhg4c10u:1055": " śrīdharaḥ : mṛtyur iti /",
    "GE07bhg4c10u:1056": " saṃhārakānāṃ madhye sarvaharo mṛtyur aham /",
    "GE07bhg4c10u:1057": " bhaviṣyatāṃ bhāvi-kalyāṇānāṃ prāṇinām udbhavo 'bhudayo 'ham /",
    "GE07bhg4c10u:1058": " nārīṇāṃ madhye kīrty-ādyāḥ spata-devatā-rūpāḥ striyo 'ham /",
    "GE07bhg4c10u:1059": " yāsām ābhāsa-mātra-yogena prāṇinaḥ ślāghyā bhavanti tāḥ kīrty-ādyāḥ striyo mad-vibhūtayaḥ //34//",
    "GE07bhg4c10u:1060": " madhusūdanaḥ :",
    "GE07bhg4c10u:1061": " saṃhāra-kāriṇāṃ madhye sarva-haraḥ sarva-saṃhāra-kārī mṛtyur aham /",
    "GE07bhg4c10u:1062": " bhaviṣyatāṃ bhāvi-kalyāṇānāṃ ya udbhava utkarṣaḥ sa cāham eva /",
    "GE07bhg4c10u:1063": " nārīṇāṃ madhye kīrtiḥ śrīr vāk smṛtir medhā dhṛtiḥ kṣameti ca sapta dharma-patnyo 'ham eva /",
    "GE07bhg4c10u:1064": " tatra kīrtir dhārmikatva-nimittā praśastatvena nānā-dig-deśīya-loka-jñāna-viṣayatā-rūpā khyātiḥ /",
    "GE07bhg4c10u:1065": " śrīr dharmārtha-kāma-sampat śarīra-śobhā vā kāntir vā /",
    "GE07bhg4c10u:1066": " vāk sarasvatī sarvasyārthasya prakāśikā saṃskṛtā vāṇī /",
    "GE07bhg4c10u:1067": " ca-kārān mūrtyādayo 'pi dharma-patnyo gṛhyante /",
    "GE07bhg4c10u:1068": " smṛtiś cirānubhūtārtha-smaraṇa-śaktiḥ /",
    "GE07bhg4c10u:1069": " aneika-granthārtha-dhāraṇā-śaktir medhā /",
    "GE07bhg4c10u:1070": " dhṛtir avasāde 'pi śarīrendriya-saṃghātottambhana-śaktiḥ /",
    "GE07bhg4c10u:1071": " ucchṛṅkhala-pravṛtti-kāraṇena cāpala-prāptau tan-nivartana-śaktir vā /",
    "GE07bhg4c10u:1072": " kṣamā harṣa-viṣādayor",
    "GE07bhg4c10u:1073": " avikṛta-cittatā /",
    "GE07bhg4c10u:1074": " yāsām ābhāsa-mātra-sambandhenāpi janaḥ sarva-lokādaraṇīyo bhavati tāsāṃ sarva-strīṣūttamatvam atiprasiddham eva //34//",
    "GE07bhg4c10u:1075": " viśvanāthaḥ :",
    "GE07bhg4c10u:1076": " prātikṣaṇikānāṃ mṛtyūnāṃ madhye sarvaharaḥ sarva-smṛti-haro mṛtyur ahaṃ yad uktaṃ mṛtyur atyanta-vismṛtiḥ iti /",
    "GE07bhg4c10u:1077": " bhaviṣyatāṃ bhāvināṃ prāṇi-vikārāṇāṃ madhye udbhavaḥ prathama-vikāro jagmāham /",
    "GE07bhg4c10u:1078": " nārīṇāṃ madhye kīrtiḥ khyātiḥ /",
    "GE07bhg4c10u:1079": " śrīḥ kāntiḥ vāk saṃsmṛtā vāṇīti tisras tathā smṛty-ādayaś catasraḥ ca-kārāt mūrtyādayaś cānyā dharma-patnyaś cāham //34//",
    "GE07bhg4c10u:1080": " baladevaḥ : prātikṣaṇikānāṃ mṛtyūnāṃ madhye sarva-smṛti-haro mṛtyur aham /",
    "GE07bhg4c10u:1081": " bhaviṣyatāṃ bhāvināṃ prāṇi-vikārāṇām udbhavo janmākhyaḥ prathama-vikāro 'ham /",
    "GE07bhg4c10u:1082": " nārīṇāṃ madhye kīrty-ādayaḥ sapta mad-vibhūtayaḥ /",
    "GE07bhg4c10u:1083": " daivatā hy etāḥ /",
    "GE07bhg4c10u:1084": " yāsām ābhāsenāpi narāḥ ślāghyā bhavanti /",
    "GE07bhg4c10u:1085": " tatra kīrtir dhārmikatvādi-sādguṇya-khyātiḥ /",
    "GE07bhg4c10u:1086": " śrīs tri-varga-sampat kāya-dyutir vā /",
    "GE07bhg4c10u:1087": " vāk sarvārtha-vyañjakā saṃskṛta-bhāṣā /",
    "GE07bhg4c10u:1088": " smṛtir anubhūtārtha-smaraṇa-śaktiḥ /",
    "GE07bhg4c10u:1089": " medhā bahu-śāstrārthāvadhāraṇa-śaktiḥ /",
    "GE07bhg4c10u:1090": " dhṛtiś cāpalya-prāptau tan-nivartana-śaktiḥ /",
    "GE07bhg4c10u:1091": " kṣamā harṣe viṣāde ca prāpte nirvikāra-cittatā //34//",
    "GE07bhg4c10u:1092": " BhG 10.35",
    "GE07bhg4c10u:1093": " bṛhat-sāma tathā sāmnāṃ gāyatrī chandasām aham /",
    "GE07bhg4c10u:1094": " māsānāṃ mārgaśīrṣo 'ham ṛtūnāṃ kusumākaraḥ //35//",
    "GE07bhg4c10u:1095": " śrīdharaḥ : bṛhat-sāmeti /",
    "GE07bhg4c10u:1096": " tvām iddhi havāmahe [Rv 6.46.1] ity asyām ṛci gīyamānaṃ bṛhat-sāma /",
    "GE07bhg4c10u:1097": " tena cendraṃ sarveśvaratvena sthūyata iti śraiṣṭhyam /",
    "GE07bhg4c10u:1098": " chanda-viśiṣṭānāṃ mantrāṇāṃ madhye gāyatrī mantro 'ham /",
    "GE07bhg4c10u:1099": " dvijatvāpādakatvena somāharaṇe ca śreṣṭhatvāt /",
    "GE07bhg4c10u:1100": " kusumākaro vasantaḥ //35//",
    "GE07bhg4c10u:1101": " madhusūdanaḥ :",
    "GE07bhg4c10u:1102": " vedānāṃ sāmavedo 'smīty uktaṃ tatrāyam anyo viśeṣaḥ sāmnām ṛg-akṣarārūḍhānāṃ gīti-viśeṣāṇāṃ madhye tvām iddhi havāmaha [Rv 6.46.1] ity asyām ṛci gīti-viśeṣo bṛhat-sāma /",
    "GE07bhg4c10u:1103": " tac cātirātre pṛṣṭha-stotraṃ sarveśvaratvenendra-stuti-rūpam anyataḥ śreṣṭhatvād aham /",
    "GE07bhg4c10u:1104": " chandasāṃ niyatākṣara-pādatva-rūpa-cchando-viśiṣṭānām ṛcāṃ madhye dvijāter dvitīya-janma-hetutvena",
    "GE07bhg4c10u:1105": " prātaḥ-savanādi-savana-traya-vyāpitvena tirṣṭubh-jagatībhyāṃ somāharaṇārthaṃ gatābhyāṃ",
    "GE07bhg4c10u:1106": " somo na labdho 'kṣarāṇi ca hāritāni jagatyā trīṇi triṣṭubhaikam iti catvāri tair",
    "GE07bhg4c10u:1107": " akṣaraiḥ saha somasyāharaṇena ca sarva-śreṣṭhā gāyatry-ṛg aham /",
    "GE07bhg4c10u:1108": " catur-akṣarāṇi ha vā agre chandāṃsy āsutato jagatī somam acchātpat sā trīṇy akṣarāṇi hitvā jagām tatas",
    "GE07bhg4c10u:1109": " triṣṭup somam acchāpatat saikam akṣaraṃ hitvāpatat tato gāyatrī somam acchāpatat",
    "GE07bhg4c10u:1110": " sā tāni cākṣarāṇi haranty āgacchat somaṃ ca tasmād aṣṭākṣarā gāyatrī ity upakramya",
    "GE07bhg4c10u:1111": " tadāhur gāyatrāṇi vai sarvāṇi savanāni gāyatrī hy evaitad upasṛjamānaiḥ iti śatapatha-śruteḥ /",
    "GE07bhg4c10u:1112": " gāyatrī vā idaṃ sarvaṃ bhūtam ity-ādi-chāndogya-śruteś ca /",
    "GE07bhg4c10u:1113": " māsānāṃ dvādaśānāṃ madhye 'bhinivaśāli-vāstūka-śākādi-śālī śīrtātapa-śūnyatvena ca sukha-hetur mārgaśīrṣo 'ham /",
    "GE07bhg4c10u:1114": " ṛtūnāṃ ṣaṇṇāṃ madhye kusumākaraḥ sarva-sugandhi-kusumānām ākaro 'tiramaṇīyo vasantaḥ /",
    "GE07bhg4c10u:1115": " vasante brāhmaṇam upanayīta /",
    "GE07bhg4c10u:1116": " vasante brāhmaṇo 'gnīnād adhīta /",
    "GE07bhg4c10u:1117": " vasante vasante jyotiṣā yajeta /",
    "GE07bhg4c10u:1118": " tad vai vasanta evābhyārabheta /",
    "GE07bhg4c10u:1119": " vasanto vai brāhamasya rtuḥ /",
    "GE07bhg4c10u:1120": " ity ādi-śāstra-prasiddho 'ham asmi //35//",
    "GE07bhg4c10u:1121": " viśvanāthaḥ :",
    "GE07bhg4c10u:1122": " vedānāṃ sāmavedo 'smīty uktam /",
    "GE07bhg4c10u:1123": " tatra sāmnām api madhye bṛhat-sāma tvām iddhi havāmahe [Rv 6.46.1] ity asyām ṛci vigīyamānaṃ bṛhat-sāma /",
    "GE07bhg4c10u:1124": " chandasāṃ madhye gāyatrī nāma chandaḥ /",
    "GE07bhg4c10u:1125": " kusumākaro vasantaḥ //35//",
    "GE07bhg4c10u:1126": " baladevaḥ : vedānāṃ sāmavedo 'smīty uktaṃ prāk /",
    "GE07bhg4c10u:1127": " tatrānyaṃ viśeṣam āha bṛhad iti /",
    "GE07bhg4c10u:1128": " sāmnām ṛg-akṣara-rūḍhānāṃ gīti-viśeṣāṇāṃ madhye tvām iddhi havāmahe [Rv 6.46.1] ity",
    "GE07bhg4c10u:1129": " asyām ṛci gītiṃ viśeṣo bṛhat-sāma tac cātirātre pṛṣṭha-stotraṃ sarveśvaratvendra-stuti-rūpam",
    "GE07bhg4c10u:1130": " anya-sāmotkṛṣṭatvād aham /",
    "GE07bhg4c10u:1131": " chandasāṃ niyatākṣara-pādatva-rūpa-cchando-viśiṣṭānām ṛcāṃ madhye gāyatrī ṛg ahaṃ dvijāter dvitīya-janma-hetutvena tasyāḥ śraiṣṭhyāt /",
    "GE07bhg4c10u:1132": " gāyatrī vā idaṃ sarvaṃ bhūtaṃ yad idaṃ kiṃ ca iti brahmāvatāratva-śravaṇāc ca /",
    "GE07bhg4c10u:1133": " mārgaśīrṣo 'ham ity abhinava-dhānāydi-sampattyā tasyānyebhyaḥ śraiṣṭhyāt /",
    "GE07bhg4c10u:1134": " kusumākaro vasanto 'ham iti śītātapābhāvena vividha-sugandhi-puṣpamayatvena mad-utsava-hetutvena ca tasyānyebhyaḥ śraiṣṭhyāt //35//",
    "GE07bhg4c10u:1135": " BhG 10.36",
    "GE07bhg4c10u:1136": " dyūtaṃ chalayatām asmi tejas tejasvinām aham /",
    "GE07bhg4c10u:1137": " jayo 'smi vyavasāyo 'smi sattvaṃ sattvavatām aham //36//",
    "GE07bhg4c10u:1138": " śrīdharaḥ : dyūtam iti /",
    "GE07bhg4c10u:1139": " chalayatāṃ anyonya-vañcana-parāṇāṃ sambandhi dyūtam asmi /",
    "GE07bhg4c10u:1140": " tejasvinām prabhāvavatāṃ tejaḥ prabhāvo 'smi /",
    "GE07bhg4c10u:1141": " jetṝṇāṃ jayo 'smi /",
    "GE07bhg4c10u:1142": " vyavasāyinām udyamavatāṃ vyavasāya udyamo 'smi /",
    "GE07bhg4c10u:1143": " sattvavatāṃ sāttvikānāṃ sattvam aham //36//",
    "GE07bhg4c10u:1144": " madhusūdanaḥ :",
    "GE07bhg4c10u:1145": " chalayatāṃ chalasya para-vañcanasya kartṝṇāṃ sambandhi dyūtam akṣa-devanādi-lakṣaṇaṃ sarvasvāpahārakāraṇam aham asmi /",
    "GE07bhg4c10u:1146": " tejasvinām atyugra-prabhāvavatāṃ sambandhi tejo 'pratihatājñatvam aham asmi /",
    "GE07bhg4c10u:1147": " jetṝṇāṃ parājitāpekṣayotkarṣa-lakṣaṇo jayo 'smi /",
    "GE07bhg4c10u:1148": " vyavasāyināṃ vyavasāyaḥ phalāvyabhicāry-udyamo 'ham asmi /",
    "GE07bhg4c10u:1149": " sattvavatāṃ sāttvikānāṃ dharma-jñāna-vairāgyaiśvarya-lakṣaṇaṃ sattva-kāryam evātra sattvam aham //36//",
    "GE07bhg4c10u:1150": " viśvanāthaḥ :",
    "GE07bhg4c10u:1151": " chalayatām anyo 'nya-vañcana-parāṇāṃ sambandhi dyūtam asmi /",
    "GE07bhg4c10u:1152": " jetṝṇāṃ jayo 'smi /",
    "GE07bhg4c10u:1153": " vyavasāyinām udyamavatāṃ vyavasāyo 'smi /",
    "GE07bhg4c10u:1154": " sattvavatām balavatāṃ sattvaṃ balam asmi //36//",
    "GE07bhg4c10u:1155": " baladevaḥ : chalatāṃ mitho vañcanāṃ kurvatāṃ sambandhi dyūtaṃ sarvasva-haram akṣadevanādy aham /",
    "GE07bhg4c10u:1156": " tejasvinām prabhāvatāṃ sambandhi tejaḥ prabhāvo 'ham /",
    "GE07bhg4c10u:1157": " asmi /",
    "GE07bhg4c10u:1158": " jetṝṇāṃ parājitāpekṣayotkarṣa-lakṣaṇo jayo 'smi /",
    "GE07bhg4c10u:1159": " jetṝṇāṃ sambandhi jayo 'ham /",
    "GE07bhg4c10u:1160": " vyavasāyinām udyamināṃ sambandhī vyavasāyaḥ /",
    "GE07bhg4c10u:1161": " phalavān udyamo 'ham /",
    "GE07bhg4c10u:1162": " sattvavatām balināṃ sambandhī sattvaṃ balam aham //36//",
    "GE07bhg4c10u:1163": " BhG 10.37",
    "GE07bhg4c10u:1164": " vṛṣṇīnāṃ vāsudevo 'smi pāṇḍavānāṃ dhanaṃjayaḥ /",
    "GE07bhg4c10u:1165": " munīnām apy ahaṃ vyāsaḥ kavīnām uśanā kaviḥ //37//",
    "GE07bhg4c10u:1166": " śrīdharaḥ : vṛṣṇīnām iti /",
    "GE07bhg4c10u:1167": " vāsudevo yo 'haṃ tvām upadiśāmi /",
    "GE07bhg4c10u:1168": " dhanañjayas tvam eva yad vibhūtiḥ /",
    "GE07bhg4c10u:1169": " munīnāṃ vedārtha-manana-śīlānāṃ veda-vyāso 'ham /",
    "GE07bhg4c10u:1170": " kavīnāṃ krānta-darśinām uśanā nāma kaviḥ śukraḥ //37//",
    "GE07bhg4c10u:1171": " madhusūdanaḥ :",
    "GE07bhg4c10u:1172": " sākṣād īśvarasyāpi vibhūti-madhye pāṭhas tena rūpeṇa cintanārtha iti prāg evoktam /",
    "GE07bhg4c10u:1173": " vṛṣṇīnāṃ madhye vāsudevo vasudeva-putratvena prasiddhas tvad-upadeṣṭāyam aham /",
    "GE07bhg4c10u:1174": " tathā pāṇḍavānāṃ madhye dhanañjayas tvam evāham /",
    "GE07bhg4c10u:1175": " munīnāṃ manana-śīlānām api madhye veda-vyāso 'ham /",
    "GE07bhg4c10u:1176": " kavīnāṃ krānta-darśināṃ sūkṣmārtha-vivekināṃ madhye uśanā kavir iti khyātaḥ śukro 'ham//37//",
    "GE07bhg4c10u:1177": " viśvanāthaḥ :",
    "GE07bhg4c10u:1178": " vṛṣṇīnāṃ madhye vāsudevo vasudevo mat-pitā mad-vibhūtiḥ /",
    "GE07bhg4c10u:1179": " prajñāditvāt svārthiko 'ṇ [Pāṇ 5.4.38] vṛṣṇīnām aham evāsmi ity anukter asyānyārthatā neṣṭā //37//",
    "GE07bhg4c10u:1180": " baladevaḥ : vṛṣṇīnāṃ madhye vāsudevo vasudeva-putraḥ saṅkarṣaṇo 'ham /",
    "GE07bhg4c10u:1181": " na ca vāsudevaḥ kṛṣṇo 'ham iti vyākhyeyaṃ tasya svayaṃrūpasya vibhūtitvāyogāt /",
    "GE07bhg4c10u:1182": " mahat-sraṣṭādīnāṃ vāmana-kapilādīnāṃ ca sākṣād īśvaratve 'pi vibhūtitvenoktiḥ svāṃśāvatāratvāt tena rūpeṇa cintyatva-vivakṣayā vā yujyate /",
    "GE07bhg4c10u:1183": " svāṃśatvaṃ cānabhivyañjita-sarva-śaktitvaṃ bodhyam /",
    "GE07bhg4c10u:1184": " pāṇḍavānāṃ madhye dhanañjayas tvam aham asmi /",
    "GE07bhg4c10u:1185": " nāvatāratvenānyebhyaḥ śraiṣṭhyāt /",
    "GE07bhg4c10u:1186": " munīnāṃ devārtha-manana-parāṇāṃ madhye vyāso bādarāyaṇo 'ham /",
    "GE07bhg4c10u:1187": " mad-avatāratvena tasyānyebhyaḥ śraiṣṭhyāt /",
    "GE07bhg4c10u:1188": " kavīnāṃ sūkṣmārtha-vivecakānāṃ madhye uśanāḥ śukro 'ham /",
    "GE07bhg4c10u:1189": " yaḥ kavir iti khyātaḥ //37//",
    "GE07bhg4c10u:1190": " BhG 10.38",
    "GE07bhg4c10u:1191": " daṇḍo damayatām asmi nītir asmi jigīṣatām /",
    "GE07bhg4c10u:1192": " maunaṃ caivāsmi guhyānāṃ jñānaṃ jñānavatām aham //38//",
    "GE07bhg4c10u:1193": " śrīdharaḥ : daṇḍa iti /",
    "GE07bhg4c10u:1194": " damayatāṃ damana-kartṝṇāṃ sambandhī daṇḍo 'smi /",
    "GE07bhg4c10u:1195": " yenāsaṃyatā api saṃyatā bhavanti sa daṇḍo mad-vibhūtiḥ /",
    "GE07bhg4c10u:1196": " jetum icchatāṃ sambandhinī sāmād apy upāya-rūpā nītir asmi /",
    "GE07bhg4c10u:1197": " guhyānāṃ gopyānāṃ gopana-hetu-maunam avacanam aham asmi /",
    "GE07bhg4c10u:1198": " na hi tūṣṇīṃ sthitasyābhiprāyo jñāyate /",
    "GE07bhg4c10u:1199": " jñānavatāṃ tattva-jñānināṃ yaj jñānam tad aham asmi //38//",
    "GE07bhg4c10u:1200": " madhusūdanaḥ :",
    "GE07bhg4c10u:1201": " damayatām adāntān utpathān pathi pravartayatām utpatha-pravṛttau nigraha-hetur daṇḍo 'ham asmi /",
    "GE07bhg4c10u:1202": " jigīṣatāṃ jetum icchatāṃ nītir nyāyo jayopāyasya prakāśako 'ham asmi /",
    "GE07bhg4c10u:1203": " guhyānāṃ gopyānāṃ gopana-hetur maunaṃ vācaṃ-yamatvam aham asmi /",
    "GE07bhg4c10u:1204": " nahi tūṣṇīṃ sthitasyābhiprāyo jñāyate /",
    "GE07bhg4c10u:1205": " guhyānāṃ gopyānāṃ madhye sa-saṃnyāsa-śravaṇa-manana-pūrvakam ātmano nididhyāsana-lakṣaṇaṃ maunaṃ vāham asmi /",
    "GE07bhg4c10u:1206": " jñānavatāṃ jñānināṃ yac-chravaṇa-manana-nididhyāsana-paripāka-prabhavam advitīyātma-sākṣātkāra-rūpaṃ sarvājñāna-virodhi jñānaṃ tad aham asmi",
    "GE07bhg4c10u:1207": " viśvanāthaḥ :",
    "GE07bhg4c10u:1208": " damana-kartṝṇāṃ sambandhī daṇḍo 'ham //38//",
    "GE07bhg4c10u:1209": " baladevaḥ : damayatāṃ daṇḍa-kartṝṇāṃ sambandhī daṇḍo 'ham /",
    "GE07bhg4c10u:1210": " yenotpathagāḥ sat-pathe caranti sa daṇḍo mad-vibhūtir ity arthaḥ /",
    "GE07bhg4c10u:1211": " jigīṣatāṃ jetum icchatāṃ sambandhinī nītir nyāyo 'ham /",
    "GE07bhg4c10u:1212": " guhyānāṃ śravaṇādibhyāṃ tasya śraiṣṭhyāt /",
    "GE07bhg4c10u:1213": " jñānavatāṃ parāvarat-tattva-vidāṃ sambandhī tat-tad-viṣayaka-jñānam aham //38//",
    "GE07bhg4c10u:1214": " BhG 10.39",
    "GE07bhg4c10u:1215": " yac cāpi sarva-bhūtānāṃ bījaṃ tad aham arjuna /",
    "GE07bhg4c10u:1216": " na tad asti vinā yat syān mayā bhūtaṃ carācaram //39//",
    "GE07bhg4c10u:1217": " śrīdharaḥ : yac cāpīti /",
    "GE07bhg4c10u:1218": " yad api ca sarva-bhūtānāṃ bījaṃ praroha-kāraṇaṃ tad aham /",
    "GE07bhg4c10u:1219": " tatra hetuḥ -mayā vinā yat syād bhavet tac caram acaraṃ vā bhūtaṃ nāsty eveti //39//",
    "GE07bhg4c10u:1220": " madhusūdanaḥ :",
    "GE07bhg4c10u:1221": " yad api ca sarva-bhūtānāṃ praroha-kāraṇaṃ bījaṃ tan-māyopādhikaṃ caitanyam aham eva /",
    "GE07bhg4c10u:1222": " he arjuna /",
    "GE07bhg4c10u:1223": " mayā vinā yat syād bhave caram acaraṃ vā bhūtaṃ vastu tan nāsty eva yataḥ sarvaṃ mat-kāryam evety arthaḥ //39//",
    "GE07bhg4c10u:1224": " viśvanāthaḥ :",
    "GE07bhg4c10u:1225": " bījaṃ prarohakāraṇaṃ yat tad aham asmi /",
    "GE07bhg4c10u:1226": " tatra hetuḥ -- mayā vinā yat syāt caram acaraṃ vā tan naivāsti mithyaivety arthaḥ //39//",
    "GE07bhg4c10u:1227": " baladevaḥ : yac ca sarva-bhūtānāṃ bījaṃ praroha-kāraṇaṃ tad apy aham /",
    "GE07bhg4c10u:1228": " tatra hetuḥ - na tad iti /",
    "GE07bhg4c10u:1229": " mayā sarva-śaktimatāṃ pareśena vinā yac caram acaraṃ ca bhūtaṃ tattvaṃ syāt tan nāsti mṛṣaivety arthaḥ //39//",
    "GE07bhg4c10u:1230": " BhG 10.40",
    "GE07bhg4c10u:1231": " nānto 'sti mama divyānāṃ vibhūtīnāṃ paraṃtapa /",
    "GE07bhg4c10u:1232": " eṣa tūddeśataḥ prokto vibhūter vistaro mayā //40//",
    "GE07bhg4c10u:1233": " śrīdharaḥ : prakaraṇārtham upasaṃharati nānto 'stīti /",
    "GE07bhg4c10u:1234": " anantatvād vibhūtīnāṃ tāḥ sākalyena vaktuṃ na śakyate /",
    "GE07bhg4c10u:1235": " eṣa tu vibhūti-vistara uddeśata saṅkṣepataḥ proktaḥ //40//",
    "GE07bhg4c10u:1236": " madhusūdanaḥ :",
    "GE07bhg4c10u:1237": " prakaraṇārtham upasaṃharan vibhūtiṃ saṃkṣipati nānto 'stīti /",
    "GE07bhg4c10u:1238": " he parantapa pareṣāṃ śatrūṇāṃ kāma-krodhya-lobhādīnāṃ tāpa-janaka /",
    "GE07bhg4c10u:1239": " mama divyānāṃ vibhūtīnām anta iyattā nāsti /",
    "GE07bhg4c10u:1240": " ataḥ sarvajñenāpi sā na śakyate jñātuṃ vaktuṃ vā san-mātra-viṣayatvāt sarvajñatāyāḥ /",
    "GE07bhg4c10u:1241": " eṣa tu tvāṃ pratyuddeśata eka-deśena prokto vibhūter vistaro vistāro mayā //40//",
    "GE07bhg4c10u:1242": " viśvanāthaḥ :",
    "GE07bhg4c10u:1243": " prakaraṇam upasaṃharati nānto 'stīti eṣa tu vistaro bāhulyam uddeśato nāma-mātrata eva kṛtaḥ //40//",
    "GE07bhg4c10u:1244": " baladevaḥ : prakaraṇam upasaṃharati nānto 'stīti /",
    "GE07bhg4c10u:1245": " vistaro vistāra uddeśata eka-deśata eka-deśena proktaḥ //40//",
    "GE07bhg4c10u:1246": " BhG 10.41",
    "GE07bhg4c10u:1247": " yad yad vibhūtimat sattvaṃ śrīmad ūrjitam eva vā /",
    "GE07bhg4c10u:1248": " tat tad evāvagaccha tvaṃ mama tejo 'ṃśasaṃbhavam //41//",
    "GE07bhg4c10u:1249": " śrīdharaḥ : punaś ca sākaṅkṣaṃ prati kathañcit sākalyena kathayati yad yad iti /",
    "GE07bhg4c10u:1250": " vibhūtimad aiśvarya-yuktam /",
    "GE07bhg4c10u:1251": " śrīmat sampatti-yuktam /",
    "GE07bhg4c10u:1252": " ūrjitaṃ kenāpi prabhāva-balādinā guṇenātiśayitam /",
    "GE07bhg4c10u:1253": " yad yat sattvaṃ vastu-mātraṃ bhavet,",
    "GE07bhg4c10u:1254": " tat tad eva mama tejasaḥ prabhāvasyāṃśena sambhūtaṃ jānīhi //41//",
    "GE07bhg4c10u:1255": " madhusūdanaḥ :",
    "GE07bhg4c10u:1256": " anuktā api bhagavato vibhūtīḥ saṅgrahītum upalakṣaṇam idam ucyate yad yad iti /",
    "GE07bhg4c10u:1257": " yad yat sattvaṃ prāṇi-vibhūtimad aiśvarya-yuktam,",
    "GE07bhg4c10u:1258": " tathā śrīmat śrīr lakṣmīḥ sampat,",
    "GE07bhg4c10u:1259": " śobhā,",
    "GE07bhg4c10u:1260": " kāntir vā tayā yuktam /",
    "GE07bhg4c10u:1261": " tayorjitaṃ balādy-atiśayena yuktaṃ tat tad eva mama tejasaḥ śakter aṃśena sambhūtaṃ tvam avagaccha jānīhi //41//",
    "GE07bhg4c10u:1262": " viśvanāthaḥ :",
    "GE07bhg4c10u:1263": " anuktā api traikālikīr vibhūtīḥ saṅgrahītum āha yad yad iti /",
    "GE07bhg4c10u:1264": " vibhūtimad aiśvarya-yuktam /",
    "GE07bhg4c10u:1265": " śrīmat sampatti-yuktam ūrjitaṃ bala-prabhāvādy-adhikaṃ sattvaṃ vastu-mātram //41//",
    "GE07bhg4c10u:1266": " baladevaḥ : anuktā vibhūtīḥ saṅgrahītum āha yad yad iti /",
    "GE07bhg4c10u:1267": " vibhūtimad aiśvarya-yuktam /",
    "GE07bhg4c10u:1268": " śrīmat saundaryeṇa sampattyā vā yuktam ūrjitaṃ balena yuktaṃ vā yad yat sattvaṃ vastu bhavati,",
    "GE07bhg4c10u:1269": " tat tad eva mama tejo 'ṃśena śakti-leśena sambhavaṃ siddham avagaccha pratīhīti svāyattatva-svavyāpyatvābhyāṃ",
    "GE07bhg4c10u:1270": " sarve 'bheda-nirdeśā nītā vāmanādīnāṃ tan-nirdeśās tu saṅgamitāḥ santi //41 //",
    "GE07bhg4c10u:1271": " BhG 10.42",
    "GE07bhg4c10u:1272": " atha vā bahunaitena kiṃ jñātena tavārjuna /",
    "GE07bhg4c10u:1273": " viṣṭabhyāham idaṃ kṛtsnam ekāṃśena sthito jagat //42//",
    "GE07bhg4c10u:1274": " śrīdharaḥ : athavā kim etena paricchinna-vibhūti-darśanena ?",
    "GE07bhg4c10u:1275": " sarvatra mad-dṛṣṭim eva kurv ity āha athaveti /",
    "GE07bhg4c10u:1276": " bahunā pṛthak-jñātena kiṃ tava kāryam ?",
    "GE07bhg4c10u:1277": " yasmād idaṃ sarvaṃ jagad ekāṃśenaika-deśa-mātreṇa viṣṭabhya dhṛtvā vyāpyeti vā aham eva sthitaḥ /",
    "GE07bhg4c10u:1278": " mad-vyatiriktaṃ kiṃcid asti pādo 'sya viśvā bhūtāni tripādayāmṛtaṃ divi [Rv 8.4.17.3] iti śruteḥ /",
    "GE07bhg4c10u:1279": " tasmāt kim anena paricchinna-darśanena sarvatra mad-dṛṣṭim eva kurv ity abhiprāyaḥ //42//",
    "GE07bhg4c10u:1280": " indriya-dvārataś citte bahir dhāvati saty api /",
    "GE07bhg4c10u:1281": " īśa-dṛṣṭi-vidhānāya vibhūtir daśame 'bravīt //",
    "GE07bhg4c10u:1282": " iti śrī-śrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ",
    "GE07bhg4c10u:1283": " vibhūti-yogo nāma daśamo 'dhyāyaḥ // //10//",
    "GE07bhg4c10u:1284": " madhusūdanaḥ :",
    "GE07bhg4c10u:1285": " evam avayavaśo vibhūtim uktvā sākalyena tām āha athaveti /",
    "GE07bhg4c10u:1286": " athaveti pakṣāntare /",
    "GE07bhg4c10u:1287": " bahunaitena sāvaśeṣeṇa jñātena kiṃ tava syāt /",
    "GE07bhg4c10u:1288": " he arjuna /",
    "GE07bhg4c10u:1289": " idaṃ kṛtsnaṃ sarvaṃ jagad ekāṃśenaikadeśa-mātreṇa viṣṭabhya vidhṛtya vyāpya vāham eva sthito na mad-vyatiriktaṃ kiṃcid asti pādo 'sya viśvā bhūtāni tripādayāmṛtaṃ divi iti śruteḥ /",
    "GE07bhg4c10u:1290": " tasmāt kim anena paricchinna-darśanena sarvatra mad-dṛṣṭim eva kurv ity abhiprāyaḥ //42//",
    "GE07bhg4c10u:1291": " kurvanti ke 'pi kṛtinaḥ kvacid apy anante",
    "GE07bhg4c10u:1292": " svāntaṃ vidhāya viṣyāntara-śāntim eva /",
    "GE07bhg4c10u:1293": " tvat-pāda-padma-vigalan-makaranda-bindum",
    "GE07bhg4c10u:1294": " āsvādya mādyati muhur madhubhin mano me //",
    "GE07bhg4c10u:1295": " iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ",
    "GE07bhg4c10u:1296": " śrīmad-bhagavad-gītā-gūḍhārtha-dīpikāyām adhikāri-bhedena vibhūti-yogo nāma daśamo 'dhyāyaḥ //10//",
    "GE07bhg4c10u:1297": " viśvanāthaḥ :",
    "GE07bhg4c10u:1298": " bahunā pṛthak-pṛthag-jñātena kiṃ phalaṃ samuditam eva jānīhīty āha viṣṭabhyeti /",
    "GE07bhg4c10u:1299": " ekāṃśenaikenaivāṃśena prakṛty-antaryāminā puruṣa-rūpeṇaivedaṃ sṛṣṭaṃ jagad viṣṭabhyādhiṣṭhānatvād vidhṛtyādhiṣṭhātṛtvād adhiṣṭhāya /",
    "GE07bhg4c10u:1300": " niyantṛtvān niyamya vyāpakatvād vyāpya kāraṇatvāt sṛṣṭvā sthito 'smi //42//",
    "GE07bhg4c10u:1301": " viśvaṃ śrī-kṛṣṇa evātaḥ sevas tad-dattayā dhiyā /",
    "GE07bhg4c10u:1302": " sa evāsvādya-mādhurya ity adhyāyārtha īritaḥ //",
    "GE07bhg4c10u:1303": " iti sārārtha-varṣiṇyāṃ harṣiṇyāṃ bhakta-cetasām /",
    "GE07bhg4c10u:1304": " gītāsu daśamo 'dhyāyaḥ saṅgataḥ saṅgataḥ satām //10//",
    "GE07bhg4c10u:1305": " baladevaḥ : evam avayavaśo vibhūtīr apavarṇya sāmsatyena tāḥ prāha athaveti /",
    "GE07bhg4c10u:1306": " bahunā pṛthak-pṛthag-upadiśyamānena vibhūti-viṣayakeṇa jñānena tava kiṃ prayojanam /",
    "GE07bhg4c10u:1307": " he arjuna /",
    "GE07bhg4c10u:1308": " cid-acid-ātmakaṃ hara-viriñci-pramukhaṃ kṛtsnaṃ jagad aham ekenaiva prakṛtyādy-antaryāmiṇā",
    "GE07bhg4c10u:1309": " puruṣākhyenāṃśena viṣṭabhya sraṣṭṛtvāt sraṣṭā dhārakatvād dhṛtvā vyāpakatvād vyāpya",
    "GE07bhg4c10u:1310": " pālakatvāt pālayitvā ca sthito 'smīti sarjanādīni mad-vibhūtayo mad-vyāpteṣu sarveṣv",
    "GE07bhg4c10u:1311": " aiśvaryādi-sarvāṇi vastūni mad-vibhūtitayā bodhyānīti //42 //",
    "GE07bhg4c10u:1312": " yac chakti-leśāt sūryādyā bhavanty atyugra-tejasaḥ /",
    "GE07bhg4c10u:1313": " yad-aṃśena dhṛtaṃ viśvaṃ sa kṛṣṇo daśame 'rcayet //",
    "GE07bhg4c10u:1314": " iti śrīmad-bhagavad-gītopaniṣad-bhāṣye daśamo 'dhyāyaḥ //10//",
    "GE07bhg4c10u:1315": " [*ENDNOTE] marīcir atry-aṅgirasau pulastyaḥ pulahaḥ kratuḥ /",
    "GE07bhg4c10u:1316": " vasiṣṭhaś ca mahābhāgaḥ sadṛśā vai svayambhuvā //",
    "GE07bhg4c10u:1317": " sapta brahmāṇa ity eṣa purāṇe niścayo gataḥ // [Mbh 12.201.4-5 (or 12.335.28-29]"
}