{
    "GSP28sastrdiu:0": " Reference:",
    "GSP28sastrdiu:1": " Jaim_ = Jaimini, Mimamsasutra",
    "GSP28sastrdiu:2": " (?) = unclear",
    "GSP28sastrdiu:3": " śāstradīpikā /",
    "GSP28sastrdiu:4": " prathamādhyāye prathamastarkapādaḥ /",
    "GSP28sastrdiu:5": " lakṣmīkaustubhavakṣasaṃ muraripuṃ śaṅkhāsikaumodakīhastaṃ padmapalāśatāmranayanaṃ pītāmbara śārṅgiṇam /",
    "GSP28sastrdiu:6": " medhaśyāmamudārapīvaracaturbāhuṃ pradhānātparaṃ śrīvatsāṅkamanāthanāthamamṛtaṃ vande mukundaṃ mudā //1 //",
    "GSP28sastrdiu:7": " nyāyābhāsatamaśchannaśāstratattvārthadarśikām /",
    "GSP28sastrdiu:8": " kumārilamatenāhaṃ kariṣye śāstradīpikām //2 //",
    "GSP28sastrdiu:9": " athāto dharmajijñāsā // Jaim_1,1.1 //",
    "GSP28sastrdiu:10": " anena sūtreṇa prārīpsitasya śāstrasya śrotṛpravṛttisiddhaye dharmajñānaṃ prayojanaṃ kathyate /",
    "GSP28sastrdiu:11": " yadā hi dharmajijñāsā kartavyetyukte śāstramārabhyamāṇaṃ dṛśyate tadā nūnamidaṃ śāstraṃ dharmajñānaprayojanamityavagamyate //*//",
    "GSP28sastrdiu:12": " viditaṃ tāvatprayojanam /",
    "GSP28sastrdiu:13": " saṃbandho 'pi śāstrasya prastāvaheturvaktavyaḥ /",
    "GSP28sastrdiu:14": " yathā śastrāntareṣu śiṣyapraśnānantaryādisaṃbandhaḥ prastāvako varṇyate tathehāpi",
    "GSP28sastrdiu:15": " śāstrārambhe śiṣyapraśnānantaryādisaṃbandhaḥ prastāvako varṇyate tathehāpi śāstrārambhe",
    "GSP28sastrdiu:16": " prayojakānāṃ saṃbandhānāmanyatamo vaktavyaḥ- anena saṃbandhenedaṃ śāstramāyātamiti /",
    "GSP28sastrdiu:17": " anyathā hyasaṃbaddhapralapitaṃ syāt /",
    "GSP28sastrdiu:18": " satyam /",
    "GSP28sastrdiu:19": " ihatu ya evāyaṃ prayojanena saha śāstrasya sādhyasādhanatvasaṃbandhaḥ sa eva śāstrasya prastāvako nānyaḥ /",
    "GSP28sastrdiu:20": " bhavati hi sādhanatvameva sādhyārthinaḥ sādhane pravṛttihetuḥ /",
    "GSP28sastrdiu:21": " sacāyaṃ saṃbandhaḥ prayojanoktyaivārthajjñāyata iti na sūtrakāreṇa pṛthagukta ityadoṣaḥ //*//",
    "GSP28sastrdiu:22": " atredaṃ cintyate- kimadhyayanānantaraṃ dharmajijñāsayā gurugṛhe 'sthātavyam,",
    "GSP28sastrdiu:23": " uta gurugṛhātsamāvartitavyamiti /",
    "GSP28sastrdiu:24": " yadi hi svādhyāyādhyayanavidhinā dharmamātrārthamadhyayanaṃ svardādyarthena vidhīyate",
    "GSP28sastrdiu:25": " tatasmānmātreṇaiva śāstrārthasya samāptatvāt 'adhītyasnāyāt' iti smṛtivacanabalena",
    "GSP28sastrdiu:26": " ca samāvartitavyamiti /",
    "GSP28sastrdiu:27": " adhyayanavidhivicāraḥ /",
    "GSP28sastrdiu:28": " athākṣaragrahaṇādiparamparopajāyamānavākyārthajñānārthamadhyayanaṃ vidhīyate /",
    "GSP28sastrdiu:29": " tatastasya vicāramantareṇāsaṃbhavādadhyayanavidhinaivārthādvicāro vihita iti gurugṛha evāvasthāya vicārayitavyo dharmaḥ /",
    "GSP28sastrdiu:30": " tatra- 'vināpi vidhinā jñānalābhānnahi tadarthatā //",
    "GSP28sastrdiu:31": " kalpyastu vighisāmarthyātsvargo viśvajidādivat' //*//",
    "GSP28sastrdiu:32": " svādhyāyasaṃskāradvāreṇādhyayanasyārthajñānahetutvaṃ vinaiva vidhinā pramāṇāntareṇa siddhameveti tādardhye vidhyānarthakyam /",
    "GSP28sastrdiu:33": " nacāvaghātādividhivanniyamārthatvam /",
    "GSP28sastrdiu:34": " avadhāto hi darśapūrṇamāsapūrve niyamyate /",
    "GSP28sastrdiu:35": " avaghātaniṣpannaireva taṇḍulairapūrvaṃ sidhyatīti na taṇḍulasvarūpe,",
    "GSP28sastrdiu:36": " pramāṇāntaravirodhāt /",
    "GSP28sastrdiu:37": " tadvadihāpi jñānasyādhyayanamantareṇāpi darśanāttatsvarūpe niyamāsaṃbhavāt kratvapūrveṣvevādhyayananiyamo vidhātavyaḥ /",
    "GSP28sastrdiu:38": " adhītaireva vedairavagatāni karmāṇi phaladānīti /",
    "GSP28sastrdiu:39": " nacaivaṃ yuktam /",
    "GSP28sastrdiu:40": " akratvarthatvādadhyayanasya anārabhyādhītatvāt,",
    "GSP28sastrdiu:41": " śrutyādyabhāvāccākratvarthatvam /",
    "GSP28sastrdiu:42": " tasmādadṛṣṭārthameva svādhyāyādhyayanamityadhyayanamātreṇa samāpte śāstrārthe gurugṛhātsamāvartitavyamiti prāpte 'bhidhīyate- 'labhyamāne phale dṛṣṭe nādṛṣṭaparikalpanā //",
    "GSP28sastrdiu:43": " vidheśca niyamārthatvānnānarthakyaṃ bhaviṣyati //*//",
    "GSP28sastrdiu:44": " tathāhi asatyadhyayanavidhāvagnihotrādiśāstrāṇi vidvāṃsamalabhamānānyavidvāṃsamevādhikṛtya vidyāmantareṇānuṣṭhānāsaṃbhavādvidyāmākṣipatyaviśeṣāccaturo varṇānadhikuryuḥ /",
    "GSP28sastrdiu:45": " satitvadhyayanavidhau traivarṇikānāmeva viduṣāmadhikāro bhavati na turīyādeḥ //*//",
    "GSP28sastrdiu:46": " tathāhi- vasante brāhmaṇamupanayīta,",
    "GSP28sastrdiu:47": " grīṣme rājanyaṃ,",
    "GSP28sastrdiu:48": " śaradivaiśyam' iti dvitīyānirdeśādupanayanasaṃskṛtāstraivarṇikāḥ kimasmābhiḥ kartavyamityapekṣante /",
    "GSP28sastrdiu:49": " tatsaṃnidhau cādhyayanamanirdiṣṭakartṛkaṃ vidhīyamānaṃ kartāramapekṣate /",
    "GSP28sastrdiu:50": " tatrāpekṣāsaṃnidhiyogyatvairevaṃ vijñāyate- traivarṇikairevopanītairakṣaragrahaṇenādhyayanādiparamparayārthajñānaṃ kartavyamiti /",
    "GSP28sastrdiu:51": " evañca phalavadadhyayanakarkatṛbhūtamāṇavasaṃskāratvādupanayanamadhyayanīṅgaṃ,",
    "GSP28sastrdiu:52": " adhyayanamapi dṛṣṭārthajñānārtham,",
    "GSP28sastrdiu:53": " arthajñānaṃ tvanuṣṭhānaupayikatvātprasiddhaphalakameveti sarveṣāṃ phalavattvam /",
    "GSP28sastrdiu:54": " adhyayanādhikāraniyamaḥ /",
    "GSP28sastrdiu:55": " evañca traivarṇikeṣu vidvasu labdheṣu nāgnihotrādividhayaścaturthavarṇasya vidyāmākṣipanti,",
    "GSP28sastrdiu:56": " kintu traivārṇikāneva viduṣo 'dhikurvanti /",
    "GSP28sastrdiu:57": " so 'yamadhikāraniyamo 'paśūdrādhikaraṇe vakṣyamāṇo 'dhyayanavidhiprasādalabhya iti phalavāneva vidhiḥ /",
    "GSP28sastrdiu:58": " tenārthajñānāvasānamadhyayanamadhyayanavidhinā vidhīyata iti vicāramantareṇa tadanupapatteradhyayanavidhireva",
    "GSP28sastrdiu:59": " vicāramākṣipaṃstadviruddhaṃ smārtā snānaṃ bādhayata iti siddhamadhyayanānantaraṃ",
    "GSP28sastrdiu:60": " dharmajijñāsā kartavyeti //* //",
    "GSP28sastrdiu:61": " kecitpunarācāryakaraṇavidhiprayuktatvamadhyayanasyāṅgīkṛtya kimācāryakasiddhirevādhyayanasya prayojanamutārthajñānamiti vicārya",
    "GSP28sastrdiu:62": " antaraṅgatvādarthajñānamityāhuḥ /",
    "GSP28sastrdiu:63": " kiṃ punaḥ kāraṇamācāryakaraṇavidhiprayuktatve 'dhyayanasya,",
    "GSP28sastrdiu:64": " adhyayanavidheradhikāriśūnyatvādācāryakaraṇavidhiprayuktyā cātmalābhe viśvajidādivatphalakalpanānupapattiḥ /",
    "GSP28sastrdiu:65": " kaḥ punarācāryakaraṇavidhiḥ,",
    "GSP28sastrdiu:66": " kathaṃ vā tenādhyayanasya prayuktiḥ /",
    "GSP28sastrdiu:67": " ucyate- upanīya tu yaḥ śiṣyaṃ vedamadhyāpayeddvijaḥ //",
    "GSP28sastrdiu:68": " sakalpaṃ sahahasyaṃ ca tamācārya pracakṣate //",
    "GSP28sastrdiu:69": " iti smṛtyanumitaḥ /",
    "GSP28sastrdiu:70": " upanīyādhyāpanenācāryakaṃ kuryād' ityācāryakaraṇavidhiḥ /",
    "GSP28sastrdiu:71": " atra cādhyāpanamācāryatvasādhanam /",
    "GSP28sastrdiu:72": " upanayanaṃ tu ktvāpratyayāttasyaivāṅgam /",
    "GSP28sastrdiu:73": " tacca kena dvāreṇādhyāpalasyopakarotītyapekṣāyāṃ upaneyāsattirevājya dvāramaṅgīkriyate liṅgāt /",
    "GSP28sastrdiu:74": " tadupaneyo 'pi nākiñcitkaro 'ṅgamiti tadvyāpāratvenādhyavasīyate /",
    "GSP28sastrdiu:75": " tadevaṃ svāṅgabhūtamupanayanaṃ prayuñjāno 'dhyāpanavidhistaddvāreṇādhyayanaṃ prayuṅkte //*//",
    "GSP28sastrdiu:76": " tadetadanupapannam /",
    "GSP28sastrdiu:77": " tathāhi- niyogārthasyādhyayanasyācāryakaprayojanārthajñānaprayojanatā vā na śakyate śāstreṇa bodhayituṃ sādhyadvayasyaikatrāsaṃbhavāt /",
    "GSP28sastrdiu:78": " niyogārthataiva śāstreṇa bodhyate arthajñānārthatāyāṃ tvanujñāmātramiticet tathāpyarthadvayaṃ syādeva //*//",
    "GSP28sastrdiu:79": " kiñcaivaṃ sakṛduccaritasya liṅpratyayasya vidhyarthatvamanujñārthatvaṃ ceti vairūpyamapi syāt tena saṃśaya evānupapannaḥ /",
    "GSP28sastrdiu:80": " tathā siddhānto 'pyanupapanna eva- pramāṇāntarasiddhatvādarthajñānārthatvaṃ na śāstragocaratāmanubhavatīti /",
    "GSP28sastrdiu:81": " tatra yadevāsmadabhipretaṃ vidherniyamārthatvaṃ mahatā prayatnena bhavadbhirdūṣitaṃ tadeva bhavadbhirapi muktalajjairananyagatikatvādāśrayaṇīyamāpannam",
    "GSP28sastrdiu:82": " niyamānaṅgīkāre ca pūrvapakṣa eva śreyānāpadyate /",
    "GSP28sastrdiu:83": " ācāryatvasyādṛṣṭatvena prayojanatopapatteḥ /",
    "GSP28sastrdiu:84": " arthajñānārthatve cādhyayanaṃ svādhyāyasaṃskāro niyogārthatve tu pradhānakarmeti vairūpyamapi syāt //*//",
    "GSP28sastrdiu:85": " arthājjātamarthajñānaṃ prayojanaṃ na śāstrata iticet,",
    "GSP28sastrdiu:86": " ācāryatvamapi prayojanaṃ na syāt tasyāpyarthājjātatvāt /",
    "GSP28sastrdiu:87": " smṛtibādhena ca snānotkarṣo na syādaśāstrasvīkṛtatvādvicārasya /",
    "GSP28sastrdiu:88": " adhyayanavidhau niyojyakalpanā /",
    "GSP28sastrdiu:89": " kiñca- niyojyaḥ kalpanīyo 'tra vidhyarthānupapattiḥ /",
    "GSP28sastrdiu:90": " nacopanayanasyāṅgabhāvo 'styadhyāpanaṃ prati /",
    "GSP28sastrdiu:91": " dvitīyāśrutisāmarthyātsā māṇavakasaṃskriyā //",
    "GSP28sastrdiu:92": " tathāsatyantaraṅgatvādaṅgamadhyayanasya tat //*//",
    "GSP28sastrdiu:93": " yattāvanniyojyābhāvādaprayojakatvamadhyayanavirodheriti,",
    "GSP28sastrdiu:94": " tadayuktaṃ,",
    "GSP28sastrdiu:95": " abhāvāsiddheḥ,",
    "GSP28sastrdiu:96": " aśrutasyāpi viśvajitādivatkalpanāt /",
    "GSP28sastrdiu:97": " kāryaṃ hi vidhyarthaḥ,",
    "GSP28sastrdiu:98": " saṃbandhiśabdaścāyaṃ kāryamiti,",
    "GSP28sastrdiu:99": " kasyaciddhi kiñcitkāryaṃ",
    "GSP28sastrdiu:100": " bhavati na sarvaṃ sarvasya,",
    "GSP28sastrdiu:101": " ataḥ kasyedaṃ kāryamityasti saṃbandhyapekṣā,",
    "GSP28sastrdiu:102": " sāvaśyamadhyāhṛtena kenacinnivartanīyā- asyedaṃ kāryamiti,",
    "GSP28sastrdiu:103": " yasyedaṃ kāryaṃ sa eva niyojya ityucyate //*//",
    "GSP28sastrdiu:104": " yadyapi kathañcitparaprayuktānuṣṭhānādevātmalābhaḥ syāt,",
    "GSP28sastrdiu:105": " tathāpi na tāvatā kāryatvaṃ sidhyati /",
    "GSP28sastrdiu:106": " nahi kṛtisādhyatāmātraṃ kāryatvam /",
    "GSP28sastrdiu:107": " kiṃ tarhi, yatkṛtisādhyaṃ kṛtiṃprati pradhānabhūtaṃ tatkāryamityucyate /",
    "GSP28sastrdiu:108": " prādhānyaṃ ca kṛtestaduddeśena pravṛttiḥ,",
    "GSP28sastrdiu:109": " tataścādhyayananiyogena kāryeṇa bhavatāvaśyaṃ puruṣavyāpāroddeśyena bhavitavyam //*//",
    "GSP28sastrdiu:110": " nacāsati niyojye taduddeśena kaścitpravarteta /",
    "GSP28sastrdiu:111": " adhyāpanavidhinā hi pravartyamāno māṇavakaḥ kathañcidadhyayanamātramanutiṣṭhannatvapūrvamuddiśet /",
    "GSP28sastrdiu:112": " nahi tasya taduddeśyaṃ pramāṇābhāvāt /",
    "GSP28sastrdiu:113": " prayājādyapūrvāṇi darśapūrṇamāsāpūrvopakāritvāttadhikṛtena puruṣeṇa tatsiddhyarthamuddiśya kriyamāṇānīti yuktaṃ yadasatyapi sākṣānniyojyopādāne kāryatvaṃ labhante,",
    "GSP28sastrdiu:114": " adhyayananiyogasya tu nānyaupayikatvaṃ yatastadrūpeṇoddeśyatā syāt /",
    "GSP28sastrdiu:115": " arthajñānasya ca niyāmaphalatvena niyogāpekṣatvāt /",
    "GSP28sastrdiu:116": " tasmādasya kāryatvasiddhaye 'vaśyaṃ niyojyaḥ kalpanīyaḥ //*//",
    "GSP28sastrdiu:117": " yaccādhyāpanavidherupanayanadvāramadhyayaprayojakatvamuktam,",
    "GSP28sastrdiu:118": " tadapyayuktam- upanayanaprayukterevābhāvāt,",
    "GSP28sastrdiu:119": " taddvāreṇādhyayanaprayuktirdūrāpāstā /",
    "GSP28sastrdiu:120": " ktvāpratyayena hi samānakartṛkatvamevocyate tena caikaprayogatā kalpyate,",
    "GSP28sastrdiu:121": " aṅgāṅgibhāvastvekaprayogatāvaśātkalpanīyaḥ,",
    "GSP28sastrdiu:122": " dvitīyayā tu sākṣādaṅgitvamevocyate,",
    "GSP28sastrdiu:123": " ato yathā trivṛtā yūpaparivyāṇāṃ yūpārthaṃ nopākaraṇārthaṃ evamupanayanamapi māṇavakasaṃskārārthaṃ nādhyāpanārtham /",
    "GSP28sastrdiu:124": " smṛtigataśca ktvā pratyayaḥ,",
    "GSP28sastrdiu:125": " pratyakṣavedagatā tu vasante brāhmaṇam' iti dvatīyā,",
    "GSP28sastrdiu:126": " ato 'pi maṇavakārthatvam //*//",
    "GSP28sastrdiu:127": " bhavatu māṇavakasaṃskārastaddvāreṇa tvadhyāranāṅgaṃ nādhyayanāṅgamiticet,",
    "GSP28sastrdiu:128": " maivaṃ,",
    "GSP28sastrdiu:129": " antaraṅgatvādadhyayanasya tadarthyameva saṃskārasya yuktam /",
    "GSP28sastrdiu:130": " adhyayanamapi phalavadadhyāpanamapi tayoḥ kasyāyaṃ māṇavakasaṃskāro 'ṅgaṃ bhavatvityapekṣāyāmadhyāpanasya puruṣāntaragāmitvena bahiraṅgatvānmāṇavakagatādhyayanārthatvameva yuktam /",
    "GSP28sastrdiu:131": " yathaiva hyadhyayanasyācāryakasiddhiprayojanatāmanāhṛtya vedamadhītya snāyād' iti smṛtiṃ bādhitvāntaraṅgatvādarthajñānārthataivāśrīyate,",
    "GSP28sastrdiu:132": " tathopanayanasyāpyadhyayanārthatā veditavyā /",
    "GSP28sastrdiu:133": " vyākaraṇādapi pāṇinīyādadhyayanāṅgataivopanayanasyānagamyate /",
    "GSP28sastrdiu:134": " adhyayanāṅgatā hi smarannācāryakaraṇe nayaterātmanepadaṃ vidhatte,",
    "GSP28sastrdiu:135": " adhyāpanāṅgatve hi kartrabhiprāyatvātkriyāphalasya tritvādevātmanepadaṃ sidhyet /",
    "GSP28sastrdiu:136": " 'upanīya tu yaḥ śiṣyam' iti ktvāpratyayo hi kathañcit 'darśapūrṇamāsābhyāmiṣṭvetivadasatyapyaṅgāṅgibhāve 'vakalpyate punarvidhānaṃ",
    "GSP28sastrdiu:137": " cātmanepadasyātyantānarthakam,",
    "GSP28sastrdiu:138": " tasmādadhyayanāṅgamupanayanaṃ syāt //*//",
    "GSP28sastrdiu:139": " na syāt /",
    "GSP28sastrdiu:140": " tajjanyaḥ saṃskāro hi māṇavakasamavāyī /",
    "GSP28sastrdiu:141": " satyam, māṇavakasamaveto 'pi na tadarthaḥ,",
    "GSP28sastrdiu:142": " kartrarthatvaṃ ca phalasya kartrabhiprāyatvaṃ natu tatsamavāyaḥ,",
    "GSP28sastrdiu:143": " anyathāhi 'agnīnādadhītetyātmanepadaṃ na syāt- ādhānaphalasyāhavanīyatvāderagnisamavetatvena kartṛsamavāyābhāvāt /",
    "GSP28sastrdiu:144": " iyaṃ ca smṛtiḥ 'upanīya tu yaḥ śiṣyam' iti,",
    "GSP28sastrdiu:145": " ato balīyasī dvitīyā śrutiḥ,",
    "GSP28sastrdiu:146": " tasmānnādhyāpanāṅgamupanayanamiti na taddvāreṇādhyāpanasya prayuktiḥ //",
    "GSP28sastrdiu:147": " prābhākaramatakhaṇḍanam /",
    "GSP28sastrdiu:148": " yacca 'upanītasya vyāpārāpekṣāyāmupanayanaṃ prakramya vihitamadhyayanaṃ tadvyāpāratvenādhyavasīyata' iti,",
    "GSP28sastrdiu:149": " tadapyabuddhipūrvakam- evaṃ hi vadatādhyāpanāṅgamadhyayanamityupapāditaṃ bhavati /",
    "GSP28sastrdiu:150": " yadāhyadhyāpanārthatvenopanītasya māṇavakasya tadupayogivyāpārāpekṣāyāmadhyayanavidhiradhyayanaṃ",
    "GSP28sastrdiu:151": " tadupayogivyāpāratayā vidhatte- traivarṇikairupanītairadhyāpanaupayikavyāpārāpekṣairadhyayanavyāpāraḥ",
    "GSP28sastrdiu:152": " kartavya iti tadāpi spaṣṭamevādhyayanamarthajñānārthatayā vidhatte nādhyāpanaupayikatayā,",
    "GSP28sastrdiu:153": " tadāhyadhyayanasya tadaupayikatvaṃ kena pramāṇena gamyate,",
    "GSP28sastrdiu:154": " nahyatra pratyakṣādīni kramante /",
    "GSP28sastrdiu:155": " saṃnidhānāditi cet,",
    "GSP28sastrdiu:156": " na saṃnidhānaṃ nāma svayaṃ pramāṇaṃ śabdasya tvarthaṃ pratipādayataḥ saṃnidhyapekṣāyogyatvānītikarmatavyatā netrasyevonmīlanam /",
    "GSP28sastrdiu:157": " śabdaścedadhyāpanaupayikatayā vidadhyāt nārthajñānārthatā sidhyet /",
    "GSP28sastrdiu:158": " ato nopanayanasaṃnidhau 'svādhyāyo 'dhyetavya' iti vihitasyādhyayanasyopanayanadvārādhyāpanavidhinā prayuktisaṃbhavaḥ //*//",
    "GSP28sastrdiu:159": " yadi paramadhyāpanasyādhyayanamantareṇāsaṃbhavāttadarthādhyayanamākṣipyate,",
    "GSP28sastrdiu:160": " tathāsatyavihitena laukikenādhyayanena tatsaṃbhavānna vihitasyādhyayanasya niyogatastatprayuktiḥ /",
    "GSP28sastrdiu:161": " naca prayuktilāghavādapi vihitopajīvanam /",
    "GSP28sastrdiu:162": " tadupajīvane 'pi prayuktyanavalopāt /",
    "GSP28sastrdiu:163": " vihitamapyadhyayanamadhyāpanavidhinaiva tvanmate prayujyate na svavidhinā /",
    "GSP28sastrdiu:164": " tasmāllaukikamevādhyayanamupanītānāmadhyāpanavidhirākṣipet /",
    "GSP28sastrdiu:165": " vidhivihitamadhyayanaṃ paraprayuktyabhāvādadhikāraṃ prakalpayet //*//",
    "GSP28sastrdiu:166": " kiñca yadyupanayanamadhyāpanāṅgaṃ tato 'dhyayanavidhirarthajñānārthaḥ sannādhyāpanārthatayopanītaistraivarṇikaiḥ saṃbadhyeta,",
    "GSP28sastrdiu:167": " ye 'dhyāpanārthatayopanītastraivarṇikāstadupayogivyāpāramapekṣante te 'rthajñānārthamadhīyīran-ityasaṃbaddhameva syāt /",
    "GSP28sastrdiu:168": " tataścopanītairasaṃbadhyamāno 'dhyayanavidhiścaturṇāmapi varṇānāṃ syāditi śūdrādhikāraprasaṅgaḥ /",
    "GSP28sastrdiu:169": " tasmādupanītānāṃ prayojanāpekṣiṇāmadhyayanakaraṇikārthajñānabhāvanā vidhīyata ityadhyayanāṅgamevopanayanaṃ,",
    "GSP28sastrdiu:170": " svavidhiprayuktaṃ cādhyayanam /",
    "GSP28sastrdiu:171": " prapañcenāyaṃ pakṣonyāyaratnamālāyāmeva nirasta ityaparamyate /",
    "GSP28sastrdiu:172": " tasmātpūrvokta eva vicāraḥ- kimadṛṣṭārthamadhyayanamutākṣaragrahaṇādiparamparayārthajñānārthamiti //",
    "GSP28sastrdiu:173": " adhyayanavidhyupasaṃhāraḥ /",
    "GSP28sastrdiu:174": " athavā nātra kiñcidvicāryeta,",
    "GSP28sastrdiu:175": " nāvamikanyāyenaivādhyayanasyākṣarasaṃskārādiparamparayārthajñānārthatvasiddheḥ /",
    "GSP28sastrdiu:176": " navame hi-- sāmnāmṛgakṣarābhivyaktidvāreṇa stutyupayogitvadarśanāttādarthyameva nādṛṣṭārthatvamiti vakṣyate /",
    "GSP28sastrdiu:177": " tenaiva nyāyenādhyayanasyārthajñānārthatvasiddheradhyayanānantaraṃ dharmajijñāsā kartavyeti siddhamevaitatprayojanavivakṣayā sūtrakāreṇocyate",
    "GSP28sastrdiu:178": " yadāhuḥ-- “dharmākhyaṃ viṣayaṃ vaktuṃ mīmāṃsāyāḥ prayojanam” iti /",
    "GSP28sastrdiu:179": " nanvatra kaścidvedavākyārtho vicāryate /",
    "GSP28sastrdiu:180": " tadapyāhuḥ--“nacātra codanāvyākhyā gauravaṃ tatra coditam” iti tatsiddhamadhyayanānantaraṃ dharmajijñāsā kartavyeti /",
    "GSP28sastrdiu:181": " sā caturvidhā-- dharmasvarūpa- pramāṇa- sādhana- phalaiḥ //",
    "GSP28sastrdiu:182": " nanvadhyayanavidhinā vedavākyārthavicāramātrākṣepāddharmasvarūpapramāṇajijñāsayoḥ kaḥ prasaṅgaḥ /",
    "GSP28sastrdiu:183": " ucyate-- upoddhātatvātprasaṅgaḥ /",
    "GSP28sastrdiu:184": " yadi hi vedavākyārtho dharmaḥ syādvedaśca pramāṇaṃ tato 'sau vicāraḥ kartavyo bhavati /",
    "GSP28sastrdiu:185": " itarathā kākadantaparīkṣāvatsyāt,",
    "GSP28sastrdiu:186": " tadadhyayanavidhireva pramāṇādivicāramākṣipati /",
    "GSP28sastrdiu:187": " dharmagrahaṇaṃ copalakṣaṇārtham-- adharmasyāpi hānāya jijñāsyatvāt /",
    "GSP28sastrdiu:188": " akārapraśleṣaṇe vā sūtramadharmajijñāsāyāmapi vyākhyeyamiti niravadyam //",
    "GSP28sastrdiu:189": " codanālakṣaṇo 'rtho dharmaḥ // Jaim_1,1.2 //",
    "GSP28sastrdiu:190": " prathamaṃ tāvat ko dharmaḥ kathaṃlakṣaṇakaḥ ityetadvayamanena sūtreṇa śrutyarthābhyāṃ nirūpyate- yo dharmaḥ",
    "GSP28sastrdiu:191": " sa yodanālakṣaṇaḥ codanaiva tasya lakṣaṇaṃ pramāṇam /",
    "GSP28sastrdiu:192": " codanā ca tasya lakṣaṇameveti śrutyā pramāṇavidhāvarthāccodanāgamya evāgnihotrādidharmo nātallakṣaṇaścaityavandanādiriti svarūpamapi siddhyati",
    "GSP28sastrdiu:193": " tathā yaścodanālakṣaṇaḥ sa dharma iti svarūpavidhāvarthatpramāṇasiddhirveditavyā //",
    "GSP28sastrdiu:194": " kaścitvāha- kāryarūpo vedārtho na siddharūpa ityetadanena sūtreṇocyate,",
    "GSP28sastrdiu:195": " codanālakṣaṇaśabdena kāryamucyate,",
    "GSP28sastrdiu:196": " dharmaśabdena vedārtha iti /",
    "GSP28sastrdiu:197": " tadayuktam- yāni tāvadvidhivākyāni teṣāṃ vidhāveva prāmāṇyaṃ vastusvarūpaṃ cāprāmāṇyaṃ vispaṣṭameveti na tatra kiñcidvaktavyam /",
    "GSP28sastrdiu:198": " kṣepiṣṭādivākyānāmapi vidhyekavākyatayā tatraiva prāmāṇyam /",
    "GSP28sastrdiu:199": " mantrāṇāmapi prakaraṇena pradhānavidhiśeṣatvaṃ dvitīyapāde vakṣyata iti na tatrāpi vaktavyamasti /",
    "GSP28sastrdiu:200": " tena kasyātra siddhārthatāṃ nirasya kāryārthatocyate /",
    "GSP28sastrdiu:201": " 'avināśī vā are ayamātme'tyādīnāmupaniṣadvākyānāmiticet / na /",
    "GSP28sastrdiu:202": " teṣāmapi yadi vidhyekavākyatvamasti tator'thavādādhikaraṇena gatam,",
    "GSP28sastrdiu:203": " atha nāsti kathaṃ teṣāṃ kāryārthatā syāt //*//",
    "GSP28sastrdiu:204": " atha teṣāṃ vidhyaśravaṇādividhyantareṇaikavākyatvābhāvācca kāryārthatvānupapattervyutpattivirahācca sigaddhyarthe prāmāṇyayogādaprāmāṇyamevābhimatam",
    "GSP28sastrdiu:205": " kimidānīmātmādivākyānāmaprāmāṇyapratipādanaparamidaṃ sūtraṃ,",
    "GSP28sastrdiu:206": " suvyāhṛtaṃ tarhi śāstrārambhe prathamaṃ tāvatsūtrakāro 'prāmāṇyameva vedavākyānāṃ pratipādayatīti //*//",
    "GSP28sastrdiu:207": " kathaṃ ca kāryaṃ eva prāmāṇyam /",
    "GSP28sastrdiu:208": " tatraiva vyutpatteḥ- pravṛttyadhīnā hi vyutpattiḥ,",
    "GSP28sastrdiu:209": " sā ca kāryāvagamādhīneti vyutpattirapi tatraiva bhavatīti cet /",
    "GSP28sastrdiu:210": " avaśyaṃ pravṛttyadhīnaiva vyutpattiḥ- kāṣṭhaiḥ sthālyāmodanaṃ pacatītyādivartamānāpadeśeṣvapi",
    "GSP28sastrdiu:211": " prasiddhatṛtīyārthanāmaprasiddhakāṣṭhaprātipadikārthānāṃ ca puruṣāṇāṃ kāṣṭhārthe vyutpattidraśanāt /",
    "GSP28sastrdiu:212": " prathamavyutpattiḥ /",
    "GSP28sastrdiu:213": " atha prathamavyutpattiḥ kāryaviśeṣayaiva- nahi tadā śabdāntaravaśena śabdāntarasyārthe vyutpattiḥ saṃbhavati sarvasya dharmasyāprasiddhatvāditi cet /",
    "GSP28sastrdiu:214": " astvevam /",
    "GSP28sastrdiu:215": " tathāpi paścādbahuśaḥ siddhārthe śabdaprayogadarśanāt 'ko 'yaṃ rājā' 'pāñcālaḥ' ityādiṣu praśnaprativacanādiṣu kāryasya vyabhicārādavyabhicāryārthamātraṃ vācyamiti sujñānam /",
    "GSP28sastrdiu:216": " yathaiva hi kasyāñcidvyaktau prathamaṃ gośabdasya prayogadarśanātsaiva vācyetyavagame",
    "GSP28sastrdiu:217": " satyapi paścādvaktyantare prayogaṃ pūrvavyaktivyabhitārādavyabhicārisāmānyamevārthaṃ",
    "GSP28sastrdiu:218": " ityadhyavasīyate tathā kāryaparatāmavagatāmapi paścātsiddhārthaprayogadarśanena bādhitatvārthamātramevāvyabhicārādvācyamiti yuktam /",
    "GSP28sastrdiu:219": " kiñca prathamavyutpattau katipayānāmeva śabdānāṃ kāryārthatvamavagataṃ na sarvaśabdānāṃ paurvāparyaniyamo 'sti,",
    "GSP28sastrdiu:220": " ataḥ sarve śabdāḥ paścādvyutpādyamānāḥ kaiścitsiddhārthā bhavanti /",
    "GSP28sastrdiu:221": " sarveṣāṃ tu kāryārthatve siddhārthapareṣu laukikavākyeṣu sarvaśabdānāṃ lākṣaṇikatvānna kaścidanvitābhidhāyī syāt /",
    "GSP28sastrdiu:222": " tatrānvitapratītiḥ kathaṃ siddhyet /",
    "GSP28sastrdiu:223": " vaktṛjñānamanumātavyam /",
    "GSP28sastrdiu:224": " nacānvitapratipādakaṃ vākyamuccāritamiti kathamanvitajñānānumānam //*//",
    "GSP28sastrdiu:225": " athārthasvarūpasmārakaiḥ padairanvitajñānamanamīyate,",
    "GSP28sastrdiu:226": " tataḥ kāryavācake 'pyasiddheranvitābhidhānaṃ na syāt /",
    "GSP28sastrdiu:227": " kiñca prathamameva kāryavyabhicāraḥ śakyo 'nagantum /",
    "GSP28sastrdiu:228": " yadā hi putraste jāta ityuktasya kasyācinmukhavikāsaṃ pārśvasthaḥ paśyati tadā harṣaheturanena",
    "GSP28sastrdiu:229": " śabdena pratipādita iti harṣahetubhūtasiddhārthapratipādane śabdasya sāmarthyaṃ kalpayati /",
    "GSP28sastrdiu:230": " yadyapi ca tadānīmarthaviśeṣo na jñāyate harṣahetūnāṃ bahūnāṃ saṃbhavāttathāpi siddhārthatā tāvadavagatā,",
    "GSP28sastrdiu:231": " tāvatāpi kārye vyabhicāraḥ siddhaḥ /",
    "GSP28sastrdiu:232": " kiñca bahuśaḥ putrajanane sati evaṃ śabdaprayogādanyeṣu harṣahetuṣvaprayogāt putrajananarūpārthaviśeṣo 'pi sujñāna",
    "GSP28sastrdiu:233": " eva //*//",
    "GSP28sastrdiu:234": " kiñca pravṛttyadhīnāpi vyutpattirnāvaśyaṃ kāryaviṣayaiva bhavati,",
    "GSP28sastrdiu:235": " tathāhi yadā kaścitpravṛttāvatyantāsamarthaṃ vṛddhamāturaṃ vā prativinodārthaṃ vākyaṃ",
    "GSP28sastrdiu:236": " prayuṅkte 'nadyāstīre pañca phalāni santī'ti tatrānyo daivasaṃgataḥ kaścidarthī tadvākyamarthācchrutvā",
    "GSP28sastrdiu:237": " nadītīraṃ gatvā phalānyāharati,",
    "GSP28sastrdiu:238": " etatsarvaṃ paśyannanyo vyutpitsuḥ phalasadbhāvapratipādane śabdasya sāmarthyaṃ vyutpadyate,",
    "GSP28sastrdiu:239": " tasmānnaikāntataḥ kāryārthatā śabdānām /",
    "GSP28sastrdiu:240": " prābhākaraktadvitīyasūtrārthasya khaṇḍanam /",
    "GSP28sastrdiu:241": " kā cāsya sūtrasya vacanavyaktiḥ,",
    "GSP28sastrdiu:242": " yadi tāvat 'yatkāryaṃ tadvedārtha eve'ti kāryamuddiśya vedārthatā vidhīyate,",
    "GSP28sastrdiu:243": " tathā satyuddeśyasyopādeyena svaraniyamātsarvasya lokikasyāpi gavānayanādikāryasya vedārthatā syāt /",
    "GSP28sastrdiu:244": " kiñca upādeyasya vedārthasyoddeśena dhūmenāvyāpterakārye 'pi vedasya prāmāṇyanirastaṃ syāt //*//",
    "GSP28sastrdiu:245": " atha 'vedārthaḥ sa kāryarūpa eve'ti,",
    "GSP28sastrdiu:246": " tato 'yo dharmaḥ sa codanālakṣaṇaḥ' iti vatanavyaktiḥ syāt,",
    "GSP28sastrdiu:247": " tatrārthaśabdo 'bhyudayavācī kasya viśeṣaṇaṃ,",
    "GSP28sastrdiu:248": " yadyupādeyasya codanālakṣaṇapadārthasya,",
    "GSP28sastrdiu:249": " tataḥ sarvasya vedārthasya kāryatvamarthatvaṃ ca vidhīyate iti śyenādiniyogānāmapyarthatvaṃ syāt //*//",
    "GSP28sastrdiu:250": " athoddeśyavedārthaviśeṣaṇaṃ,",
    "GSP28sastrdiu:251": " tato 'yamartho bhavati yor'thātmako 'bhyudayātmako vedārthaḥ sa kāryarūpaḥ,",
    "GSP28sastrdiu:252": " tataśca śyenādiniyogānāṃ niṣiddhaphalatvenānabhyudayarūpāṇāṃ kāryatā na syāt /",
    "GSP28sastrdiu:253": " mābhūditi cet /",
    "GSP28sastrdiu:254": " teṣāmapi liṅga kāryatāvagamāt /",
    "GSP28sastrdiu:255": " śyenayāgasya kāryatā nivārayituṃ śakyate na niyogasya /",
    "GSP28sastrdiu:256": " tasya kāryaikasvabhāvatvāt /",
    "GSP28sastrdiu:257": " asati ca kāryatve śyenavākyasya kāryārthatvābhāvātsiddhārthataiva vaktavyā syāt,",
    "GSP28sastrdiu:258": " naca tathā saṃbhavati vidhipratyayayogāt /",
    "GSP28sastrdiu:259": " siddhe cārthe vyatpattivirahādapramāṇāṇyameva śyenādivākyānāṃ syāt //*//",
    "GSP28sastrdiu:260": " atha pūrvasūtrādvedārthaparaṃ dharmapadamanuyujya codanālakṣaṇo vedārthaḥ ityekaṃ vākyam,",
    "GSP28sastrdiu:261": " artho dharmaḥ ityaparaṃ vākyam /",
    "GSP28sastrdiu:262": " tadidaṃ svaprajñāvilasitamātram,",
    "GSP28sastrdiu:263": " anuṣaṅgavākyabhedayorvināphalamāśrayaṇāt /",
    "GSP28sastrdiu:264": " apratijñātasya ca dharmasya lakṣaṇamasaṃgatam //*//",
    "GSP28sastrdiu:265": " atha pratijñātasyaiva vedārthasya kāryatvasiddhaye dharmatvamucyate /",
    "GSP28sastrdiu:266": " kiṃ kāryaṃ eva dharmarūpo vedārthaḥ sa eva jijñāsyo nānyaḥ,",
    "GSP28sastrdiu:267": " tathācet ya eva jijñāsyo dharmastasyaiva sūtrākṣaravināśena jijñāsā pratijñāsyeti vedārthapratijñāvacanārthakam //*//",
    "GSP28sastrdiu:268": " atha tvarthaśabdamanādṛśya yo vedārthaḥ sa kāryarūpa ityucyate tator'thapadamanarthakaṃ vastumātraparyāyamanuvādakaṃ syāt /",
    "GSP28sastrdiu:269": " anarthavyudāsārthatā cāsya bhāṣyakāreṇoktā,",
    "GSP28sastrdiu:270": " tasmādviśeṣaṇamevaitat /",
    "GSP28sastrdiu:271": " viśeṣaṇatve cābhyudayarūpasya vedārthasya kāryatvābhidhānādanabhyudayarūpasya vādārthasya kāryatvaṃ na syāditi sarvasya vedasya eva prāmāṇyamiti niyogo na syāt /",
    "GSP28sastrdiu:272": " tataśca avināśī vā are ayamātmetyādīnāmātmasvarūpaparatvaṃ na nirākartavyamityastāṃ tāvat /",
    "GSP28sastrdiu:273": " tasmāddharmasvarūpapramāṇapratipādanārthamevedaṃ sūtram //*//",
    "GSP28sastrdiu:274": " tadiha dharmaṃ viṣayīkṛtya cintyate-- kimasya na kiñcitpramāṇamasti,",
    "GSP28sastrdiu:275": " kiṃ vā pratyakṣādikameva pramāṇam,",
    "GSP28sastrdiu:276": " uta codanaiva,",
    "GSP28sastrdiu:277": " athavā vikalpaḥ,",
    "GSP28sastrdiu:278": " athavā samuccayaḥ iti /",
    "GSP28sastrdiu:279": " tatra śabdasya pramāṇāntaraprāptaprāpakatvena svayapramāṇatvāpratyakṣādīnāṃ cāsāmarthyādapramāṇako dharma ityekaḥ pakṣaḥ,",
    "GSP28sastrdiu:280": " pratyakṣādigamya evetyekaḥ pakṣaḥ,",
    "GSP28sastrdiu:281": " yogināṃ pratyakṣagamyaḥ,",
    "GSP28sastrdiu:282": " arvācīnānāṃ tu codanāgamya ityaparaḥ,",
    "GSP28sastrdiu:283": " jagadvaicitryārthāpatyā kimapyadṛṣṭamastīti sāmānyena prasiddho dharmaścodanayāgnihotrādiviśeṣarūpeṇa gamyate tasmātsamuccaya ita pakṣāntaram,",
    "GSP28sastrdiu:284": " codanaiva sāca pramāṇameveti siddhāntaḥ /",
    "GSP28sastrdiu:285": " tadiha codanaiva pramāṇaṃ sāca pramāṇamevetyavadhāraṇadvayaṃ pratijñāyate //",
    "GSP28sastrdiu:286": " prathamapādapratipādyārthasaṃgrahaḥ /",
    "GSP28sastrdiu:287": " nimittasūtre tu prathamadvitīyasūtramātrālocanayā vedo dharmamūlamityādivadupadeśaśāstratāśaṅkā mā bhūditi parīkṣāśāstramevadamiti jñāpayituṃ parīkṣāpratijñānam /",
    "GSP28sastrdiu:288": " yadyapi coparitanavyāpārādeva parīkṣāśāstratvaṃ gamyate tathāpi vakṣyamāṇameva śrotṛbuddhisamādhānāya kīrtitam //*//",
    "GSP28sastrdiu:289": " pratyakṣasūtre tu pratyakṣasya vidyamānopalambhanatvādbhaviṣyati dharme prāmāṇyāsaṃbhavāttatpūrvakatvenetareṣāmapyaprāmāṇyātpramāṇāntaraniyamavikalpasamuccayanirākaraṇāccodanaivetyayamarthaḥ siddhyati //* //",
    "GSP28sastrdiu:290": " autpattikasūtre tu svataḥprāmāṇyamarthānyathātvakāraṇadoṣajñānābhyāmaprāmāṇyamityāśrityāgnihotrādicodanābhyo 'saṃdigdhajñānotpatteḥ svataḥ prāmāṇyaṃ prāptam /",
    "GSP28sastrdiu:291": " nacāpavādakamarthānyathātvajñānaṃ sākṣādasti,",
    "GSP28sastrdiu:292": " nāpi kāraṇadoṣajñānaṃ,",
    "GSP28sastrdiu:293": " puruṣāśrayatvācchabdadoṣāṇām /",
    "GSP28sastrdiu:294": " padapadārthasaṃbandhasyākṛtrimatvāntaddvāreṇa puruṣānupraveśābhāvāccodanānāmiti sthite samāhite,",
    "GSP28sastrdiu:295": " mābhūtpadārthasaṃbandhadvāreṇa puruṣānupraveśaḥ,",
    "GSP28sastrdiu:296": " vākyavākyārthayostu loke saṃbandhādarśanānnirmūlo 'gnihotrādivākyārthapratyaya ityato vyāmohaḥ /",
    "GSP28sastrdiu:297": " sāmayiko vā,",
    "GSP28sastrdiu:298": " ato na vākyārthe vedasya prāmāṇyamityāśaṅkya,",
    "GSP28sastrdiu:299": " padārthānāṃ saṃbandhagrahaṇaṃ samayaṃ cānapekṣamāṇānāmeva vākyārthe prāmāṇyaṃ saṃbhavatīti tadbhūtādhikaraṇena pratipādite //*//",
    "GSP28sastrdiu:300": " punarvedānāṃ vākyātmakatvāt kāṭhakādisamākhyānācca pauruṣeyatvāttaddvāreṇa doṣasaṃsparśamāśaṅkya",
    "GSP28sastrdiu:301": " smartavyatve satyasmaraṇādyogyonupalabdhinirastasya karturanumānāsaṃbhavātsamākhyāyāśca",
    "GSP28sastrdiu:302": " pravacananimittatvādapauruṣeyā vedāḥ iti tadekadeśānāṃ codanānāṃ siddhaṃ prāmāṇyamityevaṃ",
    "GSP28sastrdiu:303": " samastaḥ prathamaḥ pādaścodanāsūtrapratijñātārthopapādena tasyaiva parikaraḥ /",
    "GSP28sastrdiu:304": " so 'yaṃ bhāṣyakārānusāreṇa pādārtho 'nukrāntaḥ /",
    "GSP28sastrdiu:305": " vṛttikāramataṃ tu paścādanukramiṣyāmaḥ /",
    "GSP28sastrdiu:306": " dharmasya pratyakṣādipramāṇagamyatvam /",
    "GSP28sastrdiu:307": " prakṛtamanusarāmaḥ- pratijñātaṃ tāvaccodanaiva pramāṇaṃ sā ca pramāṇameveti /",
    "GSP28sastrdiu:308": " nanu pratyakṣāderanyānapekṣaṃ prāmāṇyaṃ saṃbhavatīti tasyaiva dharme prāmāṇyaṃ,",
    "GSP28sastrdiu:309": " śabdasya tu sarvadaiva pramāṇāntarapramitaviṣayatvānna tadanapekṣaṃ prāmāṇyaṃ saṃbhavatīti /",
    "GSP28sastrdiu:310": " ucyate /",
    "GSP28sastrdiu:311": " pratyakṣaṃ tāvatsaṃyuktaviṣayatvena vidyamānopalambhanatvādbhaviṣyati dharme na samartham //*//",
    "GSP28sastrdiu:312": " yadyapi godohanādidravyaṃ,",
    "GSP28sastrdiu:313": " yāgādikriyā,",
    "GSP28sastrdiu:314": " nīcaistvādiguṇaśca,",
    "GSP28sastrdiu:315": " phalasādhanatvāddharmaśabdenocyate nāpūrvādaya iti śreyaskarabhāṣye vakṣyate,",
    "GSP28sastrdiu:316": " tathāpi teṣāṃ phalasādhanarūpeṇa dharmatvāt phalasya ca janmāntarādibhāvitvāddharmasvarūpeṇa pratyakṣaviṣayatvaṃ na saṃbhavati,",
    "GSP28sastrdiu:317": " tatpūrvakatvāccānumānādikamapi na pramāṇam //*//",
    "GSP28sastrdiu:318": " bhāvanābalajaṃ tu yogipratyakṣaṃ bhaviṣyatyapi dharme samarthamiti manorathamātram /",
    "GSP28sastrdiu:319": " bhāvanā hyanubhūtagocaraniyatānubūteṣveva niścayarūpāṃ smṛtiṃ janayet /",
    "GSP28sastrdiu:320": " naca sātra pramāṇaṃ smṛtitvādeva,",
    "GSP28sastrdiu:321": " nitarāṃ pratyakṣamanindriyajatvāt /",
    "GSP28sastrdiu:322": " nendriyajatvaṃ pratyakṣalakṣaṇamapitu kalpanāpoḍhatvamiticet,",
    "GSP28sastrdiu:323": " sutarāṃ dharmasyāpratyakṣatvaṃ phalasādhanarūpasyāvikalpagrahaṇasaṃbhavāt /",
    "GSP28sastrdiu:324": " tasmādanimittaṃ pratyakṣam /",
    "GSP28sastrdiu:325": " tatpūrvakatvāccānumānādyapi //*//",
    "GSP28sastrdiu:326": " kāśyapīyāḥ punaḥ prātibhajñānamṛṣīṇāṃ dharmo pravartata ityāhuḥ,",
    "GSP28sastrdiu:327": " tattu liṅgādyabhāsajatvātpramāṇameva na bhavati kiṃ punardharme /",
    "GSP28sastrdiu:328": " śabdasya tu buddhijanakatvīdasatyapavāde yuktaṃ prāmāṇyam //*//",
    "GSP28sastrdiu:329": " nanu na buddhijananamātrātprāmāṇyaṃ yuktaṃ ayathārtheṣvapi vākyeṣu buddhijananāviśeṣāt /",
    "GSP28sastrdiu:330": " satyam /",
    "GSP28sastrdiu:331": " tatra tu kāraṇadoṣabādhakapratyayābhyāṃ yuktamaprāmāṇyaṃ,",
    "GSP28sastrdiu:332": " vedetu tadbhāvātsataḥprāptaṃ prāmāṇyamanapoditaṃ bhavati //",
    "GSP28sastrdiu:333": " atha prāmāṇyavicāraḥ //",
    "GSP28sastrdiu:334": " kathaṃ punaḥ pramāṇasya svataḥprāpti,",
    "GSP28sastrdiu:335": " tadarthamidaṃ sarvajñānānyadhikṛtya cintyate kiṃ prāmāṇyamaprāmāṇyaṃ cobhayaṃ svata evāvagamyate,",
    "GSP28sastrdiu:336": " athavānyataradapi svabhāvenānirupitaṃ kāraṇaguṇadoṣapratyayābhyāmavagamyate,",
    "GSP28sastrdiu:337": " āhosvidaprāmāṇyaṃ svato 'vagamyate,",
    "GSP28sastrdiu:338": " prāmāṇyaṃ svataḥprāptaṃ sadarthānyathātvakāraṇadoṣajñānābhyāmavagamyamānenāprāmāṇyenāpodyate iti /",
    "GSP28sastrdiu:339": " tatra sarvakāraṇānāṃ svakāryaśakteḥ svabhāvikatvādubhayamapi jñānasya svarasādevāvagamyata iti kecit /",
    "GSP28sastrdiu:340": " tadayuktam /",
    "GSP28sastrdiu:341": " nahi jñānaṃ svaviṣayasya tathātvamatathātvaṃ ca yugapacchaknoti vedayituṃ virodhāt //*//",
    "GSP28sastrdiu:342": " atha kāpi jñānavyaktiḥ svaprāmāṇyaṃ svato bodhayati kāpyaprāmāṇyamityucyate,",
    "GSP28sastrdiu:343": " tathāpi na yuktam /",
    "GSP28sastrdiu:344": " kāraṇāntaranirapekṣasya jñānasyaivopalambhahetutve kiṃ kva jñāne bhavatīti na śakyaṃ vivektum /",
    "GSP28sastrdiu:345": " ato dvayamapi svasvabhāvenānirūpitaṃ kāraṇaguṇadoṣajñānābhyāmavagamya ityapare /",
    "GSP28sastrdiu:346": " tadapyapeśalam /",
    "GSP28sastrdiu:347": " evaṃ hi guṇadoṣāvadhāraṇātprāganyatareṇāpyākāreṇārthamanavagamayadvijñānaṃ niḥsvabhāvaṃ syāt /",
    "GSP28sastrdiu:348": " tasmādaprāmāṇyaṃ svataḥ,",
    "GSP28sastrdiu:349": " prāmāṇyaṃ tu saṃvādajñānādibhirityedadeva yuktam //",
    "GSP28sastrdiu:350": " yuktidarśanam /",
    "GSP28sastrdiu:351": " tathāhi na jñānamutpannamityetāvatārthatathātvāvadhāraṇaṃ yuktaṃ vyabhicārādaniścayācca aprāmāṇyameva tasyāṃ velāyāṃ prāptaṃ,",
    "GSP28sastrdiu:352": " paścātkāraṇaguṇajñānādarthakriyājñānādvā prāmāṇyāvagamādapodyate /",
    "GSP28sastrdiu:353": " śabde cāptapraṇītatvaṃ guṇaḥ /",
    "GSP28sastrdiu:354": " naca vede tadasyapauruṣeyatvābhyupagamāt /",
    "GSP28sastrdiu:355": " valaspatayaḥ satramāsata śṛṇota grāvāṇaḥ' ityevamādīnāmunmattapralapitakalpatvāt,",
    "GSP28sastrdiu:356": " apratyayitatarapraṇītatvādaprāmāṇyameva vedānāmiti prāpte 'bhidhīyate- parāpekṣaṃ pramāṇatvaṃ nātmānaṃ labhate kvacit /",
    "GSP28sastrdiu:357": " mūlocchedakaraṃ pakṣaṃ ko hi nāmādhyavasyati yadi hi sarvameva jñānaṃ sivaviṣayatathātvāvadhāraṇe",
    "GSP28sastrdiu:358": " svayamasamarthaṃ vijñānāntaramapekṣeta tataḥ kāraṇaguṇasaṃvādārthakriyājñānānyapi",
    "GSP28sastrdiu:359": " svaviṣayabhūtaguṇādyavadhāraṇe paramapekṣeran,",
    "GSP28sastrdiu:360": " aparamapi tatheti na kaścidartho janmasahasreṇāpyadhyavasīyeteti prāmāṇyamevotsīdet /",
    "GSP28sastrdiu:361": " atha- arthakriyājñānaṃ svataḥpramāṇamiticet ko viśeṣaḥ,",
    "GSP28sastrdiu:362": " avyabhicāra iti cet, na,",
    "GSP28sastrdiu:363": " svapnāvasthāyāmasatyapyudakāharaṇer'thakriyāvijñānadarśanāt //*//",
    "GSP28sastrdiu:364": " atha sukhajñānamevārthakriyā taccāvyabhicāryeva nahi kvacidapyasati sukhe sukhajñānamasti /",
    "GSP28sastrdiu:365": " satyametat /",
    "GSP28sastrdiu:366": " natu tena pūrvajñānasya prāmāṇyādhyavasānaṃ saṃbhavati,",
    "GSP28sastrdiu:367": " apramāṇenāpi priyāsaṃgamavijñānena svapnāvasthāyāṃ sukhadarśanāt /",
    "GSP28sastrdiu:368": " tasmātsvataḥprāmāṇyaṃ prāptamarthānyathātvakāraṇadoṣajñānābhyāmapodyata ityavaśyamaṅgīkaraṇīyam /",
    "GSP28sastrdiu:369": " evañca śabdenāptapuruṣasparśakṛtatvāddoṣāṇāmapauruṣeye vede tadabhāvātsākṣāccārthānyathātvajñānābhāvadapoditaṃ prāmāṇyaṃ bhavati /",
    "GSP28sastrdiu:370": " pauruṣeyavacanāni tu puruṣabuddhiprabhavatvādbhrāntyā vipralipsayā vā prayuktāni mūladoṣeṇa duṣṭatvādayathārthāni bhavantīti vaiṣamyam /",
    "GSP28sastrdiu:371": " kecitbāhuḥ- na loke 'pi śabdasyāyathārthātvamasti tadabhāvāt,",
    "GSP28sastrdiu:372": " na hi loke śābdaṃ pramāṇamasti vakrabhiprāyānumāpakatvātpuruṣavacasām,",
    "GSP28sastrdiu:373": " tenānumānasyaivāyaṃ vyabhicāro na śabdasya /",
    "GSP28sastrdiu:374": " navā tasyāpi vivekāgrahaṇādaliṅge liṅgavyavahārapravṛttiḥ /",
    "GSP28sastrdiu:375": " yadi tu śabdasyaivāyaṃ vyabhicāro 'bhyupeyate /",
    "GSP28sastrdiu:376": " svābhāvikamevāpramāṇaṃ syāt,",
    "GSP28sastrdiu:377": " na hi puruṣadoṣeṇa śabdasya doṣo bhavati yathāvasthitaśabdābhivyaktimātre puruṣasya vyāpārāt //*//",
    "GSP28sastrdiu:378": " tadidamasāram /",
    "GSP28sastrdiu:379": " yadi loke śābdaṃ nāsti tadā vede 'pi kathaṃ tatsyāt /",
    "GSP28sastrdiu:380": " nahyabhiprāyānumānakṣīṇasya śabdasyārthaṃ prati vācakatve pramāṇamastītyuktaṃ nyāyaratnamālāyām //*//",
    "GSP28sastrdiu:381": " yacca vyabhicārābhyupagame svābhāvikamaprāmāṇyaṃ bhavati puruṣadoṣasya śabde 'navatārāditi /",
    "GSP28sastrdiu:382": " syādetadevaṃ yadi yadīyaṃ yadvākyaṃ tat sa puruṣo 'bhivyañjyāt /",
    "GSP28sastrdiu:383": " tattu",
    "GSP28sastrdiu:384": " tenaiva kriyate varṇā nityāḥ padāni ca,",
    "GSP28sastrdiu:385": " vākyāni tu puruṣaireva kriyante pauruṣeyatvādeva /",
    "GSP28sastrdiu:386": " yathāvasthitāni vyajyamānāni vedavākyavadapauruṣeyāṇyeva syuḥ /",
    "GSP28sastrdiu:387": " tataśca vaktrabhiprāyānumāpakatvamapi na syāt,",
    "GSP28sastrdiu:388": " tadyathādhyetṛbhirabhivyajyamānāni vedavākyāni nādhyetṝṇāmabhiprāyaṃ sūcayanti tathā puruṣavākyānyapi na sūcayeyuḥ /",
    "GSP28sastrdiu:389": " yadi hi vyabhicāraśaṅkyā loke śabdasya prāmāṇyaṃ na saṃbhavatītyucyate,",
    "GSP28sastrdiu:390": " tarhi tadvaktrabhiprāyānumāne 'pi tulyam /",
    "GSP28sastrdiu:391": " anyathāsaṃvidānasyāpyanyathāvākyaracanādarśanāt /",
    "GSP28sastrdiu:392": " kiṃ ca śabdasya cakṣurāderiva svasāmarthyena bodhakatvādvyabhicāre 'pi na bodhakatvahāniḥ /",
    "GSP28sastrdiu:393": " liṅgasyāvyabhicāriṇa eva gamakatvamiti vyabhicāriṇo 'liṅgatvamupapannam //*//",
    "GSP28sastrdiu:394": " atha vaktumāptatvādvyabhicāraśaṅkāṃ nirvartyanumānaṃ,",
    "GSP28sastrdiu:395": " tathāsati śabdamevārthe pramāṇamastu pratibandhakāyāḥ śaṅkāyā nirastatvāt /",
    "GSP28sastrdiu:396": " avaśyaṃ hi buddhiviśeṣamanumitsatā prathamaṃ padārthāsteṣāṃ cānvayayogyatālocayitavyā,",
    "GSP28sastrdiu:397": " te ālocyamānā drāgeva vākyārthaṃ bodhayantīti nānumānaṃ pratīkṣante //*//",
    "GSP28sastrdiu:398": " kiñcānumite buddhiviśeṣe paścādanuvādabhūtaṃ vākyaṃ vākyārthamavabodhayatīti vaḥ siddhāntaḥ,",
    "GSP28sastrdiu:399": " tataśca yo nāmānāpta evābuddhyā gṛhītastadvākyādayathārthameva jñānamutpannamityabhyupagantavyam,",
    "GSP28sastrdiu:400": " tataśca doṣādhīnatvādapramāṇyasya vaktṛdoṣāṇāṃ ca śabde saṃkrāntyanabhyupagamātsvārasikameva śabde",
    "GSP28sastrdiu:401": " duṣṭatvamāpannamiti balādapramāṇyaṃ vedasya prasajyata ityāstāṃ tāvat /",
    "GSP28sastrdiu:402": " tasmādanāptāvacasāṃ satyevāprāmāṇye vaktṛdoṣādhīnatvādvede ca tadabhāvātprāmāṇyameva vaktavyam /",
    "GSP28sastrdiu:403": " tasmāccodanālakṣaṇa eva dharmaḥ śreyaskaraḥ ityarthaḥ /",
    "GSP28sastrdiu:404": " yadeva śreyaḥsādhanarūpaṃ yāgahomādi tadeva dharma ityucyate loke,",
    "GSP28sastrdiu:405": " nāpūrvamantaḥkaraṇapravṛttyādi vā lokaprasiddhivirahāt //",
    "GSP28sastrdiu:406": " dharmalakṣaṇavicāraḥ //",
    "GSP28sastrdiu:407": " nanvapūrvameva śreyaḥsādhanam / na /",
    "GSP28sastrdiu:408": " avāntaravyāpārāmātratvāt /",
    "GSP28sastrdiu:409": " tasmādyāgādireva śreyaḥsādhanarūpeṇa dharmaḥ /",
    "GSP28sastrdiu:410": " tadrūpābhāvācca na śūdrakṛtasya dharmatāpattiḥ /",
    "GSP28sastrdiu:411": " codanālakṣaṇamātrasya dharmatvaṃ mābhūdityarthaśabdena viśeṣyate //*//",
    "GSP28sastrdiu:412": " codanāśabdena ca pravartakaṃ nivartakaṃ ca vākyamucyate tataśca niṣedhavākyaiḥ na",
    "GSP28sastrdiu:413": " hiṃsyāt ityādibhiranarthatvena lakṣyamāṇānāṃ hiṃsādīnāmapi dharmatvaṃ syāt tadvyāvṛttyarthaṃ",
    "GSP28sastrdiu:414": " ya evārtharūpeṇa pravartakavākyairlakṣyate tasyaiva dharmatvaṃ vaktumarthagrahaṇam //* //",
    "GSP28sastrdiu:415": " bhāṣye ca śyenādigrahaṇam tatsādhyahiṃsādilakṣaṇārtham /",
    "GSP28sastrdiu:416": " upariṣṭāt hiṃsā hi sā,",
    "GSP28sastrdiu:417": " sā ca pratiṣiddhā iti vivaraṇāt /",
    "GSP28sastrdiu:418": " kecittu lakṣaṇāṃ pariharantaḥ śyenādisvarūpamevārthapadasya vyāvartya manyante,",
    "GSP28sastrdiu:419": " teṣāmeva śyenādayaḥ kartavyā vijñāyante,",
    "GSP28sastrdiu:420": " iti vidheyatvanirākaraṇena pratiṣedhaviṣayatvasamarthanāt /",
    "GSP28sastrdiu:421": " kathaṃ punasteṣāṃ vidheyatvaṃ nirākriyate,",
    "GSP28sastrdiu:422": " tatrāhuḥ- yasya hi vidhiḥ svasiddhyanyathānupapattyānuṣṭhānamākṣipati tadvidheyamityucyate,",
    "GSP28sastrdiu:423": " kāmyeṣu ca karmasu kāmanāvaśādeva pravṛttisiddhestata eva vidhiḥ siddhyannanyathānupapattyabhāvānna svayamanuṣṭhānamākṣipati //*//",
    "GSP28sastrdiu:424": " nanu kartavyatābodhanameva pravartanam,",
    "GSP28sastrdiu:425": " kartavyatā ca vede yāgasya vinaiva bodhiteti kathamavidheyatvam /",
    "GSP28sastrdiu:426": " satyam /",
    "GSP28sastrdiu:427": " natu yāgasya kartavyatā liṅā(?)",
    "GSP28sastrdiu:428": " bhidhīyate,",
    "GSP28sastrdiu:429": " svārthasya kartavyatāṃ liṅā(?)",
    "GSP28sastrdiu:430": " bhidhatte, yāgaśca tasya viṣayaḥ karaṇaṃ ca,",
    "GSP28sastrdiu:431": " so 'yaṃ kartavyatātmā niyogārtho 'nyathānupapattyā svaviṣayasya kartavyatāṃ bodhayannanuṣṭhāpaka ityucyate /",
    "GSP28sastrdiu:432": " śyenādīnāṃ tu rāgādevānuṣṭhānasiddherna niyogasteṣāmanuṣṭhānamākṣipatīti na teṣāṃ vidheyatvam /",
    "GSP28sastrdiu:433": " asati ca vidheyatve teṣāṃ niṣedhaviṣayatvādanarthatvamiti tadvyāvṛttyarthamarthapadamiti //*//",
    "GSP28sastrdiu:434": " tatredaṃ vaktavyam- kasminnaṃśe teṣāṃ vyāvṛttiriti /",
    "GSP28sastrdiu:435": " dharmatva iti cet / na /",
    "GSP28sastrdiu:436": " tatsvarūpānabhidhānāt /",
    "GSP28sastrdiu:437": " idaṃ hi sūtraṃ vedārthasya kāryatvapratipādanārthaṃ na karmasvarūpalakṣaṇārtham /",
    "GSP28sastrdiu:438": " yataḥ śyenādīnāṃ dharmatvaṃ mā prasāṅkṣīdityarthapadena",
    "GSP28sastrdiu:439": " vyāvṛttiḥ kriyeta //*//",
    "GSP28sastrdiu:440": " yadi paraṃ kāryatvavyāvṛttiḥ syāt sā cāyuktetyuktaṃ prāk /",
    "GSP28sastrdiu:441": " bhavatu vā vākyabhedāṅgīkāreṇa dharmalakṣaṇārthamapi sūtram /",
    "GSP28sastrdiu:442": " tathāpi codanālakṣaṇāpadena kāryātmakamapūrvamuddiśya tasya dharmatvamucyata iti vo matam,",
    "GSP28sastrdiu:443": " tatra śyenādiyāgasya kaḥ prasaṅgo yadvyāvṛttyarthamarthapadaṃ syāt /",
    "GSP28sastrdiu:444": " nahi jyotiṣṭomādiyaigasyāpi dharmatvamasti,",
    "GSP28sastrdiu:445": " apūrvasya dharmatvābhyupagamāt //*//",
    "GSP28sastrdiu:446": " atha śyenādyapūrvasyaiva dharmatvamarthapadena vyāvartyate tato bhāṣye śyenādiśabdena karmanāmadheyena tatsādhyamapūrvaṃ lakṣyata ityaviśiṣṭā lakṣaṇā syāt /",
    "GSP28sastrdiu:447": " yadi cāpūrvameva pratyudāharaṇaṃ tato hiṃsā hi sā sā ca pratiṣiddheti bhāṣyamasaṃgataṃ syāt /",
    "GSP28sastrdiu:448": " śyenayāgo vā tatphalaṃ vā hiṃsā,",
    "GSP28sastrdiu:449": " nanvapūrvaṃ kathañcidapi hiṃsāpadāspadam /",
    "GSP28sastrdiu:450": " asmiṃśca kalpe kathaṃ punarasāvanarthaḥ kartavyatayopadiśyata iti codyam /",
    "GSP28sastrdiu:451": " naiva śyenādayaḥ kartavyā vijñāyante iti cottaramapūrvaviṣayaṃ syāt /",
    "GSP28sastrdiu:452": " na ca tasya kartavyatvaṃ śakyate vārayituṃ kāryasvabhāvatvāt //*//",
    "GSP28sastrdiu:453": " evañca yāgakartavyatāniṣedhārthamidaṃ bhāṣyamaṅgīkṛtyayat tatsamādhānāya prayatyate kartavyatāviṣayo hi niyogo na punastasya kartavyatāmāheti tadapārthakam /",
    "GSP28sastrdiu:454": " kāmyeṣvapi vidhireva pravartako na phalaṃ,",
    "GSP28sastrdiu:455": " tasya vidhyadhīnotpattikatvena yāgāpekṣābhāvāt /",
    "GSP28sastrdiu:456": " vidhistu yāgādhīnaniṣpattitvādyāgamanuṣṭhāṃpayatīti yuktam //",
    "GSP28sastrdiu:457": " kāmyeṣvapi karmasu vidhereva pravartakatvam /",
    "GSP28sastrdiu:458": " yadi ca vidhirapravartakaḥ kāmyeṣu syāditikartavyatāpyavidheyā syāt,",
    "GSP28sastrdiu:459": " tasyāmapi phalata eva pravṛttisiddheḥ sāṅgapradhānasādhyatvātphalasya /",
    "GSP28sastrdiu:460": " vakṣyati hi tadyukte tu phalaśrutistasmātsarvacikīrṣeti /",
    "GSP28sastrdiu:461": " tataścāgnīṣomīyahiṃsāyā api vidhyabhāvena niṣedhaviṣayatvāttadyuktasya jyotiṣṭomasyāpyanarthatvāpatteḥ kor'tho yo niḥśreyasāya jyotiṣṭomādiriti bhāṣyānupapattiḥ //",
    "GSP28sastrdiu:462": " nanu na hiṃsyāditi niṣedho nārabhyādhītatvātpuruṣārthaḥ tenānena puruṣārtho eva hiṃsāḥ pratiṣeddhavyāḥ,",
    "GSP28sastrdiu:463": " kratvarthaniṣedhe hi so 'pi kratvarthaḥ syāt /",
    "GSP28sastrdiu:464": " aviśeṣe tvekasya pratiṣedhavidheḥ kratvarthatvapuruṣārthatvāpattyā vairupyaṃ syāt /",
    "GSP28sastrdiu:465": " tasmātpuruṣārthānāmeva hiṃsānāmiha pratiṣedho na kratvarthānāmiti //*//",
    "GSP28sastrdiu:466": " tadidaṃ bālasaṃmohanam /",
    "GSP28sastrdiu:467": " nahyaviśeṣaṇāpi pratiṣedhe vairūpyam /",
    "GSP28sastrdiu:468": " yadi hi kratvarthatvapuruṣārthatvarūpaṃ viśeṣeṇoddiśya pratiṣedhaḥ kriyeta tataḥ syādapi vairūpyaṃ pratiṣedhyopasthāpitakratupuruṣagocaratvātpratiṣedhasya",
    "GSP28sastrdiu:469": " yadātu hiṃsāmātramuddiśya pratiṣedhaḥ kriyate tadāsya kiṃ vairūpyam /",
    "GSP28sastrdiu:470": " tadyathā yā bhojanārthaṃ māṃsotpādane hiṃsā,",
    "GSP28sastrdiu:471": " yā ca vairiniryātanārthatayā sākṣātpuruṣārthā tasyāmubhayyāmaviśeṣeṇa pratiṣidhyamānāyāmapi nāsti",
    "GSP28sastrdiu:472": " vairūpyamevamihāpi /",
    "GSP28sastrdiu:473": " itarathā tatrāpi bhojanāṅgatā puruṣārthatā ca pratiṣedhasya syāditi vairūpyaṃ syāt /",
    "GSP28sastrdiu:474": " tasmādyaiva kācidyena kenāpi prakāreṇa prasaktā hiṃsā sā sarvā sāmānyena pratiṣidhyate /",
    "GSP28sastrdiu:475": " puruṣārthaśca pratiṣedho 'nārabhyādhītatvāt /",
    "GSP28sastrdiu:476": " tasmādagnīṣomīyahiṃsāpyasati vidheyatve pratiṣedhagocaraḥ syāt /",
    "GSP28sastrdiu:477": " vidheyatve tu vidherviśeṣaviṣayatvātsāmānyaviṣayo niṣedhastadvirodhāddhisāntarāṇyavalambate //",
    "GSP28sastrdiu:478": " hiṃsāyāṃ sāṃkhyamataṃ tatkhaṇḍanaṃ ca /",
    "GSP28sastrdiu:479": " nanu satyapi vidheyatve vidheḥ kratvarthātpratiṣedhasya ca puruṣārthatvādviṣayabhedenāvirodhānna bādhaḥ /",
    "GSP28sastrdiu:480": " nahīdaṃ viruddhaṃ kratorhiṃsayā bhavitavyaṃ puruṣasya tu tadvarjaneneti /",
    "GSP28sastrdiu:481": " satyam /",
    "GSP28sastrdiu:482": " aṅgavidhimātrālocanāyāṃ nāsti virodhaḥ /",
    "GSP28sastrdiu:483": " jyotiṣṭomavidhistu sāṅgaṃ pradhānaṃ puruṣasya vidadhatpuruṣārthāhiṃsāniṣedhamagnīṣomīyahiṃsāyāmavatarantaṃ niruṇaddhiḥ /",
    "GSP28sastrdiu:484": " nahyagnīṣomīyahiṃsāṃ varjayatā",
    "GSP28sastrdiu:485": " jyotiṣṭomaḥ śakyate 'nuṣṭhātum /",
    "GSP28sastrdiu:486": " tasmādasti virodha iti sāmānyasya bādhaḥ /",
    "GSP28sastrdiu:487": " vidhau tvapravartake satyagnīṣomīyahiṃsāpi pratiṣidhyeta //*//",
    "GSP28sastrdiu:488": " kimarthaṃ ca śyenasya vidheyatvaṃ nirākriyate,",
    "GSP28sastrdiu:489": " pratiṣedhasiddhyarthamiti cet,",
    "GSP28sastrdiu:490": " kaḥ pratiṣedhaḥ na hiṃsyātsarvabhūtāni iti /",
    "GSP28sastrdiu:491": " nāyaṃ niṣedhaḥ śyene pravartate hiṃsāviṣayatvāt /",
    "GSP28sastrdiu:492": " śyenaphalaṃ ca hiṃsā na śyenaḥ /",
    "GSP28sastrdiu:493": " tathā coktam,",
    "GSP28sastrdiu:494": " yo hiṃsitumicchettasyāyamabhyupāya iti hi teṣāmupadeśa iti //*//",
    "GSP28sastrdiu:495": " kaścitvāha- śyenasya kartavyatve sati balāttatphalamapi hiṃsā kartavyā bhavatīti na niṣeddhuṃ śakyate /",
    "GSP28sastrdiu:496": " ataḥ phalakartavyatānirāsārthaṃ śyenakartavyatā balānnirasyata iti /",
    "GSP28sastrdiu:497": " tadidamasaṃbaddham /",
    "GSP28sastrdiu:498": " yathaiva hi śyenāpūrvasya kartavyatāyāṃ satyāmapi tatsādhyaphalasya kartavyatā na prasajyate tathā yāgasya kartavyatve satyapi rāgaprāptasya phalasya nāsti kartavyatāpattiḥ /",
    "GSP28sastrdiu:499": " tasmādanarthakaṃ śyenakartavyatānirākaraṇam /",
    "GSP28sastrdiu:500": " tasmāddhisaivātra pratyudāharaṇam //*//",
    "GSP28sastrdiu:501": " idañcāparamekadeśinaḥ praṣṭavyāḥ- arthaśabdena kimucyate iti /",
    "GSP28sastrdiu:502": " yadi śreyaḥsādhanaṃ,",
    "GSP28sastrdiu:503": " nityānāṃ dharmatvaṃ na syāt /",
    "GSP28sastrdiu:504": " atha yanniṣiddhaphalaṃ na bhavati tadarthaśabdenocyate,",
    "GSP28sastrdiu:505": " tathāsati nañarthaviṣayasyāpūrvasya dharmatvaprasaṅgaḥ,",
    "GSP28sastrdiu:506": " codanālakṣaṇatvānniṣiddhaphalatvābhācca /",
    "GSP28sastrdiu:507": " bhavatviticet / na /",
    "GSP28sastrdiu:508": " lokavirodhāt /",
    "GSP28sastrdiu:509": " yo hi hiṃsāyāmudyuktaḥ pratiṣedhavaśānnivartate na taṃ dhārmika ityācakṣate kintvadharmānnivṛtta ityetāvat /",
    "GSP28sastrdiu:510": " tadāhuḥ- lokasiddhasya lakṣaṇaṃ parīkṣakairvaktavyaṃ na vṛddhyādivatparibhāṣaṇamityāstāṃ tāvat /",
    "GSP28sastrdiu:511": " iti codanāsūtram //",
    "GSP28sastrdiu:512": " dharmapramāṇaparīkṣādhikaraṇam //3 //",
    "GSP28sastrdiu:513": " tasya nimittaparīṣṭiḥ // Jaim_1,1.3 //",
    "GSP28sastrdiu:514": " anena sūtreṇa codanākhyasya nimittasya parīkṣaṇamasminpāde vakṣyamāṇam athātaḥ śeṣalakṣaṇam',",
    "GSP28sastrdiu:515": " atha viśeṣalakṣaṇam' itivatsukhagrahaṇārthamanukīrtyate //*//",
    "GSP28sastrdiu:516": " codanaivetyarthasya sādhanāya pratyakṣādīnāmanimittattvamucyate-",
    "GSP28sastrdiu:517": " dharme pratyakṣādyagamyatvādhikaraṇam //4 //",
    "GSP28sastrdiu:518": " satsaṃprayoge puruṣasyendriyāṇāṃ buddhijanma tatpratyakṣamanimittaṃ vidyamānopalambhanatvāt // Jaim_1,1.4 //",
    "GSP28sastrdiu:519": " pratyakṣaṃ tāvadindriyārthasaṃprayogajanyatvena vidyamānopalambhanatvādbhaviṣyati dharme na nimittam /",
    "GSP28sastrdiu:520": " satsaṃprayogajanyatvamābhāse 'pi tulyatvādalakṣaṇamiti naiyāyikā dūṣayanti,",
    "GSP28sastrdiu:521": " tattu lakṣaṇānabhidhānādadūṣaṣaṇam /",
    "GSP28sastrdiu:522": " nahīdaṃ lakṣaṇaṃ pratyakṣasya,",
    "GSP28sastrdiu:523": " kintvanimittatlakathanamātram /",
    "GSP28sastrdiu:524": " tatra heturvidyamānopalambhanatvaṃ tatsādhanaṃ ca satsaṃprayogajatvam /",
    "GSP28sastrdiu:525": " nahi satsaṃprayogajamavidyamānopalambhanaṃ saṃbhavati //*//",
    "GSP28sastrdiu:526": " indriyārthasaṃprayogajatvaṃ sukhādijñāneṣvavyāpteraheturiticet / na /",
    "GSP28sastrdiu:527": " teṣāmapi manaḥsaṃjñakendriyasaṃprayogajatvāt /",
    "GSP28sastrdiu:528": " manaḥsadbhāve ca sukhādijñānameva pramāṇam,",
    "GSP28sastrdiu:529": " aparokṣāvabhāsajñānasyendriyādhīnatayā rūpādijñāneṣu vyāptidarśanāt sukhādiviṣayamaparokṣajñānamindriyamanumāpayati /",
    "GSP28sastrdiu:530": " tatra cakṣurādīnāmasaṃbhāvāttebhyo 'nyadavatiṣṭhate //*//",
    "GSP28sastrdiu:531": " atra kaścit- nityadravyagataviśeṣaguṇatvātsukhādīnāṃ dravyāntarasaṃyogajatvam,",
    "GSP28sastrdiu:532": " pārthivaparamāṇugatarūpādīnāmagnisaṃyogajatvadarśanāt,",
    "GSP28sastrdiu:533": " yacca dravyāntaraṃ tanmana ityāha -tanna yuktam /",
    "GSP28sastrdiu:534": " śarīraṃ hi bhogāyatanam /",
    "GSP28sastrdiu:535": " kiñca tasya bhogāyatanatvamanyat tatsaṃyogāpekṣasukhādyutpatteḥ,",
    "GSP28sastrdiu:536": " aśitapītādyādhāratvācca na bahiḥ śarīrātsukhādyutpattiḥ /",
    "GSP28sastrdiu:537": " ataḥ śarīrasaṃyogādeva siddherna dravyāntarānumānam /",
    "GSP28sastrdiu:538": " kiñca pārthivaguṇānāmeva dravyāntarasaṃyogāpekṣā dṛṣṭā na dravyamātraguṇānām /",
    "GSP28sastrdiu:539": " tejaḥsaṃyoga eva ca katāraṇatayā dṛṣṭo na dravyamātrasaṃyogastasmānnaivaṃ manaḥsiddhiriti",
    "GSP28sastrdiu:540": " sukhādyaparokṣajñānameva manaso liṅgam //",
    "GSP28sastrdiu:541": " indriyalakṣaṇam /",
    "GSP28sastrdiu:542": " kiṃpunarindriyalakṣaṇaṃ cakṣurādiṣu manasi cānusyūtam /",
    "GSP28sastrdiu:543": " ucyate- yatsaṃprayukte viśadavabhāsaṃ vijñānaṃ janayati tadindriyamityucyate,",
    "GSP28sastrdiu:544": " tacca dvividham,",
    "GSP28sastrdiu:545": " bāhyamābhyantaraṃ ca,",
    "GSP28sastrdiu:546": " bāhyaṃ pañcavidhaṃ ghrāṇarasanacakṣustvakśrotrātmakam /",
    "GSP28sastrdiu:547": " āntaraṃ tvekaṃ manaḥ /",
    "GSP28sastrdiu:548": " tatrādyāni catvāri ca pṛthivyaptejovāyuprakṛtīnītyakṣupādadarśanavadabhyupagamyate /",
    "GSP28sastrdiu:549": " śrotraṃ tvākāśātmakaṃ tairabhyupagatam /",
    "GSP28sastrdiu:550": " vayaṃ tu- diśaḥ śrotramiti darśanāddigbhāgameva karṇaśaṣkulyavacchinnaṃ śrotramācakṣmahe /",
    "GSP28sastrdiu:551": " manastu pṛthivyādīnāmevānyatamātmakaṃ tebhyo 'nyadvā sarvathā tāvadasti manaḥ /",
    "GSP28sastrdiu:552": " taccātmatadguṇeṣveva svatantraṃ pravartate na bāhyeṣu rūpādiṣvityāntaramityucyate /",
    "GSP28sastrdiu:553": " rūpādijñāneṣvapi taccakṣurādisahāyaṃ pravartate,",
    "GSP28sastrdiu:554": " evamanumānādiṣvapi liṅgādisahāyaṃ,",
    "GSP28sastrdiu:555": " anyamanaskasya saṃprayukteṣvapi rūpādiṣu jñānānutpatteḥ /",
    "GSP28sastrdiu:556": " smṛtāvapi saṃskāraparatantraṃ pravartate svatantram //*//",
    "GSP28sastrdiu:557": " nanvanumānādīnāṃ manojanyatvātteṣāṃ ca bhūtabhaviṣyatorapi pravṛtterindriyajanyatvaṃ vidyamānopalambhanatvenānaikāntikaṃ syāt /",
    "GSP28sastrdiu:558": " na syāt /",
    "GSP28sastrdiu:559": " nahīndriyajanyatvaṃ hetuḥ kintvindriyasaṃprayogajatvam /",
    "GSP28sastrdiu:560": " nacānumāne 'tītāyā bhaviṣyantyā vā vṛṣṭeranumīyamānāyā manasā saṃprayogo 'stītyavyabhicāraḥ /",
    "GSP28sastrdiu:561": " atha pratyakṣam /",
    "GSP28sastrdiu:562": " tadevaṃ pratyakṣaṃ tāvadanimittaṃ tatpūrvakatvāccānumānādyapi /",
    "GSP28sastrdiu:563": " nahyagṛhīte dharme tena saha kasyacitsaṃbandhagrahaṇaṃ saṃbhavati /",
    "GSP28sastrdiu:564": " sādṛśyaviṣayakatvāccopamānaṃ dūrabhraṣṭam /",
    "GSP28sastrdiu:565": " arthāpattirapi dharmeṇa vinānupapadyamānasya kasyacidadarśanādasamarthā //*//",
    "GSP28sastrdiu:566": " nanu jagadvaicatryamanupapannam / na /",
    "GSP28sastrdiu:567": " svābhāvikatvenopapatteḥ /",
    "GSP28sastrdiu:568": " yadyapi tadanupapattyā kiñcidadṛṣṭaṃ kalpyeta tathāpi ko dharmaḥ ko vādharma iti vivekābhāvādavaśyaṃ codanaivārthanīyā /",
    "GSP28sastrdiu:569": " sā cedaṅgīkṛtā kṛmarthāpattyā,",
    "GSP28sastrdiu:570": " sāmānyato dṛṣṭena vā //*//",
    "GSP28sastrdiu:571": " nanu vikalpanimittaṃ saṃbandhagrahaṇaṃ tatkathaṃ pratyakṣapūrvakatvam /",
    "GSP28sastrdiu:572": " savikalpakamapyanuparatendriyavyāpārasya jāyamānamaparokṣāvabhāsatvātpratyakṣamevetyadoṣaḥ //",
    "GSP28sastrdiu:573": " pratyakṣabauddhamatam /",
    "GSP28sastrdiu:574": " vikalpapaścāparokṣāvabhāsaśceti citram /",
    "GSP28sastrdiu:575": " aparokṣamiti hi svalakṣaṇamucyate tadviṣayo 'vabhāsato 'parokṣāvabhāsaḥ /",
    "GSP28sastrdiu:576": " vikalpastvabhilāpasaṃyogyapratibhāsatvānna svalakṣaṇaṃ spṛśati,",
    "GSP28sastrdiu:577": " nahyabhilāpaḥ svalakṣaṇaṃ spṛśati,",
    "GSP28sastrdiu:578": " yadi spṛśedabhilāpamātreṇāpi vinākṣavyāpāramaparokṣāvabhāsaḥ syāt,",
    "GSP28sastrdiu:579": " nacāsāvasti,",
    "GSP28sastrdiu:580": " taduktam- anyathaivāgnisaṃyogāddāhaṃ dagdho hi manyate //",
    "GSP28sastrdiu:581": " anyathā dāhaśabdena dāhārthaḥ saṃprakāśate iti /",
    "GSP28sastrdiu:582": " yastvayaṃ visphāritākṣasya- gaurayam- iti vikalpo viśadāvabhāsaḥ sa samānakālaviśadavabhāsanirvikalpakasaṃsargakṛtaḥ,",
    "GSP28sastrdiu:583": " tadabhāve 'bhilāpamātre 'numāne ca vikalpākārapratibhāse vaiśādyābhāvāt /",
    "GSP28sastrdiu:584": " tasmānnirvikalpakameva pratyakṣam /",
    "GSP28sastrdiu:585": " tatraiva hi viśadasya svalakṣaṇasyāvabhāsaḥ /",
    "GSP28sastrdiu:586": " bauddhamatakhaṇḍanam /",
    "GSP28sastrdiu:587": " maivam /",
    "GSP28sastrdiu:588": " unmīlitanetrasya vikalpo 'pi gaurayamityaparokṣāvabhāsa eva pratīyate nacāsāvanyasaṃsargakṛtaḥ pramāṇābhāvāt /",
    "GSP28sastrdiu:589": " abhilāpasaṃsargayogyasyāpi sāmānyākārasyābhilāpaliṅgādibhiravaiśadyamindriyaiśca vaiśādyamupapadyata eva /",
    "GSP28sastrdiu:590": " nahyayaṃ parokṣāparokṣavibhāgo viṣayakṛtaḥ,",
    "GSP28sastrdiu:591": " yadi hi tathā syāt sarvadaiva sāmānyaṃ parokṣaṃ syāt,",
    "GSP28sastrdiu:592": " nacaivamasti,",
    "GSP28sastrdiu:593": " sāmānyākārasyāpi parokṣāparokṣavibhāgadarśanāt /",
    "GSP28sastrdiu:594": " tathāhi - dūrācchvetaṃ svalakṣaṇaṃ paśyannanirdhāritagavāśvajātiviśeṣo heṣāviśeṣo heṣāśabdaśravaṇādaśvatvaṃ tasminneva svalakṣaṇe 'numimāno 'pi parokṣaṃ budhyate /",
    "GSP28sastrdiu:595": " vadanti hi aśvo 'pyayaṃ na cakṣuṣā tathāvabhāsata iti /",
    "GSP28sastrdiu:596": " pratyāsannastu vadati- saṃpratyaśvatvamapyasya cakṣuṣā paśyāmi na pūrvamiti /",
    "GSP28sastrdiu:597": " svalakṣaṇaṃ tu prāgapi viśadameveti sāmānyāṃśagata evāyaṃ dūrasamīpavartinaḥ parokṣāparokṣavibhāgaḥ,",
    "GSP28sastrdiu:598": " tasmātkāraṇakṛto 'yaṃ vibhāgaḥ //*//",
    "GSP28sastrdiu:599": " ekasminnapi hi viṣaye 'kṣairjāyamānaṃ vijñānamāparokṣyaṃ janayati liṅgādijaṃ tu neti kiṃ nopapadyate /",
    "GSP28sastrdiu:600": " jñānajanyo viṣayagataḥ phalaviśeṣo 'yamāparokṣyaṃ nāma sarvasya saṃvedyaḥ /",
    "GSP28sastrdiu:601": " yadbhāvābhāvābhyāṃ liṅgābhyāmakṣaiḥ paśyāmi na paśyāmīti visphāritākṣāṇāmeva vyavahāraḥ pravartate /",
    "GSP28sastrdiu:602": " ato 'sti vikalpasyāpi viśadāvabhāsitvamiti pratyakṣatvopapattiḥ /",
    "GSP28sastrdiu:603": " jñānasya savikalpakatvaniyamastatkhaṇḍanaṃ ca /",
    "GSP28sastrdiu:604": " kecittu savikalpakameva sarvaṃ jñānaṃ na nirvikalpakaṃ nāma kiñcidastīti manyante /",
    "GSP28sastrdiu:605": " tattu pratīti viruddhaṃ- pratīmo hi vayamakṣasaṃnipātānantaramavivaviktasāmānyaviśeṣavibhāgaṃ saṃmugdhavastumātrahagocaramālocanajñīnam /",
    "GSP28sastrdiu:606": " tadabhāve tu vikalpa eva na jāyeta /",
    "GSP28sastrdiu:607": " vikalpatayā hi pūrvānubhūtaṃ jātiviśeṣaṃ saṃjñāviśeṣaṃ cānusmṛtya tena puraḥsthitaṃ vastu vikalpayitavyam /",
    "GSP28sastrdiu:608": " nacārthamadṛṣṭavatastatsmaraṇamākasmikamevotpadyate /",
    "GSP28sastrdiu:609": " tasmādasti nirvikalpakamapi jñānam /",
    "GSP28sastrdiu:610": " advaitamatena nirvikalpakasya sanmātraviṣayatvāt /",
    "GSP28sastrdiu:611": " tacca sanmātraviṣayamiti kecit /",
    "GSP28sastrdiu:612": " bhedasya vikalpavedyatvādagṛhīte ca bhede viśeṣāṇāmagrahaṇāt /",
    "GSP28sastrdiu:613": " kiñcetarābhāvo bhedo pratyakṣeṇa grahītuṃ śakyate natarāṃ avikalpena /",
    "GSP28sastrdiu:614": " ataśca neha nānāsti kiñcanetyādiniṣedhānāṃ pratyakṣavirodhābhāvāt ekamevādvitīyamityādiśrutibhiradvitīyam brahma siddham /",
    "GSP28sastrdiu:615": " advaitamatakhaṇḍanam /",
    "GSP28sastrdiu:616": " tadidamatisāhasam- kiṃ bhavato nīlapītayostiktamadhurayoḥ śītoṣṇayoḥ sukhaduḥkhayoścāvilakṣaṇā buddhiḥ /",
    "GSP28sastrdiu:617": " yadyevaṃ nātrottaraṃ vaktavyam /",
    "GSP28sastrdiu:618": " naca satsvarūpe savikalpena viśeṣagrahaṇamiti vācyam,",
    "GSP28sastrdiu:619": " avikalpena vikalpasyāpi vilakṣaṇasyotpattyasaṃbhavāt //*//",
    "GSP28sastrdiu:620": " yaccāvaśyamidamasmādbhinnamityevaṃ vikalpenaiva bhedo grahītavyo nāvikalpena tasya saṃbhavatīti /",
    "GSP28sastrdiu:621": " na brūmo bhedasya grahaṇaṃ kintu bhinnānām /",
    "GSP28sastrdiu:622": " teṣāmapi na bhinnatayā kintu svarūpeṇa- yadanyasmādbhinnaṃ nīlaṃ pītaṃ vā tadgṛhyata iti brūmaḥ /",
    "GSP28sastrdiu:623": " nahi nīlaṃ pītaṃ vā bhedaḥ,",
    "GSP28sastrdiu:624": " tayorhi dharmo bhedaḥ,",
    "GSP28sastrdiu:625": " tadagrahe 'pi dharmiṇāṃ grahaṇaṃ nānupapannam //*//",
    "GSP28sastrdiu:626": " yadica sanmātraṃ pratyakṣeṇa gṛhyate na nīlaṃ pītaṃ vā tato vikalpenāpīdamasmādbhinnamiti kathaṃ bhedo gṛhyeta /",
    "GSP28sastrdiu:627": " na hi sadeva sato bhinnamiti saṃbhavati /",
    "GSP28sastrdiu:628": " tasmānnīlādiguṇānāṃ pṛthivyādidravyāṇāṃ ca pratyakṣeṇa grahaṇātprapañcāpalāpaḥ pratyakṣaviruddha eva //*//",
    "GSP28sastrdiu:629": " yadi tu pṛthivyādiprapañcaṃ nāpahnumahe taddharmaṃ tu bhedameveti brūyāt,",
    "GSP28sastrdiu:630": " tadapyaśakyam,",
    "GSP28sastrdiu:631": " nīlapītayoritaretarābhāvasya pratyakṣānupalabdhisiddhasyāpahnavāsaṃbhavāt /",
    "GSP28sastrdiu:632": " pratyakṣābhāvo 'pi hi pratyakṣavadeva pramāṇāntarebhyo balīyān,",
    "GSP28sastrdiu:633": " itarathā śaśe catuṣpāttvādviṣāṇitvamanumīyate,",
    "GSP28sastrdiu:634": " ato bhedāpalāpo na saṃbhavati //*//",
    "GSP28sastrdiu:635": " yadi tvitaretarāśrayatayā itaretarābhāvagrahaṇasyānavakḷpteravidyāmātranimittaṃ tadityucyate,",
    "GSP28sastrdiu:636": " tadapi - yadi bhinnatayā pratiyoginamāśrayaṃ ca gṛhītvā tata itaretarābhāvo gṛhyeta tataḥ syāt,",
    "GSP28sastrdiu:637": " nīlapītayostvitaretarābhāvānādareṇa svarūpeṇa gṛhītayoḥ paścādataretarābhāvagrahaṇe",
    "GSP28sastrdiu:638": " kimitaretarāśrayatvam //*//",
    "GSP28sastrdiu:639": " yadi tu dvitvamapahnūyate na pṛthivyādayasteṣāṃ ca mitho bhedaḥ tadapi pratyakṣaviruddham /",
    "GSP28sastrdiu:640": " saṃkhyāyāḥ pratyakṣatvāt /",
    "GSP28sastrdiu:641": " satyapi pratyakṣavirodhe tadapamardena pravartamānastadbādhenāvāgamo 'dvaitamavagamayatīticet / na /",
    "GSP28sastrdiu:642": " pravṛttyasaṃbhavāt /",
    "GSP28sastrdiu:643": " pratyakṣaṃ hi nirapekṣaṃ śīghraṃ jāyamānaṃ svaviruddhasyāgamikajñānasya padapadārthasaṃnidhyapekṣāyogyatvanyāyālocanasāpekṣatayā vilambitapravṛtteḥ pravṛttimeva niruṇaddhi //*//",
    "GSP28sastrdiu:644": " kiñcāśakyameva śrutyā prapañcasyāsatyatvaṃ boddhum /",
    "GSP28sastrdiu:645": " budhyamāne hi śrutirapi prapañcāntargatatvādasatī boddhavyā syāt /",
    "GSP28sastrdiu:646": " kathaṃ ca śrutyaiva śruterasatvaṃ budhyeta /",
    "GSP28sastrdiu:647": " asatvena hi pratīyamānā na pramāṇaṃ syāt /",
    "GSP28sastrdiu:648": " pramāṇatve tvavasthite sattayā pratīyamānāyāḥ śruterna mithyātvaṃ śakyaṃ vaktum /",
    "GSP28sastrdiu:649": " nahyekasyaiva vastuno yugapadeva sattvamasatvaṃ ca samuccitya boddhuṃ śakyam,",
    "GSP28sastrdiu:650": " anyataropamardena hyanyataradbuddhāvārohati /",
    "GSP28sastrdiu:651": " tataśca śrutirastīticet,",
    "GSP28sastrdiu:652": " na prapañcāpalāpaḥ saṃbhavati //*//",
    "GSP28sastrdiu:653": " nanu svayaṃprakāśaṃ brahma kimasyānyena pramāṇena /",
    "GSP28sastrdiu:654": " bhavatu brahma svayaṃprakāśaṃ prāpañcābhāvasya kimāyātaṃ,",
    "GSP28sastrdiu:655": " sa hi pramāṇamapekṣata eva //*//",
    "GSP28sastrdiu:656": " kathaṃ cāvidyamānasya prapañcasya pratibhāsaḥ /",
    "GSP28sastrdiu:657": " avidyayeticet,",
    "GSP28sastrdiu:658": " kasya punariyamavidyā /",
    "GSP28sastrdiu:659": " jīvānāmiticet, na,",
    "GSP28sastrdiu:660": " teṣāmabhāvāt /",
    "GSP28sastrdiu:661": " bhāve vā dvaitaprasaṅgaḥ /",
    "GSP28sastrdiu:662": " brahmaṇi tu viśuddhavijñānātmake niravakāśaivāvidyā /",
    "GSP28sastrdiu:663": " vidyātmakamapi brahmavidyāśabalamiva bhrāntyāvagamyata iti cet,",
    "GSP28sastrdiu:664": " kasyeyaṃ bhrāntiḥ,",
    "GSP28sastrdiu:665": " yadi na kasyacitsūktam /",
    "GSP28sastrdiu:666": " jīvānāmiti cet, na,",
    "GSP28sastrdiu:667": " tadabhāvāt /",
    "GSP28sastrdiu:668": " yadi brāhmaṇaḥ,",
    "GSP28sastrdiu:669": " nāsya bhrāntiḥ saṃbhavatītyuktam /",
    "GSP28sastrdiu:670": " yadi ca vidyārūpe 'pyavidyā syāt kenāsāvucchidyeta /",
    "GSP28sastrdiu:671": " dhyānādibhiriticet /",
    "GSP28sastrdiu:672": " na, teṣāmapyabhāvāt,",
    "GSP28sastrdiu:673": " bhāve tu dvaitāpattiḥ /",
    "GSP28sastrdiu:674": " brahmaṇi tu sahāvasthānādaviruddhāvidyā na tenocchettuṃ sā śakyā /",
    "GSP28sastrdiu:675": " tataścānirmokṣaprasaṅgaḥ /",
    "GSP28sastrdiu:676": " tasmādbrahmaṇaḥ praśaṃsārthairasthāyitvena prapañcasyāsattvamupacaradbhiraupaniṣadairvādaistadanusāribhiścetihāsapurāṇairbhrāntānāṃ",
    "GSP28sastrdiu:677": " vākyatātparyamajānānānāṃ nyāyābhiyogaśūnyānāṃ pralāpomadvaitavāda ityupekṣaṇīyaḥ /",
    "GSP28sastrdiu:678": " tatsiddhamavikalpasya pratyakṣasya viśeṣaviṣayatvam /",
    "GSP28sastrdiu:679": " nirvikalpakaviṣayakabauddhamatakhaṇḍanam /",
    "GSP28sastrdiu:680": " apare tu svalakṣaṇamātragocaraṃ nirvikalpakamicchanti /",
    "GSP28sastrdiu:681": " tadapi pratītiviruddham /",
    "GSP28sastrdiu:682": " pratīyate hi saṃmugdhākāraṃ vastu sahasaiva yatpañcājjātidravyaguṇakriyānāmabhiḥ pañcadhā savikalpakena vikalpyate gaurayam,",
    "GSP28sastrdiu:683": " daṇḍayam,",
    "GSP28sastrdiu:684": " śaklo 'yam,",
    "GSP28sastrdiu:685": " gacchatyayam,",
    "GSP28sastrdiu:686": " ḍittho 'yamiti /",
    "GSP28sastrdiu:687": " tatra nirvikalpakamanekākāraṃ vastu saṃmugdhaṃ gṛhṇāti,",
    "GSP28sastrdiu:688": " savikalpaṃ tvekaikākāraṃ jātyādikaṃ vivicya viṣayīkaroti /",
    "GSP28sastrdiu:689": " nanu ṣaṣṭho 'pi vikalpo 'sti tadevedamiti tatkathaṃ pañcadhā vikalpa ityucyate /",
    "GSP28sastrdiu:690": " natvayaṃ jātivikalpo vyaktipratyabhijñā hīyam /",
    "GSP28sastrdiu:691": " na saṃjñāvikalpaḥ /",
    "GSP28sastrdiu:692": " anavagatasaṃjñānāmapi bhāvāt /",
    "GSP28sastrdiu:693": " tiryañco 'pi hyadyajātāḥ svamātaraṃ prathamamupalabhya kṣaṇāntare punarupalabhamānāḥ saiveyamiti śabdānuvedhaśūnyameva pratyabhijānanti,",
    "GSP28sastrdiu:694": " tasmādiyaṃ ṣaṣṭhī kalpanetipṭhacavidhatvānupapattiḥ //*//",
    "GSP28sastrdiu:695": " ucyate- iyamevāsmābhirnāmakalpanetyucyate /",
    "GSP28sastrdiu:696": " tathāhi ḍittho 'yamiti tāvadgaurayamitivadbhāvātmanā ḍitthātmanā vastu vikalpyate,",
    "GSP28sastrdiu:697": " nadaṇḍītivattatsaṃbandhitayā matvarthānupādānāt /",
    "GSP28sastrdiu:698": " tatra na ḍitthaśabdena jātivadarthasyātmā atyantabhinnatvāt yatastenaivārtho 'nurajyeta /",
    "GSP28sastrdiu:699": " tadetadevaṃ vijñeyam- ḍitthaśabdena tadvācyaṃ pūrvāvagataṃ ḍitthamupasthāpya tadātmanā puraḥsthitor'tho vikalpyate ḍittho 'yamiti /",
    "GSP28sastrdiu:700": " kimuktaṃ bhavati,",
    "GSP28sastrdiu:701": " yo 'sāvasmākaṃ ḍitthaḥ so 'yaṃ puraḥsthito nānya iti /",
    "GSP28sastrdiu:702": " seyaṃ vyaktipratyabhijñaiva",
    "GSP28sastrdiu:703": " pañcamīkalpanā /",
    "GSP28sastrdiu:704": " sāca śabdavidāṃ nāmarūṣitaiva bhavatīti nāma vikalpeneti vyavahriyate /",
    "GSP28sastrdiu:705": " etena yadāhuḥ-",
    "GSP28sastrdiu:706": " ḍittho 'yamityaśabdākārasyārthasya śabdākāreṇa vikalpanādapramāṇaṃ savikalpam,",
    "GSP28sastrdiu:707": " iti tadapi nirastam /",
    "GSP28sastrdiu:708": " nahyatra śabdākāreṇārthaḥ pratīyate kintu pūrvāvagatārthasmaraṇamātre śabdasya vyāpāraḥ,",
    "GSP28sastrdiu:709": " tena ca smṛtenārthena tādātmyena puraḥsthitārthavikalpanāt /",
    "GSP28sastrdiu:710": " āhaca- yadā tu yādṛśaḥ piṇḍaḥ pūrvaṃ śabdātpratīyate /",
    "GSP28sastrdiu:711": " tādṛśasmaraṇe hetuḥ śabdastatra yathārthateti /",
    "GSP28sastrdiu:712": " tasmānnāmavikalpe 'pi jātyādivannāstyatadrūpāropaḥ /",
    "GSP28sastrdiu:713": " kiṃ punarjātyādibhirvikalpyate,",
    "GSP28sastrdiu:714": " dravyaṃ,",
    "GSP28sastrdiu:715": " kiṃ punaridaṃ dravyaṃ nāma,",
    "GSP28sastrdiu:716": " pṛthivyudakatejovāyuprabhṛti //",
    "GSP28sastrdiu:717": " dravyābhāve bauddhamatena pūrvapakṣaḥ /",
    "GSP28sastrdiu:718": " nanu rūpādivyatiriktaṃ dravyaṃ nāma na kiñcidupalabhāmahe /",
    "GSP28sastrdiu:719": " na ca tasyopalambhakamasti,",
    "GSP28sastrdiu:720": " cakṣurādīnāṃ pañcānāṃ rūpādiṣvevopakṣīṇatvāt /",
    "GSP28sastrdiu:721": " gandharūparasasparśasaṃghātaḥ pṛthivī /",
    "GSP28sastrdiu:722": " rasarūpasparśasaṃghāta āpaḥ /",
    "GSP28sastrdiu:723": " rūpasparśasaṃghātastejaḥ /",
    "GSP28sastrdiu:724": " śabdasparśasaṃghāto vāyuḥ /",
    "GSP28sastrdiu:725": " eva rūpādisaṃghātabhedāveva pṛthivyādivibhāgo na dravyaṃ nāma kiñciditi saugatāḥ /",
    "GSP28sastrdiu:726": " tadayuktam- āgamāpāyiṣu rūpādiṣu yadanuyāyipratyabhijñā jāyate taddravyam /",
    "GSP28sastrdiu:727": " darśanasparśanābhyāṃ cāsya grahaṇam /",
    "GSP28sastrdiu:728": " pratyabhijñā ca- yathā badaraphalaṃ śyāmāvasthāyāṃ raktāvasthāyāṃ ca yathā vā ghaṭapiṇḍakapālāvasthāsu mṛddravyam /",
    "GSP28sastrdiu:729": " asti hi tatra piṇḍāvasthābhede śyāmaraktarūpabhede 'pi dravyapratyabhijñā- mṛdiyaṃ piṇḍāvasthāmapahāya ghacāvasthā saṃjātā śyāmimānaṃ ca tyaktvā pakvā satyaruṇimānaṃ gṛhītavatī /",
    "GSP28sastrdiu:730": " anantaraṃ ghaṭāvasthāmapahāya kapālikā jāteti /",
    "GSP28sastrdiu:731": " evaṃ tantupaṭādyavasthāsvapi draṣṭavyam /",
    "GSP28sastrdiu:732": " tarkamatenāvayaveṣvavayavyutpattiḥ /",
    "GSP28sastrdiu:733": " nanu tantupaṭādiṣu dravyāntarotpattirevābhimatā,",
    "GSP28sastrdiu:734": " anyathā hyavayavyapalāpaḥ syāt /",
    "GSP28sastrdiu:735": " nāvayavinamapahnumahe,",
    "GSP28sastrdiu:736": " dravyāntarotpattiṃ tu necchāmaḥ pratipattyabhāvāt /",
    "GSP28sastrdiu:737": " tantava eva hi saṃyogaviśeṣādekadravyatāmāpadyante,",
    "GSP28sastrdiu:738": " avayavī ca bhavanti tādṛśāśca paṭajātiṃ sthaulyaṃ ca bibhrata ekapaṭasthūlabuddhyā gṛhyanta iti laukikī pratipattiḥ /",
    "GSP28sastrdiu:739": " ato na dravyasya kadācidāgamo 'pāyo vā,",
    "GSP28sastrdiu:740": " ghaṭapaṭagavāśvaśuklaraktādyavasthānāmevāgamāpāyau //*//",
    "GSP28sastrdiu:741": " āhaca- āvirbhāvatirobhāvadharmakeṣvanuyāyi yat //",
    "GSP28sastrdiu:742": " taddharmi yatra ca jñānaṃ prāgdharmagrahaṇādbhavediti /",
    "GSP28sastrdiu:743": " tathā- yādṛśamasmābhirabhihitaṃ dravyaṃ tādṛśasyaiva hi sarvasya guṇa eva bhidyate na svarūpamiti /",
    "GSP28sastrdiu:744": " tatsiddhaṃ dravyam /",
    "GSP28sastrdiu:745": " tacca jātyādibhiḥ pañcadhā savikalpena vibhajyate /",
    "GSP28sastrdiu:746": " ataḥ savikalpakamapi pratyakṣaṃ,",
    "GSP28sastrdiu:747": " tatpūrvakaṃ cānumānādīti siddhaṃ teṣāmapyanimittatvamiti pratyakṣasūtram /",
    "GSP28sastrdiu:748": " dharme vedaprāmāṇyādhikaraṇam //5 //",
    "GSP28sastrdiu:749": " autpattikastu śabdasyārthena saṃbandhaḥ,",
    "GSP28sastrdiu:750": " tasya jñānamupadeśo 'nyatirekaścārthe 'nupalabdhe tatpramāmāṇaṃ bādarāyaṇasyānapekṣatvāt // Jaim_1,1.5 //",
    "GSP28sastrdiu:751": " uktaṃ pratyakṣādīnāmanimittatvam /",
    "GSP28sastrdiu:752": " tata eva /",
    "GSP28sastrdiu:753": " tanmūlapuruṣavacanasyāpyanimittatvam /",
    "GSP28sastrdiu:754": " evaṃ tarhi śabdasya sarvatra pramāṇāntarāpekṣayaiva prāmāṇyadarśanāttadabhāve tasyāpyaprāmāṇyādabhāvagamyatvamevāyātaṃ dharmasyetyāśaṅkānirākaraṇāya codanāyāḥ prāmāṇyamucyate /",
    "GSP28sastrdiu:755": " satyam /",
    "GSP28sastrdiu:756": " loke pramāṇāntaramūlānāṃ prāmāṇyaṃ atanmūlānāṃ cāprāmāṇyaṃ dṛśyate,",
    "GSP28sastrdiu:757": " nanvemapi sāpekṣaṃ prāmāṇyaṃ kintu svata eva /",
    "GSP28sastrdiu:758": " anāptavākyasya tvaprāmāṇyaṃ na mūlavirahāt kintu duṣṭamūlatayā śabdasya duṣṭatvātsvābhīvikasya prāmāṇyasyāpavādāt /",
    "GSP28sastrdiu:759": " vedasyāpauruṣeyatvāt /",
    "GSP28sastrdiu:760": " apauruṣeye tu vede yadyapyāptapraṇītatvaṃ nāsti prāmāṇyasya tadapekṣābhāvādanāptasparśanimittadoṣābhāvāccānapoditaṃ prāmāṇyaṃ bhavati /",
    "GSP28sastrdiu:761": " tredhā hyatra puruṣānupraveśaḥ- padapadārthasaṃbandhadvāreṇa vākyavākyārthasaṃbandhadvāreṇa grandhasyaiva vā bhāratādivatpauruṣeyatvāt /",
    "GSP28sastrdiu:762": " natvetannayamapyasti,",
    "GSP28sastrdiu:763": " padapadārthasaṃbandhasya nityatvamatrautpattikaśabdenoktaṃ,",
    "GSP28sastrdiu:764": " vākyārthasya ca padārthamūlatvaṃ vedasya cāpauruṣeyatvamupariṣṭādvakṣyate //",
    "GSP28sastrdiu:765": " sāmānyataḥ pramāṇalakṣaṇam /",
    "GSP28sastrdiu:766": " naca sākṣādbādhakamastītyavyatirekaśabdenocyate /",
    "GSP28sastrdiu:767": " anupalabdhārthatvācca nānuvādalakṣaṇamaprāmāṇyamastīti arthe 'nupalabdhe ityanenoktam /",
    "GSP28sastrdiu:768": " etacca viśeṣaṇatrayamupāgadadānena sūtrakāreṇa kāraṇadoṣabādhakajñānarahitamagṛhītagrāhijñānaṃ pramāṇamiti pramāṇalakṣaṇaṃ sūcitam /",
    "GSP28sastrdiu:769": " prabhākaramatena pramāṇalakṣaṇam /",
    "GSP28sastrdiu:770": " nanvevaṃ dhārāvāhikeṣuttareṣāṃ pūrvagṛhītārthaviṣayakatvādaprāmāṇyaṃ syāt tasmādanubhūtiḥ pramāṇamitipramāṇalakṣaṇam,",
    "GSP28sastrdiu:771": " smṛtivyatiriktā ca pratītiranubhūtiḥ /",
    "GSP28sastrdiu:772": " smṛtiśca saṃskāramātrajaṃ jñānamabhidhīyate /",
    "GSP28sastrdiu:773": " mātragrahaṇaṃ ca saṃskārasaghrīcīnendriyajasya pratyabhijñānasya smṛtitvaprasaṅgenāprāmāṇyaṃ māprasāṃkṣīdityelamartham /",
    "GSP28sastrdiu:774": " tadevaṃ saṃskārātiriktakāraṇajanyaṃ jñānaṃ pramāṇamityuktaṃ bhavati,",
    "GSP28sastrdiu:775": " tadidaṃ svapnadarśane tāvadavyāpakam,",
    "GSP28sastrdiu:776": " saṃskāramātrajasyāpi jñānasya svarūpe kartari ca prāmāṇyamiṣṭaṃ bhavatām //*//",
    "GSP28sastrdiu:777": " atha smartavyāpekṣayaiva smṛteḥ smṛtitvaṃ tadviṣayasaṃskārajatvāt,",
    "GSP28sastrdiu:778": " svarūpakartrapekṣayā tvanubhūtireva,",
    "GSP28sastrdiu:779": " ataḥ siddhyati prāmāṇyamityucyate /",
    "GSP28sastrdiu:780": " evaṃ tarhi mātragrahaṇamanarthakam,",
    "GSP28sastrdiu:781": " pratyabhijñānasyāpi pūrvānubhūtāṃśāpekṣayaiva smṛtitvāttatra cāprāmāṇyamiṣṭameva,",
    "GSP28sastrdiu:782": " yatra tvaṃśe prāmāṇyaṃ tatrānubhūtireva sā //*//",
    "GSP28sastrdiu:783": " kiñcānuvādānāṃ ya evaṃ vidvānpaurṇamāsīmityādīnāmapi saṃskāramātrajatvābhāvātprāmāṇyaṃ syāt /",
    "GSP28sastrdiu:784": " bhavatviticet / na /",
    "GSP28sastrdiu:785": " lokavirodhāt /",
    "GSP28sastrdiu:786": " tathā laukikamapi vākyaṃ vaktṛjñānānumiterthe 'nuvādakatayā pravartamānaṃ pramāṇaṃ syāt /",
    "GSP28sastrdiu:787": " nacaitadiṣṭhaṃ bhavatām /",
    "GSP28sastrdiu:788": " asaṃnikṛṣṭagrahaṇamanuvādānāṃ śāstratvanivṛttyarthamityaṅgīkaraṇāt //*//",
    "GSP28sastrdiu:789": " athānapekṣaṃ pramāṇaṃ yatsvaviṣaye pramāṇāntaraṃ nāpekṣate tatpramāṇam /",
    "GSP28sastrdiu:790": " anuvādānāṃ tu purovādasāpekṣatvādaprāmāṇyamiti /",
    "GSP28sastrdiu:791": " evaṃ tarhi laukikaṃ vākyamapyanumiter'the pravartamānamanumānasya śaṅkānirākaraṇamātraupayikatvādarthapratipādane tadapekṣābhāvātpramāṇaṃ syāt",
    "GSP28sastrdiu:792": " tathānumānasya prāmāṇyaṃ na syāt,",
    "GSP28sastrdiu:793": " taddhi niyamagrahaṇamapekṣate /",
    "GSP28sastrdiu:794": " na ca gṛhītamarthaṃ mātrayāpyadhikaṃ gṛhṇātīti bhavatāṃ darśanam /",
    "GSP28sastrdiu:795": " pītaśaṅkhajñānamapyanubhūtitvātpramāṇaṃ syāt /",
    "GSP28sastrdiu:796": " iṣṭameveti vadato lokavirodhaḥ /",
    "GSP28sastrdiu:797": " tasmādyathārthamāgṛhītagrāhijñānaṃ pramāṇamiti vaktavyam /",
    "GSP28sastrdiu:798": " dhārāvāhikeṣvapyuttarottareṣāṃ kālāntarasaṃbandhasyāgṛhītasya grahaṇādyuktaṃ prāmāṇyam //",
    "GSP28sastrdiu:799": " kālapratyakṣanirūpaṇam /",
    "GSP28sastrdiu:800": " sannāpi kālabhedo 'tisūkṣmatvānna parāmṛṣyata iti cet,",
    "GSP28sastrdiu:801": " aho sūkṣmadarśī devānāṃpriyaḥ /",
    "GSP28sastrdiu:802": " yo hi samānaviṣayayā vijñānadhārayā ciramavasthāyoparataḥ so 'nantarakṣaṇasaṃbandhitayārthaṃ smarati /",
    "GSP28sastrdiu:803": " tathāhi kimatra ghaṭo 'vasthita iti ṣaṣṭhaḥ kathayati- asminkṣaṇe mayopalabdha iti /",
    "GSP28sastrdiu:804": " tathā prātarārabhyaitāvatkālaṃ mayopalabdha iti /",
    "GSP28sastrdiu:805": " kālabhede tvagṛhīte kathamevaṃ vadet /",
    "GSP28sastrdiu:806": " tasmādasti kālabhedaparāmarśaḥ /",
    "GSP28sastrdiu:807": " tadādhikyācca siddhamuttareṣāṃ prāmāṇyam //*//",
    "GSP28sastrdiu:808": " nanu yathārthatāmapi cetprāmāṇalakṣaṇam,",
    "GSP28sastrdiu:809": " uṣṇajalajñānapramāṇaṃ syāt /",
    "GSP28sastrdiu:810": " iṣṭamevaitat /",
    "GSP28sastrdiu:811": " nanu lokavirodhaḥ syāt /",
    "GSP28sastrdiu:812": " syāt yadyayathārthatāṃ jānanta eva laukikāḥ prāmāṇyaṃ",
    "GSP28sastrdiu:813": " manvīran /",
    "GSP28sastrdiu:814": " te tu yathārthatāmevaitasya manvānaḥ prāmāṇyamabhrāntatvaṃ ca manyante /",
    "GSP28sastrdiu:815": " yetvayathārthatāṃ jānanti te naiva prāmāṇyaṃ manyante,",
    "GSP28sastrdiu:816": " nāpyabhrāntatām,",
    "GSP28sastrdiu:817": " tasmānnāsti virodhaḥ //*//",
    "GSP28sastrdiu:818": " pītaśaṅkhajñānasyāpi smṛtitvābhimānādanubhūtitvāparijñānādaprāmāṇyaṃ manyante,",
    "GSP28sastrdiu:819": " ato 'smākamapi nāsti virodha iti cet,",
    "GSP28sastrdiu:820": " tadayuktam /",
    "GSP28sastrdiu:821": " nahi laukikāḥ śuktirajatajñāne 'pi smṛtitvaṃ manyante,",
    "GSP28sastrdiu:822": " natarāṃ pītaśaṅkhajñāne /",
    "GSP28sastrdiu:823": " tasmātsūktam arthe 'nupalabdhe iti /",
    "GSP28sastrdiu:824": " vṛttikārastvanyathedaṃ varṇayāñcakāretyevamādinopavarṣamatena /",
    "GSP28sastrdiu:825": " tasya nimittaparīṣṭirityevamādisūtratrayamanyathākṛtvā vyācaṣṭe bhāṣyakāraḥ,",
    "GSP28sastrdiu:826": " tatra nimittasūtreṇa tāvatpratijñātasya codanāprāmāṇyasya parīkṣāpadeśena svataḥprāmāṇyaṃ heturityucyate //",
    "GSP28sastrdiu:827": " prāmāṇānāṃ svataḥprāmāṇyam /",
    "GSP28sastrdiu:828": " prasiddhāni hi pratyakṣādīni pramāṇāni tadantargataṃ ca śāstraṃ,",
    "GSP28sastrdiu:829": " atastadapi prasiddhameva /",
    "GSP28sastrdiu:830": " na ca prasiddhasya pramāṇasya prāmāṇyamanyena parīkṣitavyam,",
    "GSP28sastrdiu:831": " svata eva tasya svaviṣayopasthāpanasāmarthyāt /",
    "GSP28sastrdiu:832": " yadi ca parīkṣyeta,",
    "GSP28sastrdiu:833": " tato yena parīkṣyeta tasyāpyanyenetyavasthā syāt /",
    "GSP28sastrdiu:834": " tasmātprasiddhatvātpramāṇasya codanāpi pramāṇamiti //*//",
    "GSP28sastrdiu:835": " nanu na jñānamutpannamityevārthatathātvamadhyavasātuṃ śakyam- prasiddhatarasyāpi pratyakṣasyāyathārthasyotpattidarśanāt,",
    "GSP28sastrdiu:836": " yathā- śuktikāyāṃ rajatamiti pratyakṣamevāyathārthaṃ na śuktikāyāṃ rajatajñānasya,",
    "GSP28sastrdiu:837": " pratyakṣābhāsātvāt //",
    "GSP28sastrdiu:838": " pratyakṣalakṣaṇaṃ,",
    "GSP28sastrdiu:839": " pratyakṣakhaṇḍaḥ /",
    "GSP28sastrdiu:840": " kiṃpunarābhāsaṃkīrṇaṃ pratyakṣalakṣaṇam /",
    "GSP28sastrdiu:841": " taddarśayati- tatsaṃprayoge puruṣasyendriyāṇāṃ buddhijanmasatpratyakṣam- yadābhāsaṃ vijñānaṃ tenendriyāṇāṃ saṃprayoge yadvijñānaṃ tatsatpratyakṣam",
    "GSP28sastrdiu:842": " tatsatorvyatyayādābhāsāsaṃkarasiddhiḥ /",
    "GSP28sastrdiu:843": " taditi cāvyayaṃ tṛtīyāntaṃ tenetyarthe /",
    "GSP28sastrdiu:844": " nanvasatyapi vyatyaye nāsti saṃkaraḥ- indriyasaṃprayogajaṃ jñānaṃ pratyakṣam- ityetāvadeva vaktavyam /",
    "GSP28sastrdiu:845": " nahi śuktikāyāṃ rajatajñānamindriyasaṃprayogajaṃ,",
    "GSP28sastrdiu:846": " kiṃ tarhi,",
    "GSP28sastrdiu:847": " indriyasaṃprayogacchuktiśakalaṃ rajatasādhāraṇena bhāsvaratvādirūpeṇa gṛhītam,",
    "GSP28sastrdiu:848": " asādhāraṇaṃ tu śuktikātvamindriyadaurbalyādgṛhītam,",
    "GSP28sastrdiu:849": " anantaraṃ ca saṃskārādbodhādrajataṃ smṛtaṃ,",
    "GSP28sastrdiu:850": " tataḥ smṛtarajatātmanā śuktivyaktirdeṣavaśādgṛhyate,",
    "GSP28sastrdiu:851": " ato nendriyasaṃprayogajaṃ rajatavijñānamiti nātiprasaṅgaḥ //*//",
    "GSP28sastrdiu:852": " praṇāḍyāstīndriyasaṃprayogajatvamiti tadvyāvṛttyarthaṃ tatsaṃprayogajatvamiti /",
    "GSP28sastrdiu:853": " viśeṣaṇaṃ vaktavyamiti cet , tanna /",
    "GSP28sastrdiu:854": " nahīha yathākathañcitsaṃprayogajanyatvaṃ lakṣaṇaṃ,",
    "GSP28sastrdiu:855": " kintu sākṣāttajjanyatvam /",
    "GSP28sastrdiu:856": " yadica yathākathañcidityāśrīyeta tato viśeṣaṇe satyapyativyāptimallakṣaṇaṃ syāt- ārādignimadhyakṣayato",
    "GSP28sastrdiu:857": " yadauṣṇyaviṣayamanumānaṃ tadapi pratyakṣaṃ syāt,",
    "GSP28sastrdiu:858": " praṇāḍyendriyasaṃprayogajatvāt saṃprayukta viṣayatvācca,",
    "GSP28sastrdiu:859": " astihyauṣṇyasyendriyasaṃprayogaḥ saṃyuktasamavāyalakṣaṇaḥ /",
    "GSP28sastrdiu:860": " tasmādavaśyaṃ sākṣātsaṃprayogajatvaṃ lakṣaṇamityaṅgīkartavyam,",
    "GSP28sastrdiu:861": " ataḥ śuktirajatavedane 'pi vyabhicārābhāvanarthakastatsatorvyatyayaḥ //*//",
    "GSP28sastrdiu:862": " satyam- sākṣātsaṃprayogajatvaṃ lakṣaṇam /",
    "GSP28sastrdiu:863": " satyaṃ ca śuktirajatajñāne 'pi vyabhicārābhāvādanarthakastatsatorvyatyayaḥ //*//",
    "GSP28sastrdiu:864": " satyam- sākṣātsaṃprayogajatvaṃ lakṣaṇam /",
    "GSP28sastrdiu:865": " satyaṃ ca śuktirajatajñāne 'pi nātiprasaṅgaḥ,",
    "GSP28sastrdiu:866": " pītaśaṅkhadvicandrādijñāneṣvativyāptiḥ syāt sākṣātsaṃprayogajatvāt /",
    "GSP28sastrdiu:867": " api ca smṛtena rajatākāreṇa yatsaṃnihitasya śuktiśakalasya tādātmyagrahaṇaṃ tadanuparatendriyavyāpārasya bhavatsākṣātsaṃprayogajamevāparokṣatvāt",
    "GSP28sastrdiu:868": " tasmādābhāsanivṛttyarthatyaya iti sūktam /",
    "GSP28sastrdiu:869": " bhāṣye tvābhāsapradarśanārthaṃ śuktikārajatajñānodāharaṇamityanavadyam //*//",
    "GSP28sastrdiu:870": " tatsaṃprayogajatve kathaṃ vivacyete /",
    "GSP28sastrdiu:871": " ucyate- jñānasvarasādeva viṣayasya tathātvamadhyavasīyate,",
    "GSP28sastrdiu:872": " tadanyathātvaṃ tu kāraṇadoṣajñānādarthānyathātvajñānādvāvagandavyam /",
    "GSP28sastrdiu:873": " ato yatra prayatnenānviṣyamāṇo 'pi kāraṇadoṣo bādhakajñānaṃ vā nopalabhyate tatpramāṇam,",
    "GSP28sastrdiu:874": " itaraccāpramāṇam /",
    "GSP28sastrdiu:875": " codanārthajñānasya",
    "GSP28sastrdiu:876": " tūbhayābhāvātsiddhaṃ ṭaprāmāṇyam /",
    "GSP28sastrdiu:877": " ityautpattikasūtram //*//",
    "GSP28sastrdiu:878": " nanu sarva eva nirālambanaḥ' ityādinā pūrvoktahetudvayākṣepanimittamithyātvākṣepeṇa śūnyavādī pratyavatiṣṭhate /",
    "GSP28sastrdiu:879": " tathāhi - yatra kāraṇadoṣajñānaṃ bādhakajñānaṃ vā tatra mithyātvam,",
    "GSP28sastrdiu:880": " anyatra satyatvamiti vyavasthā nopapadyate,",
    "GSP28sastrdiu:881": " sarvajñānānāṃ mithyātvāt //",
    "GSP28sastrdiu:882": " bāhyārthaśūnyavādenākṣepaḥ /",
    "GSP28sastrdiu:883": " sarvameva hi jñānamātmāṃśaparyavasitamanādivāsanāvaśādātmānameva bāhyatayādhyavasyanmithyaiva /",
    "GSP28sastrdiu:884": " kathaṃ punarātmāṃśaparyavasā yitvaṃ gamyate,",
    "GSP28sastrdiu:885": " anumānāt,",
    "GSP28sastrdiu:886": " bāhye ca pravṛttyasāmarthyāt /",
    "GSP28sastrdiu:887": " yathācāsāmārthye tathā vakṣyāmaḥ /",
    "GSP28sastrdiu:888": " saṃpratyanumānamucyate- stambhādipratyayāḥ svāṃśameva bāhyatayādhyavasyanto mithyābhūtāḥ pratyayatvāt svapnapratyayavat śuktakārajatādipratyayavacca",
    "GSP28sastrdiu:889": " svapnādipratyayā hi yathāvagamyamānabāhyārthābhāvāddeśāntarakālāntaravartināṃ ca",
    "GSP28sastrdiu:890": " saṃnihitadeśakālatayā pratibhāsasaṃbhavāt kvacitkadācidapyasaṃbhavatāṃ svaśiraśchedādīnāṃ",
    "GSP28sastrdiu:891": " svapne pratibhāsādavaśyaṃ svātmānameva bahirvadgṛhṇantītyabhyupagantavyam /",
    "GSP28sastrdiu:892": " atastatsāmānyājjāgrajjñānānāmapi svāṃśaparyavasāyitvānmithyātvam- iti prāpte //*//",
    "GSP28sastrdiu:893": " abhidhīyate /",
    "GSP28sastrdiu:894": " na tāvatsvapnādipratyayāḥ svāṃśāvalambanāḥ,",
    "GSP28sastrdiu:895": " te 'pi bāhyārthamevānyathāsantamevānyathā gṛhṇantīti vakṣyāmaḥ /",
    "GSP28sastrdiu:896": " bhavatu vā tatrātmakhyānaṃ,",
    "GSP28sastrdiu:897": " naitāvatā nīlādipratyayāstathā bhavitumarhanti,",
    "GSP28sastrdiu:898": " tatra hi nīlamidaṃ pītamidaṃ stambho 'yaṃ ghaṭo 'yamityevamidamākārāspadībhūtaṃ bāhyaṃ nīlādi pratyakṣeṇāvagamyamānaṃ na śakyamanumānenāpahnotum",
    "GSP28sastrdiu:899": " ātmagrāhitve hyahaṃ nīlamiti syāt //*//",
    "GSP28sastrdiu:900": " tadevaṃ pratyakṣameva bāhyārthamupasthāpya tadapahnavapravṛttasyānumānasyodayaṃ niruṇaddhi /",
    "GSP28sastrdiu:901": " svapnādiṣu tu bādhakena jñānāntareṇa bāhyasadbhāvanirākaraṇādyujyetātmakhyātiḥ /",
    "GSP28sastrdiu:902": " natviha tathā bādhakamastyanyat bhavaduktādanumānāt /",
    "GSP28sastrdiu:903": " nacānumānamalaṃ bādhitumityuktam /",
    "GSP28sastrdiu:904": " dūṣaṇasahasraṃ cāsyānumānasya vārtike prapañcitamityuparamyate //",
    "GSP28sastrdiu:905": " yogācārasautrāntikayoḥ kalahaḥ //",
    "GSP28sastrdiu:906": " evamanumāne pratyakṣavirodhena nirākṛte pratyakṣasya bahiḥpravṛttau sāmarthye nāstītyevaṃ pūrvoktākṣepeṇa śūnyastvityādinā sa eva śūnyavādī punaḥ pratyakṣavatiṣṭhate /",
    "GSP28sastrdiu:907": " tadihaivaṃ cintyate- yadidaṃ nīlamidaṃ pītamidamiti nīlādyākāraṃ vastu prathate tatkiṃ vijñānameva tathā prathate kiṃvā bāhyaṃ vastviti /",
    "GSP28sastrdiu:908": " tadarthamidaṃ vicāryate- kiṃ vijñānaṃ pratyakṣamutānumeyamiti,",
    "GSP28sastrdiu:909": " pratyakṣatve sati nirākārasya pratyakṣagrahaṇayogāt,",
    "GSP28sastrdiu:910": " ākārasya caikasyaiva grahaṇāt gṛhyamāṇa ākāro jñāna evāvatiṣṭhata ityarthasyāgṛhyamāṇatvādasattvameva bhavati /",
    "GSP28sastrdiu:911": " anumeyatve tu bāhyārthaṃ vinānumānāsaṃbhavādbāhyārthasiddhiḥ /",
    "GSP28sastrdiu:912": " tatra- jñānamevaivamākāramātmanā prathate kutaḥ //",
    "GSP28sastrdiu:913": " nāpratyakṣasya tasyāsti pramāṇāntarato gatiḥ //",
    "GSP28sastrdiu:914": " saṃvedyatvācca nīlāderjñānākāratvaniścayaḥ //",
    "GSP28sastrdiu:915": " arthāntarasya ca grāhyalakṣaṇaṃ nahi yujyate //*//",
    "GSP28sastrdiu:916": " yo hi vijñānapratyakṣamicchati tasya jñānameva na sidhyet pramāṇāntarasaṃbhavāt /",
    "GSP28sastrdiu:917": " anumānamiti cet /",
    "GSP28sastrdiu:918": " na liṅgābhāvāt /",
    "GSP28sastrdiu:919": " na tāvadartho liṅgam,",
    "GSP28sastrdiu:920": " vināpi tena suṣuptyādyavasthāyāmarthasadbhāvābhyupagamāt /",
    "GSP28sastrdiu:921": " arthavyavahāro liṅgaṃ - sa hi kādācitkaṃ kāraṇaṃ kalpayatīticet,",
    "GSP28sastrdiu:922": " evantu prāgvyavahārājjñānapratibhāso na syāt /",
    "GSP28sastrdiu:923": " avyavahārannapi ghaṭaṃ paśyan jāne 'haṃ ghaṭamiti jñānamanusaṃdhatte",
    "GSP28sastrdiu:924": " iti pratītisākṣikam /",
    "GSP28sastrdiu:925": " arthadharmo jñānajanmā liṅgamiticet / na /",
    "GSP28sastrdiu:926": " tatsadbhāve pramāṇābhāvāt /",
    "GSP28sastrdiu:927": " atītānāgatayoścārthayordharmāsaṃbhavādatītādyanumāne jñānasiddhirna syāt,",
    "GSP28sastrdiu:928": " tasmādavaśyaṃ vijñānaṃ pratyakṣameṣitavyam /",
    "GSP28sastrdiu:929": " evaṃ ca tasyaivāyamākāra iti niṣpramāṇakor'thaḥ //*//",
    "GSP28sastrdiu:930": " kiñca vedyatvādapi nīlāderjñānākāratvaṃ,",
    "GSP28sastrdiu:931": " nahyanātmano nīlasya pītavadvedyatā",
    "GSP28sastrdiu:932": " saṃbhavati /",
    "GSP28sastrdiu:933": " yadi cārthāntaraṃ nīlaṃ tato 'sya kiṃ lakṣaṇaṃ vedyatvam /",
    "GSP28sastrdiu:934": " yadyarthatvalakṣaṇaṃ syāt,",
    "GSP28sastrdiu:935": " sarvaṃ sarvasya vedyaṃ syāt vyavasthāhetutvabhāvāt /",
    "GSP28sastrdiu:936": " atha vyavasthāpakaṃ - ya evārtho jñānasya hetuḥ,",
    "GSP28sastrdiu:937": " sa eva vedyo nānya iti cet / na /",
    "GSP28sastrdiu:938": " netrāderapi vedyatvaprasaṅgāt /",
    "GSP28sastrdiu:939": " sādṛśyaṃ hetutvaṃ ca viṣayatvam,",
    "GSP28sastrdiu:940": " nīlārthaśca nīlajñānena sadṛśo na netramiticet,",
    "GSP28sastrdiu:941": " evamapi samanantarapratyayasya hetutvāt vijñānatvena ca sādṛśyādviṣayatvaṃ syāt //*//",
    "GSP28sastrdiu:942": " athāsādhāraṇatvena viṣayākāreṇa sādṛśyaṃ viṣayalakṣaṇam- jñānatvaṃ hi sarvajñānasādhāraṇaṃ nīlādyākārastu keṣāñcidevāsādharaṇastena tadākāreṇa sādṛśyaṃ viṣayatvam /",
    "GSP28sastrdiu:943": " evamapi dhārāvāhikeṣu pūrvamuttarasya viṣayaḥ syāt- ubhayornīlarūpatvāddhetutvācca //*//",
    "GSP28sastrdiu:944": " syānmatam- na sādṛśyaṃ viṣayatvaṃ kintu yo jñāne nīlādyākāraviśeṣasamarthako hetuḥ sa viṣayaḥ,",
    "GSP28sastrdiu:945": " samanantarapratyayastu na nīlādyākārāṇāṃ samarpakaḥ /",
    "GSP28sastrdiu:946": " tathāsati nīlajñānāntaraṃ sarvadaiva nīlavijñānaṃ syāt /",
    "GSP28sastrdiu:947": " tatraikasminsaṃtāne nīlapītādivicitrārthasaṃnidhiviśeṣakṛtaścāyaṃ vicitrākārodaya ityarthasyaiva grāhyatvam //",
    "GSP28sastrdiu:948": " punaryogācāraśaṅkā /",
    "GSP28sastrdiu:949": " nanu kāryabhūtasamaye kāraṇabhūtasyārthasya kṣaṇikatvenātītatvātkathaṃ pratyakṣagrāhyatvam,",
    "GSP28sastrdiu:950": " etadevārthasya grāhyatvaṃ yajjñānākārarpaṇakṣamahetutvam /",
    "GSP28sastrdiu:951": " yathāhuḥ- bhinnakālaṃ kathaṃ grāhyamiti cedgrāhyatāṃ viduḥ //",
    "GSP28sastrdiu:952": " hetutvameva tadyuktaṃ jñānākārārpaṇakṣamam iti /",
    "GSP28sastrdiu:953": " yadyevaṃ kasyāyamākāro yo vartamānaḥ prathate,",
    "GSP28sastrdiu:954": " yadi jñānasyaiva tarhi arthasyāprathamānasya sadbhāve jñānaṃ prati hetutve ca kaṃ pramāṇam /",
    "GSP28sastrdiu:955": " jñānavaicitryameva,",
    "GSP28sastrdiu:956": " na hi tatsamanantarapratyayamātrātsaṃbhavatītyuktam /",
    "GSP28sastrdiu:957": " evaṃ tarhyanumeyor'thaḥ kathaṃ pratyakṣagrāhya ityucyate /",
    "GSP28sastrdiu:958": " etadeva hi pratyakṣagrāhyatvamarthasya yatsākṣādākārasamarpaṇena hetutvam,",
    "GSP28sastrdiu:959": " yastu paraṃparayā jñānākārasamarpako hetuśca so 'numeyaḥ /",
    "GSP28sastrdiu:960": " tadyathā- vahnisvalakṣaṇaṃ dhūmasvalakṣaṇataddarśanatadvikalpapraṇāḍyā vahnijñānaṃ janayadanumeyam /",
    "GSP28sastrdiu:961": " ata eva pratyakṣamanumānaṃ ca dve eva pramāṇe jñānārthayorbhinnatvāt /",
    "GSP28sastrdiu:962": " asati tādātmye tadutpattinibandhana eva jñānādarthaniścayaḥ /",
    "GSP28sastrdiu:963": " tatra sākṣādutpattau pratyakṣaṃ praṇāḍyau tvanumānamiti dve eva vidhe /",
    "GSP28sastrdiu:964": " eta eva viṣayasādṛśyameva prāmāṇyaṃ tadadhīnatvādarthaviśeṣavyavasthāpanasya /",
    "GSP28sastrdiu:965": " na hi jñānamityeva nīlavedanaṃ bhavati pītādāvapi tulyatvāt /",
    "GSP28sastrdiu:966": " nīlimnā tu nīlavedanasiddhiḥ /",
    "GSP28sastrdiu:967": " yathāhuḥ- nahi saṃvittisattayaiva tadvedanā yuktā tasyāḥ sarvatrāviśeṣādaviśeṣaprasaṅgāt,",
    "GSP28sastrdiu:968": " tāṃ tu sārūpyamāviśat sarūpayituṃ ghaṭayediti /",
    "GSP28sastrdiu:969": " tasmātsākāre vijñāne siddhamarthasya sattvaṃ grāhyalakṣaṇaṃ ceti sautrāntikāḥ //",
    "GSP28sastrdiu:970": " atra vadāmaḥ- syādidaṃ grāhyalakṣaṇaṃ yadyarthasyākārasamarpakatve hetutve vā pramāṇaṃ syāt,",
    "GSP28sastrdiu:971": " natu tadasti,",
    "GSP28sastrdiu:972": " samanantarapratyayaviśeṣādeva vicitrākārodayasaṃbhavāt /",
    "GSP28sastrdiu:973": " tathāhi- tvayāpi hi svapnāvasthāyāmasatyapyarthasaṃnidhau jñānavaicitryadarśanādavaśyaṃ samanantarapratyayakṛtatvamaṅgīkartavyam /",
    "GSP28sastrdiu:974": " evañcejjāgratpratyayānāmapi tathaivāstu kimarthagrahaṇena,",
    "GSP28sastrdiu:975": " ato na hetutvaṃ grāhyalakṣaṇam //*//",
    "GSP28sastrdiu:976": " atha jñāninibandhano yatropādānādivyavahāraḥ sa viṣaya ityucyate,",
    "GSP28sastrdiu:977": " tathāsati nīlajñānasya nīlāntargatāḥ paramāṇavo rasādayaśca viṣayabhāvamaśruvīran,",
    "GSP28sastrdiu:978": " upādīyaṃmānatvāt //*//",
    "GSP28sastrdiu:979": " atha dravyasyaivopādānaṃ na guṇānāṃ rasādīnām /",
    "GSP28sastrdiu:980": " evaṃ tarhi rūpasyāpi viṣayatvaṃ na syāt /",
    "GSP28sastrdiu:981": " kiñca sukhārthaḥ sarvo",
    "GSP28sastrdiu:982": " vyavahāro 'to 'nubhūte sukhe na kaścitsukhaviṣayo vyavahāro 'sti na ca saṃbhavati,",
    "GSP28sastrdiu:983": " yataḥ sukhapratibaddhavyavahāro 'stīti kathaṃ tasya viṣayatvam //*//",
    "GSP28sastrdiu:984": " nanu nopādānameva vyavahāraḥ śabdaprayogasyāpi vyavahāratvāt,",
    "GSP28sastrdiu:985": " ato nīlajñānanibandhanaśabdaprayogagocaratvānnīlimno viṣayatvam,",
    "GSP28sastrdiu:986": " evaṃ sukhāderapi /",
    "GSP28sastrdiu:987": " evamapyupādānasyāpi vyavahāratvāttagadviṣayabhūtānāṃ paramāṇūnāṃ viṣayattvāpattistadavasthaiva //*//",
    "GSP28sastrdiu:988": " kiñca na śabdaprayogavaśena jñānasya viṣayanirūpaṇaṃ śakyaṃ viparītatvāt /",
    "GSP28sastrdiu:989": " arthasaṃbaddhaśabdaprayogo hi lakṣaṇaṃ na śabdamātraprayogaḥ,",
    "GSP28sastrdiu:990": " pratyāyyapratyāyakatvameva hi śabdārthayoḥ saṃbandho 'to yadarthaviṣayaṃ jñānaṃ yaḥ śabdo janayati sa tasya vācyaḥ,",
    "GSP28sastrdiu:991": " ato jñānaviṣayanirūpaṇapūrvakaṃ śabdaviṣayanirūpaṇaṃ,",
    "GSP28sastrdiu:992": " tadadhīne tu tasmin duruttaramitaretarāśrayamāpadyeta //*//",
    "GSP28sastrdiu:993": " jñānajanyātiśayabhāktvameva grāhyatvamiti cet,",
    "GSP28sastrdiu:994": " nāsāvupalabhyate,",
    "GSP28sastrdiu:995": " na ca saṃbhavati bhūtabhaviṣyatorityuktam /",
    "GSP28sastrdiu:996": " atha saṃprayuktendriyajaṃ jñānaṃ yatvyāptaliṅgajaṃ vā sa viṣaya iti matam /",
    "GSP28sastrdiu:997": " tato netrajanyasya nīlajñānasya sparśo viṣayaḥ syāt,",
    "GSP28sastrdiu:998": " asti ca sparśasyāpi rūpasyaiva saṃyuktasamavāyalakṣaṇaḥ saṃbandho netreṇa /",
    "GSP28sastrdiu:999": " tathā gandhaliṅgasya rasānumānasya rūpamapi viṣayaḥ syāt,",
    "GSP28sastrdiu:1000": " rūpeṇāpi raseneva tasya vyāptatvāt /",
    "GSP28sastrdiu:1001": " tasmāt jñānātmakatvameva nīlāderviṣayalakṣaṇamiti siddhaṃ tādātmyam //*//",
    "GSP28sastrdiu:1002": " sahopalambhaniyamo 'pi jñānārthayoraniyamavyāptaṃ bhedaṃ vyāpakaviruddhopalabdhyā pratiṣedhanna bhedamupasthāpayati,",
    "GSP28sastrdiu:1003": " bhinnānāṃ ghaṭapaṭādīnāmaniyatasahopalambhatvāt /",
    "GSP28sastrdiu:1004": " na cāsiddhau vedyopalambhasamaye vitterupalambha iti vācyam /",
    "GSP28sastrdiu:1005": " uttarakālaṃ sahaiva jñānena viṣayasmaraṇadarśanāt- jñāto ghaṭa iti /",
    "GSP28sastrdiu:1006": " nacānubhūtasya smaraṇaṃ saṃbhavati,",
    "GSP28sastrdiu:1007": " tasmādutpattivelāyāmeva jñānasya",
    "GSP28sastrdiu:1008": " prakāśanamaṅgīkartavyam /",
    "GSP28sastrdiu:1009": " na ca nirākārasyopalabdhirastīti siddhaṃ jñānātmakatvaṃ nīlādeḥ /",
    "GSP28sastrdiu:1010": " avaśyaṃ ca svapnādibodhe bandhyāsuto yāti,",
    "GSP28sastrdiu:1011": " aṅgulyagre hastiyūthaśatamityādau cātyantāsaṃbhavādbāhyasya jñānātmakatvamevākāraṇāmabhyupagantavyam /",
    "GSP28sastrdiu:1012": " tathānyatrāpyastu,",
    "GSP28sastrdiu:1013": " tasmānna bāhyamastīti prāpte /",
    "GSP28sastrdiu:1014": " yogācāramatakhaṇḍanam /",
    "GSP28sastrdiu:1015": " abhidhīyate nīlādivitterātmāṃśagrāhitvaṃ kena gṛhyate /",
    "GSP28sastrdiu:1016": " nātmanā nānyasaṃvittyā sāpi hyātmāvasāyinī //",
    "GSP28sastrdiu:1017": " ajñānasthiracitratvabāhyatvāderanātmanaḥ //",
    "GSP28sastrdiu:1018": " asato vā sato vāpi kathaṃ vijñānavedyatā //",
    "GSP28sastrdiu:1019": " vijñānavādī hi sarvameva vijñānamātmanameva gṛhṇāti nānyat,",
    "GSP28sastrdiu:1020": " atmanaiva ca gṛhyate nānyena,",
    "GSP28sastrdiu:1021": " tasyāpyanyasya svātmaparyavasāyitvāditi vadati /",
    "GSP28sastrdiu:1022": " yathoktam- nānyo 'nubhāvyo buddhyāsti tasyā nānubhavo 'paraḥ //",
    "GSP28sastrdiu:1023": " grāhyagrāhakavaidhuryātsvayaṃ saiva prakāśate iti tamevaṃvādinaṃ pratyucyate- nīlajñānasyātmāvasāyitvaṃ nīlasya ca vijñānakāraṇatvaṃ kena jñānena gṛhyate /",
    "GSP28sastrdiu:1024": " na tāvadātmanaiva - nahi nīlamidamityatra svātmaparyavasāyitvaṃ nīlākārasya ca jñānātmakatvaṃ prakāśate nīmamātraprakāśanāt /",
    "GSP28sastrdiu:1025": " saṃvedyatvagrāhyalakṣaṇayogasahopalambhaniyamādiliṅganimittakena tvanumānenaiva tadavagantavyaṃ- tadapi tvanumānamātmāṃśagrāhi cet,",
    "GSP28sastrdiu:1026": " na jñānāntarasya svātmaparyavasāyitāṃ grahītumalam //*//",
    "GSP28sastrdiu:1027": " athānumānaṃ na svātmāṃśagrāhi,",
    "GSP28sastrdiu:1028": " tato nīlādivijñānaiḥ kimaparāddhaṃ,",
    "GSP28sastrdiu:1029": " yena tānīdaṅkārāspadībhūtabāhyanīlādiprakāśakatvenāvabhāsamānānyapi svātmanyevāvarudhyante /",
    "GSP28sastrdiu:1030": " na hi tadaitadvaktuṃ śakyam- nānātmanaḥ saṃvedanaṃ grāhyalakṣaṇaṃ sahopalambhaniyamo vā saṃbhavatīti /",
    "GSP28sastrdiu:1031": " teṣāṃ sarveṣāmevātasminnaiva bhavadīye 'numāne vyabhicārāt /",
    "GSP28sastrdiu:1032": " tatkhalvātmānamatikramya nīlādivitternīlādyātmabhūtasvātmāṃśāvasāyitāṃ gṛhṇātītyabhyupagantavyam /",
    "GSP28sastrdiu:1033": " tasyāpi",
    "GSP28sastrdiu:1034": " svātmaparyavasāyitve nīlabuddhestadvaśena svātmāṃśagrāhitā na siddhyet /",
    "GSP28sastrdiu:1035": " āhaca- caitrādipratyayānāṃ ca nirālambanatā yadi /",
    "GSP28sastrdiu:1036": " dharmabhūtā na gṛhyeta sādhanotthitayā dhiyā //",
    "GSP28sastrdiu:1037": " tato viṣayanānātvātpratiyogyanirākṛtā /",
    "GSP28sastrdiu:1038": " rūpātsālambanaprāptiḥ satī kena nicāryate iti //*//",
    "GSP28sastrdiu:1039": " kiñcājñānamityasya jñānasya jñānābhāvo grāhyaḥ,",
    "GSP28sastrdiu:1040": " na ca jñānābhāvasya jñānātmatā saṃbhavati,",
    "GSP28sastrdiu:1041": " atyantaviparītatvāt /",
    "GSP28sastrdiu:1042": " tathā- tadevegadamiti jñāne pūrvāparakālāvasthāyitvaṃ prakāśate,",
    "GSP28sastrdiu:1043": " naca kṣaṇikasya jñānasya sthāyitvamātmā saṃbhavati /",
    "GSP28sastrdiu:1044": " tathā- citrabuddhau nānākāraṇāmavabhāsaḥ /",
    "GSP28sastrdiu:1045": " nacaikasya jñānasya nānākāratā saṃbhavati //*//",
    "GSP28sastrdiu:1046": " nanvarthasyāpi sthāyitvamekasya ca nānākāraṇatvaṃ na saṃbhavatyeva,",
    "GSP28sastrdiu:1047": " saṃbhavatu vā mā vā,",
    "GSP28sastrdiu:1048": " jñānātmatā tāvanna saṃbhavati /",
    "GSP28sastrdiu:1049": " tadasaṃbhave cārthākārau vā sthāyitvacitratve syātām,",
    "GSP28sastrdiu:1050": " atyantāsadrūpe vā,",
    "GSP28sastrdiu:1051": " dvaidhāpi jñānānātmakayorjñānena grahaṇātsiddhaṃ naḥ samīhitam //*//",
    "GSP28sastrdiu:1052": " tathā bāhyaṃ nāstīti niṣedhayatāvaśyaṃ buddhāvāropayitavyam,",
    "GSP28sastrdiu:1053": " jñānātiriktaṃ ca bāhyam /",
    "GSP28sastrdiu:1054": " na ca jñānākāratā tasya saṃbhavati,",
    "GSP28sastrdiu:1055": " tasmādevamādisiddhyarthamavaśyaṃ vijñānānāmanātmagrāhitvaṃ balādabhyupagantavyam,",
    "GSP28sastrdiu:1056": " bhavadīyānumānārthaṃ ca /",
    "GSP28sastrdiu:1057": " tadevaṃ saṃvidbalasiddhasya bāhyasya saṃbhave vedyatvādibhirnāpahnavaḥ saṃbhavati,",
    "GSP28sastrdiu:1058": " bāhyasyaiva hi tadā saṃvedyatvaṃ darśanabalādabhyupagamyate /",
    "GSP28sastrdiu:1059": " pratyutātmana eva saṃvedyatvaṃ na saṃbhavati- nīlādivittīnāmidaṃ nīlamidaṃ pītamityanātmāvabhāsitvāt ātmāvabhāsitvābhāvāt //*//",
    "GSP28sastrdiu:1060": " ahaṃpratyayastarhi jñānāvalambano bhavatu /",
    "GSP28sastrdiu:1061": " so 'pi kartravalambano na jñānāvalambana ityātmavāde vakṣyāmaḥ /",
    "GSP28sastrdiu:1062": " tathā grāhyalakṣaṇamapi bāhyasyaiva kiñcideṣṭavyam /",
    "GSP28sastrdiu:1063": " anyathā nīlādivittīnāṃ svāṃśaparyavasāyitvasādhanārthasya tadīyānumānasya nīlādivittigataṃ svāṃśaviṣayatvaṃ grāhyaṃ na syāt,",
    "GSP28sastrdiu:1064": " sthāyitvādayaśca tadbuddhīnām //",
    "GSP28sastrdiu:1065": " jñānānumeyatvasthāpanam /",
    "GSP28sastrdiu:1066": " tallakṣaṇaṃ cetareṣāmuktadoṣatvāt jñānajanyaphalabhāgitvamevāśriyatavyam /",
    "GSP28sastrdiu:1067": " jñānakriyā hi sakarmikā karmabhūter'the phalaṃ janayati pākādivat,",
    "GSP28sastrdiu:1068": " tacca phalamindriyakajñānajanyamāparokṣyam,",
    "GSP28sastrdiu:1069": " liṅgādijñānajanyaṃ tu pārokṣyamityucyate /",
    "GSP28sastrdiu:1070": " asti hi viṣayāviṣayavibhāgaḥ viṣayeṣvapi parokṣāparokṣavibhāgaḥ sārvajanīnaḥ /",
    "GSP28sastrdiu:1071": " na ca phalamantareṇāyaṃ vibhāgaḥ saṃbhavatīti tadāśrīyate /",
    "GSP28sastrdiu:1072": " tadeva ca phalaṃ kāryabhūtaṃ kāraṇabhūtaṃ vijñānamupakalpayatīti siddhyatyapratyakṣamapi jñānam //*//",
    "GSP28sastrdiu:1073": " athavā jñānakriyādvārako yaḥ kartṛbhūtasyātmanaḥ karmamabhūtasya cārthasya parasparaṃ saṃbandho vyāptṛvyāpyatvalakṣaṇaḥ sa mānasapratyakṣāvagato vijñānaṃ klapayati,",
    "GSP28sastrdiu:1074": " nahyāgantukakāraṇamantareṇātmanor'thaṃ prati vyāptṛtvatvamutpattumarhati /",
    "GSP28sastrdiu:1075": " tacca kāraṇaṃ loke jñānaśabdenābhidhīyate /",
    "GSP28sastrdiu:1076": " ye 'pi svaprakāśaṃ saṃvidamātiṣṭhante tairapyayaṃ saṃbandho mānasapratyakṣagamyo 'vaśyamabhyupagamanīyaḥ /",
    "GSP28sastrdiu:1077": " anyathā jñāto mayā ghaṭaḥ iti jñānajñeyasaṃbandho vā na vyavahartuṃ śakyate /",
    "GSP28sastrdiu:1078": " yanmātraṃ hi prakāśitaṃ tanmātrameva vyavahartuṃ śakyate nānyat //*//",
    "GSP28sastrdiu:1079": " ihaca saṃvinmātraṃ svayaṃprakāśitaṃ,",
    "GSP28sastrdiu:1080": " artho 'pi tadvaśāt,",
    "GSP28sastrdiu:1081": " jñānasaṃbandhastu kena prakāśitaḥ /",
    "GSP28sastrdiu:1082": " so 'pi tayaiva saṃvidā prakāśata iti cet / na /",
    "GSP28sastrdiu:1083": " tadutpattyavasthāyāṃ saṃbandhasyāniṣpannatvāt /",
    "GSP28sastrdiu:1084": " prakāśakatvameva hi saṃvidā viṣayeṇa saṃbandho nānyaḥ,",
    "GSP28sastrdiu:1085": " tena jātāyāṃ saṃvidi viṣaye ca prakāśite",
    "GSP28sastrdiu:1086": " niṣpadyamānaḥ saṃbandho na tayā saṃvidā śakyate viṣayīkartum,",
    "GSP28sastrdiu:1087": " viramyavyāpārāsaṃbhavāt /",
    "GSP28sastrdiu:1088": " nahi prathamamarthaṃ prakāśya punaḥsaṃbandhaṃ prakāśayitumarhati kṣaṇikatvāt //*//",
    "GSP28sastrdiu:1089": " atha saṃbandho 'pi svayaṃprakāśata iti manyethāḥ,",
    "GSP28sastrdiu:1090": " nātra pramāṇamasti /",
    "GSP28sastrdiu:1091": " tasmānmānasapratyakṣagamyor'thena sahātmanaḥ saṃbandho jñānaṃ kalpayatīti",
    "GSP28sastrdiu:1092": " ramaṇīyam /",
    "GSP28sastrdiu:1093": " asti hi ko 'pi saṃbandhor'thena sahātmano mānasapratyakṣagamyaḥ sarvajanīnaḥ sa jñānasya kalpakaḥ /",
    "GSP28sastrdiu:1094": " arthagato vā jñānajanyo 'tiśayaḥ kalpayati jñānam,",
    "GSP28sastrdiu:1095": " avaśyamaṅgīkaraṇīyaścāyamatiśayastritayapratibhāsavādibhirapi /",
    "GSP28sastrdiu:1096": " tritayaṃ pratibhāsata iti vadatā jñānajñeyajñātṛṣu triṣvapyanugataṃ prakāśanapadavācyamavaśyamaṅgīkartavyam /",
    "GSP28sastrdiu:1097": " tatra jñānatvaṃ tāvannānugatam- taddhi jñāne eva na jñātṛjñeyayoḥ /",
    "GSP28sastrdiu:1098": " jñeyatvamapi jñeya eva na jñātṛjñānayoḥ /",
    "GSP28sastrdiu:1099": " jñātṛtvaṃ jñānajñeyayoḥ //*//",
    "GSP28sastrdiu:1100": " vyavahāraviṣayatvaṃ prakāśamānatvamitacet, na,",
    "GSP28sastrdiu:1101": " saṃvidi vyavahārābhāvādvinaṣṭatvāt /",
    "GSP28sastrdiu:1102": " śabdaprayogo vyavahāra iti cet, na,",
    "GSP28sastrdiu:1103": " uktadoṣatvāt /",
    "GSP28sastrdiu:1104": " tadavaśyaṃ prakāśanabhāsanādiparyāyo dharmaviśeṣastriṣvapyanuvṛtto gotvamiva govyaktiṣvasti /",
    "GSP28sastrdiu:1105": " saca dharmo jñātari jñeye ca jñānavaśājjñāyate,",
    "GSP28sastrdiu:1106": " jñānasya tu svābhāviko 'gnerivauṣṇyaumiti svaprakāśaṃ jñānam /",
    "GSP28sastrdiu:1107": " itarau paraprakāśyāvityāśrayaṇīyam /",
    "GSP28sastrdiu:1108": " tannimittaṃ ca viṣayasya viṣayatvam /",
    "GSP28sastrdiu:1109": " vyavahārādīnāṃ hi viṣayalakṣaṇatvaṃ prāgeva dūṣitam /",
    "GSP28sastrdiu:1110": " ekadeśināṃ tu- vyavahāranibandhanaviṣayatāṅgīkaraṇe rajatavitteḥ śaktikā viṣayaḥ syāt,",
    "GSP28sastrdiu:1111": " nacaivamicchanti /",
    "GSP28sastrdiu:1112": " tadevavivādasiddher'thagate 'tiśaye tenaiva jñānasyānumānaṃ pūrvoktena vā mānasapratyakṣagamyena saṃbandhena saṃbhavati /",
    "GSP28sastrdiu:1113": " atikrāntadivasagatadaśatvādisaṃkhyāvaccāsatorbhūtabhaviṣyatoravidyamānatve 'pi dharmiṇaḥ prakāśanadharmo jāyata iti pramāṇabalādabyupagamyate",
    "GSP28sastrdiu:1114": " ato na pratyakṣatvaṃ saṃvido 'bhyupagantavyam /",
    "GSP28sastrdiu:1115": " punarvijñānavādakhaṇḍanam /",
    "GSP28sastrdiu:1116": " na ca pratītibalādapi pratyakṣatvam- arthāū(?)",
    "GSP28sastrdiu:1117": " asasamaye saṃvidaḥ pratibhāsa eva nāsti,",
    "GSP28sastrdiu:1118": " natarāmāparokṣyam /",
    "GSP28sastrdiu:1119": " evaṃ ca sahopalambhasyaivābhāvāttanniyamo ya uktaḥ sa dūrāpāsta iti pratyuktametat- sahopalambhaniyamādabhedo nīlataddhitayoḥ iti /",
    "GSP28sastrdiu:1120": " yattu paścātsmaraṇasya darśanajjñānamapi prāganubhūtamiti /",
    "GSP28sastrdiu:1121": " tadapyasiddham /",
    "GSP28sastrdiu:1122": " artha eva hi tadā smaryate,",
    "GSP28sastrdiu:1123": " tattatsmaraṇācca tadaivārthavyāptirātmano manasāvagamyate,",
    "GSP28sastrdiu:1124": " taddhaśācca tadārthe tāvajjñānaṃ kalpayati /",
    "GSP28sastrdiu:1125": " tasya jñānasyendriyādikāraṇābhāvātsmṛtitvaṃ niścitya smṛtikāraṇabhūtaṃ pūrvajñānaṃ tadaiva kalpayatīti nāsya smaraṇam //*//",
    "GSP28sastrdiu:1126": " itaśca na nīlāderjñānātmakatvam,",
    "GSP28sastrdiu:1127": " anumānādiṣu viṣayākārāṇāṃ parokṣatvāt,",
    "GSP28sastrdiu:1128": " jñānasya ca sarvatra pratyakṣatvābyupagamāt,",
    "GSP28sastrdiu:1129": " nahi parokṣāparokṣayorekatvaṃ saṃbhavati /",
    "GSP28sastrdiu:1130": " evamatyantāsadrūpatvenābhimatasya sthāyitvādeḥ sadrūpajñānātmakatvamatyantāṃsaṃbhāvyam /",
    "GSP28sastrdiu:1131": " tathā bhūtānumāneṣu bhūtatvamavabhāsate /",
    "GSP28sastrdiu:1132": " na ca vartamānasya jñānasya bhūtatvamātmā saṃbhavati //*//",
    "GSP28sastrdiu:1133": " bhinnatve 'pi grāhakādgrāhyasya jñānamevātītamuttarasya grāhyaṃ nārtha iti cet, na,",
    "GSP28sastrdiu:1134": " pramāṇābhāvāt /",
    "GSP28sastrdiu:1135": " atra cātītaṃ tredhā vikalpya atītaṃ yacca vijñānamityādinā dūṣaṇamityuktam /",
    "GSP28sastrdiu:1136": " uttaramapi tredhaiva vikalpya dvyākāraklapanāyāṃ ca ityādinā dūṣaṇamityuktamiti vivecanīyam /",
    "GSP28sastrdiu:1137": " tasmādidamapi vaibhāṣikamatamayuktameva /",
    "GSP28sastrdiu:1138": " tasmād bāhyārthākāra eva nīlādirna jñānākāraḥ //*//",
    "GSP28sastrdiu:1139": " kathaṃ tarhi svapne,",
    "GSP28sastrdiu:1140": " tatrāpi bāhyameva deśakālāntaragatamadṛṣṭodbodhitasaṃskāravaśātsmaryamāṇaṃ nidrā- dūṣitamanaskatayā bhrāntyā saṃnihitadeśakālamiva manyate /",
    "GSP28sastrdiu:1141": " vispaṣṭaṃ caitadanantaradivasānubhūtasya svapne vartamānavabhāsadarśanāt,",
    "GSP28sastrdiu:1142": " anyatrāpi svapne tathāṅgīkartuṃ yuktam /",
    "GSP28sastrdiu:1143": " śiraśchedo 'pyanyatrāvagataḥ svasaṃbandhitayā doṣavaśādavagamyate /",
    "GSP28sastrdiu:1144": " sarvatra saṃsargamātramasadevāvabhāsate /",
    "GSP28sastrdiu:1145": " saṃsargiṇastu santa eva /",
    "GSP28sastrdiu:1146": " seyaṃ viparītakhyātirucyate mīmāṃsakaiḥ /",
    "GSP28sastrdiu:1147": " asatkhyātivādinasyaiva śuktikāśakalasyānātmabhūtaivātmatayāvagamyate /",
    "GSP28sastrdiu:1148": " tathā vandhyāsutādiṣvapi vidyamāna eva sutaśabdārtho vandhyānvitatayā tatpadasaṃnidhidoṣādavagamyate //",
    "GSP28sastrdiu:1149": " svīyaviparītakhyātimatopanyāsaḥ /",
    "GSP28sastrdiu:1150": " yattu kaiścidevamādiṣu tadākārāvabhāsamapahnutya bhrāntirityuktaṃ,",
    "GSP28sastrdiu:1151": " tatsaṃvidvirodhādevopekṣaṇīyam /",
    "GSP28sastrdiu:1152": " ko hi nāmāṅgulinipīḍitadṛṣṭiścandradvitvaṃ na prakāśata iti brūyāt /",
    "GSP28sastrdiu:1153": " kiñcaikaṃ evāyaṃ candro na dvāvivekaṃ candrasya vispaṣṭamanusaṃdadhānasya cakṣuṣā dvitvabhramo jāyamānaḥ kathaṃ vivekāgrahaṇanimittaḥ syāt /",
    "GSP28sastrdiu:1154": " evamavagatadikkasya digbhramo nāgrahanimittaḥ saṃbhavati //*//",
    "GSP28sastrdiu:1155": " kathaṃ punardvitvasyāvagamaḥ,",
    "GSP28sastrdiu:1156": " na smaraṇam /",
    "GSP28sastrdiu:1157": " taddhetvabhāvāt,",
    "GSP28sastrdiu:1158": " na grahaṇam,",
    "GSP28sastrdiu:1159": " aprāptasya cakṣuṣā grahaṇasaṃbhavāt /",
    "GSP28sastrdiu:1160": " ucyate- deśadvayaṃ netreṇa prāptaṃ candraśca,",
    "GSP28sastrdiu:1161": " tayośca saṃsargo doṣavaśādavagamyate,",
    "GSP28sastrdiu:1162": " deśadvaye candraṃpratītyadeśagataṃ dvitvaṃ doṣavaśāccandre 'dhyavasyati /",
    "GSP28sastrdiu:1163": " tathā pittavartipītatvaṃ śaṅkhasvarūpaṃ ca cakṣuṣā gṛhṇandoṣavaśātsaṃbandhaṃ budhyata ityavagantavyam //*//",
    "GSP28sastrdiu:1164": " kiñca yadi samyagrajatabodhe tādātmyavabhāsate na śuktirajatavedane tato 'vabhāsyabhedādavabhāsasya vailakṣaṇyaṃ prāgeva bādhakādanusaṃdhātuṃ śaknuyāt /",
    "GSP28sastrdiu:1165": " vailakṣaṇyavagamācca na pravarteta /",
    "GSP28sastrdiu:1166": " kiñca yadi rajatārthī śukterupādānaṃ kāryatayāvagacchet,",
    "GSP28sastrdiu:1167": " tato 'kāryasya kāryatayā bhānāgadviparītakhyātyāpattiḥ /",
    "GSP28sastrdiu:1168": " atha nāvagacchet,",
    "GSP28sastrdiu:1169": " na pravarteta- tatkāryāvagamādhīnatvātpravṛtteḥ //*//",
    "GSP28sastrdiu:1170": " atha kāryatvānavagame 'pi tatkāryāvagatisādṛśyātpravṛttiḥ,",
    "GSP28sastrdiu:1171": " tatastatkāryāvagatisādṛśyamapyastīti nivṛttirapi syāt sādṛśyayoraviśeṣāt /",
    "GSP28sastrdiu:1172": " nacāsati kāraṇe kāraṇasadṛśaṃ tatkāryaṃ sādhayitumarhati- māsīṣadhacchuktikārajatakāryamābharaṇam //*//",
    "GSP28sastrdiu:1173": " nanu vrīhikāryamapūrvaṃ nīvāraḥ sādhayanti /",
    "GSP28sastrdiu:1174": " naivam /",
    "GSP28sastrdiu:1175": " vrīhyaṃśā eva tatra kāryaṃ kurvanti,",
    "GSP28sastrdiu:1176": " teca vikalāḥ santo 'pyaśaktyavasthāyāṃ tatsādhanatvena yathāśaktiprayogavidhānādavagatā iti nākāraṇāttatsadṛśātkāryotpattiḥ //*//",
    "GSP28sastrdiu:1177": " atha tvakāryānavagatireva pravṛtteḥ kāraṇaṃ,",
    "GSP28sastrdiu:1178": " tato bāhyā api vedārthe pravarteran akāryatvānavagamāt /",
    "GSP28sastrdiu:1179": " atha tvakāryameva te 'vagaccheyuḥ,",
    "GSP28sastrdiu:1180": " tataḥ kāryasyākāryatayāvagamādviparītakhyātirityāstāṃ tāvat /",
    "GSP28sastrdiu:1181": " tasmātsvapnādiṣvapi bāhyasyaivānyathābhūtasyaivānyathāvabhāsātsiddhaṃ sarvatra bāhyālambanatvam /",
    "GSP28sastrdiu:1182": " yogācāramatakhaṇḍanam / 59 /",
    "GSP28sastrdiu:1183": " atha svapnapratyayatvātstambhādivijñānamanyathābhūtamityanumīyate,",
    "GSP28sastrdiu:1184": " tadasat,",
    "GSP28sastrdiu:1185": " tathāsati pratyayatvāviśeṣāttvadīyamapyanumānaṃ mithyā syāt /",
    "GSP28sastrdiu:1186": " mithyātvagrāhiṇo 'numānasyāmithyātve vā tatraiva hetorvyabhicāraḥ /",
    "GSP28sastrdiu:1187": " tasmātsūktaṃ yasya ca duṣṭaṃ karaṇaṃ yatra ca mithyeti pratyayaḥ sa evāsamīcīnaḥ pratyayo nānyaḥ śābhā iti /",
    "GSP28sastrdiu:1188": " tasmādavyabhicārātpratyakṣaṃ na parīkṣitavyam /",
    "GSP28sastrdiu:1189": " iti śūnyavādaḥ //",
    "GSP28sastrdiu:1190": " anumānaparicchedaḥ /",
    "GSP28sastrdiu:1191": " pratyakṣasya satsaṃprayogajanyatvalakṣaṇena lokasiddhenāvyabhicāramuktvā,",
    "GSP28sastrdiu:1192": " idānīmanumānāderavyabhicārārthe lokasiddhameva lakṣaṇamāha- anumānaṃ jñātasaṃbandhasyaikadeśadarśanīdekadeśāntare 'saṃnikṛṣṭerthe buddhiḥ śā bhā /",
    "GSP28sastrdiu:1193": " yasya yādṛśasya yena yādṛśena saha sākṣādvā praṇāḍyā vā yādṛśaḥ saṃbandhaḥ saṃyogaḥ",
    "GSP28sastrdiu:1194": " samavāya ekārthasamavāyaḥ kāryakāraṇatvamanyo vā dṛṣṭāntadharmiṣu niyato jñātastaṃ",
    "GSP28sastrdiu:1195": " tādṛśaṃ sādhyadharmiṣu dṛṣṭavatastasmiṃstādṛśe tādṛśasaṃbandhasaṃbana adhini prabalena",
    "GSP28sastrdiu:1196": " pramāṇena tādrūpyatadviparyayābhyāmaparicchinne yā buddhiḥ sānumānam /",
    "GSP28sastrdiu:1197": " yathā dhūmasyānuparatordhvagamanasyāgnisāhityaṃ mahānasādiṣu niyatamupalabdhavataḥ parvate taddarśanādagnijñānam //*//",
    "GSP28sastrdiu:1198": " anumāne prābhākaramatam /",
    "GSP28sastrdiu:1199": " nanu niyamāvadhāraṇādhīnatve kathaṃ tādrūpyeṇāparicchinne pravṛttiḥ,",
    "GSP28sastrdiu:1200": " īdṛśo hi niyamaḥ- yatra yatra dhāmastatratatrāgniḥ,",
    "GSP28sastrdiu:1201": " yadyadrasavattattadrūpavaditi /",
    "GSP28sastrdiu:1202": " evañcedyāvaddhūmamagnisadbhāvo 'vagata eveti nāparicchinnaviṣayatvamanumānasya saṃbhavatīti /",
    "GSP28sastrdiu:1203": " ata eva codyādbibhyataḥ kecidasaṃnikṛṣṭagrahaṇaṃ smaraṇābhimānanirāsārthaṃ vyācakṣate gṛhītagrāhitvamevānumānasya svīkurvāṇaḥ /",
    "GSP28sastrdiu:1204": " tathāpi nāprāmāṇyam /",
    "GSP28sastrdiu:1205": " nahyagrahītagrahaṇaṃ pramāṇalakṣaṇam /",
    "GSP28sastrdiu:1206": " anubhūtirhi tallakṣaṇam /",
    "GSP28sastrdiu:1207": " anumānaṃ ca gṛhītagrāhitve 'pi pratyutpannaliṅgakāraṇajanyatvena saṃskāramātrajanyatvābhāvādanubhūtireveti yuktamasya prāmāṇyam //*//",
    "GSP28sastrdiu:1208": " atha smṛtipramoṣaḥ kasmānnāśrīyate,",
    "GSP28sastrdiu:1209": " pratyutpannakāraṇasadbhāvāt,",
    "GSP28sastrdiu:1210": " saṃskāratiriktakāraṇasadbhāvena hi idaṃ rajatam,",
    "GSP28sastrdiu:1211": " ityatrānubhavarūpasyāpi rajatajñānasya balātsmṛtitvamāśritya pramoṣo 'ṅgīkṛtaḥ /",
    "GSP28sastrdiu:1212": " atratu liṅgasyānubhavakāraṇasya sadbhālādayuktaṃ pratītisiddhasyānubhavarūpasyāpahnavena smṛtipramoṣāṅgīkaraṇamiti /",
    "GSP28sastrdiu:1213": " so 'yameṣāmakāraṇakastrāsaḥ /",
    "GSP28sastrdiu:1214": " tathāhi- yadi yāvadvyāpyavyāpakasadbhāvo 'vagataḥ syāttato gṛhītagrāhitvamāśaṅkyetāpi,",
    "GSP28sastrdiu:1215": " natvevamasti,",
    "GSP28sastrdiu:1216": " mahānasādiṣveva hi dṛṣṭāntadharmiṣu prāganumānāddhūmasyāgnisāhityamavagataṃ na sarvatra,",
    "GSP28sastrdiu:1217": " pramāṇasaṃbhavāt /",
    "GSP28sastrdiu:1218": " yathācāsaṃbhavastathā nyāyaratnamālāyāmeva prapañcitam //*//",
    "GSP28sastrdiu:1219": " dṛṣṭāntadharmiṣveva bahuśo 'gnisāhityamupalabdhavato 'nagnau ca kvacidapi prayatnenānviṣyamāṇe dhūmadṛṣṭavataḥ sādhyadharmiṣvagnimattājñānamutpadyate",
    "GSP28sastrdiu:1220": " āha ca- sāhitye mitadeśatvātprasiddhe vahnidhūmayoḥ //",
    "GSP28sastrdiu:1221": " vyatirekasya cādṛṣṭergamakatvaṃ prakalpyate iti /",
    "GSP28sastrdiu:1222": " mamatvadṛṣṭimātreṇa gamakaḥ sahācāriṇaḥ ithi ca /",
    "GSP28sastrdiu:1223": " tataścānumitsatā na sarveṣāṃ dhūmavatāmagnimattāvagantavyā /",
    "GSP28sastrdiu:1224": " nāpi sarvatrānagnau dhūmasyābhāvaḥ /",
    "GSP28sastrdiu:1225": " bhūyo 'gnisāhityaṃ vyabhicārādarśanamityetāvadevānumānārthibhirabhyarthanīyaṃ nādhikaṃ kiñcit /",
    "GSP28sastrdiu:1226": " yattvidaṃ yatra yatra dhūmastatratatrāgniriti jñānaṃ tadanumānameveti tatraivoktam //",
    "GSP28sastrdiu:1227": " gṛhītagrāhitvakhaṇḍanam /",
    "GSP28sastrdiu:1228": " nanvevamapyanenaiva sāmānyānumānena sarvadhūmavatāmagnimattāvagateti yatpunaḥ parvatādideśaviśeṣeṣu dhūmadarśanādagnyanumānaṃ tasya gṛhītagrāhitvaṃ tadavasthameva syāt /",
    "GSP28sastrdiu:1229": " maivam /",
    "GSP28sastrdiu:1230": " sāmānyaviśeṣabhedāt /",
    "GSP28sastrdiu:1231": " sāmānyena hi dhūmavatāmagnimattāvagatā,",
    "GSP28sastrdiu:1232": " parvatādestu deśaviśeṣasya svarūpamapi prāgamavagataṃ,",
    "GSP28sastrdiu:1233": " natarāmagnimattvam /",
    "GSP28sastrdiu:1234": " yastvavagatameveti manyate,",
    "GSP28sastrdiu:1235": " tena parvatasvarūpameva tāvadaprāptaṃ parvatasamīpasthaiḥ kena pramāṇenāvagatamiti vaktavyam,",
    "GSP28sastrdiu:1236": " napratyakṣeṇa,",
    "GSP28sastrdiu:1237": " nānyena pramāṇena /",
    "GSP28sastrdiu:1238": " nacānavagataparvatastasyāgnimattāmavadhārayitumalam /",
    "GSP28sastrdiu:1239": " yadi cedānīntanaṃ parvatasyāgnimattvaṃ prāgevāvagataṃ syāt tato 'gnyarthī vinaiva dhūmadarśanenāgnaye parvatamārohet /",
    "GSP28sastrdiu:1240": " nahyagnyarthino 'vagategnau dhūmadarśanenārthaḥ kaścit //*//",
    "GSP28sastrdiu:1241": " kiñca dhūnopalakṣitasya parvatādideśaviśeṣasyāgnisaṃbandho 'vagata iti vadatā dhūmasaṃbandho 'pyavagata iti vaktavyam /",
    "GSP28sastrdiu:1242": " nahyajñātasaṃbandhamupalakṣyamupalakṣayituṃ kṣaṇam //*//",
    "GSP28sastrdiu:1243": " atha deśamātrasya dhūmenopalakṣaṇaṃ na deśaviśeṣasya,",
    "GSP28sastrdiu:1244": " tato 'gnimattvamapi tanmātrasyāvagataṃ na deśaviśeṣasya,",
    "GSP28sastrdiu:1245": " ato liṅgaliṅginoraviśeṣāt liṅgasyaiva deśakālātireko na liṅginaḥ iti pralāpamātram /",
    "GSP28sastrdiu:1246": " api ca yatrāgnīndhanasaṃyogastatra dhūma ityanena dhūmo 'pyavagata eveti na kiñcidapyavagantavyamavaśiṣyate dhūmajñānenetyalaṃ bālajalpitena",
    "GSP28sastrdiu:1247": " yadi cāvagatamevānumānenāvagamyate tataḥ smaraṇameva pramuṣitatadbhāvamanumānajñānaṃ syāt /",
    "GSP28sastrdiu:1248": " naca pratyutpannakāraṇajatvādasmṛtitvam,",
    "GSP28sastrdiu:1249": " saṃskāraścodbodhitaḥ smṛtiṃ janayatītyavivādam,",
    "GSP28sastrdiu:1250": " smṛteśca pramoṣaḥ śuktikārajatādivedaneṣu kḷpta eva /",
    "GSP28sastrdiu:1251": " tadevaṃ kḷptenaiva",
    "GSP28sastrdiu:1252": " mārgeṇa dhūmādagnijñānotpattau konāmākḷptam liṅgasya liṅgajñānahetutvaṃ kalpayet /",
    "GSP28sastrdiu:1253": " klapanāyāṃ vā śuktāvapi rajatavedanasyānubhavarūpatvāttadupapattaye doṣasyaivānubhavahetutvaṃ kalpanīyam /",
    "GSP28sastrdiu:1254": " nanvagniviśeṣasyāgṛhītasaṃbandhasyaimananumeyatvātsāmānyamevānumeyaṃ tacca prāgavagatameveti kathamagṛhītagrāhitvam /",
    "GSP28sastrdiu:1255": " yathāhuḥ- viśeṣe 'nugamābhāvaḥ sāmānye siddhasādhyatā /",
    "GSP28sastrdiu:1256": " anumābhaṅgapaṅke 'sminnimagnā vādidantinaḥ iti /",
    "GSP28sastrdiu:1257": " naiṣa doṣaḥ /",
    "GSP28sastrdiu:1258": " avagatasyāpi sāmānyasya deśāntarakālāntarasaṃbandhasyāgṛhītasyagrahaṇādupapannaṃ prameyatvam //*//",
    "GSP28sastrdiu:1259": " idañcāparamekadeśinā vaktavyaṃ- kena pramāṇena dhūmadarśanasyāgnijñānahetutvamavagamyata iti /",
    "GSP28sastrdiu:1260": " tadānantaryāditicet / na /",
    "GSP28sastrdiu:1261": " tasya saṃskāradvāreṇāpyupapatteḥ /",
    "GSP28sastrdiu:1262": " anubhavarūpatvamanupapannamiticet / na /",
    "GSP28sastrdiu:1263": " smaraṇasyāpi tatparāmarśapramoṣeṇānubhavābhimānopapatteḥ /",
    "GSP28sastrdiu:1264": " vastuto 'nubhavatvaṃ tvasiddhameva pramāṇābhāvāt /",
    "GSP28sastrdiu:1265": " nahyagnijñānasyānubhavatve pratyakṣamanyadvā pramāṇamasti /",
    "GSP28sastrdiu:1266": " asti tu smṛtipramoṣatve //*//",
    "GSP28sastrdiu:1267": " atha smṛtipramoṣasyāpyabādhadarśanāt /",
    "GSP28sastrdiu:1268": " maṇiprabhādarśino maṇibuddhistāvadatsmṛtipramoṣa eva,",
    "GSP28sastrdiu:1269": " anyathā viparītakhyātiprasaṅgāt /",
    "GSP28sastrdiu:1270": " atha ca pravṛttasya maṇilābhānna bādhakamasti,",
    "GSP28sastrdiu:1271": " tasmātsmṛtirevānumānamityapramāṇyāpattiḥ //*//",
    "GSP28sastrdiu:1272": " kathaṃ ca gṛhītagrāhitvamanumāsya,",
    "GSP28sastrdiu:1273": " atyantāparidṛṣṭe deśe kāle cāgniranumīyate sa kena pramāṇena prāgavagataḥ /",
    "GSP28sastrdiu:1274": " na pratyakṣeṇa /",
    "GSP28sastrdiu:1275": " tasya vidyamānopalambhanatvāt /",
    "GSP28sastrdiu:1276": " nacānyena kenacit /",
    "GSP28sastrdiu:1277": " kiñcāgnidhūmayormithaḥ saṃbandho deśakālānavacchinnaḥ pratyakṣeṇāvagata ityetāvadeva bhavānbravīti,",
    "GSP28sastrdiu:1278": " nacaitāvatā deśāntarakālāntarasaṃbandho 'gneravagato bhavati,",
    "GSP28sastrdiu:1279": " tasmādagṛhītagrāhyevānumānam //*//",
    "GSP28sastrdiu:1280": " kimatrāgṛhītam,",
    "GSP28sastrdiu:1281": " agnisāmānyaṃ tāvadgṛhītameva,",
    "GSP28sastrdiu:1282": " parvato 'pi pratyakṣeṇāvagataḥ,",
    "GSP28sastrdiu:1283": " agniviśiṣṭastu parvato na kenāpyavagata iti so 'numeyo bhaviṣyati /",
    "GSP28sastrdiu:1284": " tatra ca prāptāprāptavivekena saṃbandhamātraṃ prameyamavaśiṣyate /",
    "GSP28sastrdiu:1285": " yathā dadhnā juhotīti viśiṣṭaviṣayo 'pi vidhirviśeṣaṇaparo bhavati tathehāpi,",
    "GSP28sastrdiu:1286": " viśiṣṭaviṣayamevānumānam,",
    "GSP28sastrdiu:1287": " viśeṣaṇaviśeṣyayostu prāptatvāt yajuryuktaṃ rathamadhvaryave dadātītivatsaṃbandhaviṣayaṃ bhavatīti /",
    "GSP28sastrdiu:1288": " anumānāvayavanirūpaṇam /",
    "GSP28sastrdiu:1289": " yastu pratipannamarthaṃ paramanumānena pratipādayiṣati tena sādhanaṃ prayoktavyam /",
    "GSP28sastrdiu:1290": " yena vākyena yasyānumānabuddhirutpadyate /",
    "GSP28sastrdiu:1291": " - tacca keciddvayamanye vayaṃ trayam /",
    "GSP28sastrdiu:1292": " udāharaṇaparyantaṃ yadvodāharaṇādikam //*//",
    "GSP28sastrdiu:1293": " akṣapādīyastāvat- pratijñāhetūdāharaṇopanayananigamanaiḥ pañcāvayavaṃ sādhanaṃ manyante /",
    "GSP28sastrdiu:1294": " anityaḥ śabda iti pratijñā,",
    "GSP28sastrdiu:1295": " kṛtakatvāditi hetuḥ yatkṛtakaṃ tadanityaṃ dṛṣṭaṃ yathā ghaṭādītyujāharaṇam,",
    "GSP28sastrdiu:1296": " kṛtakaśca śabda ityupanayaḥ,",
    "GSP28sastrdiu:1297": " tasmādanitya iti nigamanam //*//",
    "GSP28sastrdiu:1298": " ayaṃ tvativistaro gatārthakha iti manvānaḥ saugatā dvyāyavamudāharaṇopanayātmakaṃ manyante /",
    "GSP28sastrdiu:1299": " smaryamāṇaniyamaṃ hi liṅgaṃ sādhyadharmiṇyanusaṃdhānasya svayameva liṅgabuddhirutpadyate /",
    "GSP28sastrdiu:1300": " tena yatkṛtakaṃ tadanityamiti kṛtakatvasyānityatvena vyāptiniyamaṃ smārayitvā kṛtakaśca śabda ityupanayamātre kṛte śabdasyānityatvamavagamyata eveti kṛtamavayavāntaraiḥ //*//",
    "GSP28sastrdiu:1301": " evaṃ tvatyantasākāṅkṣameva vākyaṃ kleśagamyārthaṃ bhavatīti tryavayavameva yuktam-",
    "GSP28sastrdiu:1302": " anityaḥ śabdaḥ kṛtakatvāt yatkṛtakaṃ tadanityaṃ yathā ghaṭādītyevamudāharaṇāntaṃ",
    "GSP28sastrdiu:1303": " sādhanaṃ sarvatra vārtikakāraḥ prayuṅkte /",
    "GSP28sastrdiu:1304": " athavā yatkṛtakaṃ tadanityaṃ yathā ghaṭādi,",
    "GSP28sastrdiu:1305": " kṛtakaśca śabdastasmādinityaḥ- ityudāharaṇaprabhṛti prayoktavyam /",
    "GSP28sastrdiu:1306": " evamapyanyūnādhikameva sādhanam /",
    "GSP28sastrdiu:1307": " tathā ca yatkarma tatphalavat homo 'pi karma tenāpi tatphalavatā bhavitavyamityeva sarvatra",
    "GSP28sastrdiu:1308": " bhāṣyakāraḥ prayuṅkte /",
    "GSP28sastrdiu:1309": " pratijñādoṣāḥ pratyakṣavirodhādayo 'prasiddhaviśeṣaṇatvādayaśca vārtike prapañcitāḥ /",
    "GSP28sastrdiu:1310": " hetvābhāsanirūpaṇam /",
    "GSP28sastrdiu:1311": " asiddhiḥ, anaikāntikatvaṃ,",
    "GSP28sastrdiu:1312": " bādhakatvaṃ,",
    "GSP28sastrdiu:1313": " ceti trayo hetudoṣāḥ pañcadhā- buddho dharmādharmavedī sarvajñatvāditi svarūpāsiddhiḥ,",
    "GSP28sastrdiu:1314": " nahi sarvajñatvasvarūpaṃ kvacidasti? /",
    "GSP28sastrdiu:1315": " vahniradāhakaḥ śītatvāditi saṃbandhāsiddhiḥ, śaityasya",
    "GSP28sastrdiu:1316": " vahnisaṃbandhābhāvāt2 //*//",
    "GSP28sastrdiu:1317": " nanvevaṃ samudravṛddhau candrodayasya hetutvaṃ na syāt,",
    "GSP28sastrdiu:1318": " udayasya samudrasaṃbandhābhāvāt,",
    "GSP28sastrdiu:1319": " ekakālasaṃbandhādubhayoradoṣaḥ /",
    "GSP28sastrdiu:1320": " yadā tarhi candrasya nabhomadhye sthitiṃ dṛṣṭvā pañcadaśanāḍikātikrāntā samudravṛddhiranumīyate tadā kathaṃ,",
    "GSP28sastrdiu:1321": " tatrāpi paramparāsaṃbandhādubhayoradoṣaḥ /",
    "GSP28sastrdiu:1322": " nahi sākṣātsaṃbandha eva sarvatrāśrīyate,",
    "GSP28sastrdiu:1323": " yaddhi yena sākṣātpraṇāḍyā vā kenāpi saṃbandhena niyataṃ tattasya tathaivānumāpakaṃ bhavatīti darśitamevaitat /",
    "GSP28sastrdiu:1324": " tena yādṛśaḥ saṃbandho hetorvādinā darśitastadasiddhau doṣo bhavati nānyathā /",
    "GSP28sastrdiu:1325": " gośabdaḥ sāsnādimadvacano gośabdatvāditi vyatirekāsiddhiḥ /",
    "GSP28sastrdiu:1326": " nahi dharmivyatirekeṇa gośabdatvaṃ nāma kiñcidasti3 /",
    "GSP28sastrdiu:1327": " nityamākāśamanavayavadravyāditi vyaptyasiddhiḥ mūrtatvasyākāśe vyaptyabhāvāditi5 //*//",
    "GSP28sastrdiu:1328": " anaikantikatvaṃ dvividham- savyabhicāraṃ sapratisādhanaṃ ca /",
    "GSP28sastrdiu:1329": " nityaḥ śabdo mūrtatvāditi karmādiṣvanityeṣvapyamūrtatvasya saṃbhavādvyabhicāryamūrtatvam /",
    "GSP28sastrdiu:1330": " apratyakṣo vāyurdravyatve satyarūpatvāt pratyakṣo vāyurmahattve sati sparśavattvāditi saṃpratisādhanatvādubhayamapyanirṇāyakaṃ saṃdhayahetuḥ,",
    "GSP28sastrdiu:1331": " agṛhyamāṇabalābalatvādubhayoḥ //*//",
    "GSP28sastrdiu:1332": " kaścittvāha- na viruddhārthaṃ hetudvayaṃ tulyabalamekatra saṃbhavati,",
    "GSP28sastrdiu:1333": " tadbhāve vastuni nityaṃsaśayāpatteḥ /",
    "GSP28sastrdiu:1334": " dravyatve satyarūpatvasyāparokṣāvabhāsīvirodhādapratyakṣatvamanumāpayitumasāmathryāddaurbalyam /",
    "GSP28sastrdiu:1335": " spārśanānumānaṃ tvaviruddhaṃ balavaditi na dvayostulyabalavattvaṃ,",
    "GSP28sastrdiu:1336": " ato nāsti sapratisādhano heturiti /",
    "GSP28sastrdiu:1337": " sa vaktavyaḥ- savyabhācāro 'pi tarhi na saṃśayahetuḥ syānnityasaṃśayāpattiprasaṅgādeva //*//",
    "GSP28sastrdiu:1338": " satyapi tasya saṃśayahetutve pramāṇāntareṇa nirṇayasaṃbhavānna nityasaṃśayāpattiriti cet,",
    "GSP28sastrdiu:1339": " tarhīhāpi pramāṇāntareṇa nirṇayasaṃbhavādadoṣaḥ /",
    "GSP28sastrdiu:1340": " tathāsati yatpramāṇāntaraviruddhaṃ tasya durbalatvāditarasya balīyastvādatulyabalatvamitacet,",
    "GSP28sastrdiu:1341": " kena coktamubhayaṃ tulyabalamiti,",
    "GSP28sastrdiu:1342": " kintvagṛhyamāṇabalābalatvamātram //*//",
    "GSP28sastrdiu:1343": " tathāhi- yaḥ sthāṇutvaṃ puruṣatvaṃ vā nāvadhārayati tasyordhvatvaṃ saṃśayaheturbhavati,",
    "GSP28sastrdiu:1344": " nirṇīte tvanyatarasminrūpe saṃśayo nivartate /",
    "GSP28sastrdiu:1345": " tathā yo vāyoraparokṣāvabhāsaṃ nāvadhāritavān tasya pṛthivyādiṣu pratyakṣatvavyāptaṃ",
    "GSP28sastrdiu:1346": " sparśavattvaṃ vyomādiṣu cāpratyakṣatvavyāptamarupatvaṃ vāyāvupalabhamānasya bhavatyeva saṃśayaḥ /",
    "GSP28sastrdiu:1347": " satu pramāṇāntareṇa nirṇaye sati nivartata ityāstāṃ tāvat /",
    "GSP28sastrdiu:1348": " tasmātsapratisādhanamapi savyabhicāravatsaṃśayahetuḥ /",
    "GSP28sastrdiu:1349": " tathā ca bhāṣyakāraḥ yatkarma tatphalavat homo 'pi karma tenāpi phalavatā bhavitavyamityasya-",
    "GSP28sastrdiu:1350": " uparate karmaṇi dravyāṇāṃ tatsaṃyogānāṃ ca dravyāntaraṃ phalaṃ dṛṣṭamiti dravyamapi",
    "GSP28sastrdiu:1351": " phalavatsyāt iti pratisādhanaṃ bruvansapratisādhanatvamapi dūṣaṇamiti darśayati,",
    "GSP28sastrdiu:1352": " tasmātso 'pi saṃśayahetuḥ //*//",
    "GSP28sastrdiu:1353": " asādharaṇaṃ tu gandhavatvaṃ pṛthivyāṃ dṛṣṭaṃ na kvacidapi buddhimādadhātīti na saṃśayahetuḥ /",
    "GSP28sastrdiu:1354": " sādhāraṇaṃ hi dvayoḥ sādhyatadabhāvayordṛṣṭatvādubhayatrāpyanavasthayā buddhimādadhatsaṃśayaheturiti yuktam /",
    "GSP28sastrdiu:1355": " tathā viruddhārthavyāptamapi hetudvayamekatra dṛśyamānaṃ svavyāpakamekasmindharmiṇyupasaṃharadekasya viruddhobhayarūpadharmatvāsaṃbhavātsaṃśayaṃ janayati /",
    "GSP28sastrdiu:1356": " nacaivaṃ bhāvo 'sādhāraṇasya saṃbhavatīti nāyaṃ saṃśayahetuḥ //*//",
    "GSP28sastrdiu:1357": " tathā bādhako nāma hetvābhāso yo viruddha iti tārkikairabhidhīyate /",
    "GSP28sastrdiu:1358": " saca ṣaḍvidhi iti kecit,",
    "GSP28sastrdiu:1359": " dharmadharmyubhayeṣāṃ svarūpasya viśeṣasya ca bādhāt /",
    "GSP28sastrdiu:1360": " catudhati kecit /",
    "GSP28sastrdiu:1361": " ubhayabādhasya dharmadharmibādhāntargatatvāt /",
    "GSP28sastrdiu:1362": " ekadhetyapare- sarvadhā samīhitadharmaviparyayasādhanatvāt,",
    "GSP28sastrdiu:1363": " idameva ca yuktam,",
    "GSP28sastrdiu:1364": " avāntarabhedasyānupayogāt /",
    "GSP28sastrdiu:1365": " yadyavaśyamavāntarabhedo vaktavyastarhi dvaividhyameva vaktavyam- dharmasvarūpabādhanaṃ ceti /",
    "GSP28sastrdiu:1366": " nahi dharmitadviśeṣabādhakatvaṃ nāma hetordūṣaṇaṃ saṃbhavatīti svayameva vārtikakāreṇa- dharmisvarūpabādhena viruddho yo 'bhidhīyata ityādinā darśitam //*//",
    "GSP28sastrdiu:1367": " tathā hi dravyātiriktaḥ samāvāya iha pratyayahetutvātsaṃyogavaditi atreha pratyayahetutvasamavāyatvena bhedena ca vyāptaṃ saṃyoge dṛṣṭam,",
    "GSP28sastrdiu:1368": " samavāyasyāsamavāyatvaṃ bhedaṃ cāpādayat samavāyadharmisvarūpaṃ tadviśeṣaṇaṃ caikatvaṃ bādhata ityudāhṛtam /",
    "GSP28sastrdiu:1369": " tadayuktam /",
    "GSP28sastrdiu:1370": " iha pratyayahetutvaṃ hi samavāye dharmiṇi dṛṣṭaṃ na vā,",
    "GSP28sastrdiu:1371": " yadyadṛṣṭaṃ tato 'siddhatvānna kasyacidapi sādhakaṃ bādhakaṃ vā bhavati,",
    "GSP28sastrdiu:1372": " yadi dṛṣṭaṃ tatkathaṃ tatraiva dṛśyamānaṃ tasyaiva bādhanaṃ kuryāt,",
    "GSP28sastrdiu:1373": " virodhe hi sati bādheta,",
    "GSP28sastrdiu:1374": " nacataddharmatayā dṛśyamānasya kathañcidapi tena virodhaḥ saṃbhavati //",
    "GSP28sastrdiu:1375": " samavāyatvabādhe praśnaḥ /",
    "GSP28sastrdiu:1376": " nanu samavāyatvaṃ bādhata ityuktam /",
    "GSP28sastrdiu:1377": " yadi samavāyatvaṃ nāma samavāyadharmiṇo 'tiriktaṃ tadbādhe 'pi na dharmisvarūpaṃ bādhitaṃ syāt /",
    "GSP28sastrdiu:1378": " atha dharmyeva tanna tasya bādhakaṃ saṃbhavatītyuktam /",
    "GSP28sastrdiu:1379": " tasmānna dharmisvarūpabādhanaṃ nāma hetudoṣaḥ kvacitsaṃbhavati bādho natvetaddūṣaṇam /",
    "GSP28sastrdiu:1380": " yadi khalviha pratyayahetutvaṃ samavāyasyaikatvaṃ virundhyāt tato dravyātirekaṃ sādhayataḥ kiṃ hīyate /",
    "GSP28sastrdiu:1381": " na hi dravyātirekasādhanakṛtamekatvasādhanaṃ,",
    "GSP28sastrdiu:1382": " yatastasya dūṣaṇatvena saṃbhāvyeta /",
    "GSP28sastrdiu:1383": " tasmāddharmasvarūpasya tadviśeṣasya ca bādhanāddvividhameva bādhakam /",
    "GSP28sastrdiu:1384": " tatra nityaḥ śabdaḥ kṛtakatvāditi kṛtakatvamanityatvena vyāptatvānnityasvarūpameva bādhate //*//",
    "GSP28sastrdiu:1385": " yastu- svarūpameva śabdānāmabhidheyaṃ nārthāntaramityetamarthaṃ pratipipādayiṣustatsiddhyarthamevaṃ",
    "GSP28sastrdiu:1386": " prayuṅkte- agṛhītasaṃbandhāvastho 'pi śabdaḥ svābhidheyamarthaṃ pratipādayati vibhaktimattvāt",
    "GSP28sastrdiu:1387": " gṛhītasaṃbandhavaditi,",
    "GSP28sastrdiu:1388": " tasya dharmaviśeṣaviparyayasādhano hetuḥ,",
    "GSP28sastrdiu:1389": " paścāddhi saṃbandhagrahaṇādasvarūpapratipādanaṃ",
    "GSP28sastrdiu:1390": " dṛṣṭamiti tadvadeva prāgasvarūpārthatvaṃ tenāva hetunā prasajyeta,",
    "GSP28sastrdiu:1391": " svarūpapratipādane ca bādhiter'thapratipādanamapi taddharmasvarūpaṃ bādhitameva /",
    "GSP28sastrdiu:1392": " nahi prāk saṃbandhagrahādarthāntarapratipattiḥ śakyate vaktuṃ pratītivirodhādeva //*//",
    "GSP28sastrdiu:1393": " sarvatra yo heturyādṛgviśeṣaviśeṣṭena sādhyena dṛṣṭāntadharmiṣu niyataḥ sa tādṛgviśeṣaviśiṣṭasya",
    "GSP28sastrdiu:1394": " sādhyasya dharmiṇi pramāṇāntaravirodhātsādhanāsamabhavena viparītaṃ viśeṣaṃ niyamabalātsvayameva",
    "GSP28sastrdiu:1395": " bādhamāno nirviśeṣasya ca sādhyasyāsaṃbhavātsādhyameva na sādhayati /",
    "GSP28sastrdiu:1396": " yathā śarīricetanakartṛkatvena ghaṭādiṣu vyāptamutpattimattvaṃ dehāṅkurādīnāṃ cetanakartṛkatvasādhanāyocyamānaṃ",
    "GSP28sastrdiu:1397": " śarīriṇaścetanasyānupalabdhivirodhena sādhayitumaśakyatvādaśarīrasya tenaiva hetunā",
    "GSP28sastrdiu:1398": " ghaṭādivannivāraṇādvidhādvayaśūnyasya cetanasyāsaṃbhavāccetanakartṛkatvamevāṅkurādīnāṃ na sādhayati /",
    "GSP28sastrdiu:1399": " tena dharmaviśeṣavirodho hetoḥ sādhyasiddhimeva niruṇaddhīti bhavati dūṣaṇam /",
    "GSP28sastrdiu:1400": " dharmiviśeṣavirodhastu sādhyāvirodhitvānna dūṣaṇaṃ,",
    "GSP28sastrdiu:1401": " pratyuta siddhāntāntaradūṣaṇatvātprativādina eva nigrahasthānatvāddūṣaṇaṃ tadbhavati na vādinaḥ //*//",
    "GSP28sastrdiu:1402": " yastu dṛṣṭāntaparidṛṣṭasādhyaviśeṣavirodhasaṃbhave 'pi tadrahitaṃ sādhyamātraṃ hetuḥ sādhayatyeva,",
    "GSP28sastrdiu:1403": " tacca viśeṣāntaramākṣipya siddhyatīti vadati,",
    "GSP28sastrdiu:1404": " tasya- uṣṇāgniniyatastṛṇādivikāro hime dṛśyamānaḥ śaityapratyakṣavirodhādauṣṇyasaṃbhave 'pyanuṣṇamevāgniṃ sādhayet,",
    "GSP28sastrdiu:1405": " tasmāddharmiviśeṣaviparyayasādhanatvaṃ hetoradūṣaṇameva /",
    "GSP28sastrdiu:1406": " anumāne dṛṣṭāntanirūpaṇam /",
    "GSP28sastrdiu:1407": " udāharaṇaṃ dvividham- sādharmyodāharaṇaṃ,",
    "GSP28sastrdiu:1408": " vaidharmyodāharaṇaṃ ca /",
    "GSP28sastrdiu:1409": " sādharmyaṃ- liṅgamuddiśya liṅgena upādānam- yo yo dhīmavān mahānasādiḥ sa sarvo 'gnimān dṛṣṭa iti,",
    "GSP28sastrdiu:1410": " samyagukte ca sādharmyena na vaidharmyaṃ vaktavyaṃ gatārthatvāt /",
    "GSP28sastrdiu:1411": " yadā vaktavyamāpatati tadā liṅgyabhāvamuddiśya liṅgābhāvopādānam- yatrāgnirnāsti tatra dhūmo 'pi nāsti yathā toyādiṣviti /",
    "GSP28sastrdiu:1412": " yata bhāvena bhāvaḥ sādhyate tatraiva vidhirūpaṃ sādharmyaṃ tatpratiṣedharūpaṃ ca vaidharmyam /",
    "GSP28sastrdiu:1413": " yatra tu medhābhāvādinā vṛṣṭyādyabhāvaḥ sādhyate tatra sādharmyameva pratiṣedharūpaṃ yathā- yadā yatra meghotpattirnāsti tadā tatra vṛṣṭirnāstīti",
    "GSP28sastrdiu:1414": " vaidharmye tu vidhirūpam- yatra vṛṣṭirasti tatra meghotpattirastīti /",
    "GSP28sastrdiu:1415": " tena yadbhikṣuṇoktaṃ- prasajyapratiṣedhātmakameva iti tadanādaraṇīyam //*//",
    "GSP28sastrdiu:1416": " sādharmyābhāsāśca sādhyavikalatvādayaḥ,",
    "GSP28sastrdiu:1417": " vaidharmyābhāsāśca sādhyābhāvavaikalyādayo vārtika eva draṣyavyā iti //",
    "GSP28sastrdiu:1418": " anumāne prābhākarānuvādaḥ //",
    "GSP28sastrdiu:1419": " tattu dvividhamiti dṛṣṭasvalakṣaṇaviṣayamevānumānamiti manvānānnirākartumadṛṣṭasvalakṣaṇaviṣayamapyanumānaṃ kriyādiviṣayamastīti darśayituṃ dvaividhyābhidhānam /",
    "GSP28sastrdiu:1420": " nahi kriyā svalakṣaṇaṃ pratyakṣeṇa kadācidgṛhyate pūrvottaradeśasaṃyogavibhāgamātrasya pratyakṣeṇa grahaṇam,",
    "GSP28sastrdiu:1421": " yābhyāmevāgantukābhyāmāgantukaṃ kāraṇamanumīyate,",
    "GSP28sastrdiu:1422": " tacca kriyetyucyate //*//",
    "GSP28sastrdiu:1423": " nanu dravyameva kāraṇaṃ syāt, na /",
    "GSP28sastrdiu:1424": " tasya prāgapi sadbhāvāt /",
    "GSP28sastrdiu:1425": " nanu kṣaṇāntare 'nyaddravyaṃ sarvasaṃskārāṇāṃ kṣaṇikatvāt,",
    "GSP28sastrdiu:1426": " sādṛśyāttu pratyabhijñānam /",
    "GSP28sastrdiu:1427": " tadyadā samānadeśe pūrvapūrvamuttarottaramārabhate tadā tiṣṭhatīti lakṣyate /",
    "GSP28sastrdiu:1428": " yadā tvanantaradeśe pūrvapūrvamuttarottaramarabhate tadā gacchatīti lakṣyate /",
    "GSP28sastrdiu:1429": " dīpagamanavacchāyāgamanavacca sadṛśāparāparakṣaṇānāmuttarottaradeśaprārabdhānāṃ gamanābhāsanimittatvātkṛtaṃ kriyayā /",
    "GSP28sastrdiu:1430": " kiñcānutpannasya kṣaṇasya kriyāśrayatvāyogāt,",
    "GSP28sastrdiu:1431": " utpannasya ca vināśagrastatvātkathaṃ kriyārambhakatvam /",
    "GSP28sastrdiu:1432": " yathāhuḥ- kṣaṇikāḥ sarvasaṃskārā asthirāṇāṃ kutaḥ kriyā iti /",
    "GSP28sastrdiu:1433": " tadidaṃ śabdādhikaraṇe nirākariṣyāmaḥ /",
    "GSP28sastrdiu:1434": " tataḥ sthiratve sati tanmātreṇānupapatteḥ kriyānumānaṃ yuktamiti /",
    "GSP28sastrdiu:1435": " na yuktam /",
    "GSP28sastrdiu:1436": " kāryaṃ hi kāraṇamātramapekṣate tacceha dṛṣṭamevāsti /",
    "GSP28sastrdiu:1437": " prayatnaviśeṣānantaraṃ hi śarīre deśasaṃyogavibhāgākhyaṃ phalamutpadyamānamupalabhyate tataḥ sa eva nimittam /",
    "GSP28sastrdiu:1438": " tadvadātmaśarīrasaṃyogaścāsamavāyiśarīraṃ ca samavāyīti kimatrādṛṣṭakāraṇānumānena //",
    "GSP28sastrdiu:1439": " paramukhena prābhākarakhaṇḍanam /",
    "GSP28sastrdiu:1440": " nanvasamavāyikāraṇabhūtasya saṃyogasya svāśraye svāśrayasamavete vā kāryaṃ nānyatra,",
    "GSP28sastrdiu:1441": " tantusaṃyogānāmiva svāśrayeṣu tantuṣu paṭaḥ,",
    "GSP28sastrdiu:1442": " tantuturīsaṃyogasya vā paṭaturīyasaṃyogaḥ /",
    "GSP28sastrdiu:1443": " prayatnavadātmasaṃyogastvanevaṃvidhe vyomni kathaṃ saṃyogamārabhate /",
    "GSP28sastrdiu:1444": " ataḥ kāraṇāntaraṃ kalpanīyamiticet / na /",
    "GSP28sastrdiu:1445": " tantusaṃyogānnodanākhyādyugapadeva paṭasya bahutantuvyāpitatvāt,",
    "GSP28sastrdiu:1446": " saṃyogānāṃ ca dvayordvayoreva vṛtteḥ /",
    "GSP28sastrdiu:1447": " kiñca śarajyāsaṃyogānnodanākhyādyugapadeva śare śarāvayaveṣu ca sarveṣvantarbahirvirtiṣu bahūnikarmāṇyutpadyate,",
    "GSP28sastrdiu:1448": " tatra yeṣāmavayavānāṃ jyosaṃyogo nāsti teṣvāśrayeṣu svāśrayāsamaveteṣu ca jyāsaṃyogaḥ karmārabhata iti vyabhicāraḥ /",
    "GSP28sastrdiu:1449": " nahi te saṃyogāśrayībhūte śare samavetāḥ śarasyaiva teṣu samavāyāt //*//",
    "GSP28sastrdiu:1450": " kiṃ ca prayatnavagātmasaṃyogānantaraṃ yugapadeva haste prayatnavadātmasaṃyukte tatsaṃyuktecāṅgade 'aṅgulīyake ca tallagne maṇau ca karmotpadyate,",
    "GSP28sastrdiu:1451": " athaivamādiṣu na codanāt na prayatnavadātmasaṃyogācca tadanantare /",
    "GSP28sastrdiu:1452": " tathātmasaṃyogāddhaste,",
    "GSP28sastrdiu:1453": " tatsaṃyogādaṅgade,",
    "GSP28sastrdiu:1454": " tatsaṃyogānmaṇāvapīti /",
    "GSP28sastrdiu:1455": " evaṃ tarhyatrāpi śakyate vaktum /",
    "GSP28sastrdiu:1456": " prayatnavadātmasaṃyuktaśarīrākāśasaṃyogāccharīrākāśadeśavibhāgastatsaṃyogācca tadanantaradeśasaṃyoga iti dṛṣṭenaiva saṃyogena saṃyogavibhāgasiddherna karmakalpanāvakalpate //*//",
    "GSP28sastrdiu:1457": " kiñca na saṃyogasyaivāyaṃ dharmaḥ,",
    "GSP28sastrdiu:1458": " sarvāṇyevāsamavāyikāraṇāni svāśraye svāśrayamavete vā kāryamārabhate nānyatra /",
    "GSP28sastrdiu:1459": " tataśca karmāpyasamavāyikāraṇatvenānumīyamānaṃ viyati vihaṅgame cobhayatrānumīyeta /",
    "GSP28sastrdiu:1460": " na hi vihagakarmaṇā viyati kāryaṃ saṃbhavati,",
    "GSP28sastrdiu:1461": " tataśca viyatyapi calatīti buddhiḥ syāt,",
    "GSP28sastrdiu:1462": " ato nānumeyaṃ karma /",
    "GSP28sastrdiu:1463": " kimidānīṃ nāstyeva kriyātatvam /",
    "GSP28sastrdiu:1464": " asti pratyakṣāvagamāt //*//",
    "GSP28sastrdiu:1465": " nanu saṃyogavibhāgāgiriktaṃ na kiñcidatra /",
    "GSP28sastrdiu:1466": " dṛśyate hi sarpati sarpe bhūmeḥ sarpasya ca dvayormithaḥ saṃyogavibhāgāviśeṣe 'pi sarpameva calatīti buddhirālambatela na bhūmim /",
    "GSP28sastrdiu:1467": " ato 'syā buddherālambanamasti sarpe calanaṃ nāma tatvam /",
    "GSP28sastrdiu:1468": " tadbhāvābhāvābhyāṃ sarpabhūmyoścalatīti buddherbhāvāvityaṅgīkāryam /",
    "GSP28sastrdiu:1469": " naceyamānumānikī saṃbhavatītyuktam,",
    "GSP28sastrdiu:1470": " tasmānnaivamabhiprāyamidaṃ bhāṣyaṃ,",
    "GSP28sastrdiu:1471": " kintu viśeṣaviṣayaṃ sāmānyaviṣayaṃ siddhasādhyatā iti,",
    "GSP28sastrdiu:1472": " te 'nena nirākriyante /",
    "GSP28sastrdiu:1473": " ubhayorapi viśeṣatvopapatteḥ /",
    "GSP28sastrdiu:1474": " yatra viśeṣasyaivānugamastatra viśeṣaviṣayatvaṃ,",
    "GSP28sastrdiu:1475": " sāmānyānugametu sāmānyaviṣayatvam /",
    "GSP28sastrdiu:1476": " na ca siddhasādhyatvaṃ deśāntarakālāntarasebandhasyāgṛhītasya grahaṇāditi prāgeva varṇitam ityanumānavādaḥ /",
    "GSP28sastrdiu:1477": " śāstraṃ śabdavijñānādasaṃnikṛṣṭer'the tacchābdaṃ nāma pramāṇam /",
    "GSP28sastrdiu:1478": " tallokasiddhatvānna parīkṣitavyam /",
    "GSP28sastrdiu:1479": " tacca dvavidhaṃ pauruṣeyamapauruṣeyaṃ ceti /",
    "GSP28sastrdiu:1480": " tatra pauruṣeyamāptavākyam /",
    "GSP28sastrdiu:1481": " apauruṣeyaṃ ca vedavākyam /",
    "GSP28sastrdiu:1482": " ubhayamapyanāptapraṇītatvadoṣavirahātsvataśca śabdasyāduṣṭatvātpramāṇam /",
    "GSP28sastrdiu:1483": " tacca punardvividham- siddhārthe vidhāyakañceti dvividham- upadeśakamatideśakaṃ ca /",
    "GSP28sastrdiu:1484": " itthamidaṃ kartavyamityupadeśaḥ /",
    "GSP28sastrdiu:1485": " yathā loke- dadhighṛtasūpaśālyādibhirdevadatto bhojayitavyā iti /",
    "GSP28sastrdiu:1486": " vedepi- prayājāvaghātādiprakāreṇa darśapūrṇamāsābhyāṃ svargaṃ kuryāditi tadvadidaṃ kartavyamityatideśaḥ /",
    "GSP28sastrdiu:1487": " yathā- loke devadattavadyayajñadatto bhojayitavyā iti /",
    "GSP28sastrdiu:1488": " vedepi- sauryeṇa kuryādyathāgneyeneti /",
    "GSP28sastrdiu:1489": " śabdāntarādibhiḥ śrutiliṅgādibhiḥ śrutyarthādibhiśca vicitro 'yamupadeśo bhedaviniyogakramānavabodhayati /",
    "GSP28sastrdiu:1490": " vacanānāmadheyacodanāliṅgaiścātideśoṣa'nyatra vihitasyanānāpadārthaviśaṣṭasya prakārasya",
    "GSP28sastrdiu:1491": " tatpratipādakasya vā śāstrasya vidhyantāparanāmadheyasyāntena saṃbandhaṃ vikāraṃ",
    "GSP28sastrdiu:1492": " bādhaṃ vā bodhayatītyūhanīyam /",
    "GSP28sastrdiu:1493": " asaṃnikṛṣṭagrahaṇaṃ ca pūrvavattāddrūpyaparyayaparicchedanirāsārthamā /",
    "GSP28sastrdiu:1494": " etadeśināṃ tu tadanarthakameva syāt /",
    "GSP28sastrdiu:1495": " viparītaparicchinne tāvannāstyeva śabdājjñānam /",
    "GSP28sastrdiu:1496": " yadi syāt puruṣadoṣāṇāṃ śabde saṃkrāntyanabhyupagamāt svābhāvikameva śabdasyāprāmāṇyaṃ syāditi vedāprāmāṇyaṃ syāt /",
    "GSP28sastrdiu:1497": " yadi paraṃ tadrūpaparicchinnaviṣayasyānuvādasya nirāsaḥ syāt /",
    "GSP28sastrdiu:1498": " taccāyuktam /",
    "GSP28sastrdiu:1499": " tasyāpi śāstratvāt /",
    "GSP28sastrdiu:1500": " nahi tasyāpyaprāmāṇyam /",
    "GSP28sastrdiu:1501": " anubhūtitvāt /",
    "GSP28sastrdiu:1502": " pratyakṣādyantarbhāvābhāvācca śāstratvamevetyāstāṃ tāvat //",
    "GSP28sastrdiu:1503": " aulukyamatānuvādaḥ /",
    "GSP28sastrdiu:1504": " idaṃ ca asyedaṃ kāraṇaṃ saṃbadhyekārthasamavāyivirodhi ceti laiṅgikamityunumānalakṣaṇamabhidhāya",
    "GSP28sastrdiu:1505": " etenaiva śābdaṃ vyākhyātam iti kāśyapīyāḥ pratyakṣānumānaṃ ca dve eva pramāṇe iti",
    "GSP28sastrdiu:1506": " bruvāṇaḥ saugatāścānumānādabhinnamiti manyante /",
    "GSP28sastrdiu:1507": " tatra yattāvatpadārthajñānaṃ tadavagatārthaviṣayatvātpramāṇameva na bhavatīti kiṃ tasya bhedābhedaparīkṣayā /",
    "GSP28sastrdiu:1508": " yattu vākyārthajñānaṃ tadagṛhītasaṃbandhaireva padārthairupajāyamānaṃ nānumānaśaṅkāmarhati /",
    "GSP28sastrdiu:1509": " nahi sarvairvākyārthaviśeṣaiḥ saṃbandhagrahaṇamasti /",
    "GSP28sastrdiu:1510": " naca saṃbhavatyanantaiḥ saṃbandhagrahaṇam /",
    "GSP28sastrdiu:1511": " atyantāpūrvo 'pi vākyārthaviśeṣaḥ padārthairavagamyate dūradeśavārtāsviti sarvajanīnametat /",
    "GSP28sastrdiu:1512": " yattvāptavākyatvādavisaṃvādānumānaṃ tadvākyārthāvagamottarakālatvānna tasyānumānatvamāpādayati /",
    "GSP28sastrdiu:1513": " vākyaśravaṇānantarameva hyāptānāprajñānānapekṣaireva padārthairvākyārtho 'vagamyate /",
    "GSP28sastrdiu:1514": " atyāntādṛṣṭapuruṣapraṇīte 'pi vākye 'vagate tu vākyārthe satyāsatyatvasaṃśaye praṇeturāptatvāvagame",
    "GSP28sastrdiu:1515": " sati satyatvamanumīyamānaṃ na vākyārthāvagaterāptatvāvadhāraṇānapekṣajanmano 'numānatvamāpādayati /",
    "GSP28sastrdiu:1516": " tasmātpramāṇāntarameva loke śābdamityapauruṣeyasyāpi vedasya siddhaṃ prāmāṇyam /",
    "GSP28sastrdiu:1517": " ekadeśināṃ tu lokavacasāmanumānatvamaṅgīkurvatāṃ yathā vedaprāmāṇyaṃ na siddhyatitathoktam /",
    "GSP28sastrdiu:1518": " iti śabdapramāṇavādaḥ /",
    "GSP28sastrdiu:1519": " athopamānaparicchedaḥ /",
    "GSP28sastrdiu:1520": " upamānamapi sādṛśyamasaṃnikṛṣṭer'the buddhimutpādayati /",
    "GSP28sastrdiu:1521": " yathā gavayadarśanaṃ gosmaraṇasya pūrvadṛṣṭe smaryamāṇer'the dṛśyamānārthasādṛśyajñānamupamānam /",
    "GSP28sastrdiu:1522": " yā sāvasmābhirnagare dṛṣṭvā gauḥ sānena gamayena sadṛśīti /",
    "GSP28sastrdiu:1523": " kiṃ punaḥ sādṛśyam /",
    "GSP28sastrdiu:1524": " arthāntarayogibhiḥ saṃbandhisāmānyairarthāntarasya tādṛśayogaḥ sādṛśyam /",
    "GSP28sastrdiu:1525": " yathā gojātiyogibhiḥ karmādyavayavasāmānyairgavayajāteryogo gavayasya gosādṛśyaṃ gavayasaṃyogibhiśca goryogastatsādṛśyam /",
    "GSP28sastrdiu:1526": " ata eva ca sāmānyayogātiriktamanyadeva tatvaṃ sādṛśyaṃ teṣāṃ prakarṣāprakarṣabhedaḥ kiṃnimitta iti cintanīyam /",
    "GSP28sastrdiu:1527": " na ca tattvāntaratve pramāṇamapi kiñcidastītyāstāṃ tāvat /",
    "GSP28sastrdiu:1528": " nacedamupamānaṃ pratyakṣāntargatam /",
    "GSP28sastrdiu:1529": " anindriyasaṃnikṛṣṭatvānnagarasthasya goḥ /",
    "GSP28sastrdiu:1530": " nacānumānamagṛhītasaṃbandhasyāpyupajāyamānatvāt /",
    "GSP28sastrdiu:1531": " evaṃ kilānumīyeta",
    "GSP28sastrdiu:1532": " gaurgavayasadṛśo gavayasādṛśyapratiyogi tattatsadṛśaṃ dṛṣṭaṃ yugapanna dṛṣṭavānekameva",
    "GSP28sastrdiu:1533": " tu gāmupalabhya nagare vane gavayaṃ paśyati so 'pi gāṃ gavayasādṛśyaviśiṣṭāmupaminotyeva tasmānnānumānam /",
    "GSP28sastrdiu:1534": " śābdatvaṃ tu na śaṅkyameva /",
    "GSP28sastrdiu:1535": " ataḥ pramāṇāntaram,",
    "GSP28sastrdiu:1536": " prasiddhatvācca na parīkṣitavyam /",
    "GSP28sastrdiu:1537": " ityupamānavādaḥ //",
    "GSP28sastrdiu:1538": " arthāpattinirūpaṇam /",
    "GSP28sastrdiu:1539": " arthāpattiriti dṛṣṭaḥ vār'tho 'nyathā nopapadyata ityarthakalpanā /",
    "GSP28sastrdiu:1540": " yathā jīvato devadattasya gṛhābhāvadarśanena bahirbhāvasyādṛṣṭasya parikalpanā /",
    "GSP28sastrdiu:1541": " pramitasyārthāntareṇa vinānupapannādupapādakalpanā sā arthāpattiḥ,",
    "GSP28sastrdiu:1542": " anumānameva tarhi,",
    "GSP28sastrdiu:1543": " tatrāpi vahnimantareṇānupapannāddhūmāhniḥ kalpyate /",
    "GSP28sastrdiu:1544": " syādevam /",
    "GSP28sastrdiu:1545": " yadyanupapannaṃ gamakaṃ syāt /",
    "GSP28sastrdiu:1546": " iha tu yannopapadyate tadeva gamyam /",
    "GSP28sastrdiu:1547": " gṛhābhāvena hi vinābahirbhāvo nopapadyate /",
    "GSP28sastrdiu:1548": " kimidānīmupapādakādanupapanne buddhirarthāpattiḥ /",
    "GSP28sastrdiu:1549": " ko doṣaḥ /",
    "GSP28sastrdiu:1550": " na khalu kaściddoṣaḥ /",
    "GSP28sastrdiu:1551": " kiṃ tvasau naivāsti /",
    "GSP28sastrdiu:1552": " na hyupapādakadarśanādanupapannārthe buddhirbhavati /",
    "GSP28sastrdiu:1553": " yadi syāt, vṛkṣatvadarśanācchiṃśapātvaṃ kalpyeta /",
    "GSP28sastrdiu:1554": " vṛkṣatvena vinā śiṃśapātvasyānupapatteḥ /",
    "GSP28sastrdiu:1555": " tasmādanupapannameva gamakaṃ nopapādakam //*//",
    "GSP28sastrdiu:1556": " athocyate /",
    "GSP28sastrdiu:1557": " nāvinābhāvenānupapattirityucyate kiṃ tu saṃśayāpattiḥ /",
    "GSP28sastrdiu:1558": " yasya hi jīvanaṃ gṛhasaṃbandhyeva prāyaśo 'vagataṃ tasya gṛhābhāve dṛṣṭe jīvanaṃ sāṃśayikaṃ bhavadbahirbhāvakalpanayā samādhīyate /",
    "GSP28sastrdiu:1559": " tataśca prāgbahirbhāvakalpanāyā jīvanasya saṃdigdhatvānna liṅgatvam /",
    "GSP28sastrdiu:1560": " na hi sandigdhaṃ liṅgaṃ bhavati /",
    "GSP28sastrdiu:1561": " jīvanarahitañca gṛhābhāvamātraṃ mṛte 'pi sadbhāvādanaikāntikaṃ na bahirbhāvamanumāpayitumalam /",
    "GSP28sastrdiu:1562": " ato 'numānāsaṃbhavātpramāṇāntaramevedam /",
    "GSP28sastrdiu:1563": " yathā cānumāne niścitaṃ gamakam /",
    "GSP28sastrdiu:1564": " evamarthāpattau sandigdhaṃ gamakamiti darśanahalādabhyupagamyate /",
    "GSP28sastrdiu:1565": " saṃśayaścātra pūrvadṛṣṭarūpavisaṃvādāt //",
    "GSP28sastrdiu:1566": " arthāpattisamādhānam /",
    "GSP28sastrdiu:1567": " tadidamasaṃbaddham /",
    "GSP28sastrdiu:1568": " na hi saṃdigdhe jīvane bahirbhāvaḥ śakyate kalpayitum /",
    "GSP28sastrdiu:1569": " kathaṃ hi jīvati vā mṛto devadattaḥ iti saṃdihānastasya bahirbhāvaṃ kalpayet /",
    "GSP28sastrdiu:1570": " na hi bhāvābhāvasaṃśayasya",
    "GSP28sastrdiu:1571": " bahirbhāvakalpanayāpanodaḥ saṃbhavati /",
    "GSP28sastrdiu:1572": " sarvatra hi saṃśayasya nidānocchedāducchedo bhavati /",
    "GSP28sastrdiu:1573": " anyatarapakṣāvadhāraṇādvā /",
    "GSP28sastrdiu:1574": " na ca bahirbhāvakalpanayā tāvannidānocchedaḥ /",
    "GSP28sastrdiu:1575": " jīvanasya prāyeṇa gṛhasaṃbandhitvāttadviparyayo 'tra saṃśayahetutvenopanyastaḥ /",
    "GSP28sastrdiu:1576": " nacāsau bahirbhāve kalpite samucchidyate /",
    "GSP28sastrdiu:1577": " pratyuta viparyaya eva dṛḍhamavasthāpyate /",
    "GSP28sastrdiu:1578": " nacānyatarapakṣāvadhāraṇamapi vidyate jīvanabhāvābhāvau hyatra saṃdihyate /",
    "GSP28sastrdiu:1579": " nacānayoranyatarasyāpi bahirbhāvakalpanayā nirṇayo bhavati /",
    "GSP28sastrdiu:1580": " anyaddhi jīvanaṃ anyaśca bahirdeśasaṃbandhaḥ /",
    "GSP28sastrdiu:1581": " naca gṛhābhāvanibandhanārthāpattirjīvananirṇayāyālaṃ bhavati /",
    "GSP28sastrdiu:1582": " nahyevaṃ saṃbhavati yasmāddevadatto gṛhe nāsti tasmājjīvatīti,",
    "GSP28sastrdiu:1583": " pratyuta pūrvaniścitameva jīvanaṃ gṛhābhāvādeva saṃdigdhaṃ kathaṃ tata eva nirṇīyate /",
    "GSP28sastrdiu:1584": " na hi saṃśayahetureva nirṇayaheturbhavati /",
    "GSP28sastrdiu:1585": " tasmājjīvanaṃ saṃdigdhaṃ tattāvadanyato niścitya paścādbahiḥsaṃbandhaḥ kalpayitavyaḥ /",
    "GSP28sastrdiu:1586": " yasmāddevadatto jīvati gṛhe ca nāsti tasmānnūnaṃ bahiravasthita iti /",
    "GSP28sastrdiu:1587": " na tu saṃdihyamāne jīvane tatkalpanaṃ saṃbhavati /",
    "GSP28sastrdiu:1588": " yasmādavidyamāno gṛhe jīvati vā navā tasmādbahiḥ sthita ityasaṃbaddhameva syāt /",
    "GSP28sastrdiu:1589": " tasmādbahirbhāvaniyataṃ gṛhābhāvasahitaṃ jīvanaṃ niścitya bahirbhāvaḥ kalpyata ityanumānamevedaṃ na pramāṇāntaramiti //",
    "GSP28sastrdiu:1590": " siddhāntena tarkamatanirākaraṇam /",
    "GSP28sastrdiu:1591": " atrābhidhīyate- na tāvadgṛhābhāvamātraṃ liṅgaṃ mṛte 'pi saṃbhavāt /",
    "GSP28sastrdiu:1592": " na jīvanamātraṃ gṛhe 'pi sadbhāvāt /",
    "GSP28sastrdiu:1593": " ato jīvanasaṃsṛṣṭo gṛhābhāvo liṅgamiti vaktavyam /",
    "GSP28sastrdiu:1594": " prathamaṃ ca liṅgamavagamya paścālliṅgyanumānena bhavitavyam /",
    "GSP28sastrdiu:1595": " na tu liṅgāvagamasamaya eva liṅgyavagamaḥ /",
    "GSP28sastrdiu:1596": " atra ca na bahirbhāvāvagamamantareṇa gṛhābhāvo jīvanaṃ ca saṃsṛṣṭaṃ pratyetuṃ śakyate virodhāt /",
    "GSP28sastrdiu:1597": " jīvatā hyavaśyaṃ gṛhe vā bahirvā sthātavyamityasaṃdigdham /",
    "GSP28sastrdiu:1598": " ataśca bahirbhāvamanantarbhāvya jīvanagṛhābhāvau samuccitya pratipadyamānasyedṛśī pratipattirāpadyate devadatto gṛhe 'navasthito gṛhe vā bahirvāvasthita iti /",
    "GSP28sastrdiu:1599": " nacaivaṃ saṃbhavati bhāvābhāvayorekatra deśe samuccetamaśakyatvāt /",
    "GSP28sastrdiu:1600": " ato 'vaśyaṃ deśabhedenaiva devadattasya bhāvābhāvau samuccetavyau /",
    "GSP28sastrdiu:1601": " tena bhāvābhāvasaṃsargabuddhyaiva bahurbhāvasya buddhatvānna paścātkiñcitprameyamasti /",
    "GSP28sastrdiu:1602": " āha ca vidyamānatvasaṃsṛṣṭagehābhāvadhiyānayā //",
    "GSP28sastrdiu:1603": " gehādutkālitā sattā bahirevāvatiṣṭhate iti /",
    "GSP28sastrdiu:1604": " nanu pramāṇāntaratvepi jīvanamātrasya gṛhābhāvamātrasya vāvagamakatvābhāvātsaṃsṛṣṭamubhayaṃ gamakamityaṅgīkartavyam /",
    "GSP28sastrdiu:1605": " saṃsṛṣṭadhiyaiva ca bahirbhāvasya buddhatvānna paścāt kiñcutprameyamavaśiṣyata iti tulyo 'yaṃ doṣaḥ /",
    "GSP28sastrdiu:1606": " ucyate- iyameva saṃsṛṣṭadhīrarthāpattirityavagamya śāmyatu bhavān kiṃ punastasyāḥ kāraṇam /",
    "GSP28sastrdiu:1607": " dvayorgṛhābhāvadajīvanayoḥ parasparapratighāta iti brūmaḥ /",
    "GSP28sastrdiu:1608": " yathā khalvekena nadyāstīre phalāni santītyukte pareṇa ca na santītyukte pareṇa na santītyukte balābalaviśeṣamajānānaḥ śrotā mithaḥ pratihatamubhayaṃ buddhyate /",
    "GSP28sastrdiu:1609": " nacānyataradapi tyuktuṃ gṛhītuṃ vā śaknoti /",
    "GSP28sastrdiu:1610": " tathāpi tu na",
    "GSP28sastrdiu:1611": " satvāsatve samuccinoti virodhāt /",
    "GSP28sastrdiu:1612": " evamihāpi gṛhe vā bahirvāvasthito devadatta iti kenacitpramāṇena pratītam /",
    "GSP28sastrdiu:1613": " anyena ca gṛhe nāstīti tadubhayaṃ samuccitam parasparapratighāti pratīyate so 'yaṃ",
    "GSP28sastrdiu:1614": " pratighāto na phalasadbhāvavadasamādheyaḥ kintu bahirbhāvakalpanayā samādhātuṃ śakyata ityetāvānviśeṣaḥ /",
    "GSP28sastrdiu:1615": " tena pramāṇasiddhayordvayorarthayoḥ parasparaṃ pratighātor'thāntarakalpanayā samādheyatvenālocyamānor'thāpatteḥ kāraṇam /",
    "GSP28sastrdiu:1616": " tatsamādhānāya cārthāntarakalpanārthāpattiḥ pramāṇāntaramanumānāt /",
    "GSP28sastrdiu:1617": " yaścāyaṃ pratītasya pramāṇāntareṇa pratighātaḥ sa evārthānupapattirityucyate //",
    "GSP28sastrdiu:1618": " arthāpattāvanumānasyāntarbhāvaśaṅkā /",
    "GSP28sastrdiu:1619": " bhavatvarthāpattiḥ pramāṇaṃ anumānaṃ tvarthāpattāvevāntarbhavati /",
    "GSP28sastrdiu:1620": " tathāhi yatra yatra dhūmastatratatrāgnirityavagatam /",
    "GSP28sastrdiu:1621": " parvatasya ca dhūmavattāvagatā /",
    "GSP28sastrdiu:1622": " yadi parvate 'gnirna syāttadī dhūmavattā vā mithyā syāt /",
    "GSP28sastrdiu:1623": " sarvadhūmavatāṃ vāgimattvaṃ mithyā syāt kathaṃ tadubhayamapyamithyā syādityagnimatvaṃ kalpyata ityarthāpattireṣā /",
    "GSP28sastrdiu:1624": " syādevaṃ yadi sarvadhūmavatāmagnimattvamanumānādanyenāvagataṃ syāt /",
    "GSP28sastrdiu:1625": " natvevamasti /",
    "GSP28sastrdiu:1626": " dṛṣṭāntadharmiṣveva hi dhūmasyāgniniyamo 'vagato na sarvatra /",
    "GSP28sastrdiu:1627": " anumānastu sarvadhūmavatāmagnimattāvagatirityuktam /",
    "GSP28sastrdiu:1628": " na ca dṛṣṭāntadharmiṣvevāvagatasyāgniniyamasya sarvadhūmavadagnimattāṃ vinā kaścidvirodho yenārthāpattiḥ syāt /",
    "GSP28sastrdiu:1629": " tasmādasaṃkīrṇaviṣayatvādanumānenāvagataṃ tasya parvatādiṣu dhūmadarśanādyadāgnivijñānaṃ tadaddvedhāpi saṃbhavati dṛṣṭāntaparidṛṣṭaniyamasmaraṇādvānumānam",
    "GSP28sastrdiu:1630": " pratighātalocanayāvārthāpattiḥ /",
    "GSP28sastrdiu:1631": " tasmādarthāpattiḥ pramāṇāntaram /",
    "GSP28sastrdiu:1632": " yāpi kvacidavasthitasya devadattasyānyatra sarvatrābhāvapratipattiḥ sāpyarthāpattiḥ /",
    "GSP28sastrdiu:1633": " tathāhi mūrtasyārthasya yugapatkārsnyenānekadeśasaṃbandho na ghaṭata iti svaśarīre 'vagatam /",
    "GSP28sastrdiu:1634": " svaśarīrasya hi kvacidavasthitasya tato 'nyatra sarvatrābhāvo dṛśyādarśanenāvagataḥ,",
    "GSP28sastrdiu:1635": " ato 'nyasyāpi devadattāderyugupadanekadeśasaṃbandho nāstītyanumīyate /",
    "GSP28sastrdiu:1636": " tato devadattaṃ kvacitpratyakṣeṇāvagacchanyugapadanekadeśāsaṃbandhaṃ cānumānenāvadhārayannubhayopapattaye deśāntareṣu sarveṣvabhāvaṃ kalpayati",
    "GSP28sastrdiu:1637": " nanvanumānamevedaṃ saṃbhavati devadatto 'dhunā sarvatra nāsti gṛhe 'vasthitatvānmadvaditi /",
    "GSP28sastrdiu:1638": " satyam /",
    "GSP28sastrdiu:1639": " devadattena sahaikadeśāvasthitasya saṃbhavati,",
    "GSP28sastrdiu:1640": " yastu kvacidgṛhe 'vasthitastadanantaraṃ gṛhamapyatītya tṛtīye gṛhe devadattaṃ kenacitpramāṇenāvagatavān",
    "GSP28sastrdiu:1641": " sa tadgṛhātirikte madhyagṛhe deśāntareṣu ca sarveṣvabhāvaṃ devadattasya kena liṅgena pratīyāt /",
    "GSP28sastrdiu:1642": " atha kvaciddevadattaṃ paśyan taddeśavyatirikte ca pratyāsanne deśe tadabhāvamavagacchannanyeṣāmapi sarvadeśānāṃ pratyāsannadevadattaddeśavyatiriktatvāttacchūnyatāmanumimīte",
    "GSP28sastrdiu:1643": " tatrāpi viruddhāvyabhicāritvaṃ tadvadeva hi gamyate /",
    "GSP28sastrdiu:1644": " samīpadeśabhinnatvāccaitrādhiṣṭhitadeśavat /",
    "GSP28sastrdiu:1645": " iti vārtika eva dūṣaṇamuktam tasmādarthāpattireveyam /",
    "GSP28sastrdiu:1646": " etena bījādiṣvaṅkurajananaśaktikalpanā vyākhyātā // 80 //",
    "GSP28sastrdiu:1647": " kiṃ punaḥ śaktikalpanāṃ vinā nopapadyate bījādiṣu satsvaṅgurādyupapattidarśanāt asatsu cādarśanāt /",
    "GSP28sastrdiu:1648": " bījādīnāmaṅkurādikāraṇatvamavagamyate /",
    "GSP28sastrdiu:1649": " satsvapi bījeṣu mūṣikāghrāteṣvaṅkurānutpatterakāraṇatvaṃ pratibhāsate /",
    "GSP28sastrdiu:1650": " so 'yaṃ kāraṇatvākāraṇatvayorvirodhaḥ śaktikalpanayā samādhīyate- nūnamastyatīndriyamapi",
    "GSP28sastrdiu:1651": " rūpaṃ yadbhāvāt kadācidaṅkurotpattiḥ yasya ca mūṣikā'ghrāṇena nāśātkadācidanutpattiriti",
    "GSP28sastrdiu:1652": " kalpyate ghrāṇābhāvo 'pyaṅkurasya kāraṇam /",
    "GSP28sastrdiu:1653": " ghrāṇo ca sati tadabhāvādevānutpattyupapatteralaṃ śaktikalpanayeti cet / na /",
    "GSP28sastrdiu:1654": " ghrāṇakriyāyāḥ kṣaṇikatvāduttarakālaṃ tadabhāve satyapyaṅkurānutpatteḥ /",
    "GSP28sastrdiu:1655": " prāgabhāvaḥ kāraṇaṃ na pradhvaṃsābhāva iti cet / na /",
    "GSP28sastrdiu:1656": " abhāvatvāviśeṣāt /",
    "GSP28sastrdiu:1657": " na hi prāgabhāvapradhvaṃsābhāvayoḥ prāgūrdhvakālabhedaṃ muktvā kiñcidapi rūpavailakṣaṇyamasti,",
    "GSP28sastrdiu:1658": " nacāvilakṣaṇe kāraṇe kāryavailakṣaṇyaṃ saṃbhavati /",
    "GSP28sastrdiu:1659": " prāgabhāvasya pradhvaṃsābhāvādvilakṣaṇamasti rūpamiti cet kalpyamevaṃ sati kiñcit /",
    "GSP28sastrdiu:1660": " taccābhāve kalpyatāṃ bījasvarūpe veti bījasya sākṣādaṅkukāraṇatvāttatraiva kalpayituṃ yuktam /",
    "GSP28sastrdiu:1661": " evaṃ yāgāderapūrvasvargādisādhanaśaktikalpanamūhanīyam /",
    "GSP28sastrdiu:1662": " kathaṃ punaḥ śaktimati yāge vinaṣṭe nirādhārā śaktiravatiṣṭhate,",
    "GSP28sastrdiu:1663": " na nirādhārā bhaviṣyati /",
    "GSP28sastrdiu:1664": " ātmādhāratvāt /",
    "GSP28sastrdiu:1665": " kathamanyaśaktiranyatra syāt tathāvagamāt /",
    "GSP28sastrdiu:1666": " nāvaśyaṃ svāśrayaiva śaktiriti niyamo 'sti,",
    "GSP28sastrdiu:1667": " sā hi kāryataḥ kalpyamānā yatraiva kāryāya",
    "GSP28sastrdiu:1668": " kalpate tadgataiva kalpyā /",
    "GSP28sastrdiu:1669": " sāceyaṃpūrvākhyātiryāgāśrayā satī yāgavināśānna svarganiṣpattaye paryāptayādityātmāśrayā kalpyate /",
    "GSP28sastrdiu:1670": " yathāha- śaktiḥ kāryānumeyatvādyadgataivopayujyate //",
    "GSP28sastrdiu:1671": " tatraiva sābhyupetavyā svāśrayānyāśrayāpi veti //",
    "GSP28sastrdiu:1672": " kathamātmāśrayā satī yāgaśaktiriti vyapadiśyate /",
    "GSP28sastrdiu:1673": " tasya hi phalasādhanatvamupapāpādayituṃ sā kalpyate tāvatā tacchaktitvam /",
    "GSP28sastrdiu:1674": " loke 'pi prasiddhametat tailapānasāmarthyācciravṛtte 'pi tasminbalapuṣṭyādikamadya me jātamiti laukikā vyavaharanti tasmādanavadyam //",
    "GSP28sastrdiu:1675": " dṛṣcagrahaṇenaiva pratītimātragrahācchautasyāpi grahaṇe siddhe śrutārthāpatteḥ pramāṇagrāhiṇītvena dṛṣṭārthāpattito vailakṣaṇyamupapādayituṃ śrutagrahaṇaṇ /",
    "GSP28sastrdiu:1676": " tathāhi loke tāvat dvāraṃ dvāramityādiṣu saṃpūrṇārthapratipādanāya saṃvriyatāmityādiśabdāntaraṃ śrutaśabdaikavākthatvena",
    "GSP28sastrdiu:1677": " kalpyate //*//",
    "GSP28sastrdiu:1678": " tathā vede 'pi viśvajitā yājetetyatra svargakāma iti vā svargārthamiti vā yenaiva",
    "GSP28sastrdiu:1679": " śabdena śrutiśabdaikavākyabhūtena paripūrṇārthābhidhānaṃ saṃpadyate tadeva hṛdayamānīya",
    "GSP28sastrdiu:1680": " śrutena saha melayitvā paripūraṇādvākyādvākyārthaḥ pratīyate,",
    "GSP28sastrdiu:1681": " yathā sauryaṃ caruṃ nirvapedbrahmavarcasakāmaḥ ityādiṣu vidhiṣvitikartavyatāpratipādakaśabdāśravaṇādapūrṇeṣu",
    "GSP28sastrdiu:1682": " tatpratipādakaśabdānapekṣayā codanāliṅgopasthāpitasyāgneyavidhekhyaṃśasya sādhyasādhanāṃśapratipādakabhāgāvanapekṣitatvādanādṛtya",
    "GSP28sastrdiu:1683": " yastṛtīyoṃ'śa itthaṃbhāvo 'gnyatvādhānādirvidhyantatvena parikalpitastasya divacchabdena kalpitena,",
    "GSP28sastrdiu:1684": " kintu ya evāyamāgneyavidhyantastasyaiva vyavahitasyāpi codanāliṅgabalopasthāpitasya vikṛtividhinā sahaikavākyatāmātramarthāpattyā kalpyate /",
    "GSP28sastrdiu:1685": " nahyayamanuṣaṅgo yena vyavahitasya na syāditi /",
    "GSP28sastrdiu:1686": " atideśastvayaṃ vyavahitasyāpi kathañcidupasthānādupapanna eva /",
    "GSP28sastrdiu:1687": " tathā ca vakṣyati- vidhyaṃnto vā prakṛtivaccodanāyāṃ pravarteti vidhyanta iti pradhānavidhivarjitaṃ samastameva pauroḍāśikaṃ kāṇḍamabhidhīyata iti bhāṣyakāraḥ //",
    "GSP28sastrdiu:1688": " nanvevaṃ śāstrātideśāṅgīkaraṇe daśamādyavirodhaḥ syāt,",
    "GSP28sastrdiu:1689": " ūhabādhayoścāsiddhiḥ /",
    "GSP28sastrdiu:1690": " bhavedevaṃ yadi yathāśrutarūpameva vrīhinavahantīti vākyaṃ vikṛtiṃ nītvā tasya yathāsaṃbhavaṃ vikṛtividhinā sahaikavākyatā parikalpyeta /",
    "GSP28sastrdiu:1691": " yadi tathā kriyate tatra kṛṣṇalacarau vrīhiśabdasya havirlaṇārthatvāyogādavadhātasya bādhaḥ syāt /",
    "GSP28sastrdiu:1692": " evaṃ nīvārādiṣvapi vrīhaya evāvahantavyāḥ iti na nīvārādiṣvavahantirūhyeta /",
    "GSP28sastrdiu:1693": " natvevamasmābhirucyate kintu prakṛtau pradhānena sahaikavākyatayāvagatasyāsya yāvanparikaro tādṛgatidiśyate prakṛtau haviṣṭvāt,",
    "GSP28sastrdiu:1694": " tallakṣaṇārtho,",
    "GSP28sastrdiu:1695": " avaghātasya ca teṣu dṛṣṭaṃ prayojanaṃ tuṣavimocanaṃ saṃbhavatīti taddvāreṇāsya pradhānaikavākyatā /",
    "GSP28sastrdiu:1696": " tataśca- avaghātavituṣīkṛtairvrīhibhiḥ puroḍāśaṃ kṛtvā tena yajetetīdṛśaḥ prakṛtividhiḥ,",
    "GSP28sastrdiu:1697": " tasya sākṣādavaghāto viśeṣaṇam,",
    "GSP28sastrdiu:1698": " avaghātaviśeṣitavituṣīkaraṇaviśiṣṭaṃ hi haviryāgasya viśeṣaṇaṃ prakṛtau,",
    "GSP28sastrdiu:1699": " atastadeva vikṛtāvākṛṣyate /",
    "GSP28sastrdiu:1700": " kṛṣṇalayāge ca kṛṣṇalaśabdasya havirvācinaḥ pratyakṣaśravaṇāttadvirodhātpuroḍāśaśabdo nivartate,",
    "GSP28sastrdiu:1701": " tannivṛttyā ca vrīhīṇāmapi nivṛttiḥ /",
    "GSP28sastrdiu:1702": " na hi te kṛṣṇalānāṃ prakṛtitvena saṃbhavanti /",
    "GSP28sastrdiu:1703": " vituṣīkaraṇaśabdo 'pi yo dvārapratipādakaḥ so 'pi kṛṣṇaleṣu tadasaṃbhavādanivṛtto 'vaghāta ityūhasyāpi siddhiḥ /",
    "GSP28sastrdiu:1704": " daśamādye ca yāvacchrutānāmaṅgaśāstrāṇāmatideśamāśaṅkyā prakṛtyanvitānāṃ tena rūpeṇātideśaḥ /",
    "GSP28sastrdiu:1705": " nārthamātreṇa ityalamatiprasaṅgena //*//",
    "GSP28sastrdiu:1706": " nanvarthamevādhyāhṛtya vākyaṃ pūryatāṃ kiṃ śabdakalpanayā /",
    "GSP28sastrdiu:1707": " nārthamātreṇa pūraṇaṃ saṃbhavati,",
    "GSP28sastrdiu:1708": " ekavākyabhūtapadadvayapratipāditā hi padārthā vākyārthaṃ pratipādayanti nānyathā /",
    "GSP28sastrdiu:1709": " na hi ānaya ityetāvatyukte gāmityanukte pratyakṣapratipanne 'pi gavi gavā sahānayanamanvīyate /",
    "GSP28sastrdiu:1710": " evaṃ ca vikṛtiṣu",
    "GSP28sastrdiu:1711": " sauryādiṣvasamavetārthāgryādipadanivṛtternyūnasākāṅkṣamantravākyapūraṇāya sūryādipadāprakṣepādūhasiddhiḥ //",
    "GSP28sastrdiu:1712": " arthādhyāhārapakṣakhaṇḍanam //",
    "GSP28sastrdiu:1713": " arthādhyāhāravādināṃ tu sūryārthenādhyāhṛtena viśiṣṭaṃ nirvapāmipadameva prakāśayatīti nohaḥ sidhyet /",
    "GSP28sastrdiu:1714": " tathā yatrādhikāravākyer'thavādamātraṃ śrutaṃ pratitiṣṭhanti ha vā ya etā rātrīrupayantīti tatrāpi bhavanmate vidhyarthaṃ evādhyāhāryo na vidhiśabdaḥ,",
    "GSP28sastrdiu:1715": " tataśca prākṛtasyopakārasya padārthānāṃ ca nāpūrvaidamarthyaṃ sidhyet /",
    "GSP28sastrdiu:1716": " satsvapi hyarthānāmākāṅkṣāsaṃnidhiyogyatveṣu nābhidhānamantareṇānvayasiddhiḥ /",
    "GSP28sastrdiu:1717": " nacehāpūrvābhidhāyī śabdo 'sti yo 'pūrvaṃ prākṛtairanvitasteṣāmanvayaḥ nāpyutpattyapūrveṇānvaya eva syāt //*//",
    "GSP28sastrdiu:1718": " evaṃ prakṛtāvapi sarvebhyaḥ kāmebhyo darśapūrṇamāsau ityatra vidhiśabdasyānāmnānādanadhyāhārācca",
    "GSP28sastrdiu:1719": " vidhyarthasyaiva svargakāmādhikārāpūrvādāgneyādyutpattyapūrvebhyaśca pṛthagbhūtasyādhyāhārānna",
    "GSP28sastrdiu:1720": " samidādīnāmaidamarthyaṃ sidhyet /",
    "GSP28sastrdiu:1721": " na hi samidādiyajatayo 'vaghātādivadadhikārāpūrvānvitaṃ svārthāmabhidhātumalaṃ svāpūrvaviṣayatvavyāghātāt /",
    "GSP28sastrdiu:1722": " tasmādīdṛdṛśeṣvadhikāravidhiṣu vidhiśabda evādhyāhāryo nārthaḥ //*//",
    "GSP28sastrdiu:1723": " kathaṃ ca vidhyarthasyātyantālaukikatayā pramāṇena tadābhāsena vā buddhāvāropayitumaśakyatvenābhimatasya",
    "GSP28sastrdiu:1724": " buddhisaṃnidhānatmako 'dhyāhāro 'śrutavidhiśabdakeṣvadhikāravākyeṣu vā utpattivākyeṣu",
    "GSP28sastrdiu:1725": " yadāgneyo 'kapālo 'māvāsyāyāmityādiṣu vā śakyate,",
    "GSP28sastrdiu:1726": " ityakāmenāpi śabdādhyāhāro 'ṅgīkartavya ityāstāṃ tāvat //",
    "GSP28sastrdiu:1727": " ityarthāpattivādaḥ //",
    "GSP28sastrdiu:1728": " abhāva(anupalabdhi)",
    "GSP28sastrdiu:1729": " paricchedaḥ /",
    "GSP28sastrdiu:1730": " abhāvo 'pi pramāṇābhāvo nāstītyasyārthasyāsaṃnikṛṣṭasyeti /",
    "GSP28sastrdiu:1731": " kathaṃ punaḥ pramāṇābhāvaḥ pramāṇalakṣaṇaṃ viparītatvāt /",
    "GSP28sastrdiu:1732": " pūrvoktasadupalambhakapratyakṣādipramāṇapañcakābhiprāyo 'yaṃ pramāṇaśabdaḥ /",
    "GSP28sastrdiu:1733": " tadabhāvaśca ṣaṣṭhasya lakṣaṇamiti nānupapattiḥ /",
    "GSP28sastrdiu:1734": " kimasya prameyam /",
    "GSP28sastrdiu:1735": " uktaṃ nāstītyarthasya iti /",
    "GSP28sastrdiu:1736": " sarvaṃ hi vastu sadasadātmanā dvavidhaṃ,",
    "GSP28sastrdiu:1737": " tadyadā yatra sadrūpeṇa bodhakānāṃ pratyakṣādīnāṃ sadrūpabodhanāyotpattuṃ yogyatve",
    "GSP28sastrdiu:1738": " satyapi yo 'nutpādod daśyādarśanayogyanupalambhādiparyāyo bhāṣye pramāṇābhāvaśabdenoktasyenaivendriyaśabdādisthānīyena",
    "GSP28sastrdiu:1739": " nāstīti pratīyate bhūtale 'tra ghaṭo nāstīti //* //",
    "GSP28sastrdiu:1740": " yastu nāstitvamapahnutya",
    "GSP28sastrdiu:1741": " prameyābhāvātṣaṣṭhaṃ pramāṇaṃ nāstītyāha tasya dṛśyādarśanānantaraṃ nāstīha bhūtale ghaṭa ityevamupajāyamānasya jñānasya kimālambanam /",
    "GSP28sastrdiu:1742": " na bhūtalam /",
    "GSP28sastrdiu:1743": " satyapi ghaṭe prasaṅgāt /",
    "GSP28sastrdiu:1744": " tathā gavi yo 'śvo na bhavatīti pratyayo rūpe ca raso na bhavatīti tasya kimālambanam /",
    "GSP28sastrdiu:1745": " na gorūpam /",
    "GSP28sastrdiu:1746": " tasya pratiyogyanapekṣapratītikatvāt /",
    "GSP28sastrdiu:1747": " aśvo na bhavatīti jñānasya pratiyogyapekṣatvāt /",
    "GSP28sastrdiu:1748": " gorūpālambanatve siṃhādāvaśvo 'yaṃ na bhavatīti pratyayo na syāt gorūpasya tatrābhāvāt //*//",
    "GSP28sastrdiu:1749": " atha yo 'śvādbhedo gavādiṣvanusyūtaḥ so 'syālambanamityucyate /",
    "GSP28sastrdiu:1750": " ko 'yaṃ bhedo nāma,",
    "GSP28sastrdiu:1751": " yadītaretarābhāvaḥ samāśritastarhyabhāvaḥ /",
    "GSP28sastrdiu:1752": " atha pṛthaktvaṃ nāma guṇaviśeṣo bheda ityucyate,",
    "GSP28sastrdiu:1753": " tatastasya dravyagatatvādguṇeṣu rūpādiṣu 'raso na bhavati rūpaṃ' 'rūpaṃ na bhavati rasaḥ' itītaretarābhāvapratyayo na syāt //",
    "GSP28sastrdiu:1754": " prabhākaramatakhaṇḍanam /",
    "GSP28sastrdiu:1755": " yastu vaiyātyāt bhūtalapratītivyatirekeṇa ghaṭo nāstītyevaṃvidhā ghaṭo nāstītyevaṃvidhā pratītireva nāsti iti vadati,",
    "GSP28sastrdiu:1756": " sa bhūtalādipratītimapyapahnuvīta,",
    "GSP28sastrdiu:1757": " aviśeṣāt,",
    "GSP28sastrdiu:1758": " ghaṭo 'tra bhūtale nāstīti vyavahārasya kiṃ kāraṇaṃ,",
    "GSP28sastrdiu:1759": " dṛśye ghaṭe yadbhūtalamātraviṣayaṃ jñānaṃ tadasya kāraṇamiticet,",
    "GSP28sastrdiu:1760": " tathāsati paṭavadbhūtalopalambhe ghaṭo nāstīti vyavahāro na syāt /",
    "GSP28sastrdiu:1761": " bhūtalamātropalambhābhāvāt /",
    "GSP28sastrdiu:1762": " ghaṭaviviktabhūtalopalambha iti cet,",
    "GSP28sastrdiu:1763": " ko 'yaṃ ghaṭavivekaḥ,",
    "GSP28sastrdiu:1764": " yadi bhūtalarūpameva,",
    "GSP28sastrdiu:1765": " ghaṭavatyapi prasaṅgaḥ /",
    "GSP28sastrdiu:1766": " ghaṭasaṃyogābhāvaścet,",
    "GSP28sastrdiu:1767": " aṅgīkṛtastarhyabhāvaḥ //*//",
    "GSP28sastrdiu:1768": " syānmatam, yadabhāvavādino 'bhāvajñānasya kāraṇaṃ tadevāsmākaṃ vyavahārakāraṇaṃ bhavatviti /",
    "GSP28sastrdiu:1769": " naivaṃ vaktuṃ śakyam /",
    "GSP28sastrdiu:1770": " mama hi dṛśyādarśanamabhāvajñānakāraṇam,",
    "GSP28sastrdiu:1771": " adarśanaṃ ca darśanābhāvo nacāsau bhavatāṅgīkṛtaḥ,",
    "GSP28sastrdiu:1772": " abhāvābhyupagamaprasaṅgāt /",
    "GSP28sastrdiu:1773": " pramāṇābhāvāṅgīkāre vā kimaparāddhaṃ prameyābhāvena //*//",
    "GSP28sastrdiu:1774": " nanu prathamaṃ pratyakṣeṇa bhūtalaṃ gṛhītvā paścādabhāvo boddhavyastatrābhāvatrānātprāk yādṛśaṃ bhūtalajñānaṃ tādṛśādeva vyavahāro bhavatu /",
    "GSP28sastrdiu:1775": " tadidamuktottaram,",
    "GSP28sastrdiu:1776": " tathāhi- yasyāmavasthāyāṃ bhūtalasvarūpajñānaṃ ghaṭatadabhāvayoścājñānaṃ jñānābhāvastena",
    "GSP28sastrdiu:1777": " ghaṭatadabhāvajñānaśūnyaṃ bhūtalajñānaṃ tasyāmavasthāyāmasmābhirupeyate tadeva bhūtalamātravedanamityucyate //* //",
    "GSP28sastrdiu:1778": " svarūpamātraṃ dṛṣṭvācetyādiṣu mātraśabdena hi ghaṭatadabhāvavedanayorabhāva ucyate,",
    "GSP28sastrdiu:1779": " bhūtalamātraṃ jñāyate na ghaṭastadabhāvo vetyarthaḥ /",
    "GSP28sastrdiu:1780": " tena yadi bhavānapi ghaṭādijñānābhāvayuktaṃ bhūtalajñānamaṅgīkuryāt tato jñānābhāvāṅgīkartavya ityuktameva /",
    "GSP28sastrdiu:1781": " tena naivaṃ bhramitavyam- abhāvavādināpi svarūpamātraṃ dṛṣṭvā ca paścātkiñcitsmaraṇannapīti vadatā bhāvajñānātirekeṇa tanmātravedanamaṅgīkṛtam,",
    "GSP28sastrdiu:1782": " tadeva dṛśye pratiyogini nāstīti vyavahārakāraṇatvānnāstīti śabdasyārthābhāvādbhūtalavedanameva kāraṇamiti vaktavyam /",
    "GSP28sastrdiu:1783": " tataśca ghaṭavatyapi prasaṅga iti sthitaṃ dūṣaṇam //*//",
    "GSP28sastrdiu:1784": " atha bhāve deśāntarasthe deśāntaragrahaṇaṃ kāraṇamiti mataṃ,",
    "GSP28sastrdiu:1785": " tataḥ śābaleyasthitaṃ gotvaṃ dhāvaleye nāstīti vyavahriyeta,",
    "GSP28sastrdiu:1786": " sthūṇāntarasthitaśca vaṃśaḥ sthūṇāntare 'nusyūto 'pi tatra nāstīti vyavahartavyaḥ syāt,",
    "GSP28sastrdiu:1787": " ato 'trābhāva eva nāstīti vyavahārakāraṇam,",
    "GSP28sastrdiu:1788": " nānyatra sadbhāvaḥ /",
    "GSP28sastrdiu:1789": " smaryamāṇe ghaṭe bhūtalavedanaṃ nāstīti vyavahārakāraṇamiticet / na /",
    "GSP28sastrdiu:1790": " gṛhyamāṇasyāpi pārśvadeśeṣvabhāvavyavahārāt /",
    "GSP28sastrdiu:1791": " saṃpratyānītasya ca ghaṭasya gṛhyamāṇasyaiva prāgayamiha nāsīt iti prākkālīnābhāvavyavahārāt //",
    "GSP28sastrdiu:1792": " prabhākaramatānuvādaḥ //",
    "GSP28sastrdiu:1793": " nanu bhavanmate pramīyamānasya ghaṭasya prākkālīnābhāvajñānaṃ bhāvapramāṇabhāvo hyabhāvajñānakāraṇam /",
    "GSP28sastrdiu:1794": " na ca pramāyamāṇo 'pi ghaṭaḥ prākkālasaṃbandhitayā na pramīyate ataḥ prākkālasaṃbandhagocarapramāṇānudayāttatkālīnābhāvajñānaṃ yuktameveti cet / na /",
    "GSP28sastrdiu:1795": " ayogyatvāt /",
    "GSP28sastrdiu:1796": " na hi prākkālasaṃbandho 'dhunā pramātuṃ yogyaḥ,",
    "GSP28sastrdiu:1797": " yogyapramāṇābhāvaścābhāvajñānakāraṇaṃ na pramāṇābhāvamātram /",
    "GSP28sastrdiu:1798": " prākkāle tu yogyasyaiva prāmāṇasyānudaya āsīt,",
    "GSP28sastrdiu:1799": " na hi tadānīṃ ghaṭābhāvaḥ sannapi pramitaḥ pratiyogino ghaṭasyāparāmarśāt tadapekṣatvāccābhāvajñānasya,",
    "GSP28sastrdiu:1800": " ata eva ghaṭābhāvo 'dhunā smaryata iti na yuktam /",
    "GSP28sastrdiu:1801": " apramitasya smaraṇayogāt /",
    "GSP28sastrdiu:1802": " yaścāyaṃ prākkālīnaḥ pramāṇānudayaḥ so 'dhunā pramāṇodayena naṣṭo nābhāvajñānamutpādayitumarhati,",
    "GSP28sastrdiu:1803": " uddhṛtamiva netraṃ rūpabuddhim //*//",
    "GSP28sastrdiu:1804": " atha naṣṭo 'pi pramāṇānudayaḥ saṃprati smaryamāṇo hyastanāgnijñānam /",
    "GSP28sastrdiu:1805": " syādevaṃ yadi pramāṇābhāvo jñāyamānatayā meyābhāvaṃ bodhayet liṅgamiva liṅginam /",
    "GSP28sastrdiu:1806": " na ca tathā saṃbhavati anavasthāprasaṅgāt /",
    "GSP28sastrdiu:1807": " prameyābhāvaṃ bodhayet jñātavyaḥ /",
    "GSP28sastrdiu:1808": " sopicābhāvatvādanyenābhāvajñānena jñātavyaḥ,",
    "GSP28sastrdiu:1809": " so 'pyanyeneti na janmasahasreṇāpi ghaṭābhāvo 'vadhāryeta /",
    "GSP28sastrdiu:1810": " tasmātsattāmātreṇaiva pramāṇābhāvo 'bhāvajñānamutpādayati netrādivadityaṅgīkartavyam,",
    "GSP28sastrdiu:1811": " ataḥ pramīyamāṇasya ghaṭasya kathaṃ prākkālābhāvapramitiriti vaktavyam //*//",
    "GSP28sastrdiu:1812": " ucyate- sattāmātreṇa jñānābhāvo jñāyābhāvaṃ bodhayatīti samyaguktam,",
    "GSP28sastrdiu:1813": " astyeva tvadhunā dṛśyamānasyāpi ghaṭasya",
    "GSP28sastrdiu:1814": " prākkālasaṃbandhagocarayogyajñānānudayaḥ,",
    "GSP28sastrdiu:1815": " sahi prākkālisaṃbandhitayā smartuṃ yogyaḥ sannapi na smaryate,",
    "GSP28sastrdiu:1816": " nacāvaśyaṃpramāṇābāva",
    "GSP28sastrdiu:1817": " evābhāvasya bodhakaḥ smaraṇajñānasyāpi yogyatve satyanudayo bhāvaṃ bodhayatyeva,",
    "GSP28sastrdiu:1818": " tena saṃprati dṛśyamāno 'pi ghaṭo yadi prāgapyāsīttato 'vaśyaṃ tatra sthitena pramitaḥ syāt,",
    "GSP28sastrdiu:1819": " pramitaścādhunā smartavyaḥ syāt,",
    "GSP28sastrdiu:1820": " evaṃ satyapi na smaryate so 'yaṃ smartavyaviṣayasmaraṇānudayaḥ saṃprati vidyamānaḥ saṃpratitanaṃ prākkālīnābhāvaviṣayaṃ vijñānaṃ janayatīti na kiñcidanupapannam /",
    "GSP28sastrdiu:1821": " bhāṣye ca pramāṇābhāvaśabdaḥ smaraṇābhāvasyāpyupalakṣaṇārthaḥ,",
    "GSP28sastrdiu:1822": " tathā vārtike 'pi /",
    "GSP28sastrdiu:1823": " yadvā pramāṇasya smaraṇaphalatvāttadabhāvo 'pi phalataḥ pramāṇābāva eveti śakyate vaktum //",
    "GSP28sastrdiu:1824": " uktaprabhākarakhaṇḍanam /",
    "GSP28sastrdiu:1825": " nanu na sattāmātreṇa yogyānupalabdherabhāvabodhakatvaṃ yuktaṃ,",
    "GSP28sastrdiu:1826": " satyāmapi tasyāṃ kadācidabhāvabuddhyanudayāt,",
    "GSP28sastrdiu:1827": " asatyāmapi kadācidudayāt /",
    "GSP28sastrdiu:1828": " tathāhi yo 'ṅgulīyakabubhutsayā sasantamasāvapavarakadeśaṃ hastābhyāṃ sarvataḥ parāmṛṣṭavān tasya tāvat sarvadeśaparāmarśāt vastuto yogyānupalabdhirjātaiva,",
    "GSP28sastrdiu:1829": " atha ca kiṃ sarvo deśaḥ parāmṛṣṭaḥ kiṃ vā kaściddeśo syāditi saṃdihāno yogyānupalabdheraniścayāt satyāpi tasyāṃ nāṅgulīyakasyābhāvamavadhārayati",
    "GSP28sastrdiu:1830": " kadācittu sarvato 'parāmṛśyāpi sarvataḥ parāmṛṣṭamiti bhrāntyā yogyānupalabdhiṃ niścityāsatyāmeva tasyāṃ bhrāntyāṅgulīyakasyābhāvamavadhārayati",
    "GSP28sastrdiu:1831": " tasmājjñātatayaiva yogyānupalabdhirabhāvajñānakāraṇamityabhyupagantavyam /",
    "GSP28sastrdiu:1832": " tathācānavasthāprasaṅgaḥ /",
    "GSP28sastrdiu:1833": " tasmātsvasaṃvedyā tanmātrasaṃvideva dṛśyasya pratiyogino 'bhāvo na tatvāntaram /-- /",
    "GSP28sastrdiu:1834": " nanu cābhāvalaṅgīkāre tanmātradhīrapi na kadācinnirūpayituṃ śakyate,",
    "GSP28sastrdiu:1835": " na ca bhūtaladhīreva tanmātradhīḥ,",
    "GSP28sastrdiu:1836": " saṃsṛṣṭadhiyo 'pi tanmātratāpātāt /",
    "GSP28sastrdiu:1837": " tatrāpi bhūtalāvabhāsāt /",
    "GSP28sastrdiu:1838": " ato ghaṭādivedanābhāve sati yā bhūtaladhīḥ sā tanmātradhīḥ /",
    "GSP28sastrdiu:1839": " evaṃ ca jñānābhāvāṅgīkārādabhāvapahnavo 'narthakaḥ /",
    "GSP28sastrdiu:1840": " kathaṃ tarhyetannirūpayitavm,",
    "GSP28sastrdiu:1841": " tadabhidhīyate- ghaṭādyabhāvo 'sti prameyam /",
    "GSP28sastrdiu:1842": " yogyapramāṇānudayaśca tasya sattāmātreṇaiva netrādivadbodhako na jñātatayā,",
    "GSP28sastrdiu:1843": " yato anavasthā syāt //*//",
    "GSP28sastrdiu:1844": " yattu satyāpi yogyānupalambho hi kāraṇaṃ tatra yogyatvaṃ jñātatayaiva kāraṇaṃ na sattāmātreṇa,",
    "GSP28sastrdiu:1845": " tataḥ yogyatvaṃ kadācidajñātaṃ nābhāvamavadhārayati kadācittvavidyamānameva yogyatvaṃ bhrāntyā niścityābhāvamavadhārayati /",
    "GSP28sastrdiu:1846": " upalabdhyabhāvastu sanmātratayā kāraṇaṃ na jñātatayā,",
    "GSP28sastrdiu:1847": " tena nānavasthāpattiriti sarvamavadātam /",
    "GSP28sastrdiu:1848": " ato 'styabhāvākhyaṃ prameyam //",
    "GSP28sastrdiu:1849": " abhāvasyānupalabdhigamyatvam //",
    "GSP28sastrdiu:1850": " na ca tadaindriyakam,",
    "GSP28sastrdiu:1851": " indriyavyāpārābhāve 'pi tajjñānotpattidarśanāt /",
    "GSP28sastrdiu:1852": " yo 'hani prātaḥkāle gṛhe 'vasthito madhyandinasamaye pṛcchyate kimasmingṛhe prātaḥkāle",
    "GSP28sastrdiu:1853": " māthuraḥ kiścitpuruṣaḥ śuklavāsā dīrghatamo lohitavarṇaḥ samāgataḥ iti sa tadānīmeva",
    "GSP28sastrdiu:1854": " yogyasmaraṇānudayāttasyābhāvaṃ prātaḥkālīnamavadhārayati vinaivendriyavyāpāreṇa /",
    "GSP28sastrdiu:1855": " na ca prātaravagato 'bāvastadā smaryata iti vācyam /",
    "GSP28sastrdiu:1856": " pratiyogino māthurasya tadānīṃ kathañcidapi buddhāvanārohāt,",
    "GSP28sastrdiu:1857": " abuddhisthe ca pratiyogini bhāve tadabhāvajñānasaṃbhavāt /",
    "GSP28sastrdiu:1858": " evaṃ ca yatrāpīdānīmevānuparatendriyavyāpāreṇa saṃnihitadeśakālavarttyabhāvaḥ pratīyate",
    "GSP28sastrdiu:1859": " tatrāpi yogyajñānānudayasyaiva kḷptasāmarthyasya kāraṇatvasaṃbhavānnendriyasya kāraṇatvaṃ kalpayituṃ śakyam /",
    "GSP28sastrdiu:1860": " tasmānna pratyakṣo 'bhāvaḥ /",
    "GSP28sastrdiu:1861": " nāpyanumeyaḥ,",
    "GSP28sastrdiu:1862": " ajñātena tena kasyacilliṅgasya saṃbandhagrahaṇasaṃbhavāt //*//",
    "GSP28sastrdiu:1863": " yadatra kaiściducyate- dṛśyasya sattādarśanavyāptā tena",
    "GSP28sastrdiu:1864": " vyāpakībhūtadarśananivṛttyā vyāpyasya dṛśyasya nivṛttiravasīyata iti tannirastam /",
    "GSP28sastrdiu:1865": " vyāpakanivṛttyā vyāpyanivṛttimanumimānenāvaśyaṃ dṛṣṭāntadharmiṣu nivṛttidvayamavagamya tato dṛśyanivṛttiranumātavyā,",
    "GSP28sastrdiu:1866": " nivṛtteścābhāvātmikayai na pratyakṣeṇa grahaṇaṃ saṃbhavati,",
    "GSP28sastrdiu:1867": " nivṛttyantareṇa tadanumāne tadapi nivṛttirūpatvānnivṛttyantareṇānumātavyam tadapi tathetyanavasthāpattiḥ /",
    "GSP28sastrdiu:1868": " ato 'vaśyaṃ kvacitpramāṇāntarabhūtayānupalabdhyābhāvaḥ pratyetavyaḥ /",
    "GSP28sastrdiu:1869": " pramiteca tasminpaścādbhavatvanumānam /",
    "GSP28sastrdiu:1870": " siddhaṃ tāvadabhāvasya pramāṇāntaratvaṃ śabdopamānārthāpattayastu nāśaṅganīyā eva /",
    "GSP28sastrdiu:1871": " ataḥ siddhaṃ ṣaṣṭhaṃ pramāṇam /",
    "GSP28sastrdiu:1872": " etāvantyeva ca pramāṇāni //*//",
    "GSP28sastrdiu:1873": " yattvadhikaṃ saṃbhavākhyaṃ pramāṇaṃ sahasrādisaṃkhyayāvayavabhūtaśatādisaṃkhyāvagatiḥ āḍhakapramāṇenāvayavakuḍavaparimāṇāvagatiḥ kaiścidiṣyate,",
    "GSP28sastrdiu:1874": " tadavinābhāvanimittatvādanumānameva /",
    "GSP28sastrdiu:1875": " vaṭevaṭe vaiśravaṇaḥ ityādikaṃ caitihyaṃ pramāṇameva na bhavati nirṇayābhāvāt /",
    "GSP28sastrdiu:1876": " prāmāṇyepi vā'game 'ntargatatvānna pramāṇāntaram /",
    "GSP28sastrdiu:1877": " prātibhākhyamapi pramāṇaṃ kaiścidiṣṭaṃ śvaste bhrātāgantetyādikaṃ,",
    "GSP28sastrdiu:1878": " tattu liṅgādyābhāsajaṃ,",
    "GSP28sastrdiu:1879": " aniścāyakatvādevāpramāṇam /",
    "GSP28sastrdiu:1880": " ato yatkāśyapīyaiḥ pratibhāgamyamṛṣīṇāṃ dharmādharmatvamāśritam tadasāram /",
    "GSP28sastrdiu:1881": " lokaprasiddhirapi pratyakṣāntargataiveti na pramāṇāntaram /",
    "GSP28sastrdiu:1882": " ataḥ ṣaḍeva pramāṇāni /",
    "GSP28sastrdiu:1883": " tathā ca bhagavadrāmāyaṇe rāma ṣaḍyuktayo loke yābhiḥ sarvo 'nudṛśyate iti /",
    "GSP28sastrdiu:1884": " ityābhāvavādaḥ //",
    "GSP28sastrdiu:1885": " citrādyaihikaphalacodanāsvākṣepaḥ //",
    "GSP28sastrdiu:1886": " lokaprasiddhasvataḥprāmāṇyadarśanena pratyakṣādīnāṃ tadantargatasyāpi ca śāstrasya svataḥprāmāṇyāt codanālakṣaṇor'tho dharmaḥ",
    "GSP28sastrdiu:1887": " iti pratijñāter'the sādhite saṃprati animittaṃ vidyamānopalambhanatvāt ityanena citrādicodanānāmaihikaphalānāṃ pratyakṣādibhirasaṃvādena visaṃvādena ca prāmāṇyamākṣipyate,",
    "GSP28sastrdiu:1888": " pūrvoktastu nanvatathābhūtaṃ ityākṣepaḥ paralokaphalasvargakāmādicodanāviṣaya iti viṣayabhedādapaunaruktyam //*//",
    "GSP28sastrdiu:1889": " nanu ca nanvatathābhūtamapyarthaṃ brūyāccodaneti codanāmātraparigrahādaviśeṣeṇaivāsāvākṣepaḥ tathehāpi yadā tāvadasau vidyamānāsīt tadā phalaṃ na dattavatī /",
    "GSP28sastrdiu:1890": " yadā phalamutpadyate tadāsau nāsti kathamasatī phalaṃ dāsyatītyākṣepasya svargakāmacodanāsvapi tulyatvādaviśeṣatvamiti nāsti viṣayabhedaḥ /",
    "GSP28sastrdiu:1891": " ucyate- pūrvākṣepastāvatparalokaphalaviṣaya eva /",
    "GSP28sastrdiu:1892": " tatra hi pramāṇāntarāpekṣaḥ śabdo na svātantryeṇa pramāṇam /",
    "GSP28sastrdiu:1893": " na ca codanārthe pramāṇāntaramasti ato 'pramāṇaṃ codanetyayamākṣepaḥ,",
    "GSP28sastrdiu:1894": " sa cāyaṃ paralokaphalaviṣaya eva bhavati /",
    "GSP28sastrdiu:1895": " paśukāmacodanāsu hi yadi tāvatkarmānantarameva paśvādīnyupalabhyante tato 'pekṣitamūlapramāṇalābhātsiddhyati codanāyāḥ prāmāṇyam /",
    "GSP28sastrdiu:1896": " atha nopalabhyate tataḥ pramāṇāntarabādhenaiva sukhaprāmāṇyamabhidhātuṃ śakyata iti kimākṣepasārūpyapratipādanavyasanena /",
    "GSP28sastrdiu:1897": " tasmātsa tāvatparalokaphalaviṣaya eva /",
    "GSP28sastrdiu:1898": " ayaṃ tvaihikaphalaviṣaya /",
    "GSP28sastrdiu:1899": " na hi pāralaukikasya phalasyānantarakālānupalabdhyā nirāsaḥ saṃbhavati /",
    "GSP28sastrdiu:1900": " na hi tenānantaraṃ bhavitavyam,",
    "GSP28sastrdiu:1901": " janmāntarabhāvitatvāt //*//",
    "GSP28sastrdiu:1902": " nanu asatī kathaṃ phalaṃ dāsyatītīdaṃ tulyam /",
    "GSP28sastrdiu:1903": " neti brūmaḥ- apūrvadvāreṇa saṃbhavāt /",
    "GSP28sastrdiu:1904": " svargo hi svabhāvāddehāntarānubhavanīyatvādanantarāsaṃbhavitvena śāstrārthāvadhāraṇavelāyāmeva kālāntare niścīyata ityapūrvamantarbhāvyaiva tatra śāstrārtho 'vadhāryate,",
    "GSP28sastrdiu:1905": " tacca cirasthāyīti kāraṇasyāvināśātsaṃbhavati kālāntare svargasyotpattiḥ /",
    "GSP28sastrdiu:1906": " paścādayastvanantaramapi saṃbhavantīti tatsādhanatvena codyamānānāṃ citrādīnāṃ śāstrārthāvadhāraṇasamaye",
    "GSP28sastrdiu:1907": " 'pūrvapraṇāḍīsamāśrayaṇe kāraṇaṃ na kiñcidastīti svarūpeṇaiva phalasādhanatvaṃ śāstrārtho 'vadhāryate /",
    "GSP28sastrdiu:1908": " tathācānantarameva palena bavitavyam /",
    "GSP28sastrdiu:1909": " kālāntare karmasvarūpasya vinaṣṭatvāt kāraṇatvābhāvāt,",
    "GSP28sastrdiu:1910": " anantaraṃ ca phalamanupalabdhyaiva nirastamityaprāmāṇyaṃ citrādicodanānām //",
    "GSP28sastrdiu:1911": " citrādīcodanāsvākṣepaparihārau /",
    "GSP28sastrdiu:1912": " nacānuṣṭhānānantaraṃ phalānupalabdhyaiva śāstrārthe 'pūrvamantarbhāvayituṃ śakyate śāstrārthāvadhāraṇapūrvakaṃ hyanuṣṭhānaṃ nānuṣṭhānapūrvakaṃ",
    "GSP28sastrdiu:1913": " tasmādaihikānāmatrākṣepa iti yukto viṣayabhedaḥ /",
    "GSP28sastrdiu:1914": " viṣayabhedācca nyāyopi bhidyate /",
    "GSP28sastrdiu:1915": " paralokaphalāsu pramāṇāpekṣitatvāmākṣepanyāyaḥ /",
    "GSP28sastrdiu:1916": " atratu pramāṇāntaravirodha iti nyāyabhedādapaunaruktyam /",
    "GSP28sastrdiu:1917": " athavā pūrvoktaṃ svamate sūtrāṇi vyācakṣaṇo sūtritamevākṣepaṃ darśitavān /",
    "GSP28sastrdiu:1918": " idānīṃ tu vṛttikāramatena sūtreṇaivākṣepaḥ kriyate //*//",
    "GSP28sastrdiu:1919": " tadiha /",
    "GSP28sastrdiu:1920": " citrādivākyāni pramāṇānyapramāṇāni veti vicāryate /",
    "GSP28sastrdiu:1921": " tadarthaṃ ca kiṃ teṣāṃ pramāṇāntaravirodho 'sti na veti /",
    "GSP28sastrdiu:1922": " tatra phalānāmanantaramupalabdhavyānāmanupalambhādatatsādhanatvaṃ citrādīnāmavagamyate /",
    "GSP28sastrdiu:1923": " tadidaṃ pratyakṣāvisaṃvāde 'vaśyaṃbhāvini sati tadabhāvādaprāmāṇyam //*//",
    "GSP28sastrdiu:1924": " kvacittu pratyakṣavirodhādapramāṇyaṃ sa eṣa yajñāyudhī yajamāno 'ñjasā svargaṃ yātīti yajñāyudhīti hi yajñāyudhasaṃyogāccharīramucyate,",
    "GSP28sastrdiu:1925": " yajamānaśabdo 'pi hi kartṛvacanastasyaiva vācako nātmanaḥ,",
    "GSP28sastrdiu:1926": " tasya sarvagatatvenābhimatasya kriyovirahiṇaḥ kartṛtvāyogādyajñāyudhasaṃyogābhāvācca,",
    "GSP28sastrdiu:1927": " saṃyogābhiprāyaścāyaṃ yajñāyudhīti śabdaḥ pātracayanastutyarthatvāt,",
    "GSP28sastrdiu:1928": " na svasvāmisaṃbandhābhiprāyaḥ /",
    "GSP28sastrdiu:1929": " prāgapi pātracayanāttatsaṃbhavāt śarīrasya ca pratyakṣaviruddhaṃ svargamanam /",
    "GSP28sastrdiu:1930": " na ca kālāntare 'pi saṃbhavati /",
    "GSP28sastrdiu:1931": " yātīti vartamānāpadeśāt,",
    "GSP28sastrdiu:1932": " bhasmībhūtasya ca kālāntare 'pi tadasaṃbhavāt /",
    "GSP28sastrdiu:1933": " na ca śarīravyatiriktaḥ kaścidātmāsti tasmādapramāṇam /",
    "GSP28sastrdiu:1934": " evamapauruṣeyasyāpyaprāmāṇye svargakāmacodanāyāmapi nāśvasituṃ yuktamityapramāṇyamevāyātam //*//",
    "GSP28sastrdiu:1935": " evaṃ pratyakṣānupalabdhivirodhena pratyakṣavirodhena cākṣipte prāmāṇye virodhaparihāramupekṣyaiva",
    "GSP28sastrdiu:1936": " kāraṇadoṣanirākaraṇena pūrvoktameva svataḥprāmāṇyaṃ svapakṣasādhanatvena siddhāntavādī",
    "GSP28sastrdiu:1937": " darśayati- autpattikastu śabdasyārthena saṃbandhastasya jñānamupadeśa iti /",
    "GSP28sastrdiu:1938": " pūrvaṃ hi pratyakṣādīnāṃ svataḥprāmāṇyasya lokasiddhātvāttadantargatatvācca śāstramapi puruṣānupraveśābhāvātpuruṣāśrayatvācca śabdadoṣasyāduṣṭemeva śāstramataḥ pramāṇamityuktam /",
    "GSP28sastrdiu:1939": " iti citrākṣepavādaḥ //",
    "GSP28sastrdiu:1940": " śabdārthayoḥ saṃbandhākṣepaḥ /",
    "GSP28sastrdiu:1941": " evaṃ saṃbandhanityatayāprāmāṇyaṃ nirākṛtya svataḥprāmāṇye sthāpite,",
    "GSP28sastrdiu:1942": " paraḥ punarāha- syādetat naiva śabdasyārthenāsti saṃbandhaḥ kuto 'sya pauruṣeyatāpauruṣeyatāveti /",
    "GSP28sastrdiu:1943": " tathāhi na tāvatsaṃyogo 'sti tadbhāve hi kṣurādiśabdoccāraṇe mukhyasya pāṭanāpi syāt /",
    "GSP28sastrdiu:1944": " na ca kāryakāraṇabhāvaḥ,",
    "GSP28sastrdiu:1945": " dvayorapi nityatvāt /",
    "GSP28sastrdiu:1946": " nanu varṇasphoṭajātyādivikalpena vyaktyākṛtisaṃbandhādivikalpena ca bāhyayoḥ śabdārthayordurnirūpatvādgakārādyākāraṃ vijñānameva śabdaḥ,",
    "GSP28sastrdiu:1947": " tajjanitaṃ ca gavādyākāravijñānamevārthaṃ iti kāryakāraṇatvameva śabdārthayoḥ saṃbandhaḥ /",
    "GSP28sastrdiu:1948": " naivam /",
    "GSP28sastrdiu:1949": " nirālambanajñānānutpatteḥ,",
    "GSP28sastrdiu:1950": " saṃbandhāntaraṃ tu nāśaṅganīyameva //*//",
    "GSP28sastrdiu:1951": " pratyāyyapratyāyakatvaṃ saṃbandha iti",
    "GSP28sastrdiu:1952": " cet na /",
    "GSP28sastrdiu:1953": " asati saṃbandhe pratyāyakatvāsaṃbhavāt /",
    "GSP28sastrdiu:1954": " kena saṃbandhena śabdor'thaṃ pratyāyayatītyetadeva hi nirūpyate /",
    "GSP28sastrdiu:1955": " tatra pratyāyakatvādeva pratyāyakatvamityātmāśrayadoṣāpattiḥ,",
    "GSP28sastrdiu:1956": " tasmānnāsti saṃbandhaḥ /",
    "GSP28sastrdiu:1957": " asati ca saṃbandhe vastvantarasya vastvantarabodhakatvāsaṃbhavādanirūpitahetuviśeṣaṃ svapnajñānavadyādṛcchikaṃ śabdārthajñānaṃ na pramāṇaṃ bhavitumarhati",
    "GSP28sastrdiu:1958": " laukikastu vyavahāro 'satyapi śabdaprāmāṇye",
    "GSP28sastrdiu:1959": " pramāṇāntaravaśātkathañcitsaṃgacchetāpi /",
    "GSP28sastrdiu:1960": " vaidikastu vyavahāraḥ śabdaikaśaraṇatvādanādartavyaḥ syānnirmūlatvāt //*//",
    "GSP28sastrdiu:1961": " syādevaṃ yadyasaṃbandhaḥ śabdārthayoḥ,",
    "GSP28sastrdiu:1962": " asti tu saṃbandhaḥ pratyāyya ityayameva saṃbandho bhaviṣyati /",
    "GSP28sastrdiu:1963": " yaccendriyaliṅgādivatsaṃnikarṣavyāptyādisaṃbandhānapekṣamarthapratipādanam idamevābhidhānamityucyate,",
    "GSP28sastrdiu:1964": " tadeva ca saṃjñāsaṃjñitvaṃ,",
    "GSP28sastrdiu:1965": " tenocyate saṃjñāsaṃjñilakṣaṇaḥ saṃbandha iti //*//",
    "GSP28sastrdiu:1966": " kiṃ punaḥ śabdasyārthapratipādane pramāṇam,",
    "GSP28sastrdiu:1967": " śabdānantaramarthapratipattireva /",
    "GSP28sastrdiu:1968": " nanviyamabhiprāyānumānadvāreṇaivopapannā,",
    "GSP28sastrdiu:1969": " neti brūmaḥ /",
    "GSP28sastrdiu:1970": " arthābhiprāyaśūnyenāpi svāpādyavasthāyāṃ paravaśaprayuktairapi śabdairarthapratipattidarśanāt /",
    "GSP28sastrdiu:1971": " tathā puruṣāntarakṛtamapauruṣeyaṃ vā vedavākyamanarthajñairapi prayujyamānaṃ vyutpannānāmarthabuddhiṃ janayatyeva,",
    "GSP28sastrdiu:1972": " tasmāt pratyāyakaḥ śabdaḥ /",
    "GSP28sastrdiu:1973": " kimiti tarhi prathamaśravaṇe na pratyāyayati,",
    "GSP28sastrdiu:1974": " sahakārivirahātsaṃjñātvagrahaṇamapi śabdasyārthe pratyayato 'ṅgaṃ netrasyevālokaḥ,",
    "GSP28sastrdiu:1975": " tena yaḥ puruṣāntarebhyo ayaṃ puruṣāntarebhyo ayaṃ śabdo 'sya saṃjñeti jñātavān tasyaiva pratyāyayati nānyasyeti na doṣaḥ //",
    "GSP28sastrdiu:1976": " śabdārthasaṃbandhānityatve ākṣepaḥ /",
    "GSP28sastrdiu:1977": " nanvemastu nāma saṃbandhaḥ,",
    "GSP28sastrdiu:1978": " sa tu pauruṣeya iti tvaduktyaivāpannam /",
    "GSP28sastrdiu:1979": " tathāhi na hi śabdasyārthena saṃyogagādātmyādisaṃbandhaḥ kintu pratyāyakatvam /",
    "GSP28sastrdiu:1980": " tacca puruṣādhīnamityuktam,",
    "GSP28sastrdiu:1981": " ato devadattādiśabdasyeva asyārthasyeyaṃ saṃjñetyevaṃ saṃbandhe kṛte paścācchabdasyārthapratipādanamiti siddhaṃ pauruṣeyatvam //*//",
    "GSP28sastrdiu:1982": " iti saṃbandhākṣepaḥ pūrvākṣiptaṃ saṃbandhanityatvamasamādhāyedānīṃ atha gaurityatra kaḥ śabdaḥ iti kayā saṃgatyā kena vā prayojanena śabdasvarūpaṃ",
    "GSP28sastrdiu:1983": " saṃgatistāvatprāsaṅgīkā saṃbandhaprastāvāt saṃbandhinorapi śabdārthayoḥ prastutatvātsvarūpaṃ nirūpyate /",
    "GSP28sastrdiu:1984": " prayojanamapi tadavayavāśritānāmūhādīnāṃ satyatvaṃ,",
    "GSP28sastrdiu:1985": " niravayave hi vākye pade vā vācake 'vayavānāṃ mṛṣātvāt tadāśritānyapi kāryāṇi mṛṣā bhaveyuḥ //*//",
    "GSP28sastrdiu:1986": " kiñca saṃbanghasiddhyarthamavaśyaṃ varṇānāṃ vācakatvaṃ samarthanīyam,",
    "GSP28sastrdiu:1987": " anyathā hi teṣāṃ saṃgatyābhāvādvācakabhāvo nirādhāratvānna syānnatarāṃ nityatvamiti tatsiddhyarthaṃ vācakatvaṃ samarthayituṃ śabdasvarūpaṃ nirūpyate",
    "GSP28sastrdiu:1988": " ki gaurityatra varṇā eva śabdaḥ,",
    "GSP28sastrdiu:1989": " uta tebhyor'thāntaramityetatprādhānyena nirūpyate /",
    "GSP28sastrdiu:1990": " varṇāvayava-gatva-gośabdāvayavi-jātinirākaraṇaṃ tu prāsaṅgikam /",
    "GSP28sastrdiu:1991": " varṇā eva śabda ityavadhāraṇasamarthanārtham //*//",
    "GSP28sastrdiu:1992": " tatra varṇānāmapi pudgalākhyānavayavānārhatāḥ saṃgirante tattvavayavānupalambhādayuktam /",
    "GSP28sastrdiu:1993": " pratyakṣeṇa tāvadavayavā nopalabhyante,",
    "GSP28sastrdiu:1994": " varṇeṣu sākalyavaikalyagrahaṇābhāvāt /",
    "GSP28sastrdiu:1995": " nānumānena,",
    "GSP28sastrdiu:1996": " taiḥ saha kasyacilliṅgasya saṃbandhāgrahaṇāt /",
    "GSP28sastrdiu:1997": " na ca sāmānyato dṛṣṭam,",
    "GSP28sastrdiu:1998": " nahi yadyadvastu tasya tasyāvaśyamavayavairbhavitavyam,",
    "GSP28sastrdiu:1999": " paramāṇūnāṃ niravayavatvāt /",
    "GSP28sastrdiu:2000": " te 'pi sāvayavā iti cet,",
    "GSP28sastrdiu:2001": " tadavayavā api tathā syustataḥ paramapi tathetyekasyaiva māṣāvayavino 'nantāvayavitvaṃ syāt,",
    "GSP28sastrdiu:2002": " tataścaikenaiva māṣeṇa tilena vā sarvaṃ jagadvyāpyeta,",
    "GSP28sastrdiu:2003": " anantairavayavairmūrtairanyonyasyāvarakāśamaprayacchadbhiranantadeśavyāpteḥ /",
    "GSP28sastrdiu:2004": " tasmānniravayavāḥ paramāṇavo varṇāśca /",
    "GSP28sastrdiu:2005": " tathā gatvajātirautvajātiśca niṣprāmāṇikaiva //*//",
    "GSP28sastrdiu:2006": " nanu drutavilambitamadhyeṣūdāttānudāttasvariteṣu sānunāsikaniranunāsikayorhrasvadīrghapluteṣu ca pratyabhijñāyamānā jātiḥ kathaṃ nāstīti śakyate 'bhidhātum /",
    "GSP28sastrdiu:2007": " satyam /",
    "GSP28sastrdiu:2008": " pratyabhijñā,",
    "GSP28sastrdiu:2009": " sātu pratyabhijñā,",
    "GSP28sastrdiu:2010": " sātu vyaktekatvādevopapannā /",
    "GSP28sastrdiu:2011": " drutādibhedābhāsastu drutādyavasthābhedālambano na vyaktibhedamāpādayitumalaṃ bhavati /",
    "GSP28sastrdiu:2012": " gatvādijātinirākaraṇam /",
    "GSP28sastrdiu:2013": " bhedābhedāvabhāso 'pi dvedhā bhavati /",
    "GSP28sastrdiu:2014": " kvacidbhedo dharmiviṣayo yathā śābaleyādiṣvayaṃ gaurayaṃ",
    "GSP28sastrdiu:2015": " gaurayamiti jāterātmalābhaḥ /",
    "GSP28sastrdiu:2016": " kvacittu bhedābhāvabhāso dharmādabhedāvabhāsaśca dharmiṇamālambate-ekasminneva devadatte yuvāyaṃ vṛddho 'yaṃ kṛśo 'yamiti na tatra jātiraṅgīkriyate",
    "GSP28sastrdiu:2017": " tadiha drutādiṣu dharmiviṣayo 'bhedo dharmiviṣayastu bhedaḥ tathāhi īdṛśo 'trāvabhāsaḥ",
    "GSP28sastrdiu:2018": " anenāyamakāro drutamuccārito 'nena vilambitamiti na tu ayamakāro druto 'yaṃ tu vilambita",
    "GSP28sastrdiu:2019": " iti yena dharmibhedo jātiścāṅgīkriyetām //* //",
    "GSP28sastrdiu:2020": " nanu kārśyādīnāṃ kramavartitvādekasmindevadatte yuktaḥ samāveśaḥ,",
    "GSP28sastrdiu:2021": " anunāsikādīnāntu dharmāṇāṃ yugapadanekavaktruccārite varṇe samavetānāṃ kathamekavarṇaviṣayatvam /",
    "GSP28sastrdiu:2022": " na hi viruddhadharmāneko dharmī yugapadbibharti /",
    "GSP28sastrdiu:2023": " satyam /",
    "GSP28sastrdiu:2024": " natvete paramārthato varṇadharmā dhvanidharmāstvete varṇe kevalamābhāsante,",
    "GSP28sastrdiu:2025": " yathālpe mahati ca darpaṇe yugapaddṛśyamāne mukhe 'lpatvaṃ mahatvaṃ ceti /",
    "GSP28sastrdiu:2026": " tasmādvarṇasya vyaktyekatve 'pi na virodha ityaprāmāṇikī gatvādijātiḥ //*//",
    "GSP28sastrdiu:2027": " evaṃ gośabdāvayavyapi",
    "GSP28sastrdiu:2028": " gakārādīnāmayaugapadyātsarvagatatvāccāvayavyārambhāsāmarthyāt /",
    "GSP28sastrdiu:2029": " sarvatra hi kāraṇaparimāṇādadhikaṃ kāryaparimāṇam tantupaṭayoriva na ca vibhubhyo varṇebhyaḥ parimāṇādhikyaṃ kasyacidbhavati,",
    "GSP28sastrdiu:2030": " ato nāsyavayavī /",
    "GSP28sastrdiu:2031": " tadabhāve ca tadādhāraṃ gośabdatvaṃ dūrāpāstam /",
    "GSP28sastrdiu:2032": " tasmādvarṇa eva śabdaḥ //*//",
    "GSP28sastrdiu:2033": " āha- gṛhṇīma etat- avayavāvayavigadvādikaṃ nāstīti /",
    "GSP28sastrdiu:2034": " natu varṇā eva śabdā iti /",
    "GSP28sastrdiu:2035": " arthapratyayānupapatteḥ /",
    "GSP28sastrdiu:2036": " tathāhi - nahyekākṣaravijñānādarthadhīrupajāyate //",
    "GSP28sastrdiu:2037": " vācaśca kramavartitvātsāhityaṃ nāvakalpate //",
    "GSP28sastrdiu:2038": " ucyate- yathāgneyādikarmāṇi kramavartini santyapi //",
    "GSP28sastrdiu:2039": " saṃhatya kurvate kāryamekaṃ varṇāstathaiva naḥ //",
    "GSP28sastrdiu:2040": " varṇānāmarthapratyāyakatvam /",
    "GSP28sastrdiu:2041": " nanu kramavartināmapyutpattyapūrvavaśena yuktaṃ sāhityam,",
    "GSP28sastrdiu:2042": " varṇānāṃ tu katham /",
    "GSP28sastrdiu:2043": " teṣāmapi saṃskāreṇa bhaviṣyati tatsadbhāve kiṃ pramāṇam,",
    "GSP28sastrdiu:2044": " yadevāgneyādiṣu /",
    "GSP28sastrdiu:2045": " yathāhi teṣāṃ śāstreṇa saṃhatyakāritāvagamātsvarūpataśca tadasaṃbhavādapūrvaṃ dvāraṃ kalpyate,",
    "GSP28sastrdiu:2046": " tathā varṇānāmapyekaikaśo 'bhidhānādarśanātsakaloccāraṇe cāvagamātsaṃhatyakāritve niścite svarūpeṇāsaṃbhavātsaṃskārakalpanaṃ yuktameva,",
    "GSP28sastrdiu:2047": " tadvadeva caikakartṛtvaṃ kramaviśeṣaścādriyate viparyayeṇārthābhidhānādarśanāt //",
    "GSP28sastrdiu:2048": " sphoṭavādakhaṇḍanam /",
    "GSP28sastrdiu:2049": " nanvevaṃ prativarṇaṃ saṃskārakalpanādekakalpanā syāt tadvaramekameva śabdatvaṃ kalpitam /",
    "GSP28sastrdiu:2050": " naivam /",
    "GSP28sastrdiu:2051": " dṛśyādarśanena nirastavat /",
    "GSP28sastrdiu:2052": " śabdo hi pratyakṣagrāhyo 'bhyupagamyate,",
    "GSP28sastrdiu:2053": " na ca pratyakṣeṇa kiñcitprakāśate /",
    "GSP28sastrdiu:2054": " tena nāstītyavagacchāmaḥ /",
    "GSP28sastrdiu:2055": " tvayāpi hi śabdatvaṃ kalpayitvā punaḥ saṃskārakalpanāvaśyaṃ kartavyā /",
    "GSP28sastrdiu:2056": " dhvanayo hi na pratyekaṃ sphoṭamabhivyañjati,",
    "GSP28sastrdiu:2057": " sāhityaṃ ca kramavartināṃ saṃskāradvārameveti tulyaṃ tatkalpanam //*//",
    "GSP28sastrdiu:2058": " syānmatam /",
    "GSP28sastrdiu:2059": " pratyekameva nādāḥ śabdamabhivyañjanti,",
    "GSP28sastrdiu:2060": " nacaivamuttaranādavaiyarthyam,",
    "GSP28sastrdiu:2061": " pūrve hi nādāḥ śabdasphuṭamabhivyañjanti uttarottare sphuṭaṃ sphuṭataraṃ ca vyañjantīti nottareṣāmānarthakyam /",
    "GSP28sastrdiu:2062": " yadyevaṃ tato ya evottare nādāḥ sphuṭābhivyaktisamarthāstaireva bhavitavyamalaṃ pūrveḥ //*//",
    "GSP28sastrdiu:2063": " nanu na kaścidapi nādaḥ svato 'sya sphuṭābhivyaktiṃ karoti kintu sarve te pratyekaṃ vyañjakāḥ /",
    "GSP28sastrdiu:2064": " sa tu na drāgeva sphuṭamavabhāsate prathamamasphuṭāvabhāsitaḥ san punaḥ punaḥ śrūyamāṇaḥ sphuṭaḥ bhavati,",
    "GSP28sastrdiu:2065": " tadyathā dūrādavasthitaḥ sahakāraḥ prathamaṃ hastipalālakūṭādisādhāraṇarūpeṇa pratibhātaḥ",
    "GSP28sastrdiu:2066": " punarālocyamāno vṛkṣātmanā prakāśate punaḥsahakārātmanā sphaṭo bhavati tadvadeva draṣṭavyam //* //",
    "GSP28sastrdiu:2067": " yadyevaṃ ya eva te pūrvai nādāstairevābhyasyamānairīdṛśī sphuṭābhivyaktiḥ syāt /",
    "GSP28sastrdiu:2068": " uttarairvā kevalairabhyasyamānaiḥ,",
    "GSP28sastrdiu:2069": " tatra vijātīyanādāśrayaṇamanarthakam //*//",
    "GSP28sastrdiu:2070": " tathā",
    "GSP28sastrdiu:2071": " pratyekaṃ hi vyañjakatve satyuttarairasphuṭābhivyaktiḥ pūrvaiśca sphuṭābhivyaktiḥ syāditi vyutkrameṇāpyuccāraṇaṃ syāt,",
    "GSP28sastrdiu:2072": " ato 'pekṣitakramaviśeṣānekavijātīyanādasamuccayāśrayaṇādavaśyaṃ pūrvanādāhitasaṃskārasahitāntimanādābhivyaṅgyaḥ sphoṭa ityavaśyāṅgīkartavyamiti tulyā saṃskārakalpanā /",
    "GSP28sastrdiu:2073": " yadvā tavaiveyaṃ saṃskārāntakalpanā,",
    "GSP28sastrdiu:2074": " matpakṣe tu smṛtihetubhireva saṃskāraiḥ siddhyatyarthāvagatiriti na saṃskārāntaraṃ kalpayitavyama //*//",
    "GSP28sastrdiu:2075": " nanu mamāpi ta eva bhaviṣyanti / na /",
    "GSP28sastrdiu:2076": " teṣāṃ smṛteranyatrāvyāpārāt /",
    "GSP28sastrdiu:2077": " matpakṣe tu smṛtireva janayantor'thapratipattiṃ saṃskārā janayanti /",
    "GSP28sastrdiu:2078": " tathāhi pratyekavarṇānubhavabhāvitaiḥ saṃskāraiḥ saṃhatya sarvavarṇagocaraikā smṛtirjanyate /",
    "GSP28sastrdiu:2079": " tasyāṃ ca yugapadavabhāsamānā varṇā vinaiva saṃskārāntareṇa saṃhatyārthapratyayaṃ janayanti //*//",
    "GSP28sastrdiu:2080": " tvatpakṣe tu naivaṃ saṃbhavati,",
    "GSP28sastrdiu:2081": " tathāhi nādā hi na jñāyamānatayā sphoṭaṃ vyañjayanti,",
    "GSP28sastrdiu:2082": " na ca yugapatsattāsti kramavartitvāt,",
    "GSP28sastrdiu:2083": " ataḥ saṃskāradvārameva sāhityamityavarjanīyaṃ saṃskārāntarakalpanam //*//",
    "GSP28sastrdiu:2084": " atha matam /",
    "GSP28sastrdiu:2085": " satyaṃ na smṛtihetubhiḥ sphoṭābhivyaktiḥ,",
    "GSP28sastrdiu:2086": " ye tu varṇopalabdhihetavo nādajanyāḥ śrotragatāḥ saṃskārāstaireva varṇānāmiva sphoṭābhivyaktirbhaviṣyati kiṃ saṃskārāntarakalpanayeti /",
    "GSP28sastrdiu:2087": " tadayuktam /",
    "GSP28sastrdiu:2088": " teṣāṃ kṣaṇikatvāt /",
    "GSP28sastrdiu:2089": " nahyadyavarṇopalabdhihetuḥ saṃskāro 'ntyavarṇaśravaṇavelāyāmavatiṣṭhate /",
    "GSP28sastrdiu:2090": " yadyavatiṣṭhate tato visarjanīyaśravaṇavelāyāmapi gakāraśravaṇamanuvarteta,",
    "GSP28sastrdiu:2091": " tasmātkṣaṇabhaṅginaste,",
    "GSP28sastrdiu:2092": " ato na teṣāṃ saṃhatya sphoṭābhivyañjakatvaṃ bhavati /",
    "GSP28sastrdiu:2093": " pratyekābhivyaktau cottarottareṣāmanarthakatvamityuktam //*//",
    "GSP28sastrdiu:2094": " athavā dhvaniyoga eva śrotrasaṃskāro nānyaḥ,",
    "GSP28sastrdiu:2095": " tasya ca vispaṣṭameva bhaṅgukatvamityuktam //*//",
    "GSP28sastrdiu:2096": " athavā dhvanisaṃyoga eva śrotrasaṃskāro nānyaḥ,",
    "GSP28sastrdiu:2097": " tasya ca vispaṣṭameva bhaṅguratvaṃ gatvaratvādghavanīnām /",
    "GSP28sastrdiu:2098": " tasmādanye sthāyinaḥ saṃskārāḥ kalpyāḥ,",
    "GSP28sastrdiu:2099": " tathā varṇātiriktaḥ śabdaḥ kalpya iti bahvapramāṇakamāpannam /",
    "GSP28sastrdiu:2100": " matpakṣe tu dṛḍhasmṛtiviparivartināṃ varṇānāṃ vācakatvānna kiñcidūnam //*//",
    "GSP28sastrdiu:2101": " nanu yugapatsmaryamāṇānāṃ vācakatve vyutkrameṇāpyuccāritā varṇā vācakāḥ syuḥ, na,",
    "GSP28sastrdiu:2102": " tatkramasyāpyaṅgatvāt /",
    "GSP28sastrdiu:2103": " kaḥ punaḥ kramo 'ṅgam,",
    "GSP28sastrdiu:2104": " na hi varṇānāṃ vibhūnāṃ nityānāṃ ca svarūpataḥ kramavattvam /",
    "GSP28sastrdiu:2105": " na pratītikramaḥ,",
    "GSP28sastrdiu:2106": " tasyāḥ smṛtirūpāyā ekatvāt /",
    "GSP28sastrdiu:2107": " evaṃ tarhi dhvanikramo yo varmeṣvāropitaḥ pratibhāsate so 'ṅgamityadoṣaḥ /",
    "GSP28sastrdiu:2108": " tasmādvyañjakānāṃ dhvanīnāṃ krameṇa vyaṅgyeṣu varṇeṣu samāropitena tadvantaḥ smaryamāṇā varṇā vācakāḥ nānyaḥ śabdo 'stīti siddham //",
    "GSP28sastrdiu:2109": " iti sphoṭavādaḥ //",
    "GSP28sastrdiu:2110": " padārthanirūpaṇopakramaḥ /",
    "GSP28sastrdiu:2111": " atha gaurityasya śabdasya kor'thaḥ iti vācyanirūpaṇopakramavyājenākṛtisadbhāvaṃ pratipādayati saṃbandhanityatvasiddhaye /",
    "GSP28sastrdiu:2112": " nahyasatyāmākṛto vyaktibhiḥ śabdasyāpauruṣeyaḥ saṃbandhaḥ tāsāmanityatvāt,",
    "GSP28sastrdiu:2113": " upalakṣaṇasyāpi nityasyābhāvādākṛtyabhāve,",
    "GSP28sastrdiu:2114": " tasmādākṛtirasti nāstīti vicāryate /",
    "GSP28sastrdiu:2115": " sādhite tu tatsadbhāve saiva śabdābhidheyetyākṛtyadhikaraṇe vakṣyate //",
    "GSP28sastrdiu:2116": " bauddhamatena jātikhaṇḍanam /",
    "GSP28sastrdiu:2117": " tatra saugatāḥ svalakṣaṇameva paramārthaṃ manyamānā nākṛtisadbhāvaṃ manyante /",
    "GSP28sastrdiu:2118": " tathāhi- pṛthaktve vyaktito jātirdṛśyeta pṛthageva sā /",
    "GSP28sastrdiu:2119": " abhede vyaktimātraṃ syādvedhā cenna virodhataḥ //",
    "GSP28sastrdiu:2120": " na hi saiva tatonyā cānanyā ca saṃbhavati viruddhatvādbhedābhedayoḥ /",
    "GSP28sastrdiu:2121": " yadi ca bhinnā jātiḥ sā sarvagatā vyaktiṣveva vā,",
    "GSP28sastrdiu:2122": " na tāvatsarvagatatvam,",
    "GSP28sastrdiu:2123": " antarāle 'nupalabdheḥ /",
    "GSP28sastrdiu:2124": " vyaktisthā cedvyaktāvutpannāyāṃ tasmindeśe prāgasatī kathaṃ tasyāmupalabhyate,",
    "GSP28sastrdiu:2125": " na tāvattatrotpadyate /",
    "GSP28sastrdiu:2126": " nityāyā utpattyayogāt /",
    "GSP28sastrdiu:2127": " na ca vyaktyantarādāgacchati",
    "GSP28sastrdiu:2128": " amūrtatvāt,",
    "GSP28sastrdiu:2129": " tasmiṃśca vyaktyantare 'nupalabdhiprasaṅgāt /",
    "GSP28sastrdiu:2130": " nacāṃśenāgatāṃśena ca tatraiva sthiteti śakyaṃ nityatvāt /",
    "GSP28sastrdiu:2131": " nacānyetra yāti amūrtatvāt /",
    "GSP28sastrdiu:2132": " vyaktyantare ca pūrvamevānasthitā jātiriti punaḥpraveśe dviguṇopalabhyeta /",
    "GSP28sastrdiu:2133": " yathāhuḥ- nāyāti na ca tatrāsīdati paścānna cāṃśavat //",
    "GSP28sastrdiu:2134": " jahāti pūrvaṃ nādhāramaho vyasanasaṃtati- iti //*//",
    "GSP28sastrdiu:2135": " vyaktau ca vartamānāṃ yadyekasyāṃ vyaktau kārtsnyena varteta vyaktyantareṣu na syāt /",
    "GSP28sastrdiu:2136": " nahyekā matī yugapadanekatra kārtsnyena varteta vyaktyantareṣu na syāt /",
    "GSP28sastrdiu:2137": " nahyekā satī yugapadanekatra kārtsnyena vartituṃ śaknoti /",
    "GSP28sastrdiu:2138": " nacāvayavaśo vartate niravayavatvāt /",
    "GSP28sastrdiu:2139": " kathaṃ ca nānāvidhāsvatītānāgatavartamānāsu vyaktiṣvavayavaśo vṛttiḥ saṃbhāvyeta /",
    "GSP28sastrdiu:2140": " vyaktau ca vartamānehapratyayamanubhavet /",
    "GSP28sastrdiu:2141": " dhāsvatītānāgatavartamānāsu vyaktiṣvavayavaśo vṛttiḥ saṃbhāvyeta /",
    "GSP28sastrdiu:2142": " vyaktau ca vartamānehapratyayamanubhavet /",
    "GSP28sastrdiu:2143": " naceha gotvamiti kasyacitpratītirasti kiṃ tviyaṃ gauriti //-- /",
    "GSP28sastrdiu:2144": " atha vyakterātmaiva jātirna tadādhāraṃ vastvantaramiti cet,",
    "GSP28sastrdiu:2145": " naivaṃ yuktam,",
    "GSP28sastrdiu:2146": " kathaṃ hi nānābhūtānāmanityanāṃ vyāvṛttasvabhāvānāmekarūpā nityānuvṛttasvabhāvā ca jātirātmā syāt trailokyasaṃkaraprasaṅgāt //*//",
    "GSP28sastrdiu:2147": " na ca pramāṇamapi kiñcidākṛtisadbhāve saṃbhavati,",
    "GSP28sastrdiu:2148": " na tāvatpratyakṣam /",
    "GSP28sastrdiu:2149": " na hi jātiḥ svaviṣayaṃ jñānaṃ janayati nityatvābhyupagamāt /",
    "GSP28sastrdiu:2150": " nityānāṃ ca sarvārthakriyāsvasāmarthyāt /",
    "GSP28sastrdiu:2151": " na hi jātiḥ svaviṣayaṃ jñānaṃ janayati nityatvābhyupagamāt /",
    "GSP28sastrdiu:2152": " nityānāṃ ca sarvārthakriyāsvasāmarthyāt /",
    "GSP28sastrdiu:2153": " nacājanakasya viṣayatvaṃ saṃbhavati tallakṣaṇatvādviṣayatvasya /",
    "GSP28sastrdiu:2154": " tasmadvikalpākāramātraṃ sāmānyam, alīkaṃ vā //*//",
    "GSP28sastrdiu:2155": " nanu yathā jñānavaicitryopapatteḥ //*//",
    "GSP28sastrdiu:2156": " arthaśūnyā api vikalpā vicitrārthakriyāsamarthasvalakṣaṇābhimānino jāyamānāstatra",
    "GSP28sastrdiu:2157": " vyavahārārthinaṃ pravartayantaḥ paramparayā tatprabhavatayā tatprāpayanto maṇimiva",
    "GSP28sastrdiu:2158": " maṇiprabhāviṣayamaṇibuddhirvyavahārāvisaṃvādino bhavantīti na lokayātrāsthiteḥ kaścidvirodhaḥ",
    "GSP28sastrdiu:2159": " tasmānnāsti jātiḥ //* //",
    "GSP28sastrdiu:2160": " etenāvayavidravyaṃ pratyūḍham,",
    "GSP28sastrdiu:2161": " tasyāpyavayavabhedādivikalpākṣamatvāt /",
    "GSP28sastrdiu:2162": " sthūlāvabhāsastu saṃcitānekarūpādiparamāṇuvaśādeva keśoṇḍrkāvabhāsavadupapanno nāvayavikalpanāyālam /",
    "GSP28sastrdiu:2163": " tadabhāve ca nirādhāratvāddūrāpāstaṃ gotvādisāmānyam //*//",
    "GSP28sastrdiu:2164": " kathamasatyekarūpe sāmānye 'tyantavilakṣaṇāni svalakṣaṇānyavilakṣaṇarūpaṃ vikalpaṃ janayanti /",
    "GSP28sastrdiu:2165": " janayanti cet kimiti kānicideva govikalpaṃ janayanti kānicidevāśvavikalpam,",
    "GSP28sastrdiu:2166": " narvāṇi sarvam //*//",
    "GSP28sastrdiu:2167": " sāmānyavādino vā kathaṃ vilakṣaṇarūpā vyaktayo vilakṣaṇasāmānyātmakatvaṃ tadāśrayatvaṃ tadabhivyañjakatvaṃ vā bhajante /",
    "GSP28sastrdiu:2168": " bhajanticetkimiti kāścideva vyaktayaḥ kenacideva sāmānyena saṃbadhyante na sarvāḥ sarvaiḥ /",
    "GSP28sastrdiu:2169": " svabhāvāditi cet,",
    "GSP28sastrdiu:2170": " asmākamapi tulyamidamuttaram //",
    "GSP28sastrdiu:2171": " svamatena jātisthāpanam /",
    "GSP28sastrdiu:2172": " atha vyaktīnāmapyavilakṣaṇarūpasāmānyasaṃbandhasiddhyarthaṃ paramavilakṣaṇarūpamabhyupagamyate tatastenāpi saṃbandhasiddhyarthamaparāparāsāmānyāpekṣayāmanavasthā syāt /",
    "GSP28sastrdiu:2173": " tasmādvikalpamātramevedam,",
    "GSP28sastrdiu:2174": " na paramārthataḥ sāmānyaṃ nāma kiñcit //*//",
    "GSP28sastrdiu:2175": " atrābhidhīyate- pratyakṣabalasiddhasya sāmānyasya kutarkataḥ //",
    "GSP28sastrdiu:2176": " na śakyo 'pahnavaḥ kartuṃ sarvaṃ vijayate hi tat //",
    "GSP28sastrdiu:2177": " sarveṣvapi vastuṣu iyamapi gauriyamapi gauḥ,",
    "GSP28sastrdiu:2178": " ayamapi vṛkṣo 'yamapīti vyāvṛttānuvṛttākāraṃ pratyakṣaṃ deśakālāvasthāntareṣvaviparyastamudīyamānaṃ",
    "GSP28sastrdiu:2179": " sarvameva tarkābhāsaṃ vijitya dvyākāraṃ vastu vyavasthāpayat kenānyena śakyate bādhitum,",
    "GSP28sastrdiu:2180": " na hi tato 'nyadbalavattaramasti pramāṇam,",
    "GSP28sastrdiu:2181": " tanmūlatvātpramāṇāntarāṇāṃ tadbādhasāmarthyābhāvāt /",
    "GSP28sastrdiu:2182": " kiñcānumānānyapi sāmānyāpekṣatvātsutarāṃ sāmānyaṃ samarthayante na tu bādhituṃ śaknuvanti,",
    "GSP28sastrdiu:2183": " nahi yadyapekṣaṃ tattasya bādhaṃ",
    "GSP28sastrdiu:2184": " śaknoti kartum /",
    "GSP28sastrdiu:2185": " tadbādhe hi svātmāpi na siddhyet tadapekṣatvāt //*//",
    "GSP28sastrdiu:2186": " tathāhi bhedābhedavikalpena sāmānyaṃ nirākurvatāvaśyamevaṃ vaktavyam- yadvastu tadbhinnamabhinnaṃ",
    "GSP28sastrdiu:2187": " vā bhavati sāmānyamapi yadi vastu syāttato 'nenāpi bhinnenābhinnena vā bhavitavyam /",
    "GSP28sastrdiu:2188": " na ca dvedhāpi saṃbhavati tasmādavastu iti /",
    "GSP28sastrdiu:2189": " evaṃ ca vadatā vastutvaṃ sāmānyamaṅgīkāryam,",
    "GSP28sastrdiu:2190": " anyathā kathaṃ vastutvasya",
    "GSP28sastrdiu:2191": " bhedābhedābhyāṃ vyāptatvādvyāpakānupalabdhyā sāmānyasya vastutvaṃ na saṃbhavatīti bhaṇituṃ śakyam //-- /",
    "GSP28sastrdiu:2192": " nanvaulapādhiko vastuśabdo na jātinimittakastatkathamanena jātyāpattiḥ /",
    "GSP28sastrdiu:2193": " ucyate- jātirvā bhavatūpādhirvā sarvathā tāvatsāmānyarūpamapekṣitavyam /",
    "GSP28sastrdiu:2194": " aupādhikānāmapi mūlopalakṣaṇamekamantareṇātmalābhābhāvāt /",
    "GSP28sastrdiu:2195": " na ca vyāvṛttaikarasaṃ sarvaṃ vastujāmamabhyupagacchataḥ saugatasya kvacidapi kiñcidapyanuvṛttaṃ rūpaṃ saṃbhavatītyaupādhiko vyavahāro durghaṭa",
    "GSP28sastrdiu:2196": " tasmātsarvapramāṇasiddhaṃ sāmānyaṃ na śakyamapahnotum //*//",
    "GSP28sastrdiu:2197": " kaḥ punarvikalpānāṃ parihāraḥ,",
    "GSP28sastrdiu:2198": " na tāvadaparihṛtā api śaknuvanti sāmānyamapahnotuṃ,",
    "GSP28sastrdiu:2199": " teṣāmapi tadapekṣatvādityuktaṃ tathāpi parihāro 'bhidhīyate //",
    "GSP28sastrdiu:2200": " jātivyaktyorbhedābhedavicāraḥ //",
    "GSP28sastrdiu:2201": " bhedābhedavikalpe tāvatkecidāhuḥ- bhinnameva sāmānyaṃ vyaktibhyaḥ /",
    "GSP28sastrdiu:2202": " na ca pṛthagupalabdhiprasaṅgo vyaktisaṃbandhitvāt /",
    "GSP28sastrdiu:2203": " kaḥ punaḥ saṃbandhaḥ, samavāyaḥ /",
    "GSP28sastrdiu:2204": " kaḥ punarasau,",
    "GSP28sastrdiu:2205": " ayutasiddhānāmihapratyayahetuḥ saṃbandha iti kecit /",
    "GSP28sastrdiu:2206": " tattvayuktam /",
    "GSP28sastrdiu:2207": " ihapratyayāsiddheḥ /",
    "GSP28sastrdiu:2208": " iyaṃ gauriti hi sarvadā sarveṣāṃ pratītirnehagotvamiti /",
    "GSP28sastrdiu:2209": " kāceyamayutasiddhiḥ,",
    "GSP28sastrdiu:2210": " yutasiddhyabhāvaḥ /",
    "GSP28sastrdiu:2211": " kā punaryutasiddhiḥ,",
    "GSP28sastrdiu:2212": " pṛthaggatimatvaṃ pṛthagāśrayāśritatvaṃ vā,",
    "GSP28sastrdiu:2213": " tadabhāvo 'yutasiddhiḥ //*//",
    "GSP28sastrdiu:2214": " yadyevamavayavāvayavinoḥ saṃbandhaḥ samavāyo na syāt,",
    "GSP28sastrdiu:2215": " vināpyavayavicalanenāvayavānāṃ calanāt,",
    "GSP28sastrdiu:2216": " avayavino 'vayavānāṃ ca svāvayavāśrayatvāt /",
    "GSP28sastrdiu:2217": " tathā sāmānyasya vyaktyāśrayatvāt vyakteśca svāvayavāśritatvādasti pṛthagāśrayāśrayitvamiti samavāyānupapattiḥ /",
    "GSP28sastrdiu:2218": " tasmādevaṃ vaktavyam- yena saṃbandhenādheyamādhāre svānurūpāṃ buddhiṃ janayati,",
    "GSP28sastrdiu:2219": " svākāreṇa bodhayatītyarthaḥ /",
    "GSP28sastrdiu:2220": " sa saṃbandhaḥ samavāya iti //*//",
    "GSP28sastrdiu:2221": " yadi jātyātmanā vyaktiḥ pratīyate tato jātivyaktyorabheda eva pratītibalādāpadyate kathaṃ bhedābhyupagamaḥ /",
    "GSP28sastrdiu:2222": " ucyate- gaurayaṃ śāvaleyo gaurayaṃ bāhuleya ityubhayatra gavākāro 'nuvartamāno dṛśyate,",
    "GSP28sastrdiu:2223": " śāvaleyabāhuleyākārau tu vyāvartete,",
    "GSP28sastrdiu:2224": " tadyapi tayoḥ śābaleyagavākārayorabhedaḥ syādekānuvṛttāvitaro 'pyanuvarteta,",
    "GSP28sastrdiu:2225": " tadvyāvṛttau vā gavākāro 'pi vyāvarteta /",
    "GSP28sastrdiu:2226": " kiṃ ca tasyāmeva vyaktāviyaṃ gauriti gavātmanā pratīyamānāyāmapi neyaṃbuddhigobuddhyorgaurirgauritivatparyāyatvaṃ pratīyate tasmānnābhedaḥ //*//",
    "GSP28sastrdiu:2227": " kathaṃ tarhi tādrūpyaṃ vyakteḥ pratīyate /",
    "GSP28sastrdiu:2228": " idameva hi tādrūpyaṃ vyakteryat tat samavāyaḥ saṃbandhaḥ,",
    "GSP28sastrdiu:2229": " tasyaiṣa mahimā yenādhāramādheyaṃ svabuddhyānurañjayati tasmādadoṣaḥ /",
    "GSP28sastrdiu:2230": " athavā tādātmyapratīterabhedopyastu,",
    "GSP28sastrdiu:2231": " pūrvoktanyāyena bhedo 'pi,",
    "GSP28sastrdiu:2232": " tasmātpramāṇabalena bhinnābhinnatvameva yuktam //*//",
    "GSP28sastrdiu:2233": " nanu viruddhau bhedābhedau kathamekatra syātāṃ na virodhaḥ sahadarśanāt /",
    "GSP28sastrdiu:2234": " yadi hi idaṃ rajataṃ nedaṃ rajatamitivatparasparopamardena bhedābhedau pratīyeyātāṃ tato viruddhyeyātāṃ,",
    "GSP28sastrdiu:2235": " na tu tayoḥ parasparopamardena pratītiḥ iyaṃ gauritibuddhidvayamaparyāyeṇa pratibhāsamānamekaṃ",
    "GSP28sastrdiu:2236": " vastu dvyātmakaṃ vyavasthāpayati- sāmānādhikaraṇyaṃ hyabhedamāpādayati aparyāyatvaṃ ca bhedam,",
    "GSP28sastrdiu:2237": " ataḥ pratītibalādavirodhaḥ //*//",
    "GSP28sastrdiu:2238": " apekṣābhedācca /",
    "GSP28sastrdiu:2239": " tathāhi gorūpeṇa nirūpyamāṇayā jātyā vyaktirabhedena pratīyate gaurayaṃ śābaleya iti /",
    "GSP28sastrdiu:2240": " yadā tu jātirvayaktyantarātmanā nirūpyate tadeyaṃ vyaktisato bhinnarūpāvasīyate yo 'sau bāhuleya gauḥ so 'yaṃ śābaleyo na bhavatīti /",
    "GSP28sastrdiu:2241": " evaṃ dharmiṇo dravyasya",
    "GSP28sastrdiu:2242": " rasādidharmāntararūpeṇa rūpādibhyāṃ bhedo dravyarūpeṇa cābhedaḥ /",
    "GSP28sastrdiu:2243": " tathāvayavinaḥ svarūpeṇāvayavairabhedo 'vayavāntararūpeṇa tvavayavāntarairbheda ityūhanīyam /",
    "GSP28sastrdiu:2244": " tatra yathā dīrghahrasvādīnāṃ viruddhasvabhāvāmāmapyapekṣābhedādekatrāpyaviruddhaṃ pratītibalādaṅgīkriyate tathā bhedābhedayorapi draṣyavyaṃ pratītyaviśeṣāt //",
    "GSP28sastrdiu:2245": " prābhākaramatena bhedābhedāsamānādhikaraṇye ākṣepaḥ /",
    "GSP28sastrdiu:2246": " kaścitpunarāha- pratītireva bhedābhedabhāsinī na saṃbhavatīti vilakṣaṇarūpā pratītirhi bhedāvabhāsaḥ tadyena bhedapratibhāsasamaye jātirūpaṃ vyaktirūpaṃ ca pratītam,",
    "GSP28sastrdiu:2247": " tenābhedapratītivelāyāṃ tayoranyataratpratyetavyam,",
    "GSP28sastrdiu:2248": " tatraikasya dviravabhāso 'yaṃ bhavet,",
    "GSP28sastrdiu:2249": " na punaritareṇābhedaḥ pratīto bhavati,",
    "GSP28sastrdiu:2250": " tasmānnāsti bhedābhedayorekatra pratītiḥ //*//",
    "GSP28sastrdiu:2251": " tadidamasāram /",
    "GSP28sastrdiu:2252": " na hi vastudvayapratītireva bhedapratītiḥ tadbhāve 'pyabhāvāt /",
    "GSP28sastrdiu:2253": " prathamaṃ vyaktidarśane 'pi hyasti jātivyaktyordvayoḥ pratītirnaca tadā tayorbhedaḥ",
    "GSP28sastrdiu:2254": " pratīyate vyaktyantaradarśanena tu jāteranvayātpūrvavyakteśca vyatirekādanvayavyatirekābhyāṃ",
    "GSP28sastrdiu:2255": " jātivyaktyorbhedo 'vadhāryata iti bhavato 'pi siddhāntaḥ /",
    "GSP28sastrdiu:2256": " tathā devadattamupalabhya kālāntare tatsadṛśaṃ yajñadattaṃ dūrātpaśyan pūrvopalabdhaṃ",
    "GSP28sastrdiu:2257": " ca devadattaṃ smaran vastutastadvilakṣaṇameva puruṣagadvayaṃ pratyeti tathāpi na",
    "GSP28sastrdiu:2258": " bhedamavadhārayati saṃśete hi kiṃ sa evāyaṃ devadattaḥ kiṃ vānya iti /",
    "GSP28sastrdiu:2259": " tasmādvastudvayapratītireva bedapratītirityuktam //*//",
    "GSP28sastrdiu:2260": " tathā tameva devadattaṃ kiṃ vānyaḥ iti /",
    "GSP28sastrdiu:2261": " tasmādvastudvayapratītireva bhedapratītirityuktam //*//",
    "GSP28sastrdiu:2262": " tathā tameva devadattaṃ kālāntare dūrātpaśyannapi kiṃ sa evāyamutānya iti /",
    "GSP28sastrdiu:2263": " saṃdihāno vastugatyaikameva pratiyannapi nābhedamavadhārayayitumalaṃ bhavati,",
    "GSP28sastrdiu:2264": " tasmānna vastudvayapratītireva bhedapratītiḥ /",
    "GSP28sastrdiu:2265": " nāpyekavastupratītirevābhedapratītiḥ,",
    "GSP28sastrdiu:2266": " kintvanyo 'yamiti buddhirbhedāvabhāsaḥ ananyo 'yamiti cābhedāvabhāsaḥ /",
    "GSP28sastrdiu:2267": " asti ca śābaleyabāhuleyāvupalabhyamānasya ayaṃ",
    "GSP28sastrdiu:2268": " gaurayamiti gauḥ ityabhedāvabhāsaḥ /",
    "GSP28sastrdiu:2269": " anyaḥ śābaleyādbāhuleya iti ca bhedāvabhāsaḥ /",
    "GSP28sastrdiu:2270": " tasmādupapannaṃ bhinnābhinnatvam //*//",
    "GSP28sastrdiu:2271": " nanvanuvṛttā nityānutpattivināśadharmā ca jātiḥ,",
    "GSP28sastrdiu:2272": " viparītasvabhāvā ca vyaktiḥ,",
    "GSP28sastrdiu:2273": " kathaṃ tayauraikyam /",
    "GSP28sastrdiu:2274": " nahyekameva vastvanuvṛttaṃ vyāvṛttaṃ nityamanityamutpattivināśadharmakamataddharmakaṃ ca saṃbhavati trailokyasaṃkaraprasaṅgāt,",
    "GSP28sastrdiu:2275": " jātirapyevamanityatvādidharmā syāt,",
    "GSP28sastrdiu:2276": " vyaktirapi nityatvādidharmā /",
    "GSP28sastrdiu:2277": " naiṣa doṣaḥ /",
    "GSP28sastrdiu:2278": " nānākāraṃ hi tadvastu kenacidākāreṇa nityatvādikaṃ kenaciccānityatvādikaṃ bibhranna virotsyate /",
    "GSP28sastrdiu:2279": " jātirapi vyaktirūpeṇānityā vyaktirapi jātyātmanā nityeti nātra kācidaniṣṭāpattiḥ //",
    "GSP28sastrdiu:2280": " jāteḥ sarvagatatvādyākṣepatatparihārau //",
    "GSP28sastrdiu:2281": " yattu sarvagatā vyaktigatā vā jātiriti vikalpitaṃ,",
    "GSP28sastrdiu:2282": " tadapi vyaktyātmatvābhidhānādeva parihṛtam /",
    "GSP28sastrdiu:2283": " vyakterhyasāvātmā kathamanyatra syāt /",
    "GSP28sastrdiu:2284": " nanvevaṃ vyaktideśe vyaktyutpatteḥ prāgavidyamānā jātiḥ kathaṃ tatra paścādbhavati,",
    "GSP28sastrdiu:2285": " svakāraṇānniṣpadyamānā vyaktirjātiviśeṣātmanā saṃbaddhaivotpadyate nityatvāt /",
    "GSP28sastrdiu:2286": " nacānyatra āgacchati amūrtatvāt /",
    "GSP28sastrdiu:2287": " ucyate- yo 'pi deśāntarādāgatyānena deśena saṃyujyate so 'pi prāgasmindeśe 'vidyamāna eva kathamanena deśena saṃyogamanubhavati kāraṇavaśāditi",
    "GSP28sastrdiu:2288": " evaṃ jātirapi kāraṇavaśādeva vyaktisaṃbandhamanubhavati /",
    "GSP28sastrdiu:2289": " iyāstu viśeṣaḥ- saṃyujyamānaḥ pūrvatrāvasthito 'nantaradeśena prathamaṃ saṃyujyate tatastadanantaradeśeneti krameṇa deśāntaralasaṃyogaṃ gacchati",
    "GSP28sastrdiu:2290": " tādātmyasamavāyayostvanantaradeśamanapekṣyaiva svakāraṇato niṣpattiḥ /",
    "GSP28sastrdiu:2291": " na hi saṃyogasya svabhāvaḥ sa eva tādātmyasya samavāyasya vāṅgīkartavyaḥ /",
    "GSP28sastrdiu:2292": " pramāṇābhāvāt,",
    "GSP28sastrdiu:2293": " vilakṣaṇasvabhāvatvādbhāvānām /",
    "GSP28sastrdiu:2294": " tasmādadoṣaḥ //*//",
    "GSP28sastrdiu:2295": " yadvāstu sarvagataṃ sāmānyam,",
    "GSP28sastrdiu:2296": " na ca sarvatropalabdhiprasaṅgaḥ vyaktīnāmabhivyañjakatvāt /",
    "GSP28sastrdiu:2297": " sarvagatamapi sāmānyaṃ vyakterevātmā tatsamavetaṃ vā /",
    "GSP28sastrdiu:2298": " saṃyuktasamavāyasaṃnikarṣeṇa ca sāmānyasyopalambhaḥ,",
    "GSP28sastrdiu:2299": " tena ca saṃnikarṣo vyaktideśe eva saṃbhavati nānyatreti na sarvatropalabdhiḥ /",
    "GSP28sastrdiu:2300": " abhede 'pi jātivyaktyorbhedasyāpi vidyamānatvānnityatvānnityatvādivatsarvagatatvāsravagatatvamapi nānupapannam //*//",
    "GSP28sastrdiu:2301": " yattu kārtsnyena vā avayavaśo vā vṛttiriti vikalpitam,",
    "GSP28sastrdiu:2302": " tadapyayuktam /",
    "GSP28sastrdiu:2303": " bhedāpekṣaṃ hi kārtsnyaṃ na ca sāmānyasya svarūpato 'vayavato vā bhedosti ekatvādanavayavatvācca /",
    "GSP28sastrdiu:2304": " niravayavatvādevāvayavavaśo 'pi vṛttirabhāvyaiva /",
    "GSP28sastrdiu:2305": " tasmādvyaktiṣu jātirvartata ityetāvadevātra vaktuṃ śakyate pramāṇato 'vagamāt,",
    "GSP28sastrdiu:2306": " na kārtsnyabhāgavibhāgaḥ pramāṇābhāvādasaṃbhāvācca /",
    "GSP28sastrdiu:2307": " tathāvayavino 'pyavayaveṣu na kārtsnyaṃ saṃbhavati bahutvābhāvāttadepakṣatvācca kṛtsnatvavyavahārasya /",
    "GSP28sastrdiu:2308": " avayavaśo vṛttirapyavayavāntarābhāvādayuktaiva /",
    "GSP28sastrdiu:2309": " kimidānīmekarūpaiva sāmānyasya vyaktiṣvavayaveṣu cāvayavino vṛttiḥ /",
    "GSP28sastrdiu:2310": " netyucyate /",
    "GSP28sastrdiu:2311": " sāmānyaṃ pratyekaṃ vartata,",
    "GSP28sastrdiu:2312": " avayavīṃ tu vyāsajyetyevaṃ viśeṣaḥ /",
    "GSP28sastrdiu:2313": " vyaktyantaramanapekṣyaiva vyaktyantare vartamānā svānurūpāṃ buddhiṃ janayantī jātiḥ pratyekaṃ ityucyate na tu kātsnyena vṛttiḥ /",
    "GSP28sastrdiu:2314": " avayavī tvavayavāntarāṇyapekṣyāvāntare vartamānaḥ svākāraṃ buddhiṃ janayan vyāsajya vartata iti vyapadiśyate /",
    "GSP28sastrdiu:2315": " nahyekasyāmeva vyaktau gobuddhivadekasminneva tantau paṭabuddhirutpadyate //",
    "GSP28sastrdiu:2316": " saṃyogavicāraḥ //",
    "GSP28sastrdiu:2317": " saṃyogasyedānīṃ kathaṃ saṃyogiṣu vṛttiḥ kiṃ jātivat kiṃvāvayavivat /",
    "GSP28sastrdiu:2318": " ubhayavilakṣaṇeti brūmaḥ /",
    "GSP28sastrdiu:2319": " sa hi saṃyogyantaramapekṣya saṃyogyantare vartate nānapekṣyeti na jātitulyatvam /",
    "GSP28sastrdiu:2320": " ekatraiva ca svānurūpāṃ janayati buddhim idamanena saṃyuktamidamanena iti,",
    "GSP28sastrdiu:2321": " tenāvayavināpi nātīva tulyatvamityubhayavailakṣaṇyam //*//",
    "GSP28sastrdiu:2322": " atha saṃyogaḥ kimeka eva dvayoḥ saṃyoginoruta pratisaṃyogi bhinnāveva saṃyogau /",
    "GSP28sastrdiu:2323": " kāśyapīyāstāvat saṃyogamubhayorvyāsaktamekaṃ manyante vayaṃ tu yathā idamanena sadṛśamidamaneneti",
    "GSP28sastrdiu:2324": " pratiyoginamapekṣyetaratretarasyāvagamyamānaṃ sādṛśyaṃ pratidharmibhinnaṃ bhavati",
    "GSP28sastrdiu:2325": " tathā saṃyogasya tādṛśabuddhiviṣayatvādbhedameva rocayāmahe /",
    "GSP28sastrdiu:2326": " prakṛtamanusarāmaḥ- tasmānna vṛttivikalpādapi jātyapahnavaḥ /",
    "GSP28sastrdiu:2327": " yattu nityatvājjāteḥ svaviṣayajñānajananāsāmarthyānna grāhyatvamiti /",
    "GSP28sastrdiu:2328": " tadasat /",
    "GSP28sastrdiu:2329": " nityānāmapyarthakriyāsāmarthyaṃ kṣaṇabhaṅganirākaraṇe vakṣyāmaḥ /",
    "GSP28sastrdiu:2330": " na ca hetulakṣaṇaṃ grāhyatvam /",
    "GSP28sastrdiu:2331": " jñānajanyaphalabhāgitvalakṣaṇaṃ hi taditi śūnyavāde varṇitam /",
    "GSP28sastrdiu:2332": " tasmādayamapyadoṣaḥ //*//",
    "GSP28sastrdiu:2333": " yattu svalakṣaṇaireva svānubhavadvāreṇa gavādivikalpodayasaṃbhavādaprāmāṇikī jātivikalpaneti tadapyasāram /",
    "GSP28sastrdiu:2334": " na hi jātirna dṛśyate yenaivamupālambhaḥ syāt /",
    "GSP28sastrdiu:2335": " upajāyamānaṃ tu jñānaṃ svaviṣayabhūtāṃ jātimupasthāpayatīti nedṛśānāṃ pralāpanāmavasaraḥ //*//",
    "GSP28sastrdiu:2336": " kathañcātyantavilakṣaṇāni svalakṣaṇānyekarūpaṃ vijñānaṃ janayanti tadatadrūpiṇo bhāvāstadatadrūpahetujāḥ iti sthiteḥ /",
    "GSP28sastrdiu:2337": " bhavato vā kathaṃ vilakṣaṇānāṃ viśeṣāṇāmekarūpasāmānyasaṃbandhakāraṇatvamiticet,",
    "GSP28sastrdiu:2338": " dātmyaṃ samavāyaṃ vā bhajante //*//",
    "GSP28sastrdiu:2339": " nanu hetavo vilakṣaṇaḥ kathamekavidhasāmarthyayuktāni svalakṣaṇāni janayanti /",
    "GSP28sastrdiu:2340": " na janayeyuryadi vilakṣaṇāḥ syuste 'pi tvekajātīyā eva //",
    "GSP28sastrdiu:2341": " nanvevaṃ tatsaṃbandhasidhyarthaparāparajātyapekṣāyāmanavasthā /",
    "GSP28sastrdiu:2342": " naiṣa doṣaḥ,",
    "GSP28sastrdiu:2343": " yathā tālabījamekajātīyaṃ pariṇāmaparaṃparayā tālajātīsaṃbaddhāṃ",
    "GSP28sastrdiu:2344": " vyaktimupajanayati,",
    "GSP28sastrdiu:2345": " sāpi tathaiva svakāraṇabhūtabījasamānajātīyaṃ bījāntaram /",
    "GSP28sastrdiu:2346": " tathaikajātīyacchukrādgojātīyavyaktiniṣpattiḥ, tasyāṃ ca",
    "GSP28sastrdiu:2347": " tajjātīyaśukraniṣpattiriti nātyantaṃ tādātmyāpattiḥ /",
    "GSP28sastrdiu:2348": " tasmādastyekamākṛtijātisāmānyaśabdābhilapanīyaṃ śābaleyādiṣvanugatam //",
    "GSP28sastrdiu:2349": " ityākṛtivādaḥ /",
    "GSP28sastrdiu:2350": " sādṛśyādīnāṃ sāmānyatvakhaṇḍanam /",
    "GSP28sastrdiu:2351": " naca sādṛśyameva sāmānyaṃ tadbuddhyabhāvāta,",
    "GSP28sastrdiu:2352": " sa evāyamiti pratītirna tattatsadṛśa iti /",
    "GSP28sastrdiu:2353": " na ca sarvasāmānyāpahnavavādinaḥ sādṛśyamapi saṃbhavati bhūyovayavasāmānyātmakatvāttasya // //",
    "GSP28sastrdiu:2354": " na cātadvyāvṛttirūpamapi samānyamanaṅgīkṛtavidhirūpasāmānyena śakyate pratyetum /",
    "GSP28sastrdiu:2355": " agovyāvṛttiṃ hi pratīyatāvaśyaṃ prathamameva gauḥ pratyetavyaḥ /",
    "GSP28sastrdiu:2356": " na hi tebhyo vyatirekarūpamapahāyāśvādivyaktīnāṃ prātisvikena rūpeṇa saṃbhavati /",
    "GSP28sastrdiu:2357": " teṣāmanantānāṃ buddhāvanārohāt,",
    "GSP28sastrdiu:2358": " anārūḍheṣu ca teṣu tadvyāvṛttirūpasya goḥ pratyetumaśakyatvāt /",
    "GSP28sastrdiu:2359": " gaurgauriti ca vidhirūpaṃ sāmānyamavagamyamānaṃ kathaṃ nivṛttirūpaṃ śakyamaṅgīkartum /",
    "GSP28sastrdiu:2360": " tasmādidamatipelavaṃ darśanam /",
    "GSP28sastrdiu:2361": " tasmādasti jātiḥ /",
    "GSP28sastrdiu:2362": " ityapohavādaḥ //",
    "GSP28sastrdiu:2363": " avayavavicāraḥ /",
    "GSP28sastrdiu:2364": " etenāvayavi vyākhyātaḥ /",
    "GSP28sastrdiu:2365": " tasyāpyavayavebhyo bhedo 'bhedo veti vikalpe bhedaṃ samavāyasaṃbandhamavayavaguṇebhyaśca tatra viśeṣaguṇānāmutpattimacakṣate vaiśeṣikāḥ /",
    "GSP28sastrdiu:2366": " ye ca svasamavetaviśeṣaṇaviśiṣṭāḥ svāśrayasyaikajātīyasya paricchedakāste viśeṣaguṇā ityāhuḥ /",
    "GSP28sastrdiu:2367": " vayaṃ tu bhinnābhinnatvam /",
    "GSP28sastrdiu:2368": " nahitantubhyaḥ śiraḥpāṇyādibhyo nāvayebhyo niṣkṛṣṭaḥ paṭo devadatto vā pratīyate /",
    "GSP28sastrdiu:2369": " tantupāṇyādayo 'vayavā eva paṭādyātmanā pratīyante /",
    "GSP28sastrdiu:2370": " vidyate ca devadatte asya hastaḥ śira ityādiḥ kiyānapi bhedāvabhāsa ityupapannamubhayātmakatvam /",
    "GSP28sastrdiu:2371": " tasmādavayavānāmevāvasthāntaramavayavī na drāvyāntaram /",
    "GSP28sastrdiu:2372": " ta eva hi saṃyogaviśeṣavaśādakadravyatāmāpadyatesa tadātmanā ca mahatvaṃ paṭajātiṃ ca vibhrataḥ paṭabuddhyā gṛhyante /",
    "GSP28sastrdiu:2373": " tena paṭātmanā teṣāmekatvam avayavātmanā tu nānātvamupapannam //*//",
    "GSP28sastrdiu:2374": " yadapi rūpādayaḥ kārye guṇamārabhate ityuktaṃ tadapari guṇadvayapratītyabhāvīnnātītavāsmabhyaṃ rocate /",
    "GSP28sastrdiu:2375": " yadi hi dvau guṇau pratīyeyātāṃ tantuṣvekaḥ paṭe cāparastataḥ kāryakāraṇabhāvaṃ pratipadyeyātām /",
    "GSP28sastrdiu:2376": " yatrāpi nānārūpaiḥ śuklakṛṣṇaraktapītaistantubhirārabhyate paṭastastrāpi ta eva varṇāḥ paṭagatāḥ pratīyante na rūpāntaram //",
    "GSP28sastrdiu:2377": " citraikarūpanirākaraṇam /",
    "GSP28sastrdiu:2378": " nanu citraḥ paṭa iti pratīyate na tu śuklaḥ pūta iti vā,",
    "GSP28sastrdiu:2379": " tasmāccitrākhyaṃ rūpāntaramatrotpannam /",
    "GSP28sastrdiu:2380": " naivam /",
    "GSP28sastrdiu:2381": " citraṃ lokavirodhādevāyuktamaṅgīkartum /",
    "GSP28sastrdiu:2382": " nānārūpāṇāmapi cāvayavabhedadvāreṇaikasminnapi paṭe samavāyo nānupapannaḥ /",
    "GSP28sastrdiu:2383": " etena saṃyogajasaṃyogo nirasto veditavyaḥ /",
    "GSP28sastrdiu:2384": " yathā devadattasaṃyoga eva tasminkuṇḍalisaṃyogo bhavati tathā tantuturīsaṃyoga eva",
    "GSP28sastrdiu:2385": " tantau paṭabhāvamāpanne paṭaturīsaṃyogo bhavati na saṃyogāntaraṃ pratītyabhāvādityalamativistareṇa /",
    "GSP28sastrdiu:2386": " tasmādastyevāvayavī /--",
    "GSP28sastrdiu:2387": " vṛttiḥ svāvayaveṣvasya vyāsajyeti pradarśitam //",
    "GSP28sastrdiu:2388": " tenāsyavayavidravyaṃ sāmānyaṃ cāsti sarvagam //",
    "GSP28sastrdiu:2389": " ityavayavivādaḥ //",
    "GSP28sastrdiu:2390": " varṇānāmabhidhātṛtvamākṛteścābhidheyatām //",
    "GSP28sastrdiu:2391": " kathayitvātha saṃbandhakathaiva prakṛtocyate //",
    "GSP28sastrdiu:2392": " jñāpyajñāpakabhāvaśca saṃbandhaḥ prāgudīritaḥ //",
    "GSP28sastrdiu:2393": " tannityatvaṃ yadākṣiptaṃ tatsamādhīyate 'dhunā //",
    "GSP28sastrdiu:2394": " evaṃ hi pūrvamuktam- yasmātprathamaśravaṇe śabdor'thaṃ na pratyāyayati tasmānnāsya svābhāvikamindriyavatpratyāyakatvam /",
    "GSP28sastrdiu:2395": " asyāyamarthaḥ /",
    "GSP28sastrdiu:2396": " iti puruṣeṇa kathite pratyāyayati tato nūnamasya puruṣakṛtaṃ pratyāyakatvamiti pauruṣeya eva saṃbandha iti //*//",
    "GSP28sastrdiu:2397": " tatrābhidhīyate- nahyasyāyamartha iti",
    "GSP28sastrdiu:2398": " saṃbandhakaraṇamidam,",
    "GSP28sastrdiu:2399": " prasiddhasaṃbandhakathanaṃ hyetat /",
    "GSP28sastrdiu:2400": " kathamavagamyate arthāntarakathane bahubhirnivāraṇāt /",
    "GSP28sastrdiu:2401": " yo hi kaścit kasmaicit gośabdasyāśvaṃ gavayaṃ vārthamāha tamanye nivārayanti nāyamasyārthaḥ sāsnādimānasyārtha iti,",
    "GSP28sastrdiu:2402": " saṃbandhakriyāpakṣe ca devadattādivadyenaiva saṃbandhaḥ kriyate sa evārtha iti nivāraṇaṃ nopapadyate /",
    "GSP28sastrdiu:2403": " tasmānna tāvadarvācīnaḥ puruṣā asya śabdasyāyamartha iti vadantopi tatsaṃbandhakartṛtvenāśaṅkanīyāḥ /",
    "GSP28sastrdiu:2404": " yadiparamevaṃ syāt sargādikāle bhagavatā prajāpatinā sarvameva sthāvarajaṅgamaṃ dharmādharmau",
    "GSP28sastrdiu:2405": " ta sṛṣṭvā saṃvyavahārāya ca śabdānāmarthaiḥ saṃbandhaṃ kṛtvā dharmādharmapratipādanāya",
    "GSP28sastrdiu:2406": " ca kṛtasaṃbandhaiḥ padairvedānkṛtvātmajebhyo marīcyādibhyaḥ śabdārthasaṃbandho vedāśca",
    "GSP28sastrdiu:2407": " pratipāditāstairapyanyebhyastairapyanyebhya ityevaṃ pūrvapūrvebhyaḥ pratipadyottarottareṣāṃ",
    "GSP28sastrdiu:2408": " śabdārthapratipattirvyavahāraśceti //* //",
    "GSP28sastrdiu:2409": " tadapyayuktam /",
    "GSP28sastrdiu:2410": " itthaṃbhāve pramāṇābhāvāt prathamaśrutāvapratītireva pramāṇaṃ sāmayikatve hyapratipannasamayānāmapratītiḥ pratipannasamayānāṃ ca pratītirdevadattādiśabdavadupapannā",
    "GSP28sastrdiu:2411": " svābhāvike tu pratyāyakatve",
    "GSP28sastrdiu:2412": " prathamaśravaṇe 'pi pratītiḥ syāditicenna /",
    "GSP28sastrdiu:2413": " svābhāvikamapi pratyāyakatvamavagataṃ sadarthapratipattau nimittaṃ nāpratipannamiti yuktaiva prathamaśravaṇer'thasyāpratītiḥ /",
    "GSP28sastrdiu:2414": " na ca sargādirnāma kaścitkālo 'sti,",
    "GSP28sastrdiu:2415": " sarvadāhīdṛśameva jagaditi dṛṣṭānusārādavagantumucitam /",
    "GSP28sastrdiu:2416": " na tu sa kālo 'bhūt yadā sarvamidaṃ nāsīditi /",
    "GSP28sastrdiu:2417": " pramāṇābhāvāt /",
    "GSP28sastrdiu:2418": " mantrārthavādetihāsapurāṇādiḥ pramāṇamiti cet / na /",
    "GSP28sastrdiu:2419": " vedānāṃ pauruṣeyasaṃbandhāpekṣāṇāṃ svayaṃ ca pauruṣeyāṇāṃ śākyādigranthavadatīndriyārthe prāmāṇyāsaṃbhavāt /",
    "GSP28sastrdiu:2420": " tadaprāmāmye ca tanmūlānāṃ dharmaśāstrīdīnāṃ dūranirastameva prāmāṇyam /",
    "GSP28sastrdiu:2421": " sarvābhāve ca sṛṣṭirapi na saṃbhavati /",
    "GSP28sastrdiu:2422": " mṛttatantvādyupādānena hi ghaṭādīnyupādīyante /",
    "GSP28sastrdiu:2423": " sarvābhāve hi kenopādena sarvamidamupādeyam //",
    "GSP28sastrdiu:2424": " advaitamatena pūrvapakṣaḥ /",
    "GSP28sastrdiu:2425": " syānmatam /",
    "GSP28sastrdiu:2426": " ātmaivaiko jagadādāvāsīt sa eva svecchayā vyomādi pariṇamati bījamiva vṛkṣarūpeṇa,",
    "GSP28sastrdiu:2427": " cidekarasaṃ brahma kathaṃ jaḍarūpeṇa pariṇamatīti cet /",
    "GSP28sastrdiu:2428": " na paramārthataḥ pariṇāmaṃ brūmaḥ kintvapariṇamate pariṇatavadekameva sadanekadhā",
    "GSP28sastrdiu:2429": " mukhamivādarśādiṣvavidyāvaśādvivartamānamātmaivātmānaṃ cidrūpaṃ jaḍarūpamivādvitīyaṃ",
    "GSP28sastrdiu:2430": " sadvitīyamiva paśyati /",
    "GSP28sastrdiu:2431": " seyamavidyopādānā svapnaprapañcavanmahadādiprapañcasṛṣṭiḥ /",
    "GSP28sastrdiu:2432": " tathāca sarvaṃ khalvidaṃ brahma,",
    "GSP28sastrdiu:2433": " ātmaivedaṃ sarvaṃ naiha nānāsti kiñcane ityādayo bahavo 'dvetavādāḥ /",
    "GSP28sastrdiu:2434": " tathā indro māyābhiḥ pururūpa īyate iti bhedāvagatervyaktameva māyānibandhanatvaṃ darśitam /",
    "GSP28sastrdiu:2435": " tathā lokāstaṃ parāduryo 'nyatrātmano lokānvidetyādinānātmadarśane nindā mṛtyoḥ sa",
    "GSP28sastrdiu:2436": " mṛtyumāpnoti ya iha nāneva paśyatīti ca nānātvadarśananindā sarvamidamadvitīyameva",
    "GSP28sastrdiu:2437": " brahma pāramārthikaṃ bhedadṛṣṭiścāvidyopādānetyetamarthaṃ prakaṭayatīti //",
    "GSP28sastrdiu:2438": " uktādvaitamatakhaṇḍanam /",
    "GSP28sastrdiu:2439": " kimidānīmasannevāyaṃ prapañcaḥ /",
    "GSP28sastrdiu:2440": " omiticet / na /",
    "GSP28sastrdiu:2441": " pratyakṣavirodhāt /",
    "GSP28sastrdiu:2442": " tathā ca pratyakṣaṃ prapañcasadbhāvagrāhakaṃ pratyakṣasūtre /",
    "GSP28sastrdiu:2443": " nacāgame pratyakṣabādhaḥ saṃbhavati pratyakṣasya śīghrapravṛttatvena sarvebhyo balīyastvāt /",
    "GSP28sastrdiu:2444": " na ca paurvāparyanyāyena pravṛttameva pratyakṣamāgamena paścādbādhyata iti vācyam /",
    "GSP28sastrdiu:2445": " āgamasya pratyakṣeṇa pravṛttivirodhāt /",
    "GSP28sastrdiu:2446": " āgamapravṛttisamaye 'pi hi bedaprapañcamupadarśayat pratyakṣamāgamapravṛttimeva niruṇaddhi /",
    "GSP28sastrdiu:2447": " yathā khalūtpattumupakramamāṇa eva ghaṭo daṇḍenāhanyamāno notpattuṃ prabhavati tathāgamopi /",
    "GSP28sastrdiu:2448": " kiñca prapañcābhāvaṃ pratiyatāvaśyamāgamopi prapañcāntargatatvādasadrūpatayā pratyetavyaḥ /",
    "GSP28sastrdiu:2449": " kathaṃ",
    "GSP28sastrdiu:2450": " cāgamenaivāgamasyābhāvaḥ pratīyeta,",
    "GSP28sastrdiu:2451": " asadrūpatayā hi pratīyamāno na kasyacidapyarthasya pramāṇaṃ syāt,",
    "GSP28sastrdiu:2452": " prāmāṇye vā nāsatvam // //",
    "GSP28sastrdiu:2453": " kaścitpunarāha prapañcasya nāsatvaṃ brūmaḥ /",
    "GSP28sastrdiu:2454": " pratyaśrakṣādi pramāṇataḥ siddhatvāt /",
    "GSP28sastrdiu:2455": " nāpi paramārthataḥ satvaṃ ātmajñānena bādhyamānatvāt /",
    "GSP28sastrdiu:2456": " tasmātsadasadbhāvanirvācyo 'yaṃ prapañca iti // //",
    "GSP28sastrdiu:2457": " tadidamasāram /",
    "GSP28sastrdiu:2458": " sato 'nyatvamevāsatvam,",
    "GSP28sastrdiu:2459": " tadyadi prapañcaḥ sanna bhavati vyaktamasannevāyam,",
    "GSP28sastrdiu:2460": " asatvābhāve vāsatvāpattiḥ,",
    "GSP28sastrdiu:2461": " sadasatvayorekaniṣedhasyetaravidhināntarīyakatvāt /",
    "GSP28sastrdiu:2462": " na ca vidhādvayarahite vidhāntaraṃ sambhavati athāpi yanna kadācitpratīyate tadasat,",
    "GSP28sastrdiu:2463": " yathā śaśaviṣāṇam,",
    "GSP28sastrdiu:2464": " yatpratītaṃ kadācidbādhyate tatsat yathātmatatvaṃ,",
    "GSP28sastrdiu:2465": " prapañcastu pratīyamānatvādbādhyamānatvācca bhāvābhāvābhyāsanirvācca iti matam /",
    "GSP28sastrdiu:2466": " tadanupapannam,",
    "GSP28sastrdiu:2467": " lokavirodhāt /",
    "GSP28sastrdiu:2468": " yaddhi pratītaṃ bādhyate mṛgatoyapajjusarpādi tadasadeveti hi laukikī prasiddhiḥ /",
    "GSP28sastrdiu:2469": " na hi śaśaviṣāṇādīnāṃ mṛgatoyādīnāṃ ca kaścidviśeṣo loke,",
    "GSP28sastrdiu:2470": " soyaṃ prapañcopi bādyate cet asanneveti nānirvācitatvam /",
    "GSP28sastrdiu:2471": " athāpi lokaprasiddhimanādṛtya vṛddhayādivatparibhāṣārūpeṇānirvācya ityucyate,",
    "GSP28sastrdiu:2472": " tathāpyayuktam - prapañcasya bādhyatvābhāvāt,",
    "GSP28sastrdiu:2473": " na tāvatsaṃsārāvasthāyāmāgamena bādhaḥ sambhavatītyuktam /",
    "GSP28sastrdiu:2474": " muktasya tu bādhakajñānaṃ nāśaṅkanīyameva pralīnasarvakaraṇatvāt,",
    "GSP28sastrdiu:2475": " karaṇābhāve ca jñānāsambhavāt /",
    "GSP28sastrdiu:2476": " nacāsmaryamāṇasya prapañcasyābhāvaḥ śakyate pratyetum /",
    "GSP28sastrdiu:2477": " naca tasyāmavasthāyāṃ sambhavati smaraṇamaṃ sarvasaṃskārāṇāmucchinnatvāt tasmānna bādhasambhavaḥ // //",
    "GSP28sastrdiu:2478": " yaccāvidyākṛto 'yaṃ prapañca iti,",
    "GSP28sastrdiu:2479": " sā kasya na brahmaṇastasya svacchavidyārūpatvāt /",
    "GSP28sastrdiu:2480": " nahi bhāskare timirasyāvakāśaḥ sambhavati /",
    "GSP28sastrdiu:2481": " naca jīvānām /",
    "GSP28sastrdiu:2482": " teṣāṃ brahmātirekeṇābāvāt bhrāntyabhāvādeva ca tatkāraṇabhūtaṃ vastvantaramapyanupapannameva /",
    "GSP28sastrdiu:2483": " brahmātirekeṇa bhrāntijñānaṃ tatkāraṇaṃ cāpyupagacchatāmadvaitahāniḥ //*//",
    "GSP28sastrdiu:2484": " tatkiṅkṛtā ca brahmaṇo vidyā,",
    "GSP28sastrdiu:2485": " na hi kāraṇāntaramasti /",
    "GSP28sastrdiu:2486": " svābhāvikīticet kathaṃ vidyāsvabhāvamavidyāsvabhāvaṃ syāt /",
    "GSP28sastrdiu:2487": " svābhāvikatve cāsyāḥ kena vināśaḥ syāt /",
    "GSP28sastrdiu:2488": " āgamikaṃ dhyānādi tajjanyaṃ vā svarūpajñānaṃ brahmāvidyāṃ nāśayatīti cet, na,",
    "GSP28sastrdiu:2489": " nahyāgamo vā dhyānādayo vā tajjanyaṃ vā jñānaṃ nityajñānātmakabrahmātiriktamasti yadavidyāṃ nāśayet /",
    "GSP28sastrdiu:2490": " tadvaramasmānmāyāvādānmāhāyānikavādaḥ /",
    "GSP28sastrdiu:2491": " yatra nīlapītādivaicitryaṃ kāryakāraṇabhāvo baddhamuktādivyavasthā ca saṃtānabhedena samarthyate /",
    "GSP28sastrdiu:2492": " nityamekarasaṃ niṣprapañcamātmānamupeyuṣāṃ tu samastalokavedajavyavahārocchittireva syāt //*//",
    "GSP28sastrdiu:2493": " yadapyāhuḥ- ajñānajanyaḥ prapañco jñānena vināśyate mṛgatoyavat svapnaprapañcavacceti /",
    "GSP28sastrdiu:2494": " tadapyayuktam- yadi kulālādivyāpārasthānīyenājñānena ghaṭavadutpannaḥ prapañco musalasthānīyena jñānena",
    "GSP28sastrdiu:2495": " nāśyate, tathāpi nāsatvaṃ prapañcasya syāt,",
    "GSP28sastrdiu:2496": " utpattivināśayogādinityatāmātraṃ syānnātyantābhāvaḥ //*//",
    "GSP28sastrdiu:2497": " kena ca jñānena nāśaḥ,",
    "GSP28sastrdiu:2498": " nātmajñānena,",
    "GSP28sastrdiu:2499": " virodhābhāvāt /",
    "GSP28sastrdiu:2500": " niṣprapañcātmajñāneneticet, na,",
    "GSP28sastrdiu:2501": " tatrātmajñānāṃśasyāvirodhāt /",
    "GSP28sastrdiu:2502": " niṣprapañcatvajñānaṃ vināśakamiti pāriśeṣyādāpannam- prapañcābhāvaśca niṣprapañcatvaṃ,",
    "GSP28sastrdiu:2503": " na ca vidyamānaṃ prapañce tadabhāvajñānamutpattumarhati /",
    "GSP28sastrdiu:2504": " jñānena hyutpannena prapañco nāśayitavyaḥ prāk ca jñānātsadrūpa eva prapañcastisminsadrūpe 'vasthite kathaṃ tadabhāvaviṣayasya jñānasyotpattiḥ",
    "GSP28sastrdiu:2505": " tatra jñānotpattau satyāṃ prapañcasya nāśaḥ,",
    "GSP28sastrdiu:2506": " tadvināśe ca sati tadabhāvaviṣayajñānotpattiritītaretarāśrayatvam //*//",
    "GSP28sastrdiu:2507": " etena mṛgatṛṣṇikājalasya jñānavināśyatvaṃ pratyūḍham /",
    "GSP28sastrdiu:2508": " na hi tajjalaṃ sat paścānnāśyate prāgapi hi tatra naiva jalaṃ,",
    "GSP28sastrdiu:2509": " ajalameva hi raśmiprataptamūṣaraṃ bhrāntyā jalātmanāvagataṃ paścādbādhakena yathāvasthitarūpamavagamyata ityalamanena bālajalpitena //",
    "GSP28sastrdiu:2510": " ityadvaitamatanirāsaḥ //",
    "GSP28sastrdiu:2511": " ardhajaratīyādvaitavādena pūrvapakṣaḥ //",
    "GSP28sastrdiu:2512": " kecittvaupaniṣadāḥ paramārthata evātmā prapañcarūpeṇa svecchayā pariṇamatīti manyante,",
    "GSP28sastrdiu:2513": " tathā ca sā sadeva somyedamagra āsīdekamevādvitīya tadaikṣata bahusyāṃ prajāyeya",
    "GSP28sastrdiu:2514": " ityekasyaiva sanmātrarūpatayā prāgavasthitātmano 'nekavyomādibhedabhinnaprapañcarūpeṇa",
    "GSP28sastrdiu:2515": " bījasyeva pariṇāmo darśitaḥ,",
    "GSP28sastrdiu:2516": " tasmādvā etasmādātmana ākāśaḥ saṃbhūta ityaupaniṣadāṃ vādāḥ purāṇavādāścāsminnarthe śataśo dṛśyante /",
    "GSP28sastrdiu:2517": " puruṣa evedaṃ sarvaṃ neha nānāsti kiñcana ityādi tu dharmibhedābāvābhiprāyam,",
    "GSP28sastrdiu:2518": " tadyathaiko vṛkṣaḥ prādeśamātrādūrdhvaṃ nānāśākho 'vasthito dūrasthairnānāvṛkṣā iti,",
    "GSP28sastrdiu:2519": " tathā nāmarūpaprapañcaṃ nānārūpaṃ paśyatāṃ,",
    "GSP28sastrdiu:2520": " mūlakāraṇasyaikasyātmano 'yaṃ nānārūpaḥ pariṇāma ityevamajānatāṃ tattvakathanārthā evaṃvidhā vādāḥ /",
    "GSP28sastrdiu:2521": " sarvamekasyaiva vistāro na kiñcidatra nānāstīti //*//",
    "GSP28sastrdiu:2522": " ye ca punarasattvavādāḥ prapañcaviṣayā avidyāvādā bhrāntivādā māyāvādāśca te sarve prapañcasyānityatvādaupacārikāḥ /",
    "GSP28sastrdiu:2523": " yathā mṛgatoyarajjusarpasvapnaprapañcādayaḥ kiñcitkālamāvirbhūya paścādvilīyante",
    "GSP28sastrdiu:2524": " tathā bhedaprapañcarūpo brahmapariṇāmo 'pyāvirbhavati vilīyate cetyāvirbhāvatirobhāvadharmakatvasāmyādasannityupacaryate,",
    "GSP28sastrdiu:2525": " tasya cāsatkalpatve tadviṣayasya jñānasyāpi siddhyatyaupacārikaṃ bhrāntitvam /",
    "GSP28sastrdiu:2526": " māyānibandhanatvaṃ ca indro māyābhiḥ pururūpa īyate ityādiṣu yuktamupacāreṇa vaktum /",
    "GSP28sastrdiu:2527": " ātmaivaikaḥ satyaḥ ici ca tasyaiva nityatvāducyate,",
    "GSP28sastrdiu:2528": " yathā go aśvā eva paśavo 'nyetvapaśava iti tadevaṃ draṣṭavyam //*//",
    "GSP28sastrdiu:2529": " yastvevaṃvidhānvādānyathāśrutārthāngṛhṇāti sa paśvantareṣvapaśutvavādaṃ ādityo yūpaḥ ityādi ca yathāśrutaṃ gṛhṇīyāt /",
    "GSP28sastrdiu:2530": " atha tatra pramāṇāntaravirodhaḥ so 'trāpi samānaḥ /",
    "GSP28sastrdiu:2531": " athārthavādatvāttatra na yathāśrutārthagrahaṇaṃ,",
    "GSP28sastrdiu:2532": " tadapi samānam /",
    "GSP28sastrdiu:2533": " prapañcasyāpyasatyatvaṃ vairāgyajananārtham,",
    "GSP28sastrdiu:2534": " ātmanaśca paramārthatvaṃ mumukṣūṇāmutsāhajananārthaṃ /",
    "GSP28sastrdiu:2535": " vispaṣṭaṃ caitanmṛtpiṇḍavikāradṛṣṭāntadarśanāt /",
    "GSP28sastrdiu:2536": " tataśca yathā kāraṇabhūtamṛtpiṇḍajñānena mṛnmayo vikāraḥ sarvo vijñāto bhavati śarāvādivikāro hi vācārambhaṇaṃ nāmadheyamātraṃ mṛttikasyaiva",
    "GSP28sastrdiu:2537": " evaṃ prapañcasyeva satyaṃ,",
    "GSP28sastrdiu:2538": " evaṃ prapañcopi sadvijñānena vijñāto bhavati vikāro hi vācārambhaṇaṃ nāmadheyamātraṃ",
    "GSP28sastrdiu:2539": " sadityeva satyamityukte jñāyata etat yathāvirbhāvatirobhāvadharmā nānāvidho vikāraḥ",
    "GSP28sastrdiu:2540": " śarāvādiḥ prapañco mṛttikā ca sarvatrānapāyinī teṣāṃ kāraṇaṃ kāryakāraṇayoścāvasthāmātrabhedātsvarūpabhedābhāvātkāraṇajñānena",
    "GSP28sastrdiu:2541": " tatsarvaṃ kāryamavasthābhedenājñātamapi svarūpeṇa jñātaṃ bhavati /",
    "GSP28sastrdiu:2542": " tathā prapañcopyāvirbhāvatirobhāvadharmānavasthāyī tatkāraṇaṃ cātmā sadrūpaḥ sarvānuyāyī nāpāyadharmā /",
    "GSP28sastrdiu:2543": " tasminvijñāte sarvaṃ tadātmakamavijñātamapi vyāsarūpeṇa samāsena jñātaṃ bhavatītyetadatra vivakṣitamiti,",
    "GSP28sastrdiu:2544": " tasmādekasyaivātmanaḥ pariṇāmo 'yaṃ bhedaprapañco nanvasanneva /",
    "GSP28sastrdiu:2545": " asatve hi kathaṃ sadvijñānena vijñātaḥ syācchaśaviṣāṇavat /",
    "GSP28sastrdiu:2546": " na hi mṛtpiṇḍe vijñāte sati śaśaviṣāṇaṃ vijñātaṃ bhavati tathā prapañcopi syāt,",
    "GSP28sastrdiu:2547": " tatastu prastutahānireva syāt ekopyātmāntaḥkaraṇopādhibhedādbhinno jīva ityucyate jīvabhedācca bandhamuktivyavasthāpyupapanneti //*//",
    "GSP28sastrdiu:2548": " tadidamayuktam /",
    "GSP28sastrdiu:2549": " cidrūpasyātmano jaḍarūpapariṇāmāsaṃbhavāt /",
    "GSP28sastrdiu:2550": " ekatve cātmanaḥ sarvaśarīre me duḥkhamiti,",
    "GSP28sastrdiu:2551": " pāde me mukhaṃ śirasi me vedanetivat sarvasukhaduḥkhopalabdhiśca syāt /",
    "GSP28sastrdiu:2552": " antaḥkaraṇopādhibhedādabhinno jīva ityucyate jīvabhedācca bandhamuktivyavasthāpyupapanneti //*//",
    "GSP28sastrdiu:2553": " tadidamayuktam /",
    "GSP28sastrdiu:2554": " cidrūpasyātmano jaḍarūpapariṇāmāsaṃbhavāt /",
    "GSP28sastrdiu:2555": " ekatve cātmanaḥ sarvaśarīreṣu pratasaṃdhānaṃ syāt- devadatto 'haṃ yajñadatto 'hameveti,",
    "GSP28sastrdiu:2556": " tathā devadattaśarīre me sukhaṃ yajñadattaśarīre me duḥkhamiti,",
    "GSP28sastrdiu:2557": " pāde me sukhaṃ śirasi me",
    "GSP28sastrdiu:2558": " vedanetivat sarvasukhaduḥkhopalabdhiśca syāt /",
    "GSP28sastrdiu:2559": " antaḥkaraṇabhedādvyavastheticet /",
    "GSP28sastrdiu:2560": " acetanatvāt /",
    "GSP28sastrdiu:2561": " nahyantaḥkaraṇaṃ sukhaduḥkhe anubhavati acetanatvāt,",
    "GSP28sastrdiu:2562": " ātmā tvanubhavitā sa ca sarvatraika iti kaḥ pratisaṃdhānaṃ vārayet,",
    "GSP28sastrdiu:2563": " tasmādidamapi nātīva sundaramiti //",
    "GSP28sastrdiu:2564": " ityātmapariṇāmavādanirāsaḥ //",
    "GSP28sastrdiu:2565": " sāṃkhyamatena pūrvapakṣaḥ /",
    "GSP28sastrdiu:2566": " ātmabhedaṃ prakṛtipariṇāmaṃ ca jagat sāṃkhyā manyante /",
    "GSP28sastrdiu:2567": " dvividhaṃ ca sāṃkhyaṃ nirīśvaraṃ seśvaraṃ ca /",
    "GSP28sastrdiu:2568": " nīrīśvaravādistāvagadāhuḥ- prakṛtiracetanā triguṇātmikā pradhānaśabdābhidheya mahadādiviśeṣaparyantena prapañcarūpeṇa cetanānāmupabhogāya pariṇāmatīti",
    "GSP28sastrdiu:2569": " seśvaravādino 'pyevamāhuḥ,",
    "GSP28sastrdiu:2570": " iyāṃstu viśeṣaḥ- puruṣaśabdābhidheyamīśvaraṃ kleśakarmavipākāśayairaparāmṛṣṭamāśritya prakṛtirjagatsṛjatīti /",
    "GSP28sastrdiu:2571": " yathā hi saṃskṛtaṃ kṣetramadhiṣṭhāya tatsaṃparkavaśādbījamaṅkurādikrameṇa mahāntaṃ",
    "GSP28sastrdiu:2572": " vṛkṣamārabhate tathā sarvavyāpinī prakṛtistatsaṃparkavaśānmahadahaṅkāratanmātrādikrameṇa",
    "GSP28sastrdiu:2573": " pariṇamantī viśeṣāntaṃ prapañcamārabhaca iti /",
    "GSP28sastrdiu:2574": " itihāsapurāṇeṣvapi prāyeṇaitadeva matam /",
    "GSP28sastrdiu:2575": " seyaṃ prakṛtyupādānā sṛṣṭiḥ,",
    "GSP28sastrdiu:2576": " īśvarastu nimittamātram /",
    "GSP28sastrdiu:2577": " kṣetrajñāstu bhoktāraḥ,",
    "GSP28sastrdiu:2578": " prakṛtireva tu sarvakāryāṇāṃ kartrīti bhogyā /",
    "GSP28sastrdiu:2579": " sā ca sarvatraikā bhoktṝṇāṃ ca bhedādbaddhamuktavyavasthopapattiḥ /",
    "GSP28sastrdiu:2580": " tathā ca- ajāmekāṃ lohitaśuklakṛṣṇāṃ bahvīḥ prajā janayantīṃ sarūpāḥ /",
    "GSP28sastrdiu:2581": " ajo hyeko juṣamāṇo 'nuśete jahātyenāṃ bhuktabhogamajo 'nyaḥ iti vyaktameva bhogyāyāḥ dāstarhyaipaniṣadāḥ kathaṃ,",
    "GSP28sastrdiu:2582": " availakṣaṇyeneti brūmaḥ- bhedaśabdo hi vailakṣaṇyavacano loke prasiddhaḥ /",
    "GSP28sastrdiu:2583": " tathāhi susadṛśeṣu vaktāro bhavanti,",
    "GSP28sastrdiu:2584": " nāsyāsya ca kaścidbhedo 'stīti,",
    "GSP28sastrdiu:2585": " tathātmanāmapi narapaśutiryagbhedabhinnaśarīravartināṃ śarīrasaṃbandhamapohya kevalaṃ",
    "GSP28sastrdiu:2586": " naijarūpeṇa nirūpyamāṇānāṃ padmarajaḥparamāṇudvayavanna kiñcidapi vailakṣaṇyamastītyanenābhiprāyeṇaikatvavādā",
    "GSP28sastrdiu:2587": " nānātvaniṣedhavādāśca /",
    "GSP28sastrdiu:2588": " etadabhiprāyameva caitadapi bhadavadvāsudevavacanam- vidyāvinayasaṃpanne brāhmaṇe gavi hastini /",
    "GSP28sastrdiu:2589": " śuni caiva śvapāke ca paṇḍitāḥ samadarśinaḥ iti /",
    "GSP28sastrdiu:2590": " tathaiva indro māyābhiḥ pururūpa īryate iti svayamavilakṣaṇo 'pyātmā narapaśvādivicitraśarīrasaṃparkavaśādbhrāntyā svayamapi vilakṣaṇarūpaḥ pratīyata ityarthaḥ /",
    "GSP28sastrdiu:2591": " ye ca bhuktānāṃ kṣetrajñānāmīśvareṇa sahaikatvādāstepyatyantasāmyādvailakṣaṇyābhāvācca /",
    "GSP28sastrdiu:2592": " tathā ca śrutyantaram,",
    "GSP28sastrdiu:2593": " yadā paśyaḥ paśyate rukmavarṇaṃ kartāramīśaṃ puruṣaṃ brahmayonim //",
    "GSP28sastrdiu:2594": " tadā vidvānpuṇyapāpe vidhūya nirañcanaḥ paramaṃ sāmyamupaiti itīśvarasādṛśyāpattimeva muktasya darśayati /",
    "GSP28sastrdiu:2595": " tathā bhagavatā vāsudevenāpyuktam- idaṃ jñānamupāśritya mama sādharmyamāgatāḥ //",
    "GSP28sastrdiu:2596": " sarge 'pi nopajāyante pralaye na vyathanti ca iti //*//",
    "GSP28sastrdiu:2597": " yattu mamaivāṃśo jīvaloke jīvabhūtaḥ sanātanaḥ iti bhagavadvacanaṃ tatsvāmibhṛtyabhāvaparam- yathā khalvamātyā rājñoṃśā vyapadiśyante tathā jīvopīśvarāṃśa ityucyate /",
    "GSP28sastrdiu:2598": " anyathā jīvatvanāśātsanātanatvānupapattiḥ //*//",
    "GSP28sastrdiu:2599": " yānyapi vibhedajanake jñāne nāśamātyantikaṃ gate /",
    "GSP28sastrdiu:2600": " ātmano brahmaṇo bhedamasantaṃ kaḥ kariṣyati ityādīni purāṇavacanāni teṣāyamevārthaḥ-",
    "GSP28sastrdiu:2601": " vailakṣaṇyamātmano brahmaṇaścānyatvamatyantamavidyamānamevājñānanimittamajñāne vinaṣṭe",
    "GSP28sastrdiu:2602": " svayameva vilīyata iti /",
    "GSP28sastrdiu:2603": " vispaṣṭaṃ hi parāparapuruṣayorbhede gītādipūpadarśitaḥ- uttamaḥ puruṣastvanyaḥ paramātmetyudāhṛtaḥ /",
    "GSP28sastrdiu:2604": " upadraśaṣṭānumantā ca kartā bhoktā maheśvaraḥ //",
    "GSP28sastrdiu:2605": " paramātmeti cāpyukto dehe 'sminpuruṣaḥparaḥ iti /",
    "GSP28sastrdiu:2606": " alamatidūraṃ gatvā /",
    "GSP28sastrdiu:2607": " tasmātprakṛtyupādāneyaṃ prapañcasṛṣṭiriti nānupādānopālambhaḥ //",
    "GSP28sastrdiu:2608": " sāṃkhyamatakhaṇḍanam /",
    "GSP28sastrdiu:2609": " atrābhidhīyate- kathaṃ khalvekarūpā prakṛtirnarapaśutiryagbhedabhinnaṃ prapañcamārabhate nahyavilakṣaṇaṃ",
    "GSP28sastrdiu:2610": " kāraṇaṃ vilakṣaṇaṃ kāryaṃ nirmātumarhati /",
    "GSP28sastrdiu:2611": " kṣetrajñagatadharmādharmasahāyavaicitryādvaicitryamitacet / na /",
    "GSP28sastrdiu:2612": " antaḥkaraṇavṛttitvāddharmādarmayoḥ,",
    "GSP28sastrdiu:2613": " antakaraṇasya ca kāryavargāntaḥpātitvāt sarvasya mahadādeḥ kāryasya prākṛtapratisaṃcāre",
    "GSP28sastrdiu:2614": " prakṛtau vilīnatvāddharmādharmāvapi tasyāmavasthāyāmavidyamānāveveti na tadbalena vaicitryam /",
    "GSP28sastrdiu:2615": " mahadādivikārārambhe cāsyāḥ kiṃ kāraṇaṃ,",
    "GSP28sastrdiu:2616": " svarūpameveticet sarvadā'rambhaprasaṅgastataḥ pralayānupapattiḥ /",
    "GSP28sastrdiu:2617": " īśvarecchayā vikriyata icicet / na /",
    "GSP28sastrdiu:2618": " īśvarasya samastakleśarahitasyāpāstasamastakāmasyecchāsaṃbhāvāt,",
    "GSP28sastrdiu:2619": " icchāyāścāpyantaḥkaraṇadharmatvāt tasminkāle tadasaṃbhavāt //*//",
    "GSP28sastrdiu:2620": " kiñca prākṛte pralaye prakṛtamātramātmānaśca kevalamavatiṣṭhante,",
    "GSP28sastrdiu:2621": " sarve cātmāno nirviśeṣāḥ sarveṣāṃ caitanyamātrarūpatvāt /",
    "GSP28sastrdiu:2622": " naca dharmādharmakṛtamapi vailakṣaṇyamātmānāṃ saṃbhavati,",
    "GSP28sastrdiu:2623": " tayorātmadharmatvābhāvāt,",
    "GSP28sastrdiu:2624": " antaḥkaraṇavṛttitvāt tasya ca tadānīmabhāvādityuktam /",
    "GSP28sastrdiu:2625": " evaṃ ca dharmādharmarahiteṣu nirviśeśeṣu puruṣeṣvavasthiteṣu sargakāle prakṛtiḥ śarīrārambheṇātmano badhnātīti cet,",
    "GSP28sastrdiu:2626": " ye pūrvasṛṣṭau sthitāḥ,",
    "GSP28sastrdiu:2627": " ye ca brahmahatyākāriṇasteṣāṃ sarveṣāmaikavidhyameva syāt pūrvakṛtayordharmādharmayornaṣṭatvat //*//",
    "GSP28sastrdiu:2628": " nanu nāśo nāma nātyantābhāvaḥ kintu kāraṇe kāryāṇāṃ tirobhāvamātraṃ vināśaḥ,",
    "GSP28sastrdiu:2629": " utpattirapi vidyamānānameva kāraṇe kāryāṇāmāvirbhavamātraṃ sarvaṃ kāryāṇāṃ na syāt,",
    "GSP28sastrdiu:2630": " tantubhyaḥ paṭo mṛtto ghaṭa iti /",
    "GSP28sastrdiu:2631": " yathāhuḥ- asadakaraṇādupādānagrahaṇātsarvasaṃbhavābhāvāt /",
    "GSP28sastrdiu:2632": " śaktasya śakyakaraṇātkāraṇabhāvācca satkāryam iti /",
    "GSP28sastrdiu:2633": " tathā- nāsato vidyate bhāvo nābhāvo vidyate sataḥ iti bhagavadvāsudevavacanam /",
    "GSP28sastrdiu:2634": " tasmātpralaye dharmādeḥ śaktyātmanavasthitatvāttadvaśena yuktaṃ sṛṣṭivaicitryam /",
    "GSP28sastrdiu:2635": " naitadevam- na hi mṛtpiṇḍāvasthāyāṃ vā kapālāvasthāyāṃ vā ghaṭarūpamasti dṛśyādarśanavirodhāt //*//",
    "GSP28sastrdiu:2636": " yattu nāsato vidyate bhāvaḥ iti vacanaṃ tadātmābhiprāyaṃ,",
    "GSP28sastrdiu:2637": " pūrvatra hi natvevāhaṃ jātu nāsaṃ na tvaṃ neme janādhipāḥ //",
    "GSP28sastrdiu:2638": " nacaiva nabhaviṣyāmaḥ sarve vayamataḥ param,",
    "GSP28sastrdiu:2639": " ityātmanityatvaṃ",
    "GSP28sastrdiu:2640": " pratipādayitumupakrāntamevānenocyate- nāvidyamānasyātmana utpattirna vidyamānasya vināśaḥ sarve evātmano 'nutpattivināśadharmāṇo nityā iti,",
    "GSP28sastrdiu:2641": " na punaḥ kāryajātasya sarvasya nityatvābhiprāyam,",
    "GSP28sastrdiu:2642": " asarvagatatvādanupalabdhivirodhāccetyuktam //*//",
    "GSP28sastrdiu:2643": " yadi paramupādānopādeyayorabhedamāśritya mṛdātmanādau ghaṭo vyavasthita ityucyate,",
    "GSP28sastrdiu:2644": " na ca tāvatā kāryasiddhiḥ /",
    "GSP28sastrdiu:2645": " nahi mṛdavasthena ghaṭe nodakāharaṇaṃ kriyate /",
    "GSP28sastrdiu:2646": " tathā dharmādharmāvapi svarūpeṇāvidyamānau prakṛtyātmanā sthitāvapi na svakāryāya paryāpyāviti na tadvaśena vaicitryasaṃbhavaḥ /",
    "GSP28sastrdiu:2647": " pramāṇamapi mahadādikrameṇa prakṛtipariṇāme kiñcinnāsti- puruṣavacasāṃ pramāṇāntaragocarārthe pramāṇatvāsaṃbhavāt,",
    "GSP28sastrdiu:2648": " vedānāmapi poruṣeyatvāditarapuruṣavacanavadapramāṇyāt //*//",
    "GSP28sastrdiu:2649": " yadi cu sṛṣṭipralayaparamparāmanādimaṅgīkṛtya pratisṛṣṭi sarveṣāṃ caiva nāmāni karmāṇi ca pṛthakpṛthak /",
    "GSP28sastrdiu:2650": " vedaśabdebhya evādau pṛthaksaṃsthāśca nirmame ityādivacanaiḥ ṛtuliṅganyāyena nāmaprabhāvavyavahāravastūtpattyā",
    "GSP28sastrdiu:2651": " śabdānāmanādyarthasaṃbaddhānāṃ vedānāṃ ca nityatvamāśritya prāmāṇyamaṅgīkriyate,",
    "GSP28sastrdiu:2652": " tathāpyekasya prajāpateḥ saṃpradāyapravartakatve kṛtakāśaṅkā syādeva /",
    "GSP28sastrdiu:2653": " atha punaḥ aṣṭāśītisahasrāṇi saṃpradāyapravartakāḥ ityādivacanānurodhena bahūnāṃ",
    "GSP28sastrdiu:2654": " maharṣīṇāṃ sṛṣṭyantarādhītaṃ vedaṃ smaratāṃ suptapratibuddhanyāyena saṃpradāyapravartakatvamāśritya",
    "GSP28sastrdiu:2655": " kṛtakāśaṅkāṃ nirasya nityatā samarthyeta,",
    "GSP28sastrdiu:2656": " tathāpyanupādānāṃ jagannirmāṇamaśakyamabhyupagantuṃ,",
    "GSP28sastrdiu:2657": " (prakṛtyādīnāṃ hyupādānatvaṃ nirastam /",
    "GSP28sastrdiu:2658": " ) aupaniṣadāstu sṛṣṭipralayavādāḥ paurāṇikāścārthavādatayā netavyāḥ /",
    "GSP28sastrdiu:2659": " bhavatu caivaṃ tathāpi nāsmākaṃ kācitkṣatiḥ /",
    "GSP28sastrdiu:2660": " saṃbandhanityatvavedaprāmāṇyayoravighātāt //",
    "GSP28sastrdiu:2661": " iti sāṃkhyamatanirāsaḥ //",
    "GSP28sastrdiu:2662": " vaiśeṣikamatena pūrvapakṣaḥ /",
    "GSP28sastrdiu:2663": " vaiśeṣikāstu- pauruṣeyatvameva śabdārthasaṃbandhānāṃ vedānāṃ cāṅgīkurvanto 'numānena",
    "GSP28sastrdiu:2664": " sṛṣṭipralayāvīśvaraṃ ca siṣādhayiṣantaḥ prayogamāracayanti- trividhaṃ hi vastujātaṃ",
    "GSP28sastrdiu:2665": " saṃpratipannacetanakartṛkaṃ ghaṭādi,",
    "GSP28sastrdiu:2666": " saṃpratipannātatkartṛkaṃ vyomādi,",
    "GSP28sastrdiu:2667": " vipratipannatatkartṛkaṃ mahīmahīdharadūrvāṅkurādi,",
    "GSP28sastrdiu:2668": " tatrāntimamadhikṛtyocyate- kṣityādikaṃ buddhimatkartṛkaṃ kāryatvāt ghaṭādivat /",
    "GSP28sastrdiu:2669": " kāryatvaṃ ca kṣityādeḥ sāvayavatvāt ghaṭādivat //*//",
    "GSP28sastrdiu:2670": " kiṃ punaḥ pṛthivyādeḥ samavāyikāraṇam,",
    "GSP28sastrdiu:2671": " pārthivāpyataijasavāyīyaparamāṇujātaṃ yathāsvaṃ pṛthivyaptejovāyūnāṃ samavāyikāraṇaṃ,",
    "GSP28sastrdiu:2672": " na hi pralaye paramāṇūnāṃ pralayo 'smākamasti sāṃkhyādivat /",
    "GSP28sastrdiu:2673": " kāryadravyāṇi tu dvyaṇukādīni sarvāṇyeveśvarecchayā viśliṣṭāvayavāni pralīyante,",
    "GSP28sastrdiu:2674": " paramāṇavastu mitho 'saṃyuktāstiṣṭhanti vyomādayaśca kṣetrajñāścātmīyadharmādharmayuktā evāvatiṣṭhante /",
    "GSP28sastrdiu:2675": " sargakāle punarīśvarecchāṃ kṣetrajñādṛṣṭaṃ ca nimittamāsādya paramāṇuṣu karmāṇyutpadyante",
    "GSP28sastrdiu:2676": " tadvaśācca mithaḥ saṃyuktāścatuṣṭayepi paramāṇalo dvyaṇukādikrameṇa yathāsvaṃ pṛthivyādikaṃ",
    "GSP28sastrdiu:2677": " bhūtacatuṣṭayamārabhante /",
    "GSP28sastrdiu:2678": " nimitabhūtakṣetrajñādṛṣṭavaicitryācca jarāyujāṇḍajodbhijjasvedajabhinnaṃ śarīrabhedamīśvarecchākāritasaṃyogaviśeṣavaśātparamāṇava ārabhante",
    "GSP28sastrdiu:2679": " vaiśeṣikamatakhaṇḍanam /",
    "GSP28sastrdiu:2680": " nanvedapi yuktam- nahīcchāmātreṇa prayatnamantareṇa paramāṇuṣu spandotpattiḥ saṃbhavati,",
    "GSP28sastrdiu:2681": " icchākāritaprayatnavaśena śarīraspandotpattiradyatve 'pi dṛśyate /",
    "GSP28sastrdiu:2682": " īśvaro 'pi prayatata iti cet / na /",
    "GSP28sastrdiu:2683": " aśarīrasya prayatnāsaṃbhavāt /",
    "GSP28sastrdiu:2684": " sarvagatā api hyātmānaḥ śarīrapradeśa eva prayatnamārabhante na bahiḥ,",
    "GSP28sastrdiu:2685": " ataḥ śarīrāpekṣaḥ prayatnaḥ /",
    "GSP28sastrdiu:2686": " pralayakāle ca sarvakāryāṇāṃ pralayādīśvaraśarīramapi pralīnamiti kathamaśarīraḥ prayateta /",
    "GSP28sastrdiu:2687": " nacāśarīrasyecchāpi saṃbhavati muktātmanāmiva /",
    "GSP28sastrdiu:2688": " nāpi jñānaṃ saṃbhavati- indriyāderabhāvāt //*//",
    "GSP28sastrdiu:2689": " nityamasya jñānaṃ nityā cecchā nityaśca prayatna iti cet, na,",
    "GSP28sastrdiu:2690": " sarvajñānecchāprayatnānāmanityatvavyāpteḥ /",
    "GSP28sastrdiu:2691": " śakyate hi prayoktum- kṣityādikaṃ nāśarīricetanakartṛkaṃ na nityaprayatnanityecchānityajñānakartṛkaṃ kāryatvāt ghaṭavaditi //*//",
    "GSP28sastrdiu:2692": " nanu ghaṭasyāpīśvarakartṛkatvamastyeveti sādhyahīno dṛṣṭāntaḥ /",
    "GSP28sastrdiu:2693": " tathāpi kulālasyāpi kartṛtvānna kevaleśvarakartṛkatvaṃ ghaṭasya,",
    "GSP28sastrdiu:2694": " tataścaivaṃ prayoktavyaṃ- kṣityādikaṃ na kevalāśarīryātmādikartṛkaṃ ghaṭāvaditi,",
    "GSP28sastrdiu:2695": " vastutvādvyomādivaditi hetudṛśaṣṭāntau sarvathāpi nirdeṣau /",
    "GSP28sastrdiu:2696": " tathā kṣityādikaṃ na buddhimatkartṛkaṃ śarīrikartṛkatvavirahāt vyomavaditi sākṣādeva pratisādhanaṃ kartavyam /",
    "GSP28sastrdiu:2697": " atheśvaraśarīraṃ nityamaṅgīkṛtya pralaye 'pi saśarīrameveśvaramabhyupagacchet,",
    "GSP28sastrdiu:2698": " tataḥ sāvayavatvamīśvaraśarīre naikāntikaṃ na kṣityādeḥ kāryatvaṃ sādhayet,",
    "GSP28sastrdiu:2699": " saśarīrakartṛkatvaṃ ca dūrvāṅkurādīnāmanupapannamanupalabdhivirodhāt //*//",
    "GSP28sastrdiu:2700": " kiñca pratikāryaṃ prayatnabhedena bhavitavyam,",
    "GSP28sastrdiu:2701": " anyo hi pādasaṃcaraṇe prayatnaḥ anyaśca bāhūddharaṇe,",
    "GSP28sastrdiu:2702": " tathā sati yadyapīśvare prayatno nityaḥ syāttathāpi tasyaikatvānna vicitrakāryodayahetutvaṃ saṃbhavatīti vyartha evāsau /",
    "GSP28sastrdiu:2703": " yadi tvanantakāryānurūpā anantā sargakāle 'pyavasthānāt,",
    "GSP28sastrdiu:2704": " saṃyojakasya ca sargahetoḥ pralayakālepyavasthānāt ubhayoḥ parasparavidhātānna sṛṣṭiḥ syāt na pralayaḥ /",
    "GSP28sastrdiu:2705": " yacca kṣetrajñādṛṣṭavaicitryopapattiriti,",
    "GSP28sastrdiu:2706": " tadapyayuktam- nahi dṛṣṭakāraṇavailakṣaṇyantareṇādṛṣṭavailakṣaṇyamātrātkāryavailakṣaṇyaṃ siddhyati /",
    "GSP28sastrdiu:2707": " nahyadṛṣṭaśatenāpi tālabījamantareṇa",
    "GSP28sastrdiu:2708": " tālavṛkṣo niṣpadyate /",
    "GSP28sastrdiu:2709": " vināpi bījamīśvaramahimnā sarvaṃ siddhyatīti cet / na /",
    "GSP28sastrdiu:2710": " tatraiva pramāṇābhāvāt /",
    "GSP28sastrdiu:2711": " nityatve hi vedānāmavasite tatprāmāṇyabaleneśvarasyāparicchedyo mahimā,",
    "GSP28sastrdiu:2712": " sṛṣṭipralayau",
    "GSP28sastrdiu:2713": " ṛtuliṅganyāyamāśritya sidhyeyurna vā /",
    "GSP28sastrdiu:2714": " vedāṃstvanādṛtya dṛṣṭānusāreṇa parvate ivānumānamatyantālaukiker'the pravartayatāmupekṣaivottaramityuparamyate /",
    "GSP28sastrdiu:2715": " tasmānna sargādikāle 'pi saṃbandhakāraṇam //",
    "GSP28sastrdiu:2716": " śabdārthasaṃbandhasya nityatvam /",
    "GSP28sastrdiu:2717": " aśakyaṃ ca kartuṃ sarvaśabdānāṃ saṃbandhakaraṇam- yadā na kaścidapi śabdaḥ kenāpyarthena",
    "GSP28sastrdiu:2718": " saṃbaddhaṃ āsīt tadā kathaṃ saṃbandhaḥ kriyeta- saṃbandhaṃ hi kurvatāvaśyaṃ kenacidvākyena",
    "GSP28sastrdiu:2719": " sa kartavyaḥ- gauḥ sāsnādimānityādinā /",
    "GSP28sastrdiu:2720": " nacāprasiddhamarthapratipādakatvena sāsnādiśabdamarthapratipādanāya śaknoti kartoccārayituṃ,",
    "GSP28sastrdiu:2721": " tathā hastasaṃjñādayopi,",
    "GSP28sastrdiu:2722": " pratipādakatvāsiddheḥ //*//",
    "GSP28sastrdiu:2723": " nanvevamaprasiddhasaṃbandhasya kathamanapyanupapannam- yadyapi hi tadā vaktuḥ prasiddhasaṃbandhatvātsaṃbandhakathanāya",
    "GSP28sastrdiu:2724": " vākyoccāraṇaṃ saṃbhavati tathāpi śrotāro 'prasiddhasamastapadārthā bālāḥ kathaṃ vākyena",
    "GSP28sastrdiu:2725": " saṃbadhaṃ pratipadyeran,",
    "GSP28sastrdiu:2726": " tasmātkaraṇavatkathanamapyanupapannam /",
    "GSP28sastrdiu:2727": " naiṣa doṣaḥ /",
    "GSP28sastrdiu:2728": " kathayitustāvanna karturivāśaktiḥ- upāyasaṃbhavāt,",
    "GSP28sastrdiu:2729": " pratipattārastūpāyābhāvānna pratipadyanta iti dṛṣṭaviruddham,",
    "GSP28sastrdiu:2730": " dṛśyante hyaprasiddhasamastaśabdārthā bālā vṛddhebhyaḥ saṃbandhaṃ pratipadyamānāḥ //*//",
    "GSP28sastrdiu:2731": " kiñcāstyupāyo bālānāṃ- nāvaśyaṃ saṃbandhakathanāvākyenaiva vṛddhebhyo bālāḥ saṃbandhaṃ pratipadyante,",
    "GSP28sastrdiu:2732": " kintu yadā vṛddhāḥ prasiddhasaṃbandhāḥ svakāryārthena vyavaharanti tadā teṣāmupaśṛṇvanto bālāḥ saṃbandhaṃ pratipadyante /",
    "GSP28sastrdiu:2733": " yadā hi kenacidgāmānayetyuktaḥ kaścitsāsnādimantamānayati tadā samīpastho bālo 'vagacchati",
    "GSP28sastrdiu:2734": " yasmādayametadvākyaśravaṇānantaramasminnarthe pravartate tasmādasmādvākyādayamarthaḥ",
    "GSP28sastrdiu:2735": " pratyāyita ityevaṃ saṃmugdharūpeṇāvagataṃ pratyāyakatvaṃ paścādbahuṣu prayogeṣvanvayavyatirekābhyāṃ",
    "GSP28sastrdiu:2736": " vākyabhāgānāṃ padānāṃ padabhāgānāṃ ca prakṛtipratyayānāṃ vākyārthabhāgeṣu pādartheṣu vivacyate,",
    "GSP28sastrdiu:2737": " tasmānna pauruṣeyaḥ saṃbandha iti na tadvaśena puruṣāpekṣāstīti siddhamanapekṣaṃ vedānāṃ prāmāṇyam //",
    "GSP28sastrdiu:2738": " iti saṃbandhākṣepaparihāraḥ //",
    "GSP28sastrdiu:2739": " yaccānnantaraphalānupalabdhyā citrādīnāṃ na paścādiphalatvamiti syādevam /",
    "GSP28sastrdiu:2740": " yadi pratyakṣādipañcakameva pramāṇaṃ syāttadā hyanantaraphalopalambhādeva tatsādhanatvaṃ syāt nānyathā,",
    "GSP28sastrdiu:2741": " śabdasyāpi tu pramitijanakatayā pratyakṣādivatpramāṇatvāt tenaca citrādīnāṃ paśusādhanatvāvagamādasatyapyanantaropalambhe siddhyati tatsādhanatvam",
    "GSP28sastrdiu:2742": " citrādiviṣayakākṣepaparihārāḥ /",
    "GSP28sastrdiu:2743": " nanu pramāṇāntaravirodhādapramāṇyamityuktaṃ, na,",
    "GSP28sastrdiu:2744": " tadabhāvāt,",
    "GSP28sastrdiu:2745": " nahi śabdo 'nantarameva citrāphalasādhanamiti brūte yena virodhaḥ syāt,",
    "GSP28sastrdiu:2746": " sādhanatvameva pratipannaṃ tanmātravacanāt,",
    "GSP28sastrdiu:2747": " tasya cāpūrvadvāreṇa kālāntare 'pi tailapānādivatphalasādhanatvopapatteḥ //*//",
    "GSP28sastrdiu:2748": " yattu prāganuṣṭhānācchāstrārthāvadhāraṇavelāyāṃ nāpūrvamantarbhāvitāmityuktaṃ,",
    "GSP28sastrdiu:2749": " yadyapyevaṃ tathāpi paścādevamavagacchati- sādhanatvamātre 'pi śabdenokte bhrāntyā mayā sākṣātsādhanatvameva pratipannaṃ taccedānīmanyathā jātam,",
    "GSP28sastrdiu:2750": " ato nūnamasya kenāpi dvāreṇa kālāntare phalamiti //*//",
    "GSP28sastrdiu:2751": " prāgapi ca śakyamevāpūrvamavagantum anekeṣāmaṅgapradhānakarmaṇāṃ kṣaṇikānāmapūrvamantareṇa yaugapadyāsaṃbhavāt,",
    "GSP28sastrdiu:2752": " paśvādīnāṃ ca dṛṣṭakāraṇāpekṣatvānna kṣaṇamātreṇotpattiḥ saṃbhavatītyavaśyaṃbhāvyapūrvam /",
    "GSP28sastrdiu:2753": " na ca paścādyutpattimātraṃ phalam upabhogasya tu cirakālatvāt yāvadupabhogamavasthāsyamānena kenacidbhavitavyam /",
    "GSP28sastrdiu:2754": " na ca kriyāyāstāvankālamavasthānaṃ saṃbhavatītyapūrvamaṅgīkartavyamiti taddvāreṇa",
    "GSP28sastrdiu:2755": " yuktaṃ karma kālāntare phaladamiti nānantarānupalabdhyā śāstrasya bādhaḥ //",
    "GSP28sastrdiu:2756": " iti citrākṣepaparihāraḥ / /",
    "GSP28sastrdiu:2757": " ātmavādārambhaḥ /",
    "GSP28sastrdiu:2758": " yattu pratyakṣaviruddhaṃ vacanamupanyastaṃ sa eṣa yajñāyudhī yajamāno 'ñjasā svargaṃ lokaṃ yātītyetacchabdena pratyakṣaṃ śarīraṃ yajñāyudhasaṃyuktamupadiśatīti",
    "GSP28sastrdiu:2759": " tadabhidhīyate- arthavādatvādasyānyaparatvānna svārthe pramāṇāntaravirodho doṣaḥ /",
    "GSP28sastrdiu:2760": " na ca virodho 'pi vidyate /",
    "GSP28sastrdiu:2761": " nahyanena śarīrasya svargagamanamucyate kintarhyātmano yasyaitaccharīraṃ ,",
    "GSP28sastrdiu:2762": " so 'pi hi śarīraśarīriṇorabhedopacāreṇa śarīrasthena yajñāyudhitvena pratyakṣatvena ca vyapidiśyate /",
    "GSP28sastrdiu:2763": " ātmano vā svargagamanaṃ śarīre upacaryata iti nāsti virodhaḥ //*//",
    "GSP28sastrdiu:2764": " yajamānaśabdo 'pi tasyaiva yāgasvāmitvātkartṛtvācca vācakaḥ /",
    "GSP28sastrdiu:2765": " na ca śakyate tasya kāpilavadakartṛtvaṃ vaktuṃ- śrutivirodhāt,",
    "GSP28sastrdiu:2766": " sarvatra hi kartṛbhoktṛśabdayoḥ sāmānādhikaraṇyaṃ dṛśyate /",
    "GSP28sastrdiu:2767": " yathātraiva- yajamānaḥ svargaṃ lokaṃ yātīti /",
    "GSP28sastrdiu:2768": " tathā ya evaṃ vidvānagniṃ cinute ṛdhnotyeva ya evaṃ vidvāndvirātreṇa yajate svargakāmeva saṃkalpaṃ prati kartṛtvamuktam //*//",
    "GSP28sastrdiu:2769": " saṃbhavati ca svargagatasyāpyātmano yāgajñānaprayatnasaṃkalpādiṣu sākṣādeva kartṛtvaṃ,",
    "GSP28sastrdiu:2770": " na hi vayaṃ spandameva kriyāmupagacchāmo vaiśeṣikavat,",
    "GSP28sastrdiu:2771": " yenātmanaḥ kartṛtvaṃ na syāt,",
    "GSP28sastrdiu:2772": " dhātvarthamātrasya kriyātvāt /",
    "GSP28sastrdiu:2773": " spandeṣvapi prayojakatvenāsyaiṣa kartṛtvaṃ saṃbhavati,",
    "GSP28sastrdiu:2774": " prayatnena hyasau śarīraṃ spande prayojayati /",
    "GSP28sastrdiu:2775": " sākṣāttu na saṃbhavati,",
    "GSP28sastrdiu:2776": " sarvagate spandasyāsaṃbhavāt- ityanenābhiprāyeṇa purāṇeṣūpaniṣatsu cākartṛtvavādāḥ //",
    "GSP28sastrdiu:2777": " śarīrākiriktātmasādhanam /",
    "GSP28sastrdiu:2778": " kiṃpunaḥ śarīravyatiriktātmasadbhāve pramāṇaṃ prāṇanādiliṅgaṃ sukhādayaśca prāṇanādiśabdena",
    "GSP28sastrdiu:2779": " koṣṭhyasya vāyorūrdhvadhogamanavṛttiviśeṣasya prāṇanādiśabdavācyasya hetubhūtaḥ prayatna",
    "GSP28sastrdiu:2780": " ucyate saca sukhādayaśca na śarīradharmāḥ saṃbhavanti,",
    "GSP28sastrdiu:2781": " ayāvaccharīrabhāvitvāt /",
    "GSP28sastrdiu:2782": " ye hi kāryadravyavartino viśeṣaguṇā rūpādayaste virodhiguṇāntarādvā dravyavināśādvā vinaśyanti,",
    "GSP28sastrdiu:2783": " prāṇanādayastu tadbhāvepi naśyanti mṛtāvasthāyāmiti na śarīraguṇāḥ /",
    "GSP28sastrdiu:2784": " tathā jñānamapyayāvaccharīrabhāvitvādeva na śarīradharmaḥ /",
    "GSP28sastrdiu:2785": " tathā ye pratyakṣiviṣayāḥ na śarīraguṇaste svayamiva parairapi yathā gṛhyante yatha rūpādayaḥ,",
    "GSP28sastrdiu:2786": " sukhādayastu pratyakṣā api santo na parapratyakṣagrāhyāḥ tasmānna śarīraguṇāḥ,",
    "GSP28sastrdiu:2787": " tadidamapi dvayaṃ sukhādīnāṃ śarīraguṇatvaṃ nivārayadanyaguṇatāṃ sūcayati /",
    "GSP28sastrdiu:2788": " yo 'sāvanyaḥ sa ātmā /",
    "GSP28sastrdiu:2789": " kiñca sarvaṃ eva viśeṣaguṇāḥ karaṇe 'pi vartamānā eva kāryadravyaguṇatāṃ bhajante,",
    "GSP28sastrdiu:2790": " na ca śarīrakāraṇabhūteṣu pārthivaparamāṇuṣu caitanyamastīti kathaṃ śarīraguṇatā caitanyasya syāt /",
    "GSP28sastrdiu:2791": " tasmādanyaścetanaḥ //",
    "GSP28sastrdiu:2792": " dehābhinnātmasādhanam /",
    "GSP28sastrdiu:2793": " kaścitpunarāha- sarvathā vittiṣu tāvadvettāvabhāsate anyathā svaparavedyayoranatiśayaprasaṅgāt /",
    "GSP28sastrdiu:2794": " na ca śarīrasya karacaraṇādyavayavasaṃniveśaviśiṣṭasyāsti tathāvabhāsaḥ,",
    "GSP28sastrdiu:2795": " ato 'nyaḥ śarīrādātmeti /",
    "GSP28sastrdiu:2796": " tattvayuktam- saṃniveśapratibhāse 'pi śarīrapratibhāsasaṃbhavāt /",
    "GSP28sastrdiu:2797": " nahi saṃniveśa eva śarīraṃ,",
    "GSP28sastrdiu:2798": " śarīradharmo hi saṃniveśaḥ saṃbhavati ca dharmāpratibhāso 'pi dharmiṇaḥ pratibhāsaḥ,",
    "GSP28sastrdiu:2799": " anyathā ātmanopi pratibhāso na syāt taddharmāṇāṃ sarvagatatvādīnāmarthavittiṣvapratibhānāt /",
    "GSP28sastrdiu:2800": " nacaikāntikamarthavittiṣu vettṛbhānaṃ,",
    "GSP28sastrdiu:2801": " artha eva hi tadā bhāsate na vettā //*//",
    "GSP28sastrdiu:2802": " na ca svaparavedyayoranatiśayaḥ /",
    "GSP28sastrdiu:2803": " na hi vedittṛbhāsanakṛto 'yamatiśayaḥ kintu kasyacideva kiñcidābhāsate nānyasya ityetāvānatiśayo nānyaḥ,",
    "GSP28sastrdiu:2804": " tasmānna jñātṛpratibhāsena śarīravivekasiddhiḥ,",
    "GSP28sastrdiu:2805": " kintu pūrvoktādeva kāraṇāt- jñānasukhādīnāṃ śarīraguṇatvāsaṃbhavāt tato 'nya",
    "GSP28sastrdiu:2806": " eteṣāmāśrayaḥ sa evātmā //",
    "GSP28sastrdiu:2807": " bauddhamatena vijñānātmavādaḥ //",
    "GSP28sastrdiu:2808": " saugatāstvāhuḥ- siddhe jñānasukhādīnāṃ guṇatve guṇakalpanā /",
    "GSP28sastrdiu:2809": " na tu tatsiddhamasmākaṃ tāvanmātropapattitaḥ /",
    "GSP28sastrdiu:2810": " nahyāśrayamantareṇa jñānamātramanupapannaṃ svatantrameva jñānaṃ kiṃ neṣyate sukhādayo 'pi jñānaviṣayāḥ svatantrā eva anyasyāśrayasyānupalabdheḥ",
    "GSP28sastrdiu:2811": " jñānameva ca nīlamahaṃ jānāmīti jñātṛtvena viparyāsitadarśanairadhyavasīyate nānyaḥ pramāṇābhāvāt //*//",
    "GSP28sastrdiu:2812": " nanu jñānasyāpi kṣaṇikatvātkathaṃ pūrvedyurupalabdhe paredyuḥsmaraṇamicchā pratyabhijñā ca /",
    "GSP28sastrdiu:2813": " nahi svayamanupalabdhe tāni saṃbhavanti- nahi devadattenopalabdher'the yajñadattasya smaraṇādīni saṃbhavanti /",
    "GSP28sastrdiu:2814": " satyam- na saṃbhavanti saṃtānabhede samānāyāṃ tu saṃtatāvekenopalabdhe 'nyasya smaraṇādyupapannaṃ dṛṣṭatvāt,",
    "GSP28sastrdiu:2815": " nahyupalabdhuḥ smartuścaikatvaṃ kvacidapi dṛṣṭaṃ,",
    "GSP28sastrdiu:2816": " ekasya sthāsnoḥ puruṣasya kvacidapyanupalabdhatvāt,",
    "GSP28sastrdiu:2817": " tasmājjñānameva jñātṛ nānyo jñātāstīti //*//",
    "GSP28sastrdiu:2818": " atrocyate- pratyabhijñāyate kartā yaḥ pūrvāparakālayoḥ //",
    "GSP28sastrdiu:2819": " tasya sthāsnoḥ bhedo vijñānātkṣaṇabhaṅgurāt /",
    "GSP28sastrdiu:2820": " viṣayapratyabhijñānānupapatterjñāturekatvakalpanāyāṃ syādapyetaduttaraṃ- saṃtānaikatvādevopapadyata iti /",
    "GSP28sastrdiu:2821": " yadā tu jñātaivaikaḥ pūrvāparakālayoḥ pratyabhijñāyate- yo 'haṃ pūrvamadrākṣaṃ sa evāhamanupaśyāmīti tadā pratyabhijñayaiva jñāturekatvāvagamāt,",
    "GSP28sastrdiu:2822": " vijñānasya ca kṣaṇikatvāttato 'nyo jñātā siddho bhavatīti //*//",
    "GSP28sastrdiu:2823": " kimahaṃpratyayagocaro jñātā syāt,",
    "GSP28sastrdiu:2824": " tathā sati śarīrameva jānāmi kṛśo 'haṃ gacchāmyahamiti kārśyādibuddhisāmānādhikaraṇyādahaṃbuddhergocaraḥ,",
    "GSP28sastrdiu:2825": " ātmanaśca sarvagatasya kārśyādyanupapatteḥ //*//",
    "GSP28sastrdiu:2826": " ucyate- jñātṛviśayastāvadahaṃpratyaya ityavivādam,",
    "GSP28sastrdiu:2827": " yo hi parāmṛśati sa svātmānamahamiti parāmṛśati parānidamiti /",
    "GSP28sastrdiu:2828": " tena niḥsaṃśayamasya jñātṛgocaratvaṃ śarīrasya ca jñātṛtvaṃ nirākṛtaṃ,",
    "GSP28sastrdiu:2829": " ato 'tyantasaṃsṛṣṭayorekatvabhrāntyā sāmānādhikaraṇyapratītiruṣṇatoyapratītivat bhāsvarāyaḥpiṇḍapratītivacca //",
    "GSP28sastrdiu:2830": " śarīrātmanorbhedopapādanam /",
    "GSP28sastrdiu:2831": " tathā vyatirkabuddhirapi dṛśyate mamedaṃ śarīraṃ kṛśamiti ṣaṣṭhyāsmadarthasya śarīravyatirekāt,",
    "GSP28sastrdiu:2832": " śarīrasya ca paraviṣayedaṅkārāspadatvāt,",
    "GSP28sastrdiu:2833": " tato 'smādvivekāvabhāsātpūrvoktanyāyena ca śarīrasyājñātṛtvāt,",
    "GSP28sastrdiu:2834": " abhedāvagamasya ca saṃsargadoṣavaśena bhrāntyāpyupapatteḥ,",
    "GSP28sastrdiu:2835": " pūrvābhyastasmṛtyanubandhena ca vinā jātasya harṣabhayaśokapratipattyanupapatteḥ /",
    "GSP28sastrdiu:2836": " jātismarāśca kecidadyatve 'pi dehāntararahovṛttaṃ vṛttāntaṃ saṃbodhayanta upalabhyanta ityupalabdhisiddhaḥ śarīrātmanabhedaḥ /",
    "GSP28sastrdiu:2837": " yadyapi cānena prakāreṇa śarīrātmanorvispaṣṭo bhedo na siddhyet tathāpi tāvadabhedo 'pi na vispaṣṭaḥ- mama śarīramiti vivekasyāpi pratibhāsāt",
    "GSP28sastrdiu:2838": " tatra saṃmugdhe tattve śrutārthāpattyā sākṣācchrutyā vā nirṇayaḥ /",
    "GSP28sastrdiu:2839": " svargakāmādiśrutayo hi śarīrātiriktaṃ paralokaphalopabhogayogyaṃ kartāramantareṇānupapadyamānāstamākṣipanti",
    "GSP28sastrdiu:2840": " tābhiścākṣiptaṃ sākṣādevopaniṣadaḥ samarthayanti avanāśi vā are 'yamātmā ityevamādaya",
    "GSP28sastrdiu:2841": " iti siddhaḥ śarīrātirikto mānasapratyakṣarūpo 'haṃpratyayagamyo jñātā /",
    "GSP28sastrdiu:2842": " kathaṃ punarjñāturjñeyatvaṃ,",
    "GSP28sastrdiu:2843": " nahyekasya kartṛtvaṃ karmatvaṃ ca svātmani kriyāvirodhātsaṃbhavaci,",
    "GSP28sastrdiu:2844": " tasmānnāhaṃvittirnāma ghaṭādivittivyatirekeṇa kācidasti,",
    "GSP28sastrdiu:2845": " ghaṭādivittāveva tu viṣayavadātmā bhāsata ityuktam /",
    "GSP28sastrdiu:2846": " ātmano mānasāhaṃpratyayagamyatvam /",
    "GSP28sastrdiu:2847": " kaḥ punarayaṃ svātmani kriyāvirodho nāma,",
    "GSP28sastrdiu:2848": " yasyāṃ kriyāyāṃ yaḥ kartā na sā tasminneva svaphalaṃ",
    "GSP28sastrdiu:2849": " janayatītyarthaḥ /",
    "GSP28sastrdiu:2850": " kiṃ punaḥ saṃvittikriyāyāḥ phalaṃ,",
    "GSP28sastrdiu:2851": " bhāsanaṃ,",
    "GSP28sastrdiu:2852": " kimidaṃ kartari na bhavati /",
    "GSP28sastrdiu:2853": " omiticet, kathaṃ tarhyasau bhāsate /",
    "GSP28sastrdiu:2854": " nahyasati bhāsate bhāsata iti śakyate vaktuṃ,",
    "GSP28sastrdiu:2855": " tasmādarthavittiṣvapyātmano bhāsanābhyupagame 'pi svātmani kriyāvirodhastulya eva /",
    "GSP28sastrdiu:2856": " vyavahārayogyatāmātraṃ saṃvitte palaṃ nānyaditicet bhavatvevam /",
    "GSP28sastrdiu:2857": " asti tāvatphalam /",
    "GSP28sastrdiu:2858": " tacca viṣayeṣvivātmanyapi saṃvittito jāyata ityaṅgīkṛtaṃ bhavadbhiḥ /",
    "GSP28sastrdiu:2859": " atastulyo virodhaḥ //*//",
    "GSP28sastrdiu:2860": " yadi paramārthavirodhamudbhāvya satyapyātmanaḥ kriyājanyaphalabhāgitve karmasaṃjñā",
    "GSP28sastrdiu:2861": " karmavibhaktiṃśca na bhavatītyucyate parasamavāyikriyāphalabhāgitvaṃ karmatvam ityabhidhānāt taccāyuktam /",
    "GSP28sastrdiu:2862": " śabdasādhutvaṃ hi prayogato 'vagantavyam /",
    "GSP28sastrdiu:2863": " asti cātmanaḥ svakartṛkāyāmeva kriyāyāṃ karmavyavahāro loke vede ca- yadhā tāvadbhāṣya",
    "GSP28sastrdiu:2864": " eva svasaṃvedyaḥ saṃbhavatīti karmavācī kṛtyapratyayaprayogaḥ vedepi ātmānamupāsīta",
    "GSP28sastrdiu:2865": " ātmānaṃ veda ātmā jñātavyaḥ ityanekaśaḥ prayogaḥ //",
    "GSP28sastrdiu:2866": " na ca ganturgamane karmatvaṃ prayogābhāvāt śabdasādhutve hi prayogaparavaśā vayaṃ na svayamīśmahe /",
    "GSP28sastrdiu:2867": " yathāhi calanārthatve samāne gacchatiḥ sakarmakaḥ calatiścākarmakaḥ prayogasya tathā darśanāt /",
    "GSP28sastrdiu:2868": " eva jñātuḥ karmatvaṃ gantuścākarmatvaṃ bhaviṣyati /",
    "GSP28sastrdiu:2869": " tasmānmānasāhaṃpratyayagamya ātmā /",
    "GSP28sastrdiu:2870": " tathā ca śrutiḥ sa mānasīna ātmā janānām, iti /",
    "GSP28sastrdiu:2871": " tena yadyapi viṣayavittivelāyāmevātmāvabhāsastathāpi na viṣayavittikartṛtayāvabhāsastathāpi",
    "GSP28sastrdiu:2872": " na viṣayavittikartṛtayāvabhāsaḥ kintu mānasāhaṃpratyayakarmatayāvabhāso na tadvittikarmatayāvyāpteḥ /",
    "GSP28sastrdiu:2873": " nanu śarīravadātmanyapyahamabhimāno bhrāntareva, na,",
    "GSP28sastrdiu:2874": " bādhābhāvāt /",
    "GSP28sastrdiu:2875": " yogināmasti bādha iti cet,",
    "GSP28sastrdiu:2876": " napramāṇābhāvāt /",
    "GSP28sastrdiu:2877": " tathā ca yo 'pi yogasya parāṃ kāṣṭhāmupagatāḥ /",
    "GSP28sastrdiu:2878": " yogeśvarāste 'pi kurvantyātmanyahaṃmatīm //",
    "GSP28sastrdiu:2879": " ahaṃ kṛtsnasya jagataḥ prabhavaḥ pralayastathā /",
    "GSP28sastrdiu:2880": " tānyahaṃ veda sarvāṇi na tvaṃ vettha parantapa /",
    "GSP28sastrdiu:2881": " yasmātkṣaramatīto 'hamakṣarādapi cottamaḥ /",
    "GSP28sastrdiu:2882": " evamādāvahaṃśabdaḥ parasminpuṃsi hi dhruvam /",
    "GSP28sastrdiu:2883": " na hi mahadvikāro 'haṅkāraḥ kṛtsnasya prabhavaḥ,",
    "GSP28sastrdiu:2884": " nāpi kṣarākṣarābhyāmuttamaḥ,",
    "GSP28sastrdiu:2885": " nāpi brahmaśabdavācye pradhāne garbhaṃ dadhāti,",
    "GSP28sastrdiu:2886": " puruṣasaṃparkakṛtatvātprakṛtikṣobhasya /",
    "GSP28sastrdiu:2887": " tathopaniṣatsvapi- brahma vā idamagra āsīt tadātmānamevāvedahaṃ brahmāsmi iti mantravarṇopi ahaṃ manurabhavaṃ sūryaśca iti /",
    "GSP28sastrdiu:2888": " tasmādahaṃpratyayagamyatvāmātmano 'nicchintaḥ śrutivirodhādevopekṣaṇīyāḥ //*//",
    "GSP28sastrdiu:2889": " yattu nirmuktāhaṅkāramamakāravacanaṃ tadapi paurvāparyeṇa parāmṛṣyamāṇaṃ nāhaṅkārasvarūpaniṣedhārtha bhavati,",
    "GSP28sastrdiu:2890": " evaṃ hi tadvacanaṃ- nāsya kaścinnāyaṃ kasyacit nirmuktāhaṅkāramamakāra evāyamiti /",
    "GSP28sastrdiu:2891": " tadayamarthaḥ- yasmānnāsya kaścittasmānnirmuktamamakāraḥ,",
    "GSP28sastrdiu:2892": " yasmānnāyaṃ kasyacittasmānnirmuktāhaṅkāra iti /",
    "GSP28sastrdiu:2893": " yadyahaṅkārasvarūpaniṣedhaḥ syāt,",
    "GSP28sastrdiu:2894": " na pūrveṇa saṃbadhyeta- yasmānnāyaṃ kasyacittasmādasminnahaṃbhāvo bhrāntiriti kiṃ kena saṃgatam,",
    "GSP28sastrdiu:2895": " tasmānnāyamahantāsvarūpaniṣedhaḥ kiṃ tarhi janmaṃsaṃbandhitayātmanyahaṃmatiḥ ahamasya pitāhamasya putra ityādiḥ sa bhrama ityevaṃ saṃgataṃ bhavati",
    "GSP28sastrdiu:2896": " ayamātmā na kasyacidapi putrādirūpeṇa saṃbandhī,",
    "GSP28sastrdiu:2897": " janyajanakabhāvasya śarīraviṣayatvāt,",
    "GSP28sastrdiu:2898": " śarīraṃ hi śarīrājjāyate natvātmātmāntarāt,",
    "GSP28sastrdiu:2899": " tasmādanyasaṃbana adhitayātmanyahaṃmatiḥ kṛśādimaticcharīrādvivekamabudhyamānānāṃ bhrāntiriti /",
    "GSP28sastrdiu:2900": " tadidamasyānyasaṃbandhiniṣedhena putrādiviṣayasnehanivartanena vairāgyajananārthamucyate,",
    "GSP28sastrdiu:2901": " nāhaṅkārasvarūpasyāyaṃ niṣedho 'nupayogādasaṃgatatvāt pramāṇāntaravirodhāt ahaṃ brahmāsti iti vacanavirodhācca /",
    "GSP28sastrdiu:2902": " tasmādahaṃpratyayagamyo jñātā śarīrātirikta indriyavyatiriktaśca //",
    "GSP28sastrdiu:2903": " indriyātmanorbhedaḥ //",
    "GSP28sastrdiu:2904": " kathamindriyabhedaḥ,",
    "GSP28sastrdiu:2905": " indriyābhāve 'pi jñāturekasya pratyabhijñānāt yo 'haṃ rūpamadrākṣaṃ so 'haṃ",
    "GSP28sastrdiu:2906": " spṛśāmīti, yo 'hamagrahīṣaṃ so 'haṃ smarāmīti /",
    "GSP28sastrdiu:2907": " manastu pratyakṣasiddhasya jñātū rūpādijñāneṣu vyatiriktakaraṇādhīnatvāt sukhādijñāneṣu bhavitavyaṃ karaṇenetyevaṃ kalpyata iti nāsya jñātṛtvamāśaṅkanīyam",
    "GSP28sastrdiu:2908": " yetu kartṛtayaivātmasiddhirnasa karmatayetyāhusteṣāmātmani smaraṇapratyabhijñāne nopapadyeyātām,",
    "GSP28sastrdiu:2909": " tatrāpi hi pūrvakālasaṃbandhitvenātmanaḥ pratibhāso 'ṅgīkaraṇīyaḥ,",
    "GSP28sastrdiu:2910": " na ca sāṃparte smaraṇe pūrvakālasaṃbandhinaḥ kartṛtvaṃ saṃbhavatīti kathaṃ kartṛtayā siddhyet,",
    "GSP28sastrdiu:2911": " tasmādahaṃpratyayakarmatayaivātmanaḥ siddhiriti ramaṇīyam //*//",
    "GSP28sastrdiu:2912": " atha svaprakāśatvamātmanaḥ sukhādīnāṃ ca kiṃ neṣyate,",
    "GSP28sastrdiu:2913": " svaprakāśasya kasyacidapyadarśanāt sarvasyaiva hi vastunaḥ paraprakāśyatvaniyamāt /",
    "GSP28sastrdiu:2914": " svaprakāśatve cātmā suṣuptāvapi prakāśeta,",
    "GSP28sastrdiu:2915": " na ca prakāśate,",
    "GSP28sastrdiu:2916": " yathoktam- acetanayanneva suṣupta ityucyate iti //*//",
    "GSP28sastrdiu:2917": " na tu suṣuptāvapi prakāśata evātmā svābhāvikaparamānandayuktaḥ,",
    "GSP28sastrdiu:2918": " anyathā katham sukhamahamasvāpsam iti prabodhe pratisaṃdhānaṃ syāt,",
    "GSP28sastrdiu:2919": " arthāntaraṃ tu na kiñciccharīramindriyamanyadvā vastu prakāśata ityetāvān svapradāgakābhyāṃ suṣupterbhedaḥ /",
    "GSP28sastrdiu:2920": " naitadevam- saṃvidvirodhāt,",
    "GSP28sastrdiu:2921": " na hi suptānāmātmā sukhaṃ vā prakāśate,",
    "GSP28sastrdiu:2922": " nahyabhāsamānaṃ vyavahāramātreṇa prakāśata iti śakyamaṅgīkartum //*//",
    "GSP28sastrdiu:2923": " ki ca - suṣvāpādutthitāścaivaṃ nirvidyante hi kāmukāḥ /",
    "GSP28sastrdiu:2924": " vṛtheyamantareṇaiva kāminīṃ yāminī gatā /",
    "GSP28sastrdiu:2925": " āśliṣṭāmapyabuddhvaināṃ nirvidyante mayā /",
    "GSP28sastrdiu:2926": " bhuktvā ca paramānandaṃ tasya ca smaraṇādayam /",
    "GSP28sastrdiu:2927": " svalpālpasukhahānyaivaṃ nirvedo nāvakalpate //",
    "GSP28sastrdiu:2928": " tatsukhaṃ vismṛtaṃ cetsyātsukhamasvāpyamityayam /",
    "GSP28sastrdiu:2929": " vyavahāro na yujyeta,",
    "GSP28sastrdiu:2930": " duḥkhānanubhave tviyam /",
    "GSP28sastrdiu:2931": " sukhavyavahṛtistasmādguṇavṛttyeti niścayaḥ /",
    "GSP28sastrdiu:2932": " prabuddhā hi suṣuptāvavagataṃ kicidapi duḥkhamasaṃsmarantaḥ smaraṇānutpattyaiva suṣuptyavasthāyāṃ",
    "GSP28sastrdiu:2933": " me na kiñcidapi duḥkhamāsīdityavagamya tatraiva sukhavyavahāraṃ guṇavṛttyā kurvanti,",
    "GSP28sastrdiu:2934": " tathā ca vyavaharanti- etāvantaṃ kālamahamātmānamapyabuddhvā śayito 'smīti /",
    "GSP28sastrdiu:2935": " tasmātsuṣuptāvaprakāśātmanaḥ svaprakāśatvam,",
    "GSP28sastrdiu:2936": " ato mānasapratyakṣagamya evāyamiti sthitam //",
    "GSP28sastrdiu:2937": " ātmano vyāpakatvam /",
    "GSP28sastrdiu:2938": " sa punarayamātmā aṇuḥ śarīraparamāṇo vibhurveti cintanīyam /",
    "GSP28sastrdiu:2939": " tatrāṇuparimāṇatve yugapacchiraḥpādayorvedanānupapattiḥ /",
    "GSP28sastrdiu:2940": " ayaugapadye 'pyatiśaighyyādyaugapadyāvagatiriti cet,",
    "GSP28sastrdiu:2941": " syādevaṃ yadyaṇutvaṃ kutaścitsiddhaṃ syāt,",
    "GSP28sastrdiu:2942": " tadasiddhau dṛṣṭānusārādanaṇutvameva yuktam /",
    "GSP28sastrdiu:2943": " tatra śarīraparimāṇatve sāvayavaḥ syāt,",
    "GSP28sastrdiu:2944": " tatra dvividhameva hi niravayavadravyam- aṇu vibhu vā,",
    "GSP28sastrdiu:2945": " tadasau śarīrasaṃmitaḥ san sāvayavaḥ syāt,",
    "GSP28sastrdiu:2946": " tatra bahvavayavakalpanā tāvatāṃ cānyūnanadhikānāmavayavānāṃ puttikāhastidehayoratisaṃkocavistārakalpanaṃ nātīva hṛdayamanurañjayati,",
    "GSP28sastrdiu:2947": " tasmādvibhutvameva yuktam /",
    "GSP28sastrdiu:2948": " tathā ca śrutiḥ- anantamapāram iti /",
    "GSP28sastrdiu:2949": " bhagavadgītāsu ca vacanam- nityaḥ sarvagataḥ sthāṇuracalo 'yaṃ sanātanaḥ iti /",
    "GSP28sastrdiu:2950": " ye copaniṣatsvaṇutvavādāḥ purāṇeṣu ca aṅguṣṭhamātraṃ puruṣam ityādayaste sūkṣmagrahaṇagocaratvābhiprāyāḥ //*//",
    "GSP28sastrdiu:2951": " nanu vibhutve sarvaśarīreṣveka evātmāstu kiṃ nānātmabhirabhyupagataiḥ,",
    "GSP28sastrdiu:2952": " naivam- ekatve sati yathā paraṇabhede 'pi karturekatvāccakṣuṣā dṛṣṭamarthaṃ yajñadattaḥ pratyabhijānāti- yamahamadarśaṃ tamahaṃ spṛśāmīti,",
    "GSP28sastrdiu:2953": " tathā devadattaśarīrasthenātmanā dṛṣṭamarthaṃ yajñadattaḥ pratyabhijānīyāt,",
    "GSP28sastrdiu:2954": " śarīrabhede 'pyātmanasaḥ,",
    "GSP28sastrdiu:2955": " śarīrabhede 'pyātmanaḥ pratyabhijñāturekatvāt /",
    "GSP28sastrdiu:2956": " karturekatve 'pi manobhedādvyavastheti cet, na,",
    "GSP28sastrdiu:2957": " karaṇatvānmanasaḥ,",
    "GSP28sastrdiu:2958": " karaṇabhedasya cakṣurāderbhedavyavasthāpakatvāyogādityuktam //*//",
    "GSP28sastrdiu:2959": " cakṣurādikaraṇānāmavyavasthāpakatve 'pi manaḥ karaṇaṃ",
    "GSP28sastrdiu:2960": " vyavasthāpakamiti cet na,",
    "GSP28sastrdiu:2961": " karaṇatvāviśeṣāt /",
    "GSP28sastrdiu:2962": " syādapyeṣā kalpanā yadyekātmatve dṛḍhaṃ pramāmaṃ syāt /",
    "GSP28sastrdiu:2963": " na tu tadasti /",
    "GSP28sastrdiu:2964": " yetvātmaikatvavādāḥ śrutiṣu smṛtiṣu purāṇeṣu vā te nirañjanaḥ paramaṃ sāmyamupaiti",
    "GSP28sastrdiu:2965": " mama sādharmyamāgatāḥ uttamaḥ puruṣastvanyaḥ ityādibhirātmabedavacanaiḥ pratyakṣādibhiśca",
    "GSP28sastrdiu:2966": " virodhānnaikāntataḥ śaknuvantyātmaikatvaṃ niścāyayitum //* //",
    "GSP28sastrdiu:2967": " vacanānāṃ hi mitho virodhe siddhavastuviṣayatvena ca vikalpāsaṃbhave pramāṇāntarānnirṇayaḥ syāt,",
    "GSP28sastrdiu:2968": " tacca pramāṇāntaraṃ bheda eva samarthamityaikātmyavādānāmavailakṣaṇyaparatvaṃ pūrvoktanyāyenāvagantavyam //*//",
    "GSP28sastrdiu:2969": " vispaṣṭaṃ caitadvāyudṛṣṭāntopādānāt- veṇurandhrādibhedena bhedaḥ ṣaḍjātisaṃjñitaḥ //",
    "GSP28sastrdiu:2970": " abhedavyāpino vāyostathā tasya mahātmanaḥ iti /",
    "GSP28sastrdiu:2971": " na hi vāyudravyaṃ sarvatraikaṃ vyaktibhedasya spaṣṭatvāt,",
    "GSP28sastrdiu:2972": " avilakṣaṇasvabhāvasya tu vāyorveṇurandhrākṛtaṃ ṣaḍjādivailakṣaṇyaṃ,",
    "GSP28sastrdiu:2973": " evātmano 'pi paśumanuṣyādivailakṣaṇyaṃ dehasaṃbandhakṛtaṃ na svābhāvikamityayamevārthaḥ /",
    "GSP28sastrdiu:2974": " vāyoriti tasyeti caikavacanaṃ sāmānyābhiprāyam,",
    "GSP28sastrdiu:2975": " tasmātpratiśarīraṃ bhinnā evātmānaḥ nityāḥ sarvagatā evaṃ ca baddhamuktādivyavasthāpi yuktatarā bhavati //",
    "GSP28sastrdiu:2976": " ityātmavādaḥ //",
    "GSP28sastrdiu:2977": " mokṣavādārambhaḥ /",
    "GSP28sastrdiu:2978": " kaḥ punarayaṃ mokṣo nāma,",
    "GSP28sastrdiu:2979": " vicitravāsanāvaśena vicitranīlapītādirūpeṇa pravahato jñānasaṃtānasya niḥśeṣavāsanocchedānnīlapītādivaicitryaṃ hitvā kevalaṃ saṃvinmātreṇāvasthānamiti kecit /",
    "GSP28sastrdiu:2980": " aparetu dīpasaṃtānasyeva jñānasaṃtāpanasyoparamam /",
    "GSP28sastrdiu:2981": " ubhayamapyetadbāhyārthābhāvamūlamiti tatsadbhāvapratipādanenaiva nirākṛtam //*//",
    "GSP28sastrdiu:2982": " apare tu prapañcavilayamapavargamāhuḥ /",
    "GSP28sastrdiu:2983": " avidyānirmito hi prapañcaḥ svapnaprapañcavat prabodhenaiva brahmavidyayā avidyāyāṃ vilīnāyāṃ svayameva vilīyate /",
    "GSP28sastrdiu:2984": " tathāhi śrutiḥ yatra hi dvaitamiva bhavati taditara itaraṃ paśyati yatra tvasya sarvāmātmaivābhūttatkena kaṃ paśyet",
    "GSP28sastrdiu:2985": " iti //*//",
    "GSP28sastrdiu:2986": " tadidamapi prapañcasyāvidyānirmitatvanirāraṇena paramārthatvapratipādanānnirastameveti ātmaivedaṃ sarvamiti sarvasyātmā bhoktetyarthaḥ /",
    "GSP28sastrdiu:2987": " yathā yaḥ kāmayeta rāṣṭraṃ syāmiti rāṣṭrasya bhoktetyarthaḥ /",
    "GSP28sastrdiu:2988": " yathā kāmayeta sarvamidaṃ bhaveyamiti sarvasya bhoktā bhaveyamityarthaḥ /",
    "GSP28sastrdiu:2989": " tathā- ātmā sarvamiti sarvasyātmā bhoktetyarthaḥ /",
    "GSP28sastrdiu:2990": " yattu yatra hi dvaitamiva bhavatīti dvaitabhāvasya bhrāntitvavacanaṃ tadaupacārikam-",
    "GSP28sastrdiu:2991": " yathā khalu svapnaprapañcendrajālamṛgatoyādiḥ kiyantañcitkālaṃ dṛṣṭipathamāpannaḥ",
    "GSP28sastrdiu:2992": " paścādvilīno bhogyatāmativartate tathāyaṃ śarīrendriyaviṣayarūpaprapañco 'pyasyātmanaḥ",
    "GSP28sastrdiu:2993": " kiyantañcitkālamupabhogyaḥ san paścādvināśādanupabhogyo bhavatītyanena sādṛśyena",
    "GSP28sastrdiu:2994": " bhrāntirityupacāreṇocyate puruṣāṇāṃ viṣayabhogeṣvāsthānivartanena muktāvabhiruciṃ janayituṃ,",
    "GSP28sastrdiu:2995": " yadapi yatra tvasya sarvamātmaivābhūditi muktāvātmano 'dvitīyatvacanaṃ tadapi na prapañcasvarūpaniṣedhārthaṃ kitu sata eva prapañcasyātmasaṃbandhaniṣedhārthaṃ,",
    "GSP28sastrdiu:2996": " asyetivacanāt,",
    "GSP28sastrdiu:2997": " nahyatraitāvaducyate yatra sarvamātmaivābhūditi,",
    "GSP28sastrdiu:2998": " kiṃ tarhi,",
    "GSP28sastrdiu:2999": " yatra tvasya sarvamātmaiveti /",
    "GSP28sastrdiu:3000": " tenāsyāyamarthaḥ- yatra yasyāmavasthāyāṃ muktāvityarthaḥ /",
    "GSP28sastrdiu:3001": " asya ātmano dṛśyatvena darśanasādhanatvena darśanāyatanatvena vā na kiñcidanyasaṃbandhi vidyate kintvātmaivāsya sarvaṃ nānyakiñcit tadā kena kaṃ paśyediti /",
    "GSP28sastrdiu:3002": " yathā loke yasya na kiñcidapi bāndhavo vittaṃ vāsti sa evaṃ vadati- na me kañcidasti ahameva sarvaṃ tatra saṃbandhyantaraṃ na kiñcidastītyetāvadvivakṣitam,",
    "GSP28sastrdiu:3003": " evaṃ muktāvātmaivātmanaḥ sarvamiti saṃbandhyantarābhāvamātraṃ vivakṣitaṃ na prapañcasvarūpabhāvaḥ,",
    "GSP28sastrdiu:3004": " tasmānna prapañcavilayo mokṣaḥ kintu prapañcasaṃbandhavilayaḥ /",
    "GSP28sastrdiu:3005": " tredhā hi prapañcaḥ puruṣaṃ badhnāti bhogāyatanaṃ śarīraṃ bhogasādhanānīndriyāṇi bhogyāḥ śabdādayo viṣayāḥ /",
    "GSP28sastrdiu:3006": " bhoga iti ca sukhaduḥkhaviṣayo 'parokṣānubhava",
    "GSP28sastrdiu:3007": " ucyate tadasya trividhasyāpi bandhasyātyantiko vilayo mokṣaḥ //*//",
    "GSP28sastrdiu:3008": " kimidamātyantikatvaṃ pūrvotpannānāṃ śarīrendriyaviṣayāṇāṃ vināśaḥ,",
    "GSP28sastrdiu:3009": " anutpannānāṃ cātyantiko 'nutpādaḥ /",
    "GSP28sastrdiu:3010": " kathamatyantānutpattiḥ,",
    "GSP28sastrdiu:3011": " utpādakayordharmādharmayorniḥśeṣayoḥ parikṣāyāt /",
    "GSP28sastrdiu:3012": " so 'yaṃ prapañcasaṃbandho bandhasyadvimokṣaśca mokṣaḥ /",
    "GSP28sastrdiu:3013": " ānandamokṣavādaḥ /",
    "GSP28sastrdiu:3014": " nanvevamaśeṣadharmakṣayānmuktasya na kicidsukhaṃ syāt /",
    "GSP28sastrdiu:3015": " tataścāpuruṣārtho mokṣaḥ syāt /",
    "GSP28sastrdiu:3016": " naiṣa doṣaḥ- na hi dharmajanyo muktasyātmanaḥ tathā satyutpattimattvāt vināśī syāt tatrāpunarāvṛttiśrutervirodhaḥ syāt /",
    "GSP28sastrdiu:3017": " svābhāvikastvātmānandaḥ saṃsāreṇābhibhūtaḥ san nirmuktasaṃsārasyābhivyaktau bhogyo bhavati svābhāvikatve cānandasya ānandaṃ brahme tyādiśrutisahasraṃ pramāṇam //*//",
    "GSP28sastrdiu:3018": " nanu sukhābhāve 'pi śrutirasti aśarīraṃ vāva santaṃ na priyāpriye spṛśataḥ iti /",
    "GSP28sastrdiu:3019": " satyam- viṣayasukhābhiprāyaṃ tvevañjātīyakam,",
    "GSP28sastrdiu:3020": " anyathānandaśrutivirodhāt /",
    "GSP28sastrdiu:3021": " atha sukhābhāvavacanabalenānandavacanameva duḥkhābhāvābhiprāyaṃ kimiti na vyākhyāyate sukhābhāvavacanānāmatyalpatvātteṣāmevānyathākaraṇaṃ yuktaṃ na bhūyasāmānandavacanānām /",
    "GSP28sastrdiu:3022": " kiñcānandaśabdasya duḥkhābhāvaparatve 'tyantasvārthahāniḥ syāt,",
    "GSP28sastrdiu:3023": " sukhaśabdasya tu sāmānyavacanasya viśeṣe 'pi vyākhyāne nātīva svārthahāniriti tadeva yuktam //*//",
    "GSP28sastrdiu:3024": " nanu vidyamāno 'pyānando 'nanubhūyamāno 'kiñcitkara eva,",
    "GSP28sastrdiu:3025": " na ca muktasya sarvakaraṇahīnasyānandānubhavaḥ saṃbhavati /",
    "GSP28sastrdiu:3026": " svaprakāśa'yamānanda iti cenna,",
    "GSP28sastrdiu:3027": " saṃsārāvasthāyāmaprakāśāt /",
    "GSP28sastrdiu:3028": " nanu tatrāpyānandasvabhāvaḥ puruṣaḥ prakāśata eva ātmani premotpatteḥ,",
    "GSP28sastrdiu:3029": " satyamiti bruvāṇasyātisāhasikasya nottaraṃ vācyam /",
    "GSP28sastrdiu:3030": " yadi saṃsāriṇo 'pi paramānandamanubhaveyustato muktasya na kaścidatiśaya iti tadevāpuruṣārthatvaṃ mokṣasyāpadyeta,",
    "GSP28sastrdiu:3031": " ato balādasukharūpasyāyamabhibhūto na prakāśate /",
    "GSP28sastrdiu:3032": " ko 'yaṃ prakāśamānasyābhibhavo nāma,",
    "GSP28sastrdiu:3033": " prakāśanivāraṇaṃ hyabhibhavaḥ /",
    "GSP28sastrdiu:3034": " na ca prakāśamānasyāprakāśanaṃ saṃbhavati,",
    "GSP28sastrdiu:3035": " yadi tu naiva prakāśate saṃsārāvasthāyāṃ tasyāmavasthāyāmasataḥ prakāśasya muktāvasthāyāmutpadyamānasya kāraṇaṃ vaktavyam,",
    "GSP28sastrdiu:3036": " vijñānameva ca prakāśākhyasya phalasya kāraṇaṃ taccendriyādhīnam,",
    "GSP28sastrdiu:3037": " na ca muktasyendriyāṇi saṃbhavantīti kathamānandānubhavaḥ syāt //*//",
    "GSP28sastrdiu:3038": " ucyate- bāhyendriyāṇyeva muktasya nivartante manastu tasyāmavasthāyāmanuvartate ityānandaśrutibalādevādhyavasīyate /",
    "GSP28sastrdiu:3039": " evaṃ jñānaṃ ca na hi vijñāturvijñāterviparilopo vidyate iti śruteḥ,",
    "GSP28sastrdiu:3040": " vijñānaghanaśruteśca,",
    "GSP28sastrdiu:3041": " tasmānmuktāvasthāyāṃ mānasapratyakṣeṇa paramānandamanubhavannātmāvatiṣṭhate /",
    "GSP28sastrdiu:3042": " taduktam- nijaṃ yattvātmacaitanyamānandaśceṣyate ca yaḥ /",
    "GSP28sastrdiu:3043": " yacca nityavibhutvādi tairātmā naiva mucyate iti /",
    "GSP28sastrdiu:3044": " yattu tasmātkarmamakṣayādeva hetvabhāvena mucyate /",
    "GSP28sastrdiu:3045": " nahyabhāvātmakaṃ muktvā mokṣanityatvakāraṇam,",
    "GSP28sastrdiu:3046": " iti vārtikaṃ tatparamatamityevamānandamokṣavādino matam //*//",
    "GSP28sastrdiu:3047": " apare tvāhuḥ- abhāvātmakatvavacanameva svamatamupapattyabhidhānāt ānandavacanaṃ tūpanyāsamātratvā paramatam /",
    "GSP28sastrdiu:3048": " na hi muktasyānandānubhavaḥ saṃbhavati karaṇābhāvāc /",
    "GSP28sastrdiu:3049": " manaḥ syāditicet, na,",
    "GSP28sastrdiu:3050": " amanaskatvaśruteḥ amanoṣaḍavāgiti //",
    "GSP28sastrdiu:3051": " mokṣāvasthāyāṃ jñānābhāvopapādanam /",
    "GSP28sastrdiu:3052": " yattu na hi vijñāturvijñāterviparilopo vidyate iti tajjñānaśaktyabhiprāyam,",
    "GSP28sastrdiu:3053": " anyathā hi suṣuptāvapi jñānānuvṛttiruktā",
    "GSP28sastrdiu:3054": " syāt sā ca saṃviddhiruddhetyuktam /",
    "GSP28sastrdiu:3055": " vispaṣṭaṃ cāsya śaktyabhiprāyatvam /",
    "GSP28sastrdiu:3056": " evaṃ hi śrūyate- yadvai tanna paśyati paśyanvai tanna paśyati,",
    "GSP28sastrdiu:3057": " na hi draṣṭurdṛṣṭerviparilopo vidyate,",
    "GSP28sastrdiu:3058": " avināśitvāt na tu taddvitīyamasti tato 'nyadvibhaktaṃ yatpaśyet evamanyānyapi vākyāni jighranvai",
    "GSP28sastrdiu:3059": " tanna jighrati na hi ghrātughrāterviparilopo vidyate,",
    "GSP28sastrdiu:3060": " na śrotuḥ śruterviparilopo vidyate,",
    "GSP28sastrdiu:3061": " na spraṣṭuḥ spṛṣṭerviparilopo vidyate,",
    "GSP28sastrdiu:3062": " na jñāturjñāterviparilopo vidyate tatra tatra dṛṣṭighrātiśrutispṛṣṭiśabdāścakṣurghrāṇaśrotratvagindriyajanyānāṃ",
    "GSP28sastrdiu:3063": " rūpagandhaśabdasparśaviṣayāṇāṃ vācakāḥ nārthāntaraviṣayāṇāṃ nāpi vijñānasāmānyasya,",
    "GSP28sastrdiu:3064": " nacaiṣāṃ jñānaviśeṣāṇāṃ vācakāḥ nārthāntaraviṣayāṇāṃ nāpi vijñānasāmānyasya,",
    "GSP28sastrdiu:3065": " nacaiṣāṃ jñānaviśeṣāṇāṃ suṣuptau muktau vā kathañcidapyaparilopaḥ saṃbhavati,",
    "GSP28sastrdiu:3066": " nahi tadānīmindriyāṇi santi nāpi gandhādayo jñāyante tadubhayābhāve ca na śrutyādiśabdavācyajñānaviśeṣāḥ saṃbhavanti //*//",
    "GSP28sastrdiu:3067": " nanu yathā prakāśyāsannidhāvapi savituḥ prakāśakatvaṃ nityam,",
    "GSP28sastrdiu:3068": " evamindriyābhāve 'pi nityaiva dṛṣṭiriticet,",
    "GSP28sastrdiu:3069": " sayādevam- yadi jñānamātraṃ dṛṣṭyādiśabdānāṃ vācyaṃ syāt,",
    "GSP28sastrdiu:3070": " na tu tathāsti,",
    "GSP28sastrdiu:3071": " lokaprasiddhyabhāvāt /",
    "GSP28sastrdiu:3072": " yathā lokaṃ ca śabdārthāvadhāraṇaṃ na yatheccham /",
    "GSP28sastrdiu:3073": " na hi loke gandhādanyadghrāṇaṃ jighratītyucyate,",
    "GSP28sastrdiu:3074": " gandhamapi yadā ghrāṇādanyenānumānādinā jānāti tadā na jighratītyucyate,",
    "GSP28sastrdiu:3075": " tasmādghrāṇādīyajanyagandhādiviṣayajñānaviśeṣavācino ghrātyādiśabdāḥ,",
    "GSP28sastrdiu:3076": " na ca teṣāṃ suṣuptau muktau vā saṃbhavatyaparilopaḥ,",
    "GSP28sastrdiu:3077": " tasmādghrāṇādiśaktāveva prarocanārthaṃ ghrāṇādyupacāraḥ,",
    "GSP28sastrdiu:3078": " yathā tema hyannaṃ kriyate iti śaktivartamānatvena prarocanārthaṃ kriyate iti vartamānatvopacāraḥ,",
    "GSP28sastrdiu:3079": " tasmāt na jñātujñāterviparilopo vidyata ityedapi śaktyabhiprāyameva //*//",
    "GSP28sastrdiu:3080": " yattvādityaprakāśakatvavaditi,",
    "GSP28sastrdiu:3081": " kiṃ tasya prakāśakatvamabhipretaṃ,",
    "GSP28sastrdiu:3082": " yadi timirotsāraṇaṃ,",
    "GSP28sastrdiu:3083": " tannityamasyeva sarvadā hyasāvavyavahiteṣu deśeṣu timiramutsādayatyeva,",
    "GSP28sastrdiu:3084": " nanvevamātmā sarvadā śṛṇoti suṣuptāvaśravaṇāt /",
    "GSP28sastrdiu:3085": " atha jñānajanakatvamāditya deśeṣu timiramutsādayatyeva,",
    "GSP28sastrdiu:3086": " natvevamātmā sarvadā śṛṇoti suṣuptāvaśravaṇāt /",
    "GSP28sastrdiu:3087": " atha jñānajanakatvamādityasya prakāśakatvam na tannityaṃ,",
    "GSP28sastrdiu:3088": " tasmātsāmarthyameva tatrāpi nityaṃ,",
    "GSP28sastrdiu:3089": " tasmājjñānaśaktyabhiprāyamidaṃ nityatvābhidhānam //*//",
    "GSP28sastrdiu:3090": " eṣā hyatra vacanavyaktiḥ- yadetatsuṣuptau muktau vātmā na paśyati paśyanneva draṣṭuṃ śaknuvanneva na paśyati /",
    "GSP28sastrdiu:3091": " na hi draṣcurātmano yā darśanaśaktistasyāḥ kadācidapi lopo vidyate sāhyavināśinīti",
    "GSP28sastrdiu:3092": " na draṣṭurdvitīyamanyaddarśanasādhanaṃ cakṣurvyāpārarūpaṃ dṛśyaṃ vā tasyāmavasthāyāsamasti yato darśanaṃ syāt,",
    "GSP28sastrdiu:3093": " yadyapi dṛśyaṃ rūpādikaṃ svarūpatastasyāmavasthāyāmasti tathāpi dṛśyatā darśanayogyatā tasyāmavasthāyāṃ nāstīti tena rūpeṇābhāvāddṛśyaṃ nāstītyucyate,",
    "GSP28sastrdiu:3094": " tasmātsādhanāntaravaikalyāttasyāmavasthāyāṃ na paśyati na śaktivaikalyāt,",
    "GSP28sastrdiu:3095": " śaktistu na kadācidapi lupyata iti /",
    "GSP28sastrdiu:3096": " evamanyeṣāmapi vākyānāṃ yojanā /",
    "GSP28sastrdiu:3097": " tathā jñānaśaktyaparilopa eva jñatrānāparilopa ucyate,",
    "GSP28sastrdiu:3098": " jñātiśabdaścātrānumānādijñānaparaḥ cakṣurādijñānānāṃ svaśabdairuktatvāt //*//",
    "GSP28sastrdiu:3099": " evaṃ vijñānaṃ brahma vijñānaghana ityādīnāmapi śaktiparatvaṃ veditavyam /",
    "GSP28sastrdiu:3100": " svayameva śrutyā śaktiparatvaṃ vyākhyātaṃ vijñānaghana evaitebhyo bhūtebhyaḥ samutthāyatānyevānu vinaśyatīti bhūtendriyanāśādātmāpi pramāṇāgocaratvamāpanno vinaṣṭa iva bhavatīti /",
    "GSP28sastrdiu:3101": " na tasyetaḥ pretasya muktasya saṃjñāstīti /",
    "GSP28sastrdiu:3102": " evaṃ yājñavalkyemanokte maitreyī codayatisma atraiva ṅagavān(?)",
    "GSP28sastrdiu:3103": " māmohitavān vijñānaghana iti na cāsti saṃjñeti viruddhābhidhānāt iti /",
    "GSP28sastrdiu:3104": " ṣaṣṭhādhyāye tu vināśāvināśavirodhaścodayiṣyata iti vivekaḥ /",
    "GSP28sastrdiu:3105": " evaṃ codito yājñavalkyaḥ parihāramāha- na vā are ahaṃmoha parasparaviruddhaṃ bravīmi,",
    "GSP28sastrdiu:3106": " alaṃ vā are idaṃ vijñānāya atrātmatattvaṃ sarvāsvavasthāsu vijñānāya samarthamityarthastena vijñānaghanatvābhidhānaṃ sāmarthyābhiprāyamiti vyākhyātam bhavati /",
    "GSP28sastrdiu:3107": " saṃbhavati ca śaktasyāpi jñānābhāva iti nāsti virodha ityabhiprāyaḥ /",
    "GSP28sastrdiu:3108": " anayā ca śrutyā sarvavijñānaśrutayaḥ śaktyabhiprāyā vyākhyātāḥ //*//",
    "GSP28sastrdiu:3109": " yadi śaktirasti tatastasyāvasthāyāṃ tataḥ kena jñānānutpattiḥ jñānasādhanānāmindriyāṇāṃ jñeyānāṃ ca viṣayāṇāmabhāvāt /",
    "GSP28sastrdiu:3110": " tadāha yatra hi dvaitamiva bhavati taditara itaraṃ paśyati,",
    "GSP28sastrdiu:3111": " yatra tvasya sarvamātmaivābhūttatkena kaṃ paśyet ityādi,",
    "GSP28sastrdiu:3112": " tadetatprāgeva vyākhyātam /",
    "GSP28sastrdiu:3113": " evamarthāntarajñāne sādhanābhāvānnirākṛte sati ātmānameva muktāvasthāyāṃ jānātvityāśaṅkyāha",
    "GSP28sastrdiu:3114": " vijñātāramare kena vijānīyāt iti nahyātmāpi vināsādhanena jñātuṃ śakyate manasā khalvasau",
    "GSP28sastrdiu:3115": " saṃsārāvasthāyāṃ jñāyate na ca muktasya manaḥsaṃbangho 'sti ataḥ kenātmānaṃ jānātviti",
    "GSP28sastrdiu:3116": " vyakta eva muktasyātmajñānasyābhāve jñānaśaktimātrasyāvasthānaṃ śrutyā darśitaṃ,",
    "GSP28sastrdiu:3117": " tasmānniḥsaṃbandho nirānandaśca mokṣaḥ //",
    "GSP28sastrdiu:3118": " ātmano jñānānandasvarūpatvasya khaṇḍanam //",
    "GSP28sastrdiu:3119": " nanu nātmano 'nyadvijñānamānando vā kintvātmaiva jñānamānandaśca vijñānaṃ brahma ānandaṃ brahma iti śruteḥ,",
    "GSP28sastrdiu:3120": " ātmā ca suṣuptiturīyayorapi bhavatīti kathaṃ vijñānasya cānandasya cābhāvaḥ /",
    "GSP28sastrdiu:3121": " naitadevaṃ,",
    "GSP28sastrdiu:3122": " yaddhi vastvantaraprakāśajananasvabhāvaṃ vastu yasminsati kimapyarthāntaraṃ prakāśata eva talloke vijñānaśabdenocyate,",
    "GSP28sastrdiu:3123": " nacātmani sati kiñcidanyatprakāśata eva,",
    "GSP28sastrdiu:3124": " vidyamāne 'pi",
    "GSP28sastrdiu:3125": " tasminsuṣuptyavasthāyāmarthāntarasya kasyacidapyadarśanāt ato na jñānamātmā //*//",
    "GSP28sastrdiu:3126": " nanu prakāśajananasvabhāvo 'pi sahakārivaikalyānna janayet /",
    "GSP28sastrdiu:3127": " satyaṃ na janayati /",
    "GSP28sastrdiu:3128": " yasmiṃstu sahakārisaṃnidhāne tatkṛte vānyasminnāgantuke sati niyamena prakāśata evārthāntaraṃ tajjñānaśabdavācyam /",
    "GSP28sastrdiu:3129": " tathā gītiśravaṇapriyāliṅganacandradarśanamadhurāsvādasurabhighrāṇādijanyamāhlādamānandasukhaśabdāvabhidadhāte,",
    "GSP28sastrdiu:3130": " nacaivaṃrūpatvamātmāno 'sti,",
    "GSP28sastrdiu:3131": " yathā hyanyasukheṣu sukharūpaṃ pratyabhijñāyate naivamātmani pratyabhijānīmo yenānandamiti ca saṃjñetyucyate na sā laukikī nāpi vaidikī /",
    "GSP28sastrdiu:3132": " yadi paraṃ vṛddhyādivatparibhāṣyeta tadastu yathākāmam /",
    "GSP28sastrdiu:3133": " yattu vijñānaṃ brahma ānandaṃ brahma iti ca sāmānādhikaraṇyaṃ taddharmamātravacanatvena vartante,",
    "GSP28sastrdiu:3134": " satyaṃ,",
    "GSP28sastrdiu:3135": " na bāhulyena vartante,",
    "GSP28sastrdiu:3136": " kadācittu guṇamātravacanānāmapi guṇini prayogo bhavati yathā śīto madhuro rasaḥ snigdho guruśceti rasaśabdo dravye prayujyate,",
    "GSP28sastrdiu:3137": " anyathā śītādiśabdasāmānādhikaraṇyāyogāt /",
    "GSP28sastrdiu:3138": " kiṃ ca rasaṃ hyevāyaṃ vidvān,",
    "GSP28sastrdiu:3139": " sa eko brahmaṇa ānanda,",
    "GSP28sastrdiu:3140": " iti ṣaṣṭhyānandādbrahma vyatiricyate //*//",
    "GSP28sastrdiu:3141": " kiṃ ca na me sāṃprataṃ kiñcidapi sukhaṃ duḥkhameva tu sarvātmanā mameti sukhābhāve duḥkhānubhave cānusaṃdhīyamānasyātmanaḥ kathamānandarūpatā syāt /",
    "GSP28sastrdiu:3142": " kiṃ ca svaprakāśānandarūpamātmānamabhyupagacchatāmasmākaṃ caitāvadavivādaṃ suṣuptitulyā muktiriti /",
    "GSP28sastrdiu:3143": " saṃsārānuvṛttyanuvṛttimātraṃ bhidyate anyatsarvaṃ tulyam /",
    "GSP28sastrdiu:3144": " tathā ca śrutirapi- tā etāḥ prajā aharaharbrahmalokaṃ yanti /",
    "GSP28sastrdiu:3145": " aharaharāgacchanti iti suṣuptiṃ brahmalokaśabdena vadantī tulyatvametayordarśayati,",
    "GSP28sastrdiu:3146": " suṣuptiścāsmākamapi gocaro na ca tatrānandānubhavo 'stīti vyaktametat,",
    "GSP28sastrdiu:3147": " tasmānnirānando mokṣaḥ,",
    "GSP28sastrdiu:3148": " duḥkhaparilopācca puruṣārthantvam //*//",
    "GSP28sastrdiu:3149": " sukhalopādapuruṣārthatvamapīticet- naivamalpaṃ hi saṃsāre sukhaṃ tadapi sūrayaḥ //",
    "GSP28sastrdiu:3150": " bahuprayāsasādhyatvādduḥkhamevānujānate //",
    "GSP28sastrdiu:3151": " janmamṛtyujarāvyādhiduḥkhānyanudinaṃ nṛṇam //",
    "GSP28sastrdiu:3152": " svayameva vināyatnānnipatanti sahasradhā /",
    "GSP28sastrdiu:3153": " vihitākaraṇānnityaṃ pratiṣiddhaniṣevaṇāt /",
    "GSP28sastrdiu:3154": " mahadāmuṣmikaṃ duḥkhaṃ yatnairnāva gamyate //",
    "GSP28sastrdiu:3155": " bahuduḥkhapariṣviktaṃ yannāma khalpakaṃ sukham //",
    "GSP28sastrdiu:3156": " surāpānādisukhavadvarjanīyam vivikinām //",
    "GSP28sastrdiu:3157": " evaṃbhūte 'pi saṃsāre ye raktāḥ sukhatṛṣṇayā //",
    "GSP28sastrdiu:3158": " na teṣāmadhikāro 'sti muktiśāstre kathañcana //",
    "GSP28sastrdiu:3159": " saṃsāsādvijante ye dṛṣṭalokaparāvarāḥ /",
    "GSP28sastrdiu:3160": " ta eva khalu mucyante na tu yaḥ prākṛto janaḥ //",
    "GSP28sastrdiu:3161": " teṣāmevāpargākhyaḥ puruṣārtho mahātmanām //",
    "GSP28sastrdiu:3162": " teṣāmevādhikāraśca muktiṣāśtre manīṣiṇām /",
    "GSP28sastrdiu:3163": " tenābhāvātmakatve 'pi mukternāpuruṣārthatā //",
    "GSP28sastrdiu:3164": " sukhaduḥkhopabhogo hi saṃsāra iti śabdyate //",
    "GSP28sastrdiu:3165": " tayoranupabhogaṃ tu mokṣaṃ mokṣavido viduḥ //",
    "GSP28sastrdiu:3166": " śrutirapyetamevāha bhedaṃ saṃsāramokṣayoḥ //",
    "GSP28sastrdiu:3167": " na ha vai saśarīrasya priyāpriyavihīnatā //",
    "GSP28sastrdiu:3168": " aśarīraṃ vā vasantaṃ smapṛśato na priyāpriye //",
    "GSP28sastrdiu:3169": " ānandātmakamātmānaṃ ye vadanti svaprabham //",
    "GSP28sastrdiu:3170": " tanmate 'pi ca saṃsārānmukteretāvatī bhidā //",
    "GSP28sastrdiu:3171": " ātmā hyānandarūpo 'sau saṃsāre 'pi prakāśate //",
    "GSP28sastrdiu:3172": " tāveva(?) sa mokṣe 'pi nādhikyaṃ tasya kiñcana //",
    "GSP28sastrdiu:3173": " atha saṃsāravelāyāmānando na prakāśate //",
    "GSP28sastrdiu:3174": " nahyaprakāśanaṃ yuktaṃ svaprakāśasya vastunaḥ //",
    "GSP28sastrdiu:3175": " yadyasau na prakāśeta kintarhyanyatprakāśate /",
    "GSP28sastrdiu:3176": " ātmasvarūpamiti cennanu cānanda eva tat //",
    "GSP28sastrdiu:3177": " taccetprakāśate nūnamānando 'pi prakāśate /",
    "GSP28sastrdiu:3178": " tena śabdādiviṣayajanyayoḥ sukhaduḥkhayoḥ //",
    "GSP28sastrdiu:3179": " nivṛttireva saṃsārādapavarga itīryate /",
    "GSP28sastrdiu:3180": " tataśca sukhalopena mukterna puruṣārthatā //",
    "GSP28sastrdiu:3181": " yadyasmākaṃ puruṣārthatā /",
    "GSP28sastrdiu:3182": " yadyasmākaṃ bhavettarhi tulyaiṣā bhavatāmapi /",
    "GSP28sastrdiu:3183": " sukhaduḥkhahānimasatastasya bhūyo duḥkhavivarjanāt //",
    "GSP28sastrdiu:3184": " mokṣasya puruṣārthatvamāvayorubhayoḥ samam //",
    "GSP28sastrdiu:3185": " sukhaduḥkhavihīno 'to muktaḥ svastho 'vatiṣṭhate //",
    "GSP28sastrdiu:3186": " iti //",
    "GSP28sastrdiu:3187": " muktisvarūpakathanam //",
    "GSP28sastrdiu:3188": " kimidaṃ svastha iti,",
    "GSP28sastrdiu:3189": " ye hyāgamamāpāyino dharmā buddhisukhaduḥkhecchādveṣaprayatnadharmāgharmāsaṃskārastānapahāya yadasya svaṃ naijaṃ jñānaśaktisattādravyatvādi tasminnavatiṣṭhata ityarthaḥ /",
    "GSP28sastrdiu:3190": " yadi tu saṃsārāvasthāyāmavidyamāno 'pyānando muktāvasthāyāṃ janyata ityucyate tato janimattvādanityo mokṣaḥ syāt /",
    "GSP28sastrdiu:3191": " kena cāsāvanubhāvyaḥ /",
    "GSP28sastrdiu:3192": " na hi svaprakāśatvaṃ kasyacitsaṃbhavītyuktam /",
    "GSP28sastrdiu:3193": " na ca manasānubhavaḥ saṃbhavatīti muktasya manaso 'bhāvāt amanalaskatvaśruterityuktam /",
    "GSP28sastrdiu:3194": " ata eva nityo 'pyānandaḥ saṃsāradaśāyāmabibhūtatvādanubhūtopi muktāvabhibhave nivṛtte manasānubhūyate ityedapi nirastam //*//",
    "GSP28sastrdiu:3195": " kiṃ ca sukhaviśiṣcātmānubhavaḥ puruṣārtho na sukhamātrānubhavaḥ,",
    "GSP28sastrdiu:3196": " na ca muktāvātmānubhavaḥ saṃbhavati vijñātāramare kena vijānīyāt iti kaṇṭhenaiva",
    "GSP28sastrdiu:3197": " śrutyā niṣiddhatvāt alaṃ vā are idaṃ vijñānāya iti ca śrutyā vijñānaśabdasya muktasya",
    "GSP28sastrdiu:3198": " vijñānamaśakyamabhyupagantum /",
    "GSP28sastrdiu:3199": " nahyasyāḥ śruteḥ priyāpriyāsparśaśruteśca tattvakathanaṃ muktvā kathañcidanyaparatvaṃ saṃbhavati /",
    "GSP28sastrdiu:3200": " vijñānāśrutayastu śaktāveva vijñānopacāraṃ kurvanti prarocanārthatayetyupapannam /",
    "GSP28sastrdiu:3201": " evamānandaśrutayo 'pi puruṣārthatvasāmānyātsukhatvopacāreṇa prarocanārthatayā pravṛttāḥ /",
    "GSP28sastrdiu:3202": " yuktaṃ caitat vacanayorvirodhe 'nyato nirṇayaḥ iti /",
    "GSP28sastrdiu:3203": " virodhaścātrānandapriyābhāvavacanayoḥ /",
    "GSP28sastrdiu:3204": " na cābhāvavacanaṃ vaiṣayikābhiprāyam,",
    "GSP28sastrdiu:3205": " itarattu svābhāvikābhiprāyamiti śakyaṃ vaktum /",
    "GSP28sastrdiu:3206": " ubhayatrāpi sāmānyopādānādatyantasamānaviṣayatvāt /",
    "GSP28sastrdiu:3207": " ataḥ pramāṇāntaravaśādānandavacanaṃ duḥkhābhāvaparam,",
    "GSP28sastrdiu:3208": " itarattu yathāśrutamiti nyāyyam /",
    "GSP28sastrdiu:3209": " tasmātsukhaduḥkhādisamastavaiśeṣikātmaguṇocchedo mokṣaḥ /",
    "GSP28sastrdiu:3210": " sukhaduḥkhocchedaśca dharmādharmayorucchedāt,",
    "GSP28sastrdiu:3211": " dharmādharmayorucchedaścotpannānāṃ dharmādharmāṇāmupabhogena nityanaimittikakarmānuṣṭhānenātmajñānena ca virodhāt,",
    "GSP28sastrdiu:3212": " utpādyānāṃ ca kāmyānuṣṭhānanimittānāṃ dharmāṇāṃ tadanuṣṭhānenānutpādāt,",
    "GSP28sastrdiu:3213": " vihitākaraṇapratiṣiddhānuṣṭhānanimittānāṃ cādharmāṇāṃ vihitānuṣṭhānena pratiṣiddhākaraṇena ca parihārāt,",
    "GSP28sastrdiu:3214": " asati śarīrārambhe pūrvaśarīranipāte cāśarīro 'vasthito mukto bhavati //",
    "GSP28sastrdiu:3215": " ātmajñānasya kratumokṣobhayopayogitvam /",
    "GSP28sastrdiu:3216": " nanvātmajñānaṃ kratvartham /",
    "GSP28sastrdiu:3217": " satyam /",
    "GSP28sastrdiu:3218": " puruṣārthamapi ca tat saṃyogabhedāt /",
    "GSP28sastrdiu:3219": " yattāvat avināśī vā are 'yamātmā ityādinā śarīrādvyatiriktanityātmasvarūpasadbhāvajñānaṃ",
    "GSP28sastrdiu:3220": " tatpāralaukikaphalakarmānuṣṭhānaupayikatvātkarmajñānavadeva sāmarthyataḥ kratusaṃyogātkratvartham /",
    "GSP28sastrdiu:3221": " yathāhi jyotiṣṭomodivākyādhyayanaṃ dṛṣṭenaivānuṣṭhānaupayikatvaṃ jñānaṃ janayatīti",
    "GSP28sastrdiu:3222": " tadarthatayādhyayanavidhinā vidhīyate tathā avināśī vā areyamātmā ityādivākyānāmapyadhyayanavidhireva",
    "GSP28sastrdiu:3223": " karmānuṣṭhānopayogyātmajñānārthatāṃ vidhatte /",
    "GSP28sastrdiu:3224": " tadyadi pramāṇāntareṇātmanaḥ śarīrādiviveko naikāntataḥ siddhyati tato dṛḍhavivekapratipādakānāmupaniṣadvākyānāṃ vispaṣṭameva phalam /",
    "GSP28sastrdiu:3225": " yathoktam- ityāha nāstikyanirākariṣṇurātmāstitāṃ bhāṣyakṛdatra yuktyā //",
    "GSP28sastrdiu:3226": " dṛḍhatvametadviṣayaḥ prabodhaḥ prayāti vedāntaniṣevaṇena iti /",
    "GSP28sastrdiu:3227": " atha tvanyato 'pi siddhyati,",
    "GSP28sastrdiu:3228": " tato yathaivānyathāpi kratujñānasaṃbhave 'dhyayanopāttavedavākyāvagatakarmarūpāṇāmeva",
    "GSP28sastrdiu:3229": " puṃsāṃ karmasvadhikāraḥ tathaivādhyāyanopāttopaniṣadvākyāvagatātmatattvānāmevādhikāra",
    "GSP28sastrdiu:3230": " ityadhyayanavidhibalādeva kalpyate //* //",
    "GSP28sastrdiu:3231": " yattvātmasadbhāvapratipādanopakrame vidhisarūpaṃ vākyam ātmā vā are draṣṭavyaḥ ityādi",
    "GSP28sastrdiu:3232": " tadvakṣyamāṇasyārthasyātigahanatvānmahopayogatvācca kathaṃ hi nāmālasyaṃ hitvā śraddhāviśeṣeṇa",
    "GSP28sastrdiu:3233": " vakṣyamāṇamarthaṃ pratipadyetetyātāvanmātrārtham /",
    "GSP28sastrdiu:3234": " tasmādetajjñānaṃ dṛṣṭopayogitvātkratvartham //*//",
    "GSP28sastrdiu:3235": " yāni punaritikartavyatāviśeṣayuktānyupāsanātmakāni vidhīyante teṣāṃ kratau dṛṣṭopayogābhāvādadṛṣṭaphalatvam /",
    "GSP28sastrdiu:3236": " adṛṣṭaṃ ca phalaṃ vākyaśeṣāddvividhaṃ abhyudayarūpaṃ niḥśreyasarūpaṃ ca,",
    "GSP28sastrdiu:3237": " sarvankāmānāpnoti so 'śnute sarvānkāmān ityādyabhyudayaphalam /",
    "GSP28sastrdiu:3238": " na sa punarāvartate ityādi niḥśreyasaphalamiti vivekaḥ //",
    "GSP28sastrdiu:3239": " ātmanityatvenādhikaraṇopasaṃhāraḥ //",
    "GSP28sastrdiu:3240": " yattu vijñānaghana evaitebhyo bhūtebhyaḥ samutthāya tānyevānuvinaśyati na pretya",
    "GSP28sastrdiu:3241": " saṃjñāsti ityanena brāhmaṇena bhūtacaitanyamuktamityāśaṅkyate tatsvayameva brāhmaṇenātreva",
    "GSP28sastrdiu:3242": " mā bhagavanmohāntaṃ prāpitavānpūrvamajarāmṛtvamabhidhāyādhunā vināśītyabhidhānāditi",
    "GSP28sastrdiu:3243": " pūrvapakṣaṃ codyākhyamuktvā siddhāntaparihāra uktaḥ /",
    "GSP28sastrdiu:3244": " avināśī vā are 'yamātmānucchittidharmā ityuktvā kathaṃ tarhi vināśavacanamityāśaṅkya mātrāsaṃsargatvasya bhavatītyuktam /",
    "GSP28sastrdiu:3245": " mātrāśabdena bhūtendriyāṇi dharmādharmau ca vikāraśabdavācyā ucyante //*//",
    "GSP28sastrdiu:3246": " etaduktaṃ bhavati- vijñānaghanaśabdena jñānaśaktisvabhāvasyātmano 'bhidhānam,",
    "GSP28sastrdiu:3247": " sa hyetebhyo bhūtebhyaḥ samutthāya mukto bhūtvā tānyevānuvinaśyati bhūtavināśātso 'pi vinaṣṭa iva bhavatīti,",
    "GSP28sastrdiu:3248": " bhūtastho hyasau svayaṃ pratyakṣeṇa vinaśyatītyucyate,",
    "GSP28sastrdiu:3249": " tadanena prakāreṇa mātrāṇāmeva vināśa ityucyate nātmana ityavirodhaḥṣa /",
    "GSP28sastrdiu:3250": " taduktam- avināśī svarūpeṇa puruṣo yā tu nāśitā //",
    "GSP28sastrdiu:3251": " mātrāṇāṃ sādhikārāṇāṃ bhūtādīnāmasaṃjñitā iti /",
    "GSP28sastrdiu:3252": " kimidaṃ bhūtādīnāmasaṃjñiteti /",
    "GSP28sastrdiu:3253": " yadi tāvat na pretya saṃjñāstītyasya vyākhyānaṃ,",
    "GSP28sastrdiu:3254": " tadayuktam /",
    "GSP28sastrdiu:3255": " na hi na pretya saṃjñāstītyanena bhūtādīnāmasaṃjñitvamucyate /",
    "GSP28sastrdiu:3256": " kintarhyātmana eva muktasya saṃjñābhāvo 'nenocyate,",
    "GSP28sastrdiu:3257": " tasyaivopāyābhāvena tatkena kaṃ paśyedityādinā vijñānāramare kena vijānīyādityantena vijñānābhāvopapādanāt /",
    "GSP28sastrdiu:3258": " satyam /",
    "GSP28sastrdiu:3259": " nedamasya vyākhyānaṃ,",
    "GSP28sastrdiu:3260": " prakaraṇārthopasaṃhārastvayaṃ - yata evaṃ pūrvoktena nyāyena bhūtacaitanyaṃ na saṃbhavati brāhmaṇenāpi tathaivoktam,",
    "GSP28sastrdiu:3261": " tasmādbhūtendriyāṇāmasaṃjñitvamacaitanyam,",
    "GSP28sastrdiu:3262": " anyastu nityaścetanaḥ tasya svargagamanasaṃbhavavānna svargaṃ lokaṃ yātītyasya pratyakṣavirodhaḥ //",
    "GSP28sastrdiu:3263": " śabdānityatādhikaraṇam //6 //",
    "GSP28sastrdiu:3264": " karmaike tatra darśanāt // Jaim_1,1.6 //",
    "GSP28sastrdiu:3265": " asthānāt // Jaim_1,1.7 //",
    "GSP28sastrdiu:3266": " karoti śabdāt // Jaim_1,1.8 //",
    "GSP28sastrdiu:3267": " sattvāntare ca yaugapadyāt // Jaim_1,1.9 //",
    "GSP28sastrdiu:3268": " prakṛtivikṛtyośca // Jaim_1,1.10 //",
    "GSP28sastrdiu:3269": " vṛddhiśca kartṛbhūmnāsya // Jaim_1,1.11 //",
    "GSP28sastrdiu:3270": " samaṃ tu tatra darśanam // Jaim_1,1.12 //",
    "GSP28sastrdiu:3271": " sataḥ paramadarśanaṃ viṣayānāgamāt // Jaim_1,1.12 //",
    "GSP28sastrdiu:3272": " prayogasya param // Jaim_1,1.14 //",
    "GSP28sastrdiu:3273": " ādityavadyaugapadyam // Jaim_1,1.15 //",
    "GSP28sastrdiu:3274": " varṇāntaramavikāraḥ // Jaim_1,1.16 //",
    "GSP28sastrdiu:3275": " nādavṛddhiparā // Jaim_1,1.17 //",
    "GSP28sastrdiu:3276": " nityastu syāddarśanasya parārthatvāt // Jaim_1,1.18 //",
    "GSP28sastrdiu:3277": " sarvatra yaugapadyāt // Jaim_1,1.19 //",
    "GSP28sastrdiu:3278": " saṃkhyābhāvāt // Jaim_1,1.20 //",
    "GSP28sastrdiu:3279": " anapekṣatvāt // Jaim_1,1.21 //",
    "GSP28sastrdiu:3280": " prakhyābhāvācca yogasya // Jaim_1,1.22 //",
    "GSP28sastrdiu:3281": " liṅgadarśanācca // Jaim_1,1.23 //",
    "GSP28sastrdiu:3282": " liṅgadarśanācca // Jaim_1,1.23 //",
    "GSP28sastrdiu:3283": " śabdasyārthapratyāyayakatvaṃ svābhāvikamiti yadaktaṃ tadākṣipyate- śabdasyānityatvāt,",
    "GSP28sastrdiu:3284": " na hyabhinavasya śabdasya",
    "GSP28sastrdiu:3285": " vṛddhavyavahāraparamparayā svābhāvikaṃ pratyāyakatvaṃ śakyate gṛhītum,",
    "GSP28sastrdiu:3286": " agṛhītamapicetsvabhāvataścakṣurādivatpratyāyayet prathamaśravaṇe 'pi pratyāyayet,",
    "GSP28sastrdiu:3287": " tasmādanityatve śabdasya devadattādiśabdavatpuruṣakṛtameva pratyāyakatvamāpadyate /",
    "GSP28sastrdiu:3288": " kathaṃ punarityatvaṃ śabdasya,",
    "GSP28sastrdiu:3289": " prayatnānabhivyaṅgyatve sati tadanantaramupalabdherghaṭādivattajjanyatvamadhyavasīyate /",
    "GSP28sastrdiu:3290": " anyathā kimiti tadanantaramevopalabhyate na pūrvaṃ,",
    "GSP28sastrdiu:3291": " upalabdhasya ca drāgeva tirobhāvādvināśitvamadhyavasīyateṣa nacāsiddhamanabhivyaṅgyatvam,",
    "GSP28sastrdiu:3292": " abhivyaktyayogāt /",
    "GSP28sastrdiu:3293": " sā hi pratibandhakanirāsena vā saṃskāraviśeṣānena vā /",
    "GSP28sastrdiu:3294": " na tāvatpratibandhanirāsaḥ- pratibandhakānupalabdheḥ /",
    "GSP28sastrdiu:3295": " stimitā vāyavaḥ śrotramācchādyāvasthitāḥ śabdopalabdhiṃ pratibadhnanti,",
    "GSP28sastrdiu:3296": " teṣu prayatnotthāpitaiḥ kauṣṭhyairvāyubhirutsāriteṣūpalabhyate śabda iti cet /",
    "GSP28sastrdiu:3297": " evaṃ tarhi sarve śabdāḥ śrotraṃ prāpyāvasthitāḥ pratibandhakeṣūtsariteṣu yugapacchrūyeran //*//",
    "GSP28sastrdiu:3298": " atha saṃskārādhānaṃ tatrāpi traividhyaṃ- śabdasya vā saṃskāramādadhyuḥ kauṣṭhyā vāyavaḥ śrotrasya vā ubhayorvā /",
    "GSP28sastrdiu:3299": " śabdasya cet tasyaikatvātsarvagatatvādanavayavasaṃskārāyogāt srudhnasthairvāyubhiḥ saṃskṛtaḥ śabdaḥ pāṭaliputrepyupalabhyeta,",
    "GSP28sastrdiu:3300": " tadidamuktaṃ- tatra sarvaiḥ pratīyeta ityādinā /",
    "GSP28sastrdiu:3301": " śrotrasaṃskārapakṣe 'pyayamevadoṣaḥ //*//",
    "GSP28sastrdiu:3302": " yadi kāṇādakāpilavaidikamatenākāśamahaṅkāro digvā śrotraṃ tasyaikatvātsarvagatatvādanavayavatvācca",
    "GSP28sastrdiu:3303": " sarvapaṃsāmekameva śrotraṃ syāttaccaikadeśasthairapi dhvānābhiḥ saṃska-tamiti kaḥ",
    "GSP28sastrdiu:3304": " sarveṣāṃ śabdopalabdhiṃ vārayet /",
    "GSP28sastrdiu:3305": " tadidam- ākāśaśrotrapakṣecetyādinā śrotrāderiyameva digityantena darśitam /",
    "GSP28sastrdiu:3306": " asmiṃśca pakṣe śrotrasya sarvaśabdasādharaṇatvādekaśabdopalabdhyarthamapi saṃskṛtaṃ śrotraṃ prasaṅgātsarvānśabdānghaṭārthonmīlitamiva netraṃ samānadeśasthānpaṭādīnavabodhayet /",
    "GSP28sastrdiu:3307": " tadidaṃ- sakṛcca saṃskṛtaṃ śrotramityādinā darśitam //*//",
    "GSP28sastrdiu:3308": " ayaṃ ca doṣaḥ pūrvopakṣipte 'pi śabdasaṃskārapakṣe darśayitavyaḥ- sarve hi śabdāḥ śrotradeśe 'vasthitāstatraikasminsaṃkriyamāṇe balādanyeṣāmapi saṃskāraḥ syādeva /",
    "GSP28sastrdiu:3309": " na hi samānadeśānāṃ samānendriyagrāhyāṇāṃ kasyacitsaṃskāraḥ kasyaciccāsaṃskāra iti vyavasthā saṃbhavati ghaṭādāvadarśanāt,",
    "GSP28sastrdiu:3310": " tadidamuktaṃ- etadeva prasaṃktavyam ityādinā //*//",
    "GSP28sastrdiu:3311": " ubhayasaṃskārapakṣe tūbhaye 'pi doṣāḥ samuccitya darśayitavyāḥ,",
    "GSP28sastrdiu:3312": " tathā sati hi kaiścideva kaścideva śabdaḥ śrūyata ityupapadyate,",
    "GSP28sastrdiu:3313": " anyathā śrotravyavasthā cobhayamapi na syāt /",
    "GSP28sastrdiu:3314": " kica nānādeśasthaiśca vaktṛbhiruccāritaḥ śabdo yugapannānādeśeṣūpalabhyate tadekasya nityasyānupapannamiti śā0 bhāṣyam /",
    "GSP28sastrdiu:3315": " tatra nityasyānupapannamiti pratijñā,",
    "GSP28sastrdiu:3316": " ekasyeti hetuḥ,",
    "GSP28sastrdiu:3317": " nityo hyasevakaḥ syāt ekasyānupapannaṃ nānādeśeṣūpalambhanamiti //*//",
    "GSP28sastrdiu:3318": " nanu nāvaśyatvaṃ nityatve satyekatvaṃ bhavati,",
    "GSP28sastrdiu:3319": " anekānyeva hi gakārādīni nityāni bhavantvityata āha- asati viśeṣe nityasya nānekatvam(śābhā) iti /",
    "GSP28sastrdiu:3320": " etaduktaṃ bhavati- pratyabhijñākhyaviśeṣyapratyayabalena hyastanādyatanagakārayorekatvāvagamānnityatvamāśrīyate /",
    "GSP28sastrdiu:3321": " asticāsāvaviśeṣapratyayo yugapannānāvaktṛbhiruccārite 'pi gakāre nahi tatrāpi pratyayaviśeṣo 'sti,",
    "GSP28sastrdiu:3322": " asati ca viśeṣe nityasya nānekatvaṃ saṃbhavati /",
    "GSP28sastrdiu:3323": " anekatve hi pratyabhijñāyā aprāmāṇyamasmākamiva bhavato 'pi syāt tadaprāmāṇyeca",
    "GSP28sastrdiu:3324": " nityatvānupapattiḥ,",
    "GSP28sastrdiu:3325": " tasmānnityatve satyekatvamaṅgīkartavyam,",
    "GSP28sastrdiu:3326": " ekasya cānupapannaṃ nānādeśopalambhanamiti //*//",
    "GSP28sastrdiu:3327": " vārtike 'pi- yaugapadyopalambhādvā bhedo bhedācca kāryateti dvayamupakṣipya yathāyaugapadyopalambhādbhedo",
    "GSP28sastrdiu:3328": " bhavati tathā darśitam- avibhutve hi yugapadityādinā tathā darśitam- nityatve tvekabuddhiḥ syāditi /",
    "GSP28sastrdiu:3329": " na hi nityatvavādinā pratyabhijñāyā bhrāntitvamiṣyate /",
    "GSP28sastrdiu:3330": " tathā ca vakṣyate- api caikarūpye sati deśabhedena kāmaṃ deśā eva bhinnāḥ syurnatu śabdaḥ iti /",
    "GSP28sastrdiu:3331": " na hi tadaprāmāṇye nityatvaṃ siddhyati pramāṇāntarābhāvāt,",
    "GSP28sastrdiu:3332": " ato nityatve satyekatvaṃ syāttacca nānādeśopalambhena virudhyata iti,",
    "GSP28sastrdiu:3333": " tataśca yaugapadyopalambhādbhedo bhede ca pratyabhijñāyā aprāmāṇyaṃ tadaprāmāṇye ca nityatvābhāvātkāryatvaṃ- tadetadānupūrvyaṃ svatantrasiddham",
    "GSP28sastrdiu:3334": " dṛḍhe cānityatve jīpavatsādṛśyātpratyabhijñā bhavati tasmādanityaḥ śabda iti prāpte //",
    "GSP28sastrdiu:3335": " śabdanityatvopapādam /",
    "GSP28sastrdiu:3336": " abhidhīyate- prayatnānantaraṃ dṛṣṭairnaikāntyātkāryatā dhvaneḥ /",
    "GSP28sastrdiu:3337": " tadabhivyaṅgyapakṣe 'pi yujyate tatra darśanam /",
    "GSP28sastrdiu:3338": " yattu kathamabhivyaṅgyatvamiti,",
    "GSP28sastrdiu:3339": " śrotrasaṃskāreṇeti brūmaḥ /",
    "GSP28sastrdiu:3340": " yattvākāśasyāhaṅkārasya vā śrotratve tatsaṃskāratve ca sarvatra puṃsāmupalabdhiḥ syādityuktaṃ tatra brūmaḥ- yadi tayoḥ śrotratve bhavedayaṃ doṣaḥ /",
    "GSP28sastrdiu:3341": " tatkarṇaśaṣkulībhavatu śrotraṃ sā ca pratipuruṣaṃ bhinneti nātiprasaṅgaḥ /",
    "GSP28sastrdiu:3342": " yadyapi cākāśameva śrotraṃ tattu na sākṣātsaṃskriyate kintvadhiṣṭhānadvāreṇa,",
    "GSP28sastrdiu:3343": " tataśca yadyapi śrotraṃ sarveṣāmekaṃ tathāpyadhiṣṭhānaṃ bhinnatvātsaṃskāravyavasthayā śravaṇasya vyavasthā bhaviṣyati //*//",
    "GSP28sastrdiu:3344": " nanvekatvesatīndriyasya yadyapyadhiṣṭhānāni bhinnāni tathāpyekenāpyadhiṣṭhānena saṃskṛtenendriyasya saṃskṛtatvātsarvapuṃsāmindriyaṃ saṃskṛtamiti sarveṣāmupalabdhiḥ syādeva /",
    "GSP28sastrdiu:3345": " taduktaṃ- nanvekasminnadhiṣṭhāne labdhasaṃskāramindriyam //",
    "GSP28sastrdiu:3346": " bodhakaṃ sarvahetuṣu syādekendriyavādinaḥ iti /",
    "GSP28sastrdiu:3347": " sarvadehavartināṃ puṃsāmityarthaḥ /",
    "GSP28sastrdiu:3348": " atrottaram- puṃsāṃ dehapradeśeṣu syādekendriyavādinaḥ iti /",
    "GSP28sastrdiu:3349": " sarvadehavartināṃ puṃsāmityarthaḥ /",
    "GSP28sastrdiu:3350": " atrottaram- puṃsāṃ dehapradeśeṣu",
    "GSP28sastrdiu:3351": " vijñānotpattiriṣyate /",
    "GSP28sastrdiu:3352": " tena pradhānavaideśyādviguṇā sā tu saṃskṛtiḥ iti /",
    "GSP28sastrdiu:3353": " ayamarthaḥ- svaśarīra eva bhogyāyatane sarvapuṃsāmapi jñānamutpadyate nānyatra,",
    "GSP28sastrdiu:3354": " śabdajñānāṅgaṃ cāyamadhiṣṭhānasaṃskāraḥ pradhānasamānadeśatvaṃ cāṅgānāṃ guṇastena",
    "GSP28sastrdiu:3355": " dehantaravartinaḥ puruṣasya yastvadehe niṣpādayitavyaṃ vijñānaṃ tasya taddehagata",
    "GSP28sastrdiu:3356": " eva saṃskāro niṣpādako bhavati na dehāntaragataḥ /",
    "GSP28sastrdiu:3357": " sā hi tatpradhānabhūtena jñānena videśatvādviguṇaḥ //*//",
    "GSP28sastrdiu:3358": " nanu saṃskāryasyaikatvāttaddūratvācca saṃskārāṅgabhāvasya deśabhedo 'kiñcitkara eva,",
    "GSP28sastrdiu:3359": " yathā barhirekatvāttatsaṃskārāṇāmatithyākālānāmapyupasadagrīṣomīyāṅgātvaṃ na vihanyate tadvadatrāpi syāt / na /",
    "GSP28sastrdiu:3360": " adarśanāt /",
    "GSP28sastrdiu:3361": " nahyekasminnadhiṣṭhāne sarveṣāṃ jñānamupalabhyate,",
    "GSP28sastrdiu:3362": " ataḥ sādhāraṇamapīndriyaṃ vijñānasamānadesasaṃskārasacivameva jñānamukatpādayati nānyatheti darśanabalādadhyavasīyate tato nātiprasaṅgaḥ //*//",
    "GSP28sastrdiu:3363": " nacāvaśyamekamevendriyaṃ- yadyapyākāśamekamanavayavaṃ ca tathāpi tasya prādeśikairghaṭādibhirye",
    "GSP28sastrdiu:3364": " saṃyogāste 'pi prādeśikāstataśca karṇaśaṣkulīsaṃyogānāṃ pratipuruṣaṃ bhinnatvāttadavacchinnasya",
    "GSP28sastrdiu:3365": " cākāśasya śrotratvātsatyapi svarūpaikatve 'vacchinnarūpāṇāṃ śrotrāṇāṃ bhedādvyavasthāsiddhiḥ /",
    "GSP28sastrdiu:3366": " evamahaṅkārabhāge digbhāge vā śrotre draṣṭavyam //*//",
    "GSP28sastrdiu:3367": " yattu sakṛcca saṃskṛtaṃ śrotraṃ sarvaśabdānprakāśayedityuktaṃ,",
    "GSP28sastrdiu:3368": " tatrocyate- dhvanayo hi tālvādisthānaviśeṣasaṃparkādvijātīyā vilakṣaṇasāmarthyānniṣpadyante,",
    "GSP28sastrdiu:3369": " tataśca kaścideva dhvaniḥ kasyacicchabdasyānuguṇaṃ saṃskāramādhatte na sarvasādhāraṇamityupalabdhivyavasthā kalpyate śabdasaṃskārapakṣe 'pi kaścideva dhvaniḥ kañcicchabdaṃ",
    "GSP28sastrdiu:3370": " saṃskaroti na sarvaḥ sarvamiti yuktataraiva vyavasthā /",
    "GSP28sastrdiu:3371": " dṛṣṭāca samānendriyagrāhyāṇāmapyabhivyañjakavyavasthā- sāvitraṃ hi tejo ghaṭādīnāmevābhivyañjakaṃ na nakṣatrāṇāṃ,",
    "GSP28sastrdiu:3372": " nimbatvak candanagandhasyaivābhivyañjikā na gandhāntarāṇāṃ,",
    "GSP28sastrdiu:3373": " tasmādadoṣaḥ //*//",
    "GSP28sastrdiu:3374": " na ca śabdasaṃskāre sarvapuṃsāmupalabdiprasaṅgaḥ- dhvanīnāṃ prādeśikatvāttaddeśe śabdaḥ saṃskriyate na sarvatra,",
    "GSP28sastrdiu:3375": " ataḥ saṃskṛtena śabdena yasyendriyaṃ saṃnikṛṣṭaṃ sa eva śṛṇoti nānya ityupapannam //",
    "GSP28sastrdiu:3376": " śabdasyānekadeśopalambhaḥ //",
    "GSP28sastrdiu:3377": " yugapaddeśabhedaśca syādekasya sūryavat //",
    "GSP28sastrdiu:3378": " ye vindhyanilayā ye ca kāmarūpe vyavasthitāḥ //",
    "GSP28sastrdiu:3379": " prāgbhāge hyātmanaḥ sarvairudyanbhāsvānnirīkṣyate //",
    "GSP28sastrdiu:3380": " pratyagbhāve tathāstaṃ yanmadhyāhne copari sthitaḥ //",
    "GSP28sastrdiu:3381": " bhinnāśca teṣāṃ prāgbhāgāstathā pratyak tathopari //",
    "GSP28sastrdiu:3382": " teṣvasya dṛśyamānasya vispaṣṭā bhinnadeśatā //",
    "GSP28sastrdiu:3383": " tathā yasminyāvaddūre deśe kaiścitsūryodayo dṛśyate taddeśavartino 'nyepi tataḥ parastāttāvati paśyanti tato 'pyasti bhedābhedaḥ /",
    "GSP28sastrdiu:3384": " na ca sūryanānātvamāśaṅkanīyam,",
    "GSP28sastrdiu:3385": " na hi kecidbhinnaṃ sūryaṃ paśyanti //*//",
    "GSP28sastrdiu:3386": " ki punarekadeśasthasyaiva saviturnānādeśopalambhe kāraṇam,",
    "GSP28sastrdiu:3387": " ucyate- atidūravartino 'sya yathāvaddeśamajānantaḥ svasaṃnidhimadhyasyanto deśabhedaṃ manyante /",
    "GSP28sastrdiu:3388": " vispaṣṭaṃ caitat /",
    "GSP28sastrdiu:3389": " tathāhi- yo 'parāhne yasminyāvaddūre deśe sūryaṃ paśyati- asminkṣetre 'sminparvate sūryaḥ iti,",
    "GSP28sastrdiu:3390": " sa savitāramīkṣamāṇa eva taddeśe gatastataḥ parastāttathaiva taṃ paśyati tenāvagamyate sarveṣāṃ deśānāmagrataḥ sthito 'sau saṃnihitavadavabhāsata iti /",
    "GSP28sastrdiu:3391": " ye cādityāpekṣayā stokadeśāḥ parvatāste 'pi dviyojanasthitānāṃ triyojanasthitānāṃ ca puruṣāṇāṃ tulyavadavabhāsante,",
    "GSP28sastrdiu:3392": " tasmādekatve 'pi saṃbhavati nānādeśopalambhaḥ /",
    "GSP28sastrdiu:3393": " tathaikameva mukhaṃ bhinneṣvādarśeṣu yugapaddṛśyate //*//",
    "GSP28sastrdiu:3394": " nanu pratibimbaṃ nāmārthāntaraṃ tatra dṛśyate / na /",
    "GSP28sastrdiu:3395": " tasyābhāvādanupalambhācca,",
    "GSP28sastrdiu:3396": " na hi mūrtamadhye mūrtāntaraṃ saṃbhavati /",
    "GSP28sastrdiu:3397": " kiṃ ca śarāvasthamudakaṃ bhūmerupari nābhidadhne dhārayitvā tasyopariṣṭādaratridadhne svamukhaṃ kurvannudakasyādhastādaratrimātre mukhapratibimbaṃ",
    "GSP28sastrdiu:3398": " tasmiṃśca deśe pārśvasthāḥ puruṣā na kañcidapi paśyanti tena dṛśyādarśananirastaḥ pratibimbākhyor'tho na śakyo 'bhyupagantum /",
    "GSP28sastrdiu:3399": " tasmādādarśatejasā jalena ca pratihataṃ nāyanaṃ tejaḥ parāvṛttyā gṛhṇātīti yuktam /",
    "GSP28sastrdiu:3400": " tasmādanaikāntiko nānādeśopalambho na nānātvaṃ śabdasya sādhayati //*//",
    "GSP28sastrdiu:3401": " nanu savituḥ sāṃnidhyādhyāsādyuktā nānādeśāvagatiḥ śabde tu katham /",
    "GSP28sastrdiu:3402": " sarvagatatvāt- sarvagato hi śabdo bhinnadeśairdhvanibhiḥ svesve deśe 'bhivyajyamāno bhinnadeśo 'vabhāsate,",
    "GSP28sastrdiu:3403": " dhvanayo hi śrotradeśamāgatyāpi śabdaṃ vyañjayantaḥ svotpattidesamiva śabdaṃ bhāsayantīti darśanabalādabhyupagamyate //*//",
    "GSP28sastrdiu:3404": " nanu prāpyakāri śrotraṃ,",
    "GSP28sastrdiu:3405": " na ca dhvanyutpattideśaḥ śrotreṇa prāpyata iti kathaṃ tasya śrotreṇa grahaṇam,",
    "GSP28sastrdiu:3406": " tadagrahe ca kathaṃ tadviśiṣṭaśabdagrahaḥ /",
    "GSP28sastrdiu:3407": " ucyate- nāyaṃ śrotratastadviśiṣṭaśabdapratyayaḥ,",
    "GSP28sastrdiu:3408": " kiṃ tu śrotraṃ gi svadeśasthitaṃ śabdaṃ bodhayadapi na deśaviśiṣṭaṃ bodhayati kintu svarūpamātreṇa,",
    "GSP28sastrdiu:3409": " yatastu diśa āgatā dhvanayastayā viśiṣṭaṃ śabdaṃ bodayanti,",
    "GSP28sastrdiu:3410": " sā hi dik śrotraprāptā śakyate śrotreṇa grahītum,",
    "GSP28sastrdiu:3411": " yadyapi na svātantryeṇa diśaḥ śrotragrāhyatvaṃ tathāpi rāve gṛhyamāṇe tadviśeṣaṇatayā atha ca viṣayeṣu sveṣu gṛhyamāṇeṣu tadviśeṣaṇatayā sarvairapīndriyairgṛhyate tadvat /",
    "GSP28sastrdiu:3412": " tataścāsyāṃ diśi śabda iti viśiṣṭagrahaṇaṃ tāvatsiddham /"
}