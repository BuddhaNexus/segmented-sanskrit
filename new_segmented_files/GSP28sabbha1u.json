{
    "GSP28sabbha1u:0": " Jaim_1,1.1: athāto dharmajijñāsā //",
    "GSP28sabbha1u:1": " loke yeṣv artheṣu prasiddhāni padāni,",
    "GSP28sabbha1u:2": " tāni sati saṃbhave tadarthāny eva sūtreṣv ity avagantavyam /",
    "GSP28sabbha1u:3": " na adhyāhārādibhir eṣāṃ parikalpanīyo 'rthaḥ paribhāṣitavyo vā /",
    "GSP28sabbha1u:4": " evaṃ hi vedavākyāny eva ebhir vyākhyāyante /",
    "GSP28sabbha1u:5": " itarathā vedavākyāni vyākhyeyāni svapadārthāś ca vyākhyeyāḥ /",
    "GSP28sabbha1u:6": " tad yatnagauravaṃ prasajyeta /",
    "GSP28sabbha1u:7": " tatra loke 'yam athaśabdo vṛttād anantarasya prakriyārtho dṛṣṭaḥ /",
    "GSP28sabbha1u:8": " na ceha kiñcid vṛttam upalabhyate /",
    "GSP28sabbha1u:9": " -- bhavitavyaṃ tu tena,",
    "GSP28sabbha1u:10": " yasmin saty anantaraṃ dharmajijñāsā avakalpate /",
    "GSP28sabbha1u:11": " tathā hi prasiddhapadārthakaḥ sa kalpito bhavati /",
    "GSP28sabbha1u:12": " tat tu vedādhyayanam /",
    "GSP28sabbha1u:13": " tasmin hi sati sā avakalpate /",
    "GSP28sabbha1u:14": " -- naitad evam /",
    "GSP28sabbha1u:15": " anyasyāpi karmaṇo 'nantaraṃ dharmajijñāsā yuktā,",
    "GSP28sabbha1u:16": " prāg api ca vedādhyayanāt /",
    "GSP28sabbha1u:17": " ucyate: tādṛśīṃ tu dharmajijñāsām adhikṛtya athaśabdaṃ prayuktavān ācāryaḥ,",
    "GSP28sabbha1u:18": " yā vedādhyayanam antareṇa na saṃbhavati /",
    "GSP28sabbha1u:19": " katham ? vedavākyānām anekavidho vicāra iha vartiṣyate /",
    "GSP28sabbha1u:20": " api ca naiva vayam iha vedādhyayanāt pūrvaṃ dharmajijñāsāyāḥ pratiṣedhaṃ śiṣmaḥ /",
    "GSP28sabbha1u:21": " na hy etad ekaṃ vākyaṃ purastāc ca vedādhyayanād dharmajijñāsāṃ pratiṣedhiṣyati,",
    "GSP28sabbha1u:22": " parastāc ca ānantaryaṃ prakariṣyati /",
    "GSP28sabbha1u:23": " bhidyeta hi tathā vākyam anyā hi vacanavyaktir asya purastād vedādhyayanād dharmajijñāsāṃ pratiṣedhataḥ,",
    "GSP28sabbha1u:24": " anyā ca parastād ānantaryam upadiśataḥ /",
    "GSP28sabbha1u:25": " “vedān adhītya” ity ekasyāṃ vidhīyate 'nūdya ānantaryaṃ,",
    "GSP28sabbha1u:26": " viparītam anyasyām /",
    "GSP28sabbha1u:27": " arthaikatvāc ca ekavākyatāṃ vakṣyati /",
    "GSP28sabbha1u:28": " kiṃ tv adhīte vede dvayam āpatati,",
    "GSP28sabbha1u:29": " gurukulāc ca samāvartitavyaṃ vedavākyāni ca vicārayitavyāni /",
    "GSP28sabbha1u:30": " tatra “gurukulān mā samāvartiṣṭa ;",
    "GSP28sabbha1u:31": " kathaṃ nu vedavākyāni vicārayet ?",
    "GSP28sabbha1u:32": " ” ity evamartho 'yam upadeśaḥ /",
    "GSP28sabbha1u:33": " yady evaṃ, na tarhi vedādhyayanaṃ pūrvaṃ dharmajijñāsāyāḥ /",
    "GSP28sabbha1u:34": " evaṃ hi samāmananti “vedam adhītya snāyāt” iti /",
    "GSP28sabbha1u:35": " iha ca vedam adhītya snāsyan dharmaṃ jijñāsamāna imam āmnāyam atikrāmet /",
    "GSP28sabbha1u:36": " na ca āmnāyo nāma atikramitavyaḥ /",
    "GSP28sabbha1u:37": " tad ucyate: atikramiṣyāma imam āmnāyam /",
    "GSP28sabbha1u:38": " anatikrāmanto vedam arthavantaṃ santam anarthakaṃ kalpayema /",
    "GSP28sabbha1u:39": " dṛṣṭo hi tasyārthaḥ karmāvabodhanaṃ nāma /",
    "GSP28sabbha1u:40": " na ca tasya adhyayanamātrāt tatrabhavanto yājñikāḥ phalaṃ samāmananti /",
    "GSP28sabbha1u:41": " yad api ca samāmananti iva,",
    "GSP28sabbha1u:42": " tatrāpi “dravyasaṃskārakarmasu parārthatvāt phalaśrutir arthavādaḥ syāt” ity arthavādatāṃ vakṣyati /",
    "GSP28sabbha1u:43": " na ca adhītavedasya snānānantaryam etad vidhīyate /",
    "GSP28sabbha1u:44": " na hy atra ānantaryasya vaktā kaścic chabdo 'sti /",
    "GSP28sabbha1u:45": " pūrvakālatāyāṃ hi ktvā smaryate,",
    "GSP28sabbha1u:46": " nānantarye /",
    "GSP28sabbha1u:47": " dṛṣṭārthatā ca adhyayanasya ānantarye vyāhanyeta /",
    "GSP28sabbha1u:48": " lakṣaṇayā tv eṣo ' rthaḥ syāt /",
    "GSP28sabbha1u:49": " na ca idaṃ snānam adṛṣṭārthaṃ vidhīyate /",
    "GSP28sabbha1u:50": " kiṃ tu lakṣaṇayā asnānādiniyamasya paryavasānaṃ vedādhyayanasamakālam āhuḥ “vedam adhītya snāyāt“,",
    "GSP28sabbha1u:51": " “gurukulān ma samāvartiṣṭa” ity adṛṣṭārthatāparihārāyaiva /",
    "GSP28sabbha1u:52": " tasmād vedādhyayanam eva pūrvam abhinirvartya anantaraṃ dharmo jijñāsitavya ity athaśabdasya sāmarthyam /",
    "GSP28sabbha1u:53": " na brūmaḥ “anyasyāpi karmaṇo 'nantaraṃ dharmajijñāsā na kartavyā” iti,",
    "GSP28sabbha1u:54": " kiṃ tu “vedam adhītya tvaritena na snātavyam,",
    "GSP28sabbha1u:55": " anantaraṃ dharmo jijñāsitavyaḥ” ity athaśabdasya arthaḥ /",
    "GSP28sabbha1u:56": " ataḥśabdo vṛttasya apadeśako hetvarthena,",
    "GSP28sabbha1u:57": " yathā “kṣemasubhikṣo 'yaṃ deśaḥ,",
    "GSP28sabbha1u:58": " ato 'ham asmin deśe prativasāmi” iti /",
    "GSP28sabbha1u:59": " evam “adhīto vedo dharmajijñāsāyāṃ hetur jñātaḥ,",
    "GSP28sabbha1u:60": " anantaraṃ dharmo jijñāsitavyaḥ” ity ataḥśabdasya sāmarthyam /",
    "GSP28sabbha1u:61": " dharmāya hi vedavākyāni vicārayitum anadhītavedo na śaknuyāt /",
    "GSP28sabbha1u:62": " ataḥ, etasmāt kāraṇāt,",
    "GSP28sabbha1u:63": " anantaraṃ dharmaṃ jijñāsitum icched ity ataḥśabdasya arthaḥ /",
    "GSP28sabbha1u:64": " dharmāya jijñāsā dharmajijñāsā /",
    "GSP28sabbha1u:65": " sā hi tasya jñātum icchā /",
    "GSP28sabbha1u:66": " sa punaḥ kathaṃ jijñāsitavyaḥ ?",
    "GSP28sabbha1u:67": " ko dharmaḥ, kathaṃlakṣaṇaḥ,",
    "GSP28sabbha1u:68": " kāny asya sādhanāni,",
    "GSP28sabbha1u:69": " kāni sādhanābhāsāni,",
    "GSP28sabbha1u:70": " kiṃparaś ca iti /",
    "GSP28sabbha1u:71": " tatra ko dharmaḥ,",
    "GSP28sabbha1u:72": " kathaṃlakṣaṇa ity ekenaiva sūtreṇa vyākhyātaṃ “codanalakṣaṇo 'rtho dharmaḥ” iti1 /",
    "GSP28sabbha1u:73": " kāny asya sādhanāni,",
    "GSP28sabbha1u:74": " kāni sādhanābhāsāni,",
    "GSP28sabbha1u:75": " kiṃparaś ca iti śeṣalakṣaṇena vyākhyātam 2 /",
    "GSP28sabbha1u:76": " kva puruṣaparatvaṃ kva vā puruṣo guṇabhūta ity etāsāṃ pratijñānāṃ piṇḍasya etat sūtram “athāto dharmajijñāsā” iti /",
    "GSP28sabbha1u:77": " dharmaḥ prasiddho vā syād aprasiddho vā /",
    "GSP28sabbha1u:78": " sa cet prasiddho,",
    "GSP28sabbha1u:79": " na jijñāsyaḥ /",
    "GSP28sabbha1u:80": " athāprasiddho, natarām /",
    "GSP28sabbha1u:81": " tad etad anarthakaṃ dharmajijñāsāprakaraṇam /",
    "GSP28sabbha1u:82": " athavā arthavat /",
    "GSP28sabbha1u:83": " dharmaṃ prati hi vipratipannā bahuvidaḥ /",
    "GSP28sabbha1u:84": " kecid anyaṃ dharmam āhuḥ,",
    "GSP28sabbha1u:85": " kecid anyam /",
    "GSP28sabbha1u:86": " so 'yam avicārya pravartamānaḥ kaṃcid eva upādadāno vihanyeta anarthaṃ ca ṛcchet /",
    "GSP28sabbha1u:87": " tasmād dharmo jijñāsitavyaḥ /",
    "GSP28sabbha1u:88": " sa hi niḥśreyasena puruṣaṃ saṃyunakti iti pratijānīmahe /",
    "GSP28sabbha1u:89": " tad abhidhīyate :",
    "GSP28sabbha1u:90": " Jaim_1,1.2: codanālakṣaṇo 'rtho dharmaḥ //",
    "GSP28sabbha1u:91": " codanā iti kriyāyāḥ pravartakaṃ vacanam āhuḥ /",
    "GSP28sabbha1u:92": " ācāryacoditaḥ karomi iti hi dṛśyate /",
    "GSP28sabbha1u:93": " lakṣyate yena,",
    "GSP28sabbha1u:94": " tallakṣaṇam /",
    "GSP28sabbha1u:95": " dhūmo lakṣaṇam agner iti hi vadanti /",
    "GSP28sabbha1u:96": " tayā yo lakṣyate,",
    "GSP28sabbha1u:97": " so 'rthaḥ puruṣaṃ niḥśreyasena saṃyunakti iti pratijānīmahe /",
    "GSP28sabbha1u:98": " codanā hi bhūtaṃ bhavantaṃ bhaviṣyantaṃ sūkṣmaṃ vyavahitaṃ viprakṛṣṭam ity evaṃjātīyakam arthaṃ śaknoty avagamayitum,",
    "GSP28sabbha1u:99": " nānyat kiṃcanendriyam /",
    "GSP28sabbha1u:100": " nanv atathābhūtam apy arthaṃ brūyāc codanā,",
    "GSP28sabbha1u:101": " yathā yatkiṃcana laukikaṃ vacanaṃ ṅadyās tīre phalāni santi” iti /",
    "GSP28sabbha1u:102": " tat tathyam api bhavati,",
    "GSP28sabbha1u:103": " vitatham api bhavatīti /",
    "GSP28sabbha1u:104": " ucyate: vipratiṣiddham idam abhidhīyate “bravīti ca vitathaṃ ca” iti /",
    "GSP28sabbha1u:105": " bravīti ity ucyate 'vabodhayati,",
    "GSP28sabbha1u:106": " budhyamānasya nimittaṃ bhavati iti /",
    "GSP28sabbha1u:107": " yasmiṃś ca nimittabhūte saty avabudhyate,",
    "GSP28sabbha1u:108": " so 'vabodhayati /",
    "GSP28sabbha1u:109": " yadi ca codanāyāṃ satyām “agnihotrāt svargo bhavati” ity avagamyate,",
    "GSP28sabbha1u:110": " katham ucyate ṅa tathā bhavati” iti /",
    "GSP28sabbha1u:111": " atha na tathā bhavati,",
    "GSP28sabbha1u:112": " katham avabudhyate /",
    "GSP28sabbha1u:113": " asantam artham avabudhyata iti vipratiṣiddham /",
    "GSP28sabbha1u:114": " na ca śvargakāmo yajeta” ity ato vacanāt saṃdigdham avagamyate “bhavati vā svargo na vā bhavati” iti /",
    "GSP28sabbha1u:115": " na ca niścitam avagamyamānam idaṃ mithyā syāt /",
    "GSP28sabbha1u:116": " yo hi janitvā pradhvaṃsate ṅaitad evam” iti,",
    "GSP28sabbha1u:117": " sa mithyāpratyayaḥ /",
    "GSP28sabbha1u:118": " na caiṣa kālāntare puruṣāntare 'vasthāntare deśāntare vā viparyeti /",
    "GSP28sabbha1u:119": " tasmād avitathaḥ /",
    "GSP28sabbha1u:120": " yat tu laukikaṃ vacanaṃ,",
    "GSP28sabbha1u:121": " tac cet pratyayitāt puruṣād indriyaviṣayaṃ vā,",
    "GSP28sabbha1u:122": " avitatham eva tat /",
    "GSP28sabbha1u:123": " athāpratyayitāt puruṣād anindriyaviṣayaṃ vā,",
    "GSP28sabbha1u:124": " tat puruṣabuddhiprabhavam apramāṇam /",
    "GSP28sabbha1u:125": " aśakyaṃ hi tat puruṣeṇa jñātum ṛte vacanāt /",
    "GSP28sabbha1u:126": " -- aparasmāt pauruṣeyād vacanād avagatam iti cet /",
    "GSP28sabbha1u:127": " - tad api tenaiva tulyam /",
    "GSP28sabbha1u:128": " naivaṃjātīyakeṣv artheṣu puruṣavacanaṃ prāmāṇyam upaiti,",
    "GSP28sabbha1u:129": " jātyandhānām iva vacanaṃ rūpaviśeṣeṣu /",
    "GSP28sabbha1u:130": " -- nanv aviduṣām upadeśo nāvakalpate /",
    "GSP28sabbha1u:131": " upadiṣṭavantaś ca manvādayaḥ /",
    "GSP28sabbha1u:132": " tasmāt puruṣāḥ santo viditavantaś ca /",
    "GSP28sabbha1u:133": " yathā cakṣuṣā rūpam upalabhyata iti darśanād evāvagatam /",
    "GSP28sabbha1u:134": " -- ucyate: upadeśo hi vyāmohād api bhavati /",
    "GSP28sabbha1u:135": " asati vyāmohe vedād api bhavati /",
    "GSP28sabbha1u:136": " api ca pauruṣeyād vacanād “evam ayaṃ puruṣo veda” iti bhavati pratyayo,",
    "GSP28sabbha1u:137": " na “evam ayam artha” iti /",
    "GSP28sabbha1u:138": " viplavate khalv api kaścit puruṣakṛtād vacanāt pratyayaḥ /",
    "GSP28sabbha1u:139": " na tu vedavacanasya mithyātve kiṃcana pramāṇam asti /",
    "GSP28sabbha1u:140": " nanu sāmānyato dṛṣṭaṃ bhaviṣyati /",
    "GSP28sabbha1u:141": " pauruṣeyaṃ vacanaṃ vitatham upalabhya vacanasāmānyād vedavacanaṃ mithyety anumīyate /",
    "GSP28sabbha1u:142": " -- na, anyatvāt /",
    "GSP28sabbha1u:143": " na hy anyasya vitathabhāve 'nyasya vaitathyaṃ bhavitum arhati,",
    "GSP28sabbha1u:144": " anyatvād eva /",
    "GSP28sabbha1u:145": " na hi devadattasya śyāmatve yajñadattasyāpi śyāmatvaṃ bhavitum arhati /",
    "GSP28sabbha1u:146": " api ca puruṣavacanasādharmyād vedava canaṃ vitatham ity anumānam /",
    "GSP28sabbha1u:147": " pratyakṣas tu vedavacane pratyayaḥ /",
    "GSP28sabbha1u:148": " na cānumānaṃ pratyakṣavirodhi pramāṇaṃ bhavati /",
    "GSP28sabbha1u:149": " tasmāc codanālakṣaṇo 'rthaḥ śreyaskaraḥ /",
    "GSP28sabbha1u:150": " - evaṃ tarhi śreyaskaro jijñāsitavyaḥ /",
    "GSP28sabbha1u:151": " kiṃ dharmajijñāsayā ?",
    "GSP28sabbha1u:152": " - ucyate: ya eva śreyaskaraḥ,",
    "GSP28sabbha1u:153": " sa eva dharmaśabdenocyate /",
    "GSP28sabbha1u:154": " - katham avagamyate ?",
    "GSP28sabbha1u:155": " - yo hi yāgam anutiṣṭhati,",
    "GSP28sabbha1u:156": " taṃ dhārmika iti samācakṣate /",
    "GSP28sabbha1u:157": " yaś ca yasya kartā,",
    "GSP28sabbha1u:158": " sa tena vyapadiśyate,",
    "GSP28sabbha1u:159": " yathā pācako lāvaka iti /",
    "GSP28sabbha1u:160": " tena yaḥ puruṣaṃ niḥśreyasena saṃyunakti,",
    "GSP28sabbha1u:161": " sa eva dharmaśabdenocyate /",
    "GSP28sabbha1u:162": " na kevalaṃ loke, vede ' pi",
    "GSP28sabbha1u:163": " Q: yajñena yajñam ayajanta devāḥ",
    "GSP28sabbha1u:164": " Q: tāni dharmāṇi prathamāny āsan //",
    "GSP28sabbha1u:165": " iti yajatiśabdavācyam eva dharmaṃ samānanti /",
    "GSP28sabbha1u:166": " ubhayam iha codanayā lakṣyate,",
    "GSP28sabbha1u:167": " artho 'narthaś ca - ko 'rthaḥ?",
    "GSP28sabbha1u:168": " - yo nihśreyasāya jyotiṣṭomādiḥ /",
    "GSP28sabbha1u:169": " - ko 'narthaḥ? - yaḥ pratyavāyāya śyeno vajra inour ity evamādiḥ /",
    "GSP28sabbha1u:170": " tatra anartho dharma ukto mā bhūd ity arthagrahaṇam /",
    "GSP28sabbha1u:171": " - kathaṃ punar asāv anarthaḥ ?",
    "GSP28sabbha1u:172": " - hiṃsā hi sā, sā ca pratiṣiddhā /",
    "GSP28sabbha1u:173": " - kathaṃ punar anarthaḥ kartavyatayā upadiśyate ?",
    "GSP28sabbha1u:174": " - ucyate: naiva śyenādayaḥ kartavyatayā vijñāyante /",
    "GSP28sabbha1u:175": " yo hi hiṃsitum icchet,",
    "GSP28sabbha1u:176": " tasya ayam abhyupāya iti hi teoām upadeśaḥ /",
    "GSP28sabbha1u:177": " “śyenenābhicaran yajeta” iti hi samāmananti,",
    "GSP28sabbha1u:178": " na “abhicaritavyam” iti /",
    "GSP28sabbha1u:179": " nanv aśaktam idaṃ sūtram imāv arthāv abhivaditum,",
    "GSP28sabbha1u:180": " codanālakṣaṇo dharmo nendriyādilakṣaṇaḥ,",
    "GSP28sabbha1u:181": " arthaś ca dharmo nānartha iti /",
    "GSP28sabbha1u:182": " ekaṃ hīdaṃ vākyam /",
    "GSP28sabbha1u:183": " tad evaṃ sati bhidyeta /",
    "GSP28sabbha1u:184": " - ucyate: yatra vākyād evārtho 'vagamyate, tatraivam /",
    "GSP28sabbha1u:185": " tat tu vaidikeṣu, na sūtreṣu /",
    "GSP28sabbha1u:186": " anyato 'vatage 'rthe sūtram evamartham ity avagamyate,",
    "GSP28sabbha1u:187": " tena ca ekadeśaḥ sūtryata iti sūtram /",
    "GSP28sabbha1u:188": " tatra bhinnayor eva vākyayor imāv ekadeśāv ity avagantavyam /",
    "GSP28sabbha1u:189": " athavā arthasya sataś codanālakṣaṇasya dharmatvam ucyata ity ekārtham eveti /",
    "GSP28sabbha1u:190": " Jaim_1,1.3: tasya nimittaparīṣṭiḥ //",
    "GSP28sabbha1u:191": " uktam asmābhiḥ “codanānimittaṃ dharmasya jñānam” iti /",
    "GSP28sabbha1u:192": " tat pratijñāmātreṇoktam /",
    "GSP28sabbha1u:193": " idānīṃ tasya nimittaṃ parīkṣiṣyāmahe,",
    "GSP28sabbha1u:194": " kiṃ codanaiva uta anyad api iti /",
    "GSP28sabbha1u:195": " tasmān na tāvan niścīyate “codanālakṣaṇo 'rtho dharma” iti /",
    "GSP28sabbha1u:196": " tad ucyate :",
    "GSP28sabbha1u:197": " Jaim_1,1.4: satsaṃprayoge puruṣasyendriyāṇāṃ buddhijanma tat pratyakṣam animittam,",
    "GSP28sabbha1u:198": " vidyamnānopalambhanatvāt //",
    "GSP28sabbha1u:199": " idaṃ parīkṣyate:",
    "GSP28sabbha1u:200": " pratyakṣaṃ tāvad animittam /",
    "GSP28sabbha1u:201": " - kim kāraṇam ?",
    "GSP28sabbha1u:202": " - evaṃlakṣaṇakaṃ hi tat:",
    "GSP28sabbha1u:203": " satsaṃprayoge puruṣasyendriyāṇāṃ buddhijanma tat pratyakṣam /",
    "GSP28sabbha1u:204": " sati indriyārthasaṃbandhe yā puruṣasya buddhir jāyate,",
    "GSP28sabbha1u:205": " tat pratyakṣam /",
    "GSP28sabbha1u:206": " bhavisyaṃś caiṣo 'rtho na jñānakāle 'sti /",
    "GSP28sabbha1u:207": " sataś caitad upalambhanaṃ, nāsataḥ /",
    "GSP28sabbha1u:208": " ataḥ pratyakṣam animittam /",
    "GSP28sabbha1u:209": " buddhir vā janma vā saṃnikarṣo veti naiṣāṃ kasyacid avadhāraṇārtham etat sūtram /",
    "GSP28sabbha1u:210": " sati indriyārthasaṃprayoge,",
    "GSP28sabbha1u:211": " nāsati ity etāvad avadhāryate /",
    "GSP28sabbha1u:212": " anekasmin avadhāryamāṇe bhidyeta vākyam /",
    "GSP28sabbha1u:213": " pratyakṣapūrvakatvāc ca anumānopamānārthāpattīnām apy akāraṇatvam /",
    "GSP28sabbha1u:214": " abhāvo 'pi nāsti, yataḥ",
    "GSP28sabbha1u:215": " Jaim_1,1.5: autpattikas tu śabdasyārthena saṃbandhas tasya jñānam upadeśo 'vyatirekaś ca arthe 'nupalabdhe,",
    "GSP28sabbha1u:216": " tat pramāṇaṃ bādarāyaṇasya,",
    "GSP28sabbha1u:217": " anapekṣatvāt //",
    "GSP28sabbha1u:218": " autpattika iti nityaṃ brūmaḥ /",
    "GSP28sabbha1u:219": " utpattir hi bhāva ucyate lakṣaṇayā /",
    "GSP28sabbha1u:220": " aviyuktaḥ śabdārthayor bhāvaḥ saṃbandhena,",
    "GSP28sabbha1u:221": " notpannayoḥ paścāt saṃbandhaḥ /",
    "GSP28sabbha1u:222": " autpattikaḥ śabdasyārthena saṃbandhas tasya agnihotrādilakṣaṇasya dharmasya nimittaṃ pratyakṣādibhir anavagatasya /",
    "GSP28sabbha1u:223": " - katham? - upadeśo hi bhavati /",
    "GSP28sabbha1u:224": " upadeśa iti viśiṣṭasya śabdasya uccāraṇam /",
    "GSP28sabbha1u:225": " avyatirekaś ca bhavati tasya jñānasya /",
    "GSP28sabbha1u:226": " na hi tad utpannaṃ jñānaṃ viparyeti /",
    "GSP28sabbha1u:227": " yac ca nāma jñānam utpannaṃ na viparyeti,",
    "GSP28sabbha1u:228": " na tac chakyate vaktuṃ ṅaitad evam” iti,",
    "GSP28sabbha1u:229": " “yathā vijñāyate,",
    "GSP28sabbha1u:230": " na tathā bhavati,",
    "GSP28sabbha1u:231": " yathaitan na vijñāyate,",
    "GSP28sabbha1u:232": " tathaitad” iti /",
    "GSP28sabbha1u:233": " anyad asya hṛdaye,",
    "GSP28sabbha1u:234": " anyad vāci syāt /",
    "GSP28sabbha1u:235": " evaṃ vadato viruddham idam avagamyate “asti nāsti ca” iti /",
    "GSP28sabbha1u:236": " tasmāt tat pramāṇam,",
    "GSP28sabbha1u:237": " anapekṣatvāt /",
    "GSP28sabbha1u:238": " na hy evaṃ sati pratyayāntaram apekṣitavyaṃ puruṣāntaraṃ vā /",
    "GSP28sabbha1u:239": " svayaṃpratyayo hy asau /",
    "GSP28sabbha1u:240": " bādarāyaṇasyedaṃ mataṃ kīrtyate bādarāyaṇaṃ pūjayituṃ,",
    "GSP28sabbha1u:241": " nātmīyaṃ mataṃ paryudasitum /",
    "GSP28sabbha1u:242": " vṛttikāras tv anyathemaṃ granthaṃ varṇayāṃcakāra tasya nimittaparīṣṭir ity evamādim :",
    "GSP28sabbha1u:243": " na parīkṣitavyaṃ nimittam /",
    "GSP28sabbha1u:244": " pratyakṣādīni hi prasiddhāni pramāṇāni tadantargataṃ ca śāstram /",
    "GSP28sabbha1u:245": " atas tad api na parīkṣitavyam /",
    "GSP28sabbha1u:246": " nanu vyabhicārāt parīkṣitavyaṃ nimittam /",
    "GSP28sabbha1u:247": " śuktikā hi rajatavat prakāśate yatas,",
    "GSP28sabbha1u:248": " tena pratyakṣaṃ vyabhicarati,",
    "GSP28sabbha1u:249": " tanmūlatvāc ca anumānādīny api /",
    "GSP28sabbha1u:250": " tatrāparīkṣya pravartamāno 'rthād vihanyeta anarthaṃ cāpnuyāt kadācit /",
    "GSP28sabbha1u:251": " naitad evam /",
    "GSP28sabbha1u:252": " yat pratyakṣam,",
    "GSP28sabbha1u:253": " na tad vyabhicarati /",
    "GSP28sabbha1u:254": " yad vyabhicarati,",
    "GSP28sabbha1u:255": " na tat pratyakṣam /",
    "GSP28sabbha1u:256": " - kiṃ tarhi pratyakṭam ? -",
    "GSP28sabbha1u:257": " Jaim_1,1.4a: tatsaṃprayoge puruṣasyendriyāṇāṃ buddhijanma sat pratyakṣam /",
    "GSP28sabbha1u:258": " yadviṣayaṃ jñānaṃ,",
    "GSP28sabbha1u:259": " tenaiva saṃprayoge indriyāṇāṃ puruṣasya buddhijanma sat pratyakṣam /",
    "GSP28sabbha1u:260": " yad anyaviṣayaṃ jñānam anyasaṃprayoge bhavati,",
    "GSP28sabbha1u:261": " na tat pratyakṣam /",
    "GSP28sabbha1u:262": " - kathaṃ punar idam avagamyate “idaṃ tatsaṃprayoge,",
    "GSP28sabbha1u:263": " idam anyasaṃprayoge” iti ?",
    "GSP28sabbha1u:264": " - yan nānyasaṃprayoge,",
    "GSP28sabbha1u:265": " tat tatsaṃprayoge /",
    "GSP28sabbha1u:266": " etadviparītaṃ anyasaṃprayoga iti /",
    "GSP28sabbha1u:267": " - kathaṃ jñāyate,",
    "GSP28sabbha1u:268": " yadā hi śuktikāyām api rajataṃ manyamano “rajatasaṃnikṛṣṭaṃ me cakṣur” iti manyate?",
    "GSP28sabbha1u:269": " - bādhakaṃ hi yatra jñānam utpadyate ṅaitad evaṃ,",
    "GSP28sabbha1u:270": " mithyājñānam idam ” iti,",
    "GSP28sabbha1u:271": " tad anyasaṃprayoge,",
    "GSP28sabbha1u:272": " viparītaṃ tatsaṃprayoga iti /",
    "GSP28sabbha1u:273": " - prāg bādhakajñānotpatteḥ katham avagamyate,",
    "GSP28sabbha1u:274": " yadā na tatkāle saṃyagjñānasya mithyājñānasya ca kaścid viśeṣaḥ?",
    "GSP28sabbha1u:275": " - yadā kṣudādibhir upahataṃ mano bhavati,",
    "GSP28sabbha1u:276": " indriyaṃ vā timirādibhiḥ,",
    "GSP28sabbha1u:277": " saukṣmyādibhir vā bāhyo viṣayas,",
    "GSP28sabbha1u:278": " tato mithyājñānam,",
    "GSP28sabbha1u:279": " anupahateṣu saṃyagjñānam /",
    "GSP28sabbha1u:280": " indriyamanorthasaṃnikarṣo hi jñānasya hetuḥ,",
    "GSP28sabbha1u:281": " asati tasmin ajñānāt /",
    "GSP28sabbha1u:282": " tadantargato doṣo",
    "GSP28sabbha1u:283": " mithyājñānasya hetuḥ /",
    "GSP28sabbha1u:284": " duṣṭeṣu hi jñānaṃ mithyā bhavati /",
    "GSP28sabbha1u:285": " - katham avagamyate ?",
    "GSP28sabbha1u:286": " - doṣāpagame saṃpratipattidarśanāt /",
    "GSP28sabbha1u:287": " - kathaṃ duṣṭāduṣṭāvagama iti cet,",
    "GSP28sabbha1u:288": " - prayatnena anvicchanto na ced doṣam upalabhemahi,",
    "GSP28sabbha1u:289": " pramāṇābhāvād aduṣṭam iti manyemahi /",
    "GSP28sabbha1u:290": " tasmād yasya ca duṣṭaṃ karaṇaṃ yatra ca mithyeti pratyayaḥ,",
    "GSP28sabbha1u:291": " sa eva asamīcīnaḥ pratyayo nānya iti /",
    "GSP28sabbha1u:292": " nanu sarva eva nirālambanaḥ svapnavat pratyayaḥ /",
    "GSP28sabbha1u:293": " pratyayasya hi nirālambanatā svabhāva upalakṣitaḥ svapne /",
    "GSP28sabbha1u:294": " jāgrato 'pi śtambha” iti vā “kuḍyam” iti vā pratyaya eva bhavati /",
    "GSP28sabbha1u:295": " tasmāt so 'pi nirālambanaḥ /",
    "GSP28sabbha1u:296": " ucyate: śtambha” iti jāgrato buddhiḥ supariniścitā kathaṃ viparyasiṣyati?",
    "GSP28sabbha1u:297": " - svapne 'py evam eva supariniścitā āsīt prāk prabodhanāt,",
    "GSP28sabbha1u:298": " na tatra kaścid viśeṣa iti cen,",
    "GSP28sabbha1u:299": " - na,",
    "GSP28sabbha1u:300": " svapne viparyayadarśanād aviparyayāc ca itarasmin /",
    "GSP28sabbha1u:301": " - tatsāmānyād itaratrāpi bhaviṣyati iti cet /",
    "GSP28sabbha1u:302": " -- yadi pratyayatvāt svapnapratyayasya mithyābhāvaḥ,",
    "GSP28sabbha1u:303": " jāgratpratyayasyāpi bhavitum arhati /",
    "GSP28sabbha1u:304": " atha pratītis tathābhāvasya hetuḥ,",
    "GSP28sabbha1u:305": " na śakyate “pratyayād ayam anya” iti vaditum /",
    "GSP28sabbha1u:306": " anyatas tu svapnapratyayasya mithyābhāvo viparyayād avagataḥ /",
    "GSP28sabbha1u:307": " - kuta iti cet /",
    "GSP28sabbha1u:308": " - sanidrasya manaso daurbalyān nidrā mithyābhāvasya hetuḥ svapnādau svapnānte ca /",
    "GSP28sabbha1u:309": " suṣuptasya pratyayābhāva eva /",
    "GSP28sabbha1u:310": " acetayan eva hi śuṣupta” ity ucyate /",
    "GSP28sabbha1u:311": " tasmāj jāgrataḥ pratyayo na mithyeti /",
    "GSP28sabbha1u:312": " - nanu jāgrato 'pi karaṇadoṣaḥ syāt ?",
    "GSP28sabbha1u:313": " - yadi syād, avagamyeta /",
    "GSP28sabbha1u:314": " - svapnadarśanakāle 'pi nāvagamyata iti cet /",
    "GSP28sabbha1u:315": " - tan na /",
    "GSP28sabbha1u:316": " prabuddho hy avagacchati ṅidrākrāntaṃ me mana āsīd” iti /",
    "GSP28sabbha1u:317": " śūnyas tu / - katham ?",
    "GSP28sabbha1u:318": " - arthajñānayor ākārabhedaṃ nopalabhāmahe /",
    "GSP28sabbha1u:319": " pratyakṣā ca no buddhiḥ /",
    "GSP28sabbha1u:320": " atas tadbhinnam artharūpaṃ nāma na kiṃcid asti iti paśyāmaḥ /",
    "GSP28sabbha1u:321": " syād etad evaṃ,",
    "GSP28sabbha1u:322": " yady arthākārā buddhiḥ syāt /",
    "GSP28sabbha1u:323": " nirākārā tu no buddhiḥ,",
    "GSP28sabbha1u:324": " ākāravān bāhyo 'rthaḥ /",
    "GSP28sabbha1u:325": " sa hi bahirdeśasaṃbaddhaḥ pratyakṣam upalabhyate /",
    "GSP28sabbha1u:326": " arthaviṣayā hi pratyakṣabuddhir na buddhyantaraviṣayā /",
    "GSP28sabbha1u:327": " kṣaṇikā hi sā na buddhyantarakālam avasthāsyata iti /",
    "GSP28sabbha1u:328": " utpadyamānaivāsau jñāyate jñāpayati cārthāntaraṃ pradīpavad iti yady ucyeta, tan na /",
    "GSP28sabbha1u:329": " na hy ajñāte 'rthe kaścid buddhim upalabhate,",
    "GSP28sabbha1u:330": " jñāte tv anumānād avagacchati /",
    "GSP28sabbha1u:331": " tatra yaugapadyam anupapannam /",
    "GSP28sabbha1u:332": " - nanu utpannāyām eva buddhāv artho “jñāta” ity ucyate nānutpannāyām /",
    "GSP28sabbha1u:333": " ataḥ pūrvaṃ buddhir utpadyate,",
    "GSP28sabbha1u:334": " paścāj jñāto 'rthaḥ /",
    "GSP28sabbha1u:335": " - satyam /",
    "GSP28sabbha1u:336": " pūrvaṃ buddhir utpadyate,",
    "GSP28sabbha1u:337": " na tu pūrvaṃ jñāyate /",
    "GSP28sabbha1u:338": " bhavati hi kadācid etad,",
    "GSP28sabbha1u:339": " yaj jñāto 'rthaḥ san “ajñāta” ity ucyate /",
    "GSP28sabbha1u:340": " na ca arthavyapadeśam antareṇa buddhe rūpopalambhanam /",
    "GSP28sabbha1u:341": " tasmān nāvyapadeśyā buddhir,",
    "GSP28sabbha1u:342": " avyapadeśyaṃ ca naḥ pratyakṣam /",
    "GSP28sabbha1u:343": " tasmād apratyakṣā buddhiḥ /",
    "GSP28sabbha1u:344": " api ca kāmam ekarūpatve buddher evābhāvo,",
    "GSP28sabbha1u:345": " na tv arthasya pratyakṣasya sataḥ /",
    "GSP28sabbha1u:346": " na caikarūpyam /",
    "GSP28sabbha1u:347": " nirākārām eva hi buddhim anumimīmahe,",
    "GSP28sabbha1u:348": " sākāraṃ cārthaṃ pratyakṣam evāvagacchāmaḥ /",
    "GSP28sabbha1u:349": " tasmād arthālambanaḥ pratyayaḥ /",
    "GSP28sabbha1u:350": " api ca niyatanimittas tantuṣv evopādīyamāneṣu paṭapratyayaḥ /",
    "GSP28sabbha1u:351": " itarathā tantūpādāne 'pi kadācid ghaṭabuddhir avikalendriyasya syāt /",
    "GSP28sabbha1u:352": " na caivam asti /",
    "GSP28sabbha1u:353": " tasmān na nirālambanaḥ pratyayaḥ /",
    "GSP28sabbha1u:354": " ato na vyabhicarati pratyakṣam /",
    "GSP28sabbha1u:355": " anumānaṃ jñātasaṃbandhasya ekadeśadarśanād ekadeśāntare ' saṃnikṛṣṭe 'rthe buddhiḥ /",
    "GSP28sabbha1u:356": " tat tu dvividhaṃ pratyakṣatodṛṣṭasaṃbandhaṃ sāmānyatodṛṣṭasaṃbandhaṃ ca /",
    "GSP28sabbha1u:357": " tatra pratyakṣatodṛṣṭasaṃbandhaṃ yathā dhūmākṛtidarśanād agnyākṛtivijñānam /",
    "GSP28sabbha1u:358": " sāmānyatodṛṣṭasaṃbandhaṃ ca yathā devadattasya gatipūrvikāṃ deśāntaraprāptim upalabhya āditye 'pi gatismaraṇam /",
    "GSP28sabbha1u:359": " śāstraṃ śabdavijñānād asaṃnikṛṣṭe 'rthe vijñānam /",
    "GSP28sabbha1u:360": " upamānam api sādṛśyam asaṃnikṛṣṭe 'rthe buddhim utpādayati,",
    "GSP28sabbha1u:361": " yathā gavayadarśanaṃ gosmaraṇasya /",
    "GSP28sabbha1u:362": " arthāpattir api dṛṣṭaḥ śruto vā 'rtho 'nyathā nopapadyata ity arthakalpanā,",
    "GSP28sabbha1u:363": " yathā jīvato devadattasya gṛhābhāvadarśanena bahirbhāvasya adṛṣṭasya kalpanā /",
    "GSP28sabbha1u:364": " abhāvo 'pi pramāṇābhāvo ṅāsti” ity asyārthasyāsaṃnikṛṣṭasya /",
    "GSP28sabbha1u:365": " tasmāt prasiddhatvān na parīklitavyaṃ nimittam /",
    "GSP28sabbha1u:366": " nanu pratyakādīny anyāni bhavantu nāma pramāṇāni,",
    "GSP28sabbha1u:367": " śabdas tu na prāmāṇam / - kutaḥ ? -",
    "GSP28sabbha1u:368": " Jaim_1,1.4b: animittaṃ vidyamānopalambhanatvāt //",
    "GSP28sabbha1u:369": " animittam apramāṇaṃ śabdaḥ /",
    "GSP28sabbha1u:370": " yo hy upalambhanaviṣayo nopalabhyate,",
    "GSP28sabbha1u:371": " sa nāsti,",
    "GSP28sabbha1u:372": " yathā śaśasya viṣāṇam /",
    "GSP28sabbha1u:373": " upalambhanāni cendriyāṇi paśvādīnām /",
    "GSP28sabbha1u:374": " na ca paśukāmeṣṭyanantaraṃ paśava upalabhyante /",
    "GSP28sabbha1u:375": " ato neṣṭiḥ paśuphalā /",
    "GSP28sabbha1u:376": " karmakāle ca karmaphalena bhavitavyam /",
    "GSP28sabbha1u:377": " yatkālaṃ hi mardanaṃ,",
    "GSP28sabbha1u:378": " tatkālaṃ mardanasukham /",
    "GSP28sabbha1u:379": " - kālāntare phalaṃ dāsyati iti cet /",
    "GSP28sabbha1u:380": " - na /",
    "GSP28sabbha1u:381": " na kālāntare phalam iṣṭer ity avagacchāmaḥ /",
    "GSP28sabbha1u:382": " - kutaḥ ? - yadā tāvad asau vidyamānā āsīt,",
    "GSP28sabbha1u:383": " tadā phalaṃ na dattavatī /",
    "GSP28sabbha1u:384": " yadā phalam utpadyate,",
    "GSP28sabbha1u:385": " tadāsau nāsti /",
    "GSP28sabbha1u:386": " asatī ca kathaṃ dāsyati ?",
    "GSP28sabbha1u:387": " api ca karmakāla eva phalaṃ śrūyate /",
    "GSP28sabbha1u:388": " “yāgaḥ karaṇam” iti vākyād avagamyate,",
    "GSP28sabbha1u:389": " “karaṇaṃ ced utpannaṃ,",
    "GSP28sabbha1u:390": " kāryeṇa bhavitavyam” iti /",
    "GSP28sabbha1u:391": " pratyakṣaṃ ca phalakāraṇam anyad upalabhāmahe /",
    "GSP28sabbha1u:392": " na ca dṛṣṭe kāraṇe saty adṛṣṭaṃ kalpayituṃ śakyate,",
    "GSP28sabbha1u:393": " pramāṇābhāvāt /",
    "GSP28sabbha1u:394": " evaṃ dṛṣṭāpacārasya vedasya svargādy api phalaṃ na bhavati iti manyāmahe /",
    "GSP28sabbha1u:395": " dṛṣṭaviruddham api bhavati kiṃcid vaidikaṃ vacanam /",
    "GSP28sabbha1u:396": " pātracayanaṃ vidhāya āha śa eṣa yajñāyudhī yajamāno 'ñjasā svargaṃ lokaṃ yāti” iti pratyakṣaṃ śarīraṃ vyapadiśati /",
    "GSP28sabbha1u:397": " na ca tat svargaṃ lokaṃ yāti /",
    "GSP28sabbha1u:398": " pratyakṣaṃ hi tad dahyate /",
    "GSP28sabbha1u:399": " na caiṣa “yāti” iti vidhiśabdaḥ /",
    "GSP28sabbha1u:400": " evaṃjātīyakaṃ ca pramāṇaviruddhaṃ vacanam apramāṇam “ambuni majjanty alābūni,",
    "GSP28sabbha1u:401": " grāvāṇaḥ plavante” iti yathā /",
    "GSP28sabbha1u:402": " tatsāmānyād agnihotrādicodanāsv apy anāśvāsaḥ /",
    "GSP28sabbha1u:403": " tasmān na codanālakṣaṇo 'rtho dharmaḥ /",
    "GSP28sabbha1u:404": " Jaim_1,1.5a: autpattikas tu śabdasyārthena saṃbandhas tasya jñānam //",
    "GSP28sabbha1u:405": " tuśabdaḥ pakaṃ vyāvartayati /",
    "GSP28sabbha1u:406": " apauruṣeyaḥ śabdasyārthena saṃbandhas tasya agnihotrādilakṣaṇasya arthasya jñānaṃ pratyakṣādibhir anavagamyamānasya /",
    "GSP28sabbha1u:407": " tathā ca codanālakṣaṇaḥ samyakpratyaya iti /",
    "GSP28sabbha1u:408": " pauruṣeye hi sati saṃbandhe yaḥ pratyayaḥ,",
    "GSP28sabbha1u:409": " tasya mithyābhāva āśaṅkyeta /",
    "GSP28sabbha1u:410": " parapratyayo hi tadā syāt /",
    "GSP28sabbha1u:411": " atha śabde bruvati kathaṃ mithyā iti ?",
    "GSP28sabbha1u:412": " na hi tadānīm anyataḥ puruṣād avagamaḥ /",
    "GSP28sabbha1u:413": " “bravīti” ity ucyate “avabodhayati,",
    "GSP28sabbha1u:414": " budhyamānasya nimittam bhavati” iti /",
    "GSP28sabbha1u:415": " śabde cen nimittabhūte svayam avabudhyate,",
    "GSP28sabbha1u:416": " kathaṃ vipralabdhaṃ brūyān ṅaitad evam” iti /",
    "GSP28sabbha1u:417": " na cāsya codanā śyād vā na vā” iti sāṃśayikaṃ pratyayam utpādayati /",
    "GSP28sabbha1u:418": " na ca “mithyaitad” iti kālāntare deśāntare 'vasthāntare puruṣāntare vā punar avyapadeśyaḥ pratyayo bhavati /",
    "GSP28sabbha1u:419": " yo 'py anyapratyayaviparyāsaṃ dṛṣṭvā “atrāpi viparyasiṣyati” ity ānumānikaḥ pratyaya utpadyate,",
    "GSP28sabbha1u:420": " so 'py anena pratyakṣeṇa pratyayena virudhyamāno bādhyate /",
    "GSP28sabbha1u:421": " tasmāc codanālakṣaṇa eva dharmaḥ /",
    "GSP28sabbha1u:422": " syād etad evam:",
    "GSP28sabbha1u:423": " naiva śabdasya arthenāsti saṃbandhaḥ,",
    "GSP28sabbha1u:424": " kuto 'sya pauruṣeyatā apauruṣeyatā vā iti /",
    "GSP28sabbha1u:425": " - katham ? - syāc ced arthena saṃbandhaḥ,",
    "GSP28sabbha1u:426": " kṣuramodakaśabdoccāraṇe mukhasya pāṭanapūraṇe syātām,",
    "GSP28sabbha1u:427": " yadi saṃśleṣalakṣaṇaṃ saṃbandham abhipretya ucyate /",
    "GSP28sabbha1u:428": " kāryakāraṇanimittanaimittikāśrayāśrayibhāvayaunādayas tu saṃbandhāḥ śabdasya anupapannā eva iti /",
    "GSP28sabbha1u:429": " ucyate: yo 'tra vyapadeśyaḥ saṃbandhaḥ,",
    "GSP28sabbha1u:430": " tam ekaṃ na vyapadiśati bhavān,",
    "GSP28sabbha1u:431": " pratyāyyasya pratyāyakasya ca yaḥ saṃjñāsaṃjñilakṣaṇaḥ saṃbandhas tam iti /",
    "GSP28sabbha1u:432": " - āha: yadi pratyāyakaḥ śabdaḥ,",
    "GSP28sabbha1u:433": " prathamaśrutaḥ kiṃ na pratyāyayati ?",
    "GSP28sabbha1u:434": " - ucyate: sarvatra no darśanaṃ pramāṇam /",
    "GSP28sabbha1u:435": " “pratyāyaka” iti hi pratyayaṃ dṛṣṭvā avagacchāmaḥ,",
    "GSP28sabbha1u:436": " ṅa prathamaśruta” iti prathamaśravaṇe pratyayam adṛṣṭvā /",
    "GSP28sabbha1u:437": " yāvatkṛtvaḥ śrutena “iyaṃ saṃjñā,",
    "GSP28sabbha1u:438": " ayaṃ saṃjñī” ity avadhāritaṃ bhavati,",
    "GSP28sabbha1u:439": " tāvatkṛtvaḥ śrutād arthāvagamaḥ /",
    "GSP28sabbha1u:440": " yathā cakṣur draṣṭṛ na bāhyena prakāśena vinā prakāśayati ity adraṣṭṛ na bhavati /",
    "GSP28sabbha1u:441": " yadi prathamaśruto na pratyāyayati,",
    "GSP28sabbha1u:442": " kṛtakas tarhi śabdasya arthena saṃbandhaḥ /",
    "GSP28sabbha1u:443": " - kutaḥ? - - svabhāvato hy asaṃbandhāv etau śabdārthau /",
    "GSP28sabbha1u:444": " mukhe hi śabdam upalabhāmahe,",
    "GSP28sabbha1u:445": " bhūmāv artham /",
    "GSP28sabbha1u:446": " “śabdo 'yaṃ na tv arthaḥ,",
    "GSP28sabbha1u:447": " artho 'yaṃ na śabda” iti ca vyapadiśanti /",
    "GSP28sabbha1u:448": " rūpabhedo 'pi bhavati /",
    "GSP28sabbha1u:449": " “gaur” iti imaṃ śabdam uccārayanti,",
    "GSP28sabbha1u:450": " sāsnādimantam artham avabudhyante /",
    "GSP28sabbha1u:451": " pṛthagbhūtayoś ca yaḥ saṃbandhaḥ,",
    "GSP28sabbha1u:452": " sa kṛtako dṛṣṭo,",
    "GSP28sabbha1u:453": " yathā rajjughaṭayor iti /",
    "GSP28sabbha1u:454": " atha “gaur” ity atra kaḥ śabdaḥ ?",
    "GSP28sabbha1u:455": " - gakāraukāravisarjanīyā iti bhagavān upavarṭaḥ /",
    "GSP28sabbha1u:456": " śrotragrahaṇe hy arthe loke śabdaśabdaḥ prasiddhaḥ /",
    "GSP28sabbha1u:457": " te ca śrotragrahaṇāḥ /",
    "GSP28sabbha1u:458": " yady evam, arthapratyayo nopapadyate /",
    "GSP28sabbha1u:459": " - katham ? - ekaikākṣaravijñāne hy artho nopalabhyate /",
    "GSP28sabbha1u:460": " na ca akṣaravyatirikto 'nyaḥ kaścid asti samudāyo nāmna,",
    "GSP28sabbha1u:461": " yato 'rthapratipattiḥ syāt /",
    "GSP28sabbha1u:462": " yadā hi gakāro,",
    "GSP28sabbha1u:463": " na tadā aukāravisarjanīyau /",
    "GSP28sabbha1u:464": " yadā aukāravisarjanīyau,",
    "GSP28sabbha1u:465": " na tadā gakāraḥ /",
    "GSP28sabbha1u:466": " ato gakārādivyatirikto 'nyo gośabdo 'sti,",
    "GSP28sabbha1u:467": " yato 'rthapratipattiḥ syāt /",
    "GSP28sabbha1u:468": " antarhite 'pi śabde smaraṇād arthapratyaya iti cen, - na /",
    "GSP28sabbha1u:469": " smṛter api kṣaṇikatvād akṣarais tulyatā /",
    "GSP28sabbha1u:470": " pūrvavarṇajanitasaṃskārasahito 'ntyo varṇaḥ pratyāyaka ity adoṣaḥ /",
    "GSP28sabbha1u:471": " nanv evam api “śabdād arthaṃ pratipadyāmaha” iti laukikaṃ vacanam anupapannaṃ syāt /",
    "GSP28sabbha1u:472": " ucyate: yadi nopapadyate,",
    "GSP28sabbha1u:473": " anupapannaṃ nāma /",
    "GSP28sabbha1u:474": " na hi laukikaṃ vacanam anupapannam ity etāvatā pratyakṣādibhir anavagamyamāno 'rthaḥ śakyo 'bhyupagantum /",
    "GSP28sabbha1u:475": " laukikāni vacanāny upapannārthāny anupapannārthāni ca dṛśyante,",
    "GSP28sabbha1u:476": " yathā “devadatta,",
    "GSP28sabbha1u:477": " gām abhyāja” ity evamādīni “daśa dāḍimāni ṣaḍ apūpā” ity evamādīni ca /",
    "GSP28sabbha1u:478": " - nanu ca śāstrakārā apy evam āhuḥ “pūrvāparībhūtaṃ bhāvam ākhyātenācaṣṭe 'vrajati,",
    "GSP28sabbha1u:479": " pacati' ity upakramaprabhṛty apavargaparyantam” iti yathā /",
    "GSP28sabbha1u:480": " - na śāstrakāravacanam apy alam imam artham apramāṇakam upapādayitum /",
    "GSP28sabbha1u:481": " api ca naivaitad anupapannārtham /",
    "GSP28sabbha1u:482": " akṣarebhyaḥ saṃskāraḥ,",
    "GSP28sabbha1u:483": " saṃskārād arthapratipattir iti bhavanty arthapratipattāv akṣarāṇi nimittam /",
    "GSP28sabbha1u:484": " gauṇa eṣa śabda iti cet,",
    "GSP28sabbha1u:485": " - na gauṇo 'kṣareṣu nimittabhāvaḥ,",
    "GSP28sabbha1u:486": " tadbhāve bhāvāt tadabhāve cābhāvāt /",
    "GSP28sabbha1u:487": " athāpi gauṇaḥ syāt,",
    "GSP28sabbha1u:488": " na “gauṇaḥ śabdo mā bhūd” ity etāvatā pratyakṣādibhir anavagamyamāno 'rthaḥ śakyaḥ parikalpayitum /",
    "GSP28sabbha1u:489": " na hy “agnir māṇavaka” ity ukte 'gniśabdo gauṇo mā bhūd iti “jvalana eva māṇavaka” ity adhyavasīyate /",
    "GSP28sabbha1u:490": " na ca pratyakṣo gakārādibhyo 'nyo gośabda iti,",
    "GSP28sabbha1u:491": " bhedadarśanābhāvād abhedadarśanāc ca /",
    "GSP28sabbha1u:492": " gakārādīni hi pratyakṣāṇi /",
    "GSP28sabbha1u:493": " tasmād “gaur” iti gakārādivisarjanīyāntaṃ padam akṣarāṇy eva /",
    "GSP28sabbha1u:494": " na tebhyo vyatiriktam anyat padaṃ nāma iti /",
    "GSP28sabbha1u:495": " nanu saṃskārakalpanāyām apy adṛṣṭakalpanā /",
    "GSP28sabbha1u:496": " - ucyate: śabdakalpanāyāṃ sā ca śabdakalpanā ca /",
    "GSP28sabbha1u:497": " tasmād akṣarāṇy eva padam /",
    "GSP28sabbha1u:498": " atha “gaur” ity asya śabdasya ko 'rthaḥ?",
    "GSP28sabbha1u:499": " - sāsnādiviśiṣṭā ākṛtir iti brūmaḥ /",
    "GSP28sabbha1u:500": " - nanv ākṛtiḥ sādhyāsti vā na veti ?",
    "GSP28sabbha1u:501": " - na pratyakṣā satī sādhyā bhavitum arhati /",
    "GSP28sabbha1u:502": " “rucakaḥ, svastiko,",
    "GSP28sabbha1u:503": " vardhamānaka” iti hi pratyakṣaṃ dṛśyate /",
    "GSP28sabbha1u:504": " - vyāmoha iti cet, - na /",
    "GSP28sabbha1u:505": " nāsati pratyayaviparyāse “vyāmoha” iti śakyate vaktum /",
    "GSP28sabbha1u:506": " asaty apy arthāntara evaṃjātīyake bhavati pratyayaḥ “paṅktir ,",
    "GSP28sabbha1u:507": " yūthaṃ,",
    "GSP28sabbha1u:508": " vanam” iti yatheti cet, - na /",
    "GSP28sabbha1u:509": " asaṃbaddham idaṃ vacanam upanyastam /",
    "GSP28sabbha1u:510": " kim “asati vane vanapratyayo bhavati” iti pratyakṣam eva ākṣipyate “vṛkṣā api na santi” iti ?",
    "GSP28sabbha1u:511": " yady evaṃ, pratyuktaḥ sa mahāyānikaḥ pakṣaḥ /",
    "GSP28sabbha1u:512": " atha kim ākṛtisadbhāvavādy upālabhyate śiddhāntāntaraṃ te duṣyati ;",
    "GSP28sabbha1u:513": " vane 'pi te 'sati vanapratyayaḥ prapnoti” iti /",
    "GSP28sabbha1u:514": " evam api prakṛtaṃ dūṣayitum aśaknuvatas te siddhāntāntaradūṣaṇaṃ nigrahasthānam āpadyate,",
    "GSP28sabbha1u:515": " asādhakatvāt /",
    "GSP28sabbha1u:516": " sa hi vakṣyati “duṣyatu,",
    "GSP28sabbha1u:517": " yadi duṣyati ;",
    "GSP28sabbha1u:518": " kiṃ tena duṣṭena aduṣṭena vā prakṛtaṃ tvayā sādhitaṃ bhavati madīyo vā pakṣo dūṣito bhavati ?” iti /",
    "GSP28sabbha1u:519": " na ca vṛkṣavyatiriktaṃ vanaṃ yasmān nopalabhyate,",
    "GSP28sabbha1u:520": " tato “vanaṃ nāsti” ity avagamyate /",
    "GSP28sabbha1u:521": " yadi vane 'nyena hetunā sadbhāvaviparītaḥ pratyaya utpadyate,",
    "GSP28sabbha1u:522": " mithyaiṣa vanapratyaya ity ato “vanaṃ nāsti” ity avagacchāmaḥ /",
    "GSP28sabbha1u:523": " na ca gavādiṣu pratyayo viparyeti /",
    "GSP28sabbha1u:524": " ato vaiṣamyam / atha",
    "GSP28sabbha1u:525": " vanādiṣu naiva pratyayaviparyāsaḥ,",
    "GSP28sabbha1u:526": " na “te na santi” iti /",
    "GSP28sabbha1u:527": " tasmād asaṃbaddhaḥ paṅktivanopanyāsaḥ /",
    "GSP28sabbha1u:528": " ata upapannaṃ jaiminivacanam “ākṛtiḥ padārtha” iti /",
    "GSP28sabbha1u:529": " yathā ca ākṛtiḥ śabdārthas,",
    "GSP28sabbha1u:530": " tathopariṣṭān nipuṇataram upapādayiṣyāma iti /",
    "GSP28sabbha1u:531": " atha saṃbandhaḥ ka iti?",
    "GSP28sabbha1u:532": " - yat śabde vijñāte 'rtho vijñāyate /",
    "GSP28sabbha1u:533": " sa tu kṛtaka iti pūrvam upapāditam /",
    "GSP28sabbha1u:534": " tasmān manyāmahe kenāpi puruṣeṇa śabdānām arthaiḥ saha saṃbandhaṃ kṛtvā saṃvyavahartuṃ vedāḥ praṇītā iti /",
    "GSP28sabbha1u:535": " tad idānīm ucyate:",
    "GSP28sabbha1u:536": " apauruṣeyatvāt saṃbandhasya siddham iti /",
    "GSP28sabbha1u:537": " kathaṃ punar idam avagamyate “apauruṣeya eṣa saṃbandha” iti ?",
    "GSP28sabbha1u:538": " puruṣasya saṃbandhur abhāvāt /",
    "GSP28sabbha1u:539": " - kathaṃ saṃbandhā nāsti ?",
    "GSP28sabbha1u:540": " - pratyakṣasya pramāṇasya abhāvāt tatpūrvakatvāc cetareṣām /",
    "GSP28sabbha1u:541": " nanu ciravṛttatvāt pratyakṣasya aviṣayo bhaved idānīntanānām /",
    "GSP28sabbha1u:542": " na hi ciravṛttaḥ san na smaryeta /",
    "GSP28sabbha1u:543": " na ca himavadādiṣu kūpārāmādivad asmaraṇaṃ bhavitum arhati /",
    "GSP28sabbha1u:544": " puruṣaviyogo hi teṣu bhavati deśotsādena kulotsādena vā /",
    "GSP28sabbha1u:545": " na tu śabdārthavyavahāraviyogaḥ puruṣāṇām asti /",
    "GSP28sabbha1u:546": " - syād etat : saṃbandhamātravyavahāriṇo niṣprayojanaṃ kartṛsmaraṇam anādriyamānāḥ puruṣā vismareyur iti /",
    "GSP28sabbha1u:547": " - tan na /",
    "GSP28sabbha1u:548": " yadi hi puruṣaḥ kṛtvā saṃbandhaṃ vyavahārayet,",
    "GSP28sabbha1u:549": " vyavahārakāle 'vaśyaṃ smartavyo bhavet /",
    "GSP28sabbha1u:550": " saṃpratipattau hi kartṛvyavahartror arthaḥ sidhyati,",
    "GSP28sabbha1u:551": " na vipratipat tau /",
    "GSP28sabbha1u:552": " na hi vṛddhiśabdena apāṇiner vyavahārata ādaicaḥ pratiyeran pāṇinikṛtim ananumanyamānasya vā /",
    "GSP28sabbha1u:553": " tathā makāreṇāpy apiṅgalasya na sarvagurus trikaḥ pratīyeta piṅgalakṛtim ananumanyamānasya vā /",
    "GSP28sabbha1u:554": " tena kartṛvyavahartārau saṃpratipadyete /",
    "GSP28sabbha1u:555": " tena vedair vyavaharadbhir avaśyam smaraṇīyaḥ saṃbandhasya kartā syād vyavahārasya ca /",
    "GSP28sabbha1u:556": " na hi vismṛte “vṛddhir ādaij” ity asya sūtrasya kartari “vṛddhir yasyācām ādis,",
    "GSP28sabbha1u:557": " tad vṛddham” iti kiṃcit pratīyeta /",
    "GSP28sabbha1u:558": " tasmād asmaraṇād avagacchāmaḥ ṅa kṛtvā saṃbandhaṃ vyavahārārthaṃ kenacid vedāḥ praṇītā” iti /",
    "GSP28sabbha1u:559": " yady api ca vismaraṇam upapadyeta,",
    "GSP28sabbha1u:560": " tathāpi na pramāṇam antareṇa saṃbandhāraṃ pratipadyemahi,",
    "GSP28sabbha1u:561": " yathā “vidyamānasyāpy anupalambhanaṃ bhavati” iti naitāvatā vinā pramāṇena śaśaviṣāṇaṃ pratipadyemahi /",
    "GSP28sabbha1u:562": " tasmād apauruṣeyaḥ śabdasyārthena saṃbandha iti /",
    "GSP28sabbha1u:563": " nanv arthāpattyā saṃbandhāraṃ pratipadyemahi /",
    "GSP28sabbha1u:564": " na hi akṛtasaṃbandhāc chabdād arthaṃ pratipadyamānam upalabhāmahe /",
    "GSP28sabbha1u:565": " pratipadyeraṃs cet,",
    "GSP28sabbha1u:566": " prathamaśravaṇe 'pi pratipadyeran /",
    "GSP28sabbha1u:567": " tadanupalambhanād avaśyaṃ bhavitavyaṃ saṃbandhrā iti manyāmaha iti cet, - na /",
    "GSP28sabbha1u:568": " Jaim_1,1.5b: siddhavad, upadeśāt / //",
    "GSP28sabbha1u:569": " yadi saṃbandhur abhāvān niyogato nārthā upalabhyeran,",
    "GSP28sabbha1u:570": " tato 'rthāpattyā saṃbandhāram avagacchāmaḥ /",
    "GSP28sabbha1u:571": " asti tv anyaḥ prakāraḥ /",
    "GSP28sabbha1u:572": " vṛddhānāṃ svārthena vyavaharamānānām upaśṛṇvanto bālāḥ pratyakṣam arthaṃ pratipadyamānā dṛśyante /",
    "GSP28sabbha1u:573": " te 'pi vṛddhā yadā bālā āsaṃs,",
    "GSP28sabbha1u:574": " tadā 'nyebhyo vṛddhebhyas,",
    "GSP28sabbha1u:575": " te 'py anyebhya iti nāsty ādir ity evaṃ vā bhavet /",
    "GSP28sabbha1u:576": " athavā na kaścid eko 'pi śabdo 'rthena saṃbaddha āsīt,",
    "GSP28sabbha1u:577": " atha kenacit saṃbandhāḥ pravartitā iti /",
    "GSP28sabbha1u:578": " atra vṛddhavyavahāre sati nārthād āpadyeta saṃbandhasya kartā /",
    "GSP28sabbha1u:579": " api ca vṛddhavyavahāravādinaḥ pratyakṣam upadiśanti,",
    "GSP28sabbha1u:580": " kalpayanti itare saṃbandhāram /",
    "GSP28sabbha1u:581": " na ca pratyakṣe pratyarthini kalpanā sādhvī /",
    "GSP28sabbha1u:582": " tasmāt saṃbandhur abhāvaḥ /",
    "GSP28sabbha1u:583": " Jaim_1,1.5c: avyatirekaś ca //",
    "GSP28sabbha1u:584": " yathā asmin deśe sāsnādimati gośabdaḥ,",
    "GSP28sabbha1u:585": " evaṃ sarveṣu durgameṣv api /",
    "GSP28sabbha1u:586": " bahavaḥ saṃbandhāraḥ kathaṃ saṃgamsyante /",
    "GSP28sabbha1u:587": " eko 'pi na śaknuyāt /",
    "GSP28sabbha1u:588": " ato nāsti saṃbandhā /",
    "GSP28sabbha1u:589": " apara āha",
    "GSP28sabbha1u:590": " Jaim_1,1.5c: avyatirekaś ca //",
    "GSP28sabbha1u:591": " na hi saṃbandhavyatiriktaḥ kaścit kālo 'sti,",
    "GSP28sabbha1u:592": " yasmin na kaścid api śabdaḥ kenacid arthena saṃbaddha āsīt /",
    "GSP28sabbha1u:593": " - katham ? - saṃbandhakriyaiva hi nopapadyate /",
    "GSP28sabbha1u:594": " avaśyam anena saṃbandhaṃ kurvatā kenacic chabdena kartavyaḥ /",
    "GSP28sabbha1u:595": " yena kriyeta,",
    "GSP28sabbha1u:596": " tasya kena kṛtaḥ?",
    "GSP28sabbha1u:597": " athānyena kenacit kṛtaḥ,",
    "GSP28sabbha1u:598": " tasya keneti,",
    "GSP28sabbha1u:599": " tasya keneti naivāvatiṣṭhate /",
    "GSP28sabbha1u:600": " tasmād avaśyam anena saṃbandhaṃ kurvatā akṛtasaṃbandhāḥ kecana śabdā vṛddhavyavahārasiddhā abhyupagantavyāḥ /",
    "GSP28sabbha1u:601": " asti ced vyavahārasiddhiḥ,",
    "GSP28sabbha1u:602": " na niyogataḥ saṃbandhā bhavitavyam ity arthāpattir api nāsti /",
    "GSP28sabbha1u:603": " - syād etat: aprasiddhasaṃbandhā bālāḥ kathaṃ vṛddhebhyaḥ pratipadyanta iti /",
    "GSP28sabbha1u:604": " - na hi dṛṣṭe 'nupapannaṃ nāma /",
    "GSP28sabbha1u:605": " dṛṣṭā hi bālā vṛddhebhyaḥ pratipadyamānāḥ,",
    "GSP28sabbha1u:606": " na tv apratipannasaṃbandhāḥ saṃbandhasya kartuḥ /",
    "GSP28sabbha1u:607": " tasmād vaiṣamyam /",
    "GSP28sabbha1u:608": " Jaim_1,1.5d: arthe 'nupalabdhe //",
    "GSP28sabbha1u:609": " anupalabdhe ca devatādāv arthe 'narthakaṃ saṃjñākaraṇam aśakyaṃ ca /",
    "GSP28sabbha1u:610": " viśeṣān pratipattuṃ hi saṃjñāḥ kriyante viśeṣāṃś coddiśya /",
    "GSP28sabbha1u:611": " tad viśeṣeṣv ajñāyamāneṣu ubhayam apy anavakḷptam /",
    "GSP28sabbha1u:612": " tasmād apauruṣeyaḥ śabdasya arthena saṃbandhaḥ /",
    "GSP28sabbha1u:613": " ataś ca",
    "GSP28sabbha1u:614": " Jaim_1,1.5d: tat pramāṇam,",
    "GSP28sabbha1u:615": " anapekṣatvāt //",
    "GSP28sabbha1u:616": " na hy evaṃ sati puruṣāntaraṃ pratyayāntaraṃ vā apekṣate /",
    "GSP28sabbha1u:617": " tasmāc codanālakṣaṇa eva dharmo nānyalakṣaṇaḥ /",
    "GSP28sabbha1u:618": " bādarāyaṇagrahaṇam uktam /",
    "GSP28sabbha1u:619": " atha yad uktam “animittaṃ śabdaḥ ;",
    "GSP28sabbha1u:620": " karmakāle phalādarśanāt kālāntare ca karmābhāvāt pramāṇaṃ nāsti” iti,",
    "GSP28sabbha1u:621": " tad ucyate: na syāt pramāṇam,",
    "GSP28sabbha1u:622": " yadi pañcaiva pramāṇāny abhaviṣyan /",
    "GSP28sabbha1u:623": " yena yena hi pramīyate,",
    "GSP28sabbha1u:624": " tat tat pramāṇam /",
    "GSP28sabbha1u:625": " śabdenāpi pramīyate,",
    "GSP28sabbha1u:626": " tataḥ śabdo 'pi pramāṇam,",
    "GSP28sabbha1u:627": " yathaiva pratyakam /",
    "GSP28sabbha1u:628": " na ca pramāṇena avagatam,",
    "GSP28sabbha1u:629": " pramāṇāntareṇa anavagatam ity etāvatā anavagataṃ bhavati /",
    "GSP28sabbha1u:630": " na caivaṃ śrūyate “kṛte karmaṇi tāvaty eva phalaṃ bhavati“,",
    "GSP28sabbha1u:631": " kiṃ tu “karmaṇā phalaṃ prāpyata” iti /",
    "GSP28sabbha1u:632": " - yac ca “kālāntare phalasya anyat pratyakkaṃ kāraṇam asti” iti,",
    "GSP28sabbha1u:633": " naiṣa doṣaḥ /",
    "GSP28sabbha1u:634": " tac caiva hi tatra kāraṇaṃ śabdaś ca iti /",
    "GSP28sabbha1u:635": " yat tu pratyakaviruddhaṃ vacanam upanyastaṃ śa eṣa yajñāyudhī yajamāno 'ñjasā svargaṃ lokaṃ yātīti pratyakṣaṃ śarīraṃ vyapadiśati” iti,",
    "GSP28sabbha1u:636": " tad ucyate: śarīrasaṃbandhād,",
    "GSP28sabbha1u:637": " yasya tac charīraṃ,",
    "GSP28sabbha1u:638": " so 'pi tair yajñāyudhair “yajñāyudhī” ity ucyate /",
    "GSP28sabbha1u:639": " āha : ko ' sāv anyo ?",
    "GSP28sabbha1u:640": " nainam upalabhāmahe /",
    "GSP28sabbha1u:641": " - nanu prāṇādibhir enam upalabhāmahe /",
    "GSP28sabbha1u:642": " yo 'sau prāṇiti apāniti ucchvasiti nimiṣati ityādi ceṣṭitavān,",
    "GSP28sabbha1u:643": " so 'tra śarīre yajñāyudhīti /",
    "GSP28sabbha1u:644": " - nanu śarīram eva prāṇity apāniti ca ?",
    "GSP28sabbha1u:645": " - na prāṇādayaḥ śarīraguṇāḥ /",
    "GSP28sabbha1u:646": " śarīraguṇavidharmāṇo hi te,",
    "GSP28sabbha1u:647": " ayāvaccharīrabhāvitvāt /",
    "GSP28sabbha1u:648": " yāvaccharīraṃ tāvad asya guṇā rūpādayaḥ /",
    "GSP28sabbha1u:649": " prāṇādayas tu saty api śarīre na bhavanti /",
    "GSP28sabbha1u:650": " ato na śarīraguṇāḥ prāṇādayaḥ /",
    "GSP28sabbha1u:651": " sukhādayaś ca svayam upalabhyante,",
    "GSP28sabbha1u:652": " na rūpādaya iva śarīraguṇāḥ pareṇāpi /",
    "GSP28sabbha1u:653": " tasmāc charīraguṇavaidharmyād anyaḥ śarīrād yajñāyudhīti /",
    "GSP28sabbha1u:654": " āha : kuta eṣa saṃpratyayaḥ śukhādibhyo 'nyas tadvān asti” iti ?",
    "GSP28sabbha1u:655": " na hi sukhādipratyākhyānena tasya svarūpam upalabhāmahe /",
    "GSP28sabbha1u:656": " tasmāc chaśaviśāṇavad asau nāsti /",
    "GSP28sabbha1u:657": " - athocyate: tena vinā kasya sukhādaya iti ?",
    "GSP28sabbha1u:658": " - na kasyacid api iti vakyāmaḥ /",
    "GSP28sabbha1u:659": " na hi yo ya upalabhyate,",
    "GSP28sabbha1u:660": " tasya tasya saṃbandhinā bhavitavyam /",
    "GSP28sabbha1u:661": " yasya saṃbandho 'py upalabhyate saṃbandhī ca,",
    "GSP28sabbha1u:662": " tasya ayaṃ saṃbandhīti gamyate /",
    "GSP28sabbha1u:663": " na hi candramasam ādityaṃ vā upalabhya saṃbandhyantarānveoaṇā bhavati “kasyāyam” iti /",
    "GSP28sabbha1u:664": " na kasyacid api ity avadhāryate /",
    "GSP28sabbha1u:665": " tasmān na sukhādibhyo 'nyas tadvān astīti /",
    "GSP28sabbha1u:666": " athopalabdhasya avaśyaṃ kalpayitavyaḥ saṃbandhī bhavet /",
    "GSP28sabbha1u:667": " - tata ātmānam apy anena prakāreṇa upalabhya “kasyāyam” iti saṃbandhyantaram anviṣyema /",
    "GSP28sabbha1u:668": " tam api kalpayitvā 'nyam api kalpayitvā 'nyam ity anavasthaiva syāt /",
    "GSP28sabbha1u:669": " atha kaṃcit kalpayitvā na saṃbandhyantaram api kalpayiṣyasi tāvaty eva viraṃsyasi tāvatā ca paritokṣyasi,",
    "GSP28sabbha1u:670": " tato vijñāna eva parituṣya tāvaty eva virantum arhasi /",
    "GSP28sabbha1u:671": " atrocyate: yadi vijñānād anyo vijñātā nāsti,",
    "GSP28sabbha1u:672": " kas tarhi “jānāti” ity ucyate ?",
    "GSP28sabbha1u:673": " jñānasya kartur abhidhānam anena śabdenopapadyate /",
    "GSP28sabbha1u:674": " tad eṣa śabdo 'rthavān kartavya iti jñānād vyatiriktam ātmānaṃ kalpayiṣyāma iti /",
    "GSP28sabbha1u:675": " āha : devā enaṃ śabdam arthavantaṃ kalpayiṣyanti,",
    "GSP28sabbha1u:676": " yadi kalpayitavyaṃ maṃsyante /",
    "GSP28sabbha1u:677": " bahavaḥ khalv iha janā “asty ātmā,",
    "GSP28sabbha1u:678": " asty ātmā” ity ātmasattāvādina eva śabdasya pratyakṣavaktāro bhavanti,",
    "GSP28sabbha1u:679": " tathāpi nātmasattāṃ kalpayituṃ ghaṭante,",
    "GSP28sabbha1u:680": " kim aṅga punar “jānāti” iti parokṣaśabdadarśanāt /",
    "GSP28sabbha1u:681": " tasmād asad etat /",
    "GSP28sabbha1u:682": " ucyate: icchayā ātmānam upalabhāmahe /",
    "GSP28sabbha1u:683": " - katham ? - upalabdhapūrve hy abhiprete bhavati icchā,",
    "GSP28sabbha1u:684": " nānupalabdhapūrve /",
    "GSP28sabbha1u:685": " yathā merum uttareṇa yāny asmajjātīyair anupalabdhapūrvāṇi svādūni vṛkṣaphalāni,",
    "GSP28sabbha1u:686": " na tānipraty asmākam icchā bhavati /",
    "GSP28sabbha1u:687": " no khalv anyena puruṣeṇa upalabdhe 'pi viṣaye 'nyasyānupalabdhur icchā bhavati /",
    "GSP28sabbha1u:688": " bhavati cānyedyur upalabdhe 'paredyur icchā /",
    "GSP28sabbha1u:689": " atas tenopalambhanena samānakartṛkā sā ityavagacchāmaḥ /",
    "GSP28sabbha1u:690": " yadi vijñānamātram evedam upalambhakam abhaviṣyat,",
    "GSP28sabbha1u:691": " pradhvaste tasmin kasyāparedyur icchā 'bhaviṣyat /",
    "GSP28sabbha1u:692": " atha vijñānād anyo vijñātā nityas,",
    "GSP28sabbha1u:693": " tata ekasmin ahani ya upalabdhā,",
    "GSP28sabbha1u:694": " aparedyur api sa evaiṣiṣyati /",
    "GSP28sabbha1u:695": " itarathā icchānupapannā syāt /",
    "GSP28sabbha1u:696": " atrāha : anupapannam iti naḥ kva saṃpratyayaḥ ?",
    "GSP28sabbha1u:697": " yan na pramāṇena avagatam /",
    "GSP28sabbha1u:698": " vijñānāt tāvad anyan nopalabhāmahe /",
    "GSP28sabbha1u:699": " yac ca nopalabhāmahe,",
    "GSP28sabbha1u:700": " tac chaśaviṣāṇavad eva nāsti ity avagacchāmaḥ /",
    "GSP28sabbha1u:701": " na ca tasmin asati vijñānasadbhāvo 'nupapannaḥ,",
    "GSP28sabbha1u:702": " pratyakṣāvagatatvād eva /",
    "GSP28sabbha1u:703": " kṣaṇikatvaṃ cāsya pratyakṣapūrvakam eva /",
    "GSP28sabbha1u:704": " na ca jñātari vijñānād anyasmin asati jñāne cānitye aparedyur icchā anupapannā,",
    "GSP28sabbha1u:705": " pratyakṣāvagatatvād eva /",
    "GSP28sabbha1u:706": " no khalv apy etad dṛṣṭaṃ “ya evānyedyur upalabhā,",
    "GSP28sabbha1u:707": " sa evāparedyur eṣitā” iti /",
    "GSP28sabbha1u:708": " idaṃ tu dṛṣṭaṃ yat “kvacid anyena dṛṣṭam anya icchati,",
    "GSP28sabbha1u:709": " kvacin na ; samānāyāṃ santatāv anya icchati,",
    "GSP28sabbha1u:710": " santatyantare necchati” iti /",
    "GSP28sabbha1u:711": " tasmān na sukhādivyatirikto 'nyo 'stīti /",
    "GSP28sabbha1u:712": " atrocyate: na hy “asmartāra icchanti” ity upapadyate /",
    "GSP28sabbha1u:713": " na cādṛṣṭapūrve smṛtir bhavati /",
    "GSP28sabbha1u:714": " tasmāt kṣaṇike vijñānaskandhamātre smṛtir anupapanneti /",
    "GSP28sabbha1u:715": " atrāha : smṛtir api icchāvat /",
    "GSP28sabbha1u:716": " pūrvavijñānasadṛśaṃ vijñānaṃ pūrvavijñānaviṣayaṃ vā smṛtir ity ucyate /",
    "GSP28sabbha1u:717": " tac ca draṣṭari vinaṣṭe 'py aparedyur utpadyamānaṃ nānupapannam,",
    "GSP28sabbha1u:718": " pratyakṣāvagatatvād eva /",
    "GSP28sabbha1u:719": " anyasmin skandhaghane 'nyena skandhaghanena yaj jñānaṃ,",
    "GSP28sabbha1u:720": " tat tatsantatijena anyenopalabhyate nātatsantatijena /",
    "GSP28sabbha1u:721": " tasmāc chūnyāḥ skandhaghanā iti /",
    "GSP28sabbha1u:722": " athāsmin arthe brāhmaṇam bhavati:",
    "GSP28sabbha1u:723": " “vijñānaghana evaitebhyo bhūtebhyaḥ samutthāya tāny eva anuvinaśyati:",
    "GSP28sabbha1u:724": " na pretya saṃjñāsti” iti /",
    "GSP28sabbha1u:725": " atrocyate: naitad evam /",
    "GSP28sabbha1u:726": " anyedyur dṛṣṭe 'paredyur “aham idam adarśam” iti bhavati pratyayaḥ /",
    "GSP28sabbha1u:727": " pratyagātmani caitad bhavati, na paratra /",
    "GSP28sabbha1u:728": " paro hy asau yo 'nyedyur dṛṣṭavān /",
    "GSP28sabbha1u:729": " tasmāt tadvyatirikto 'nyo 'sti,",
    "GSP28sabbha1u:730": " yatrāyam ahaṃśabdaḥ /",
    "GSP28sabbha1u:731": " āha : paratrāpy ahaṃśabdo bhaktyā dṛśyate,",
    "GSP28sabbha1u:732": " tad yathā “aham eva putro,",
    "GSP28sabbha1u:733": " 'ham eva devadatto,",
    "GSP28sabbha1u:734": " 'ham eva gacchāmi” iti /",
    "GSP28sabbha1u:735": " atrocyate: na vayam “aham” itīmaṃ śabdaṃ prayujyamānam anyasmin arthe hetutvena vyapadiśāmaḥ,",
    "GSP28sabbha1u:736": " kiṃ tarhi śabdād vyatiriktaṃ pratyabhijñāpratyayam /",
    "GSP28sabbha1u:737": " pratīmo hi vayam imam arthaṃ “vayam evānyedyur upalabhāmahe,",
    "GSP28sabbha1u:738": " vayam evādya smarāma” iti /",
    "GSP28sabbha1u:739": " tasmād vayam imam artham avagacchāmo “vayam eva hyo,",
    "GSP28sabbha1u:740": " vayam evādya” itil /",
    "GSP28sabbha1u:741": " ye cāmī hyo 'dya ca,",
    "GSP28sabbha1u:742": " na te vinaṣṭāḥ /",
    "GSP28sabbha1u:743": " athāpy asmin arthe brāhmaṇaṃ bhavati /",
    "GSP28sabbha1u:744": " śa vāre 'yam ātmā” iti prakṛtya āmananti “aśīryo na hi śīryata” iti /",
    "GSP28sabbha1u:745": " tathā “avināśī vāre 'yam ātmā anucchittidharmā” iti /",
    "GSP28sabbha1u:746": " vinaśvaraṃ ca vijñānam /",
    "GSP28sabbha1u:747": " tasmād vinaśvarād anyaḥ sa ity avagacchāmaḥ /",
    "GSP28sabbha1u:748": " na ca śakyam evam avagantuṃ “yathopalabhyante 'rthā na tathā bhavanti,",
    "GSP28sabbha1u:749": " yathā tu khalu nopalabhyante tathā bhavanti” iti /",
    "GSP28sabbha1u:750": " tathā hi sati “śaśo nāsti,",
    "GSP28sabbha1u:751": " śaśasya viṣāṇam asti” ity avagamyeta /",
    "GSP28sabbha1u:752": " na ca ahampratyayo vyāmoha iti śakyate vaktum,",
    "GSP28sabbha1u:753": " bādhakapratyayābhāvāt /",
    "GSP28sabbha1u:754": " tasmāt sukhādibhyo vyatirikto 'sti /",
    "GSP28sabbha1u:755": " evaṃ cet, sa eva yajñāyudhī iti vyapadiśyate /",
    "GSP28sabbha1u:756": " āha : yadi vijñānād anyad asti vijñātṛ,",
    "GSP28sabbha1u:757": " vijñānam apāsya tan nidarśyatām “idaṃ tad īdṛśaṃ ca” iti /",
    "GSP28sabbha1u:758": " na ca tan nidarśyate /",
    "GSP28sabbha1u:759": " tasmān na tato 'nyad asti iti /",
    "GSP28sabbha1u:760": " atrocyate: svasaṃvedyaḥ sa bhavati /",
    "GSP28sabbha1u:761": " nāsāv anyena śakyate draṣṭum /",
    "GSP28sabbha1u:762": " katham asau nidarśyeteti ?",
    "GSP28sabbha1u:763": " yathā ca kaścic cakṣuṣmān svayaṃ rūpaṃ paśyati na ca śaknoty anyasmai jātyandhāya tan nidarśayituṃ,",
    "GSP28sabbha1u:764": " na ca “tan na śakyate nidarśayitum” ity etāvatā ṅāsti” ity avagamyate,",
    "GSP28sabbha1u:765": " evam asau puruṣaḥ svayam ātmānam upalabhate na cānyasmai śaknoti darśayitum,",
    "GSP28sabbha1u:766": " anyasya draṣṭus taṃ puruṣaṃ prati darśanaśaktyabhāvāt /",
    "GSP28sabbha1u:767": " so 'py anyaḥ puruṣaḥ svayam ātmānam upalabhate,",
    "GSP28sabbha1u:768": " na parātmānam /",
    "GSP28sabbha1u:769": " tena sarve svena svenātmanā ātmānam upalabhamānāḥ santy eva,",
    "GSP28sabbha1u:770": " yady api parapuruṣair nopalabhyanta iti /",
    "GSP28sabbha1u:771": " athāsmin arthe brāhmaṇaṃ bhavati “śāntāyāṃ vāci kiṃjyotir evāyaṃ puruṣaḥ ?",
    "GSP28sabbha1u:772": " ātmajyotiḥ,",
    "GSP28sabbha1u:773": " samrāḍ iti hovāca” iti /",
    "GSP28sabbha1u:774": " pareṇa nopalabhyata ity atrāpi brāhmaṇaṃ bhavati “agṛhyo na hi gṛhyata” iti /",
    "GSP28sabbha1u:775": " pareṇa na gṛhyata ity etadabhiprāyam etat /",
    "GSP28sabbha1u:776": " - kutaḥ?svayaṃjyotiṣṭvavacanāt /",
    "GSP28sabbha1u:777": " atrāpi brāhmaṇaṃ bhavati “atrāyaṃ puruṣaḥ",
    "GSP28sabbha1u:778": " svayaṃjyotir bhavati” iti /",
    "GSP28sabbha1u:779": " kena punar upāyena ayam anyasmai kathyata iti ?",
    "GSP28sabbha1u:780": " - atrāpy upāye brāhmaṇaṃ bhavati śa eṣa neti nety ātmneti hovāca” iti /",
    "GSP28sabbha1u:781": " asāv “ayam evaṃrūpa” iti na śakyate nidarśayitum /",
    "GSP28sabbha1u:782": " yac ca paraḥ paśyati,",
    "GSP28sabbha1u:783": " tatpratiṣedhas tasyopadeśopāyaḥ /",
    "GSP28sabbha1u:784": " śārīraṃ paraḥ paśyati /",
    "GSP28sabbha1u:785": " tenātmā upadiśyate /",
    "GSP28sabbha1u:786": " “śarīraṃ nātmā;",
    "GSP28sabbha1u:787": " asti śarīrād anyaḥ sa cātmā” iti śarīrapratiṣedhena ātmopadiśyate /",
    "GSP28sabbha1u:788": " tathā prāṇādayo nātmāna iti tatpratiṣedhena tebhyo 'nya upadiśyate /",
    "GSP28sabbha1u:789": " tathā parasthāḥ sukhādayaḥ pareṇa liṅgair upalabhyante /",
    "GSP28sabbha1u:790": " te 'pi nātmāna iti tatpratiledhena tebhyo 'nya upadiśyate /",
    "GSP28sabbha1u:791": " yaḥ svayaṃ paśyati,",
    "GSP28sabbha1u:792": " na tato 'nyaḥ puruṣa ity etad api puruṣapravṛttyā anumīyate,",
    "GSP28sabbha1u:793": " yadā ' sau puruṣaḥ pūrvedyuḥ sāmikṛtānām arthānāṃ pratisamādhāne śeṣānuṣṭhāne ca yatate /",
    "GSP28sabbha1u:794": " ataḥ pravṛttyāvagamyate ṅūnam asāv anityān nityam avagacchati” iti /",
    "GSP28sabbha1u:795": " upamānāc copadiśyate “yādṛśaṃ bhavān svayam ātmānaṃ paśyati,",
    "GSP28sabbha1u:796": " anenopamānenāvagaccha “aham api tādṛśam eva paśyāmi” iti,",
    "GSP28sabbha1u:797": " yathā kaścid ātmīyāṃ vedanāṃ parasmā ācakṣśīta “dahyamānasyeva me bhavati,",
    "GSP28sabbha1u:798": " yātyamānasyeva me bhavati,",
    "GSP28sabbha1u:799": " rudhyamānasyeva me bhavati” iti /",
    "GSP28sabbha1u:800": " ataḥ svayam avagamyamānatvād asti tadvyatiriktaḥ puruṣa iti /",
    "GSP28sabbha1u:801": " yad apy ucyate “vijñānam apāsya tan nidarśyatām” iti,",
    "GSP28sabbha1u:802": " yady upāyam eva niṣedhasi,",
    "GSP28sabbha1u:803": " na śakyam upāyam antareṇa upeyam upetum /",
    "GSP28sabbha1u:804": " ayam evābhyupāyo jñatavyānām arthānāṃ “yo yathā jñāyate,",
    "GSP28sabbha1u:805": " sa tathā” iti /",
    "GSP28sabbha1u:806": " tad yathā: “kaḥ śuklo nāma?",
    "GSP28sabbha1u:807": " ” “yatra śuklatvam asti /",
    "GSP28sabbha1u:808": " ” “kiṃ śuklatvaṃ nāma?",
    "GSP28sabbha1u:809": " ” “yatra śuklaśabdapravṛttiḥ /",
    "GSP28sabbha1u:810": " ” “kva tasya pravṛttiḥ?",
    "GSP28sabbha1u:811": " ” “yac chuklaśabda uccarite pratīyate /",
    "GSP28sabbha1u:812": " ” tasmān na vijñānaṃ pratyākhyāya kasyacid rūpaṃ nidarśayituṃ śakyam /",
    "GSP28sabbha1u:813": " na ca niyogataḥ pratyaye pratīte pratyayārthaḥ pratīto bhavati /",
    "GSP28sabbha1u:814": " apratīte 'pi hi pratyaye saty arthaḥ pratīyata eva /",
    "GSP28sabbha1u:815": " na hi vijñānaṃ pratyakṣaṃ,",
    "GSP28sabbha1u:816": " vijñeyo 'rthaḥ pratyaka ity etat pūrvam evoktam /",
    "GSP28sabbha1u:817": " tad avaśyakartavye 'pahnave kāmaṃ vijñānam apahnūyeta nārtha ity etad apy uktam eva /",
    "GSP28sabbha1u:818": " tasmād asti sukhādibhyo 'nyo nityaḥ puruṣa iti /",
    "GSP28sabbha1u:819": " atha yad uktaṃ “vijñānaghana evaitebhyo bhūtebhyaḥ samutthāya tāny evānuvinaśyati,",
    "GSP28sabbha1u:820": " na pretya saṃjñāsti” iti,",
    "GSP28sabbha1u:821": " atrocyate: “atraiva mā bhagavān mohāntam āpīpadad” iti 1 paricodanottarakāle 'pahnutya mohāntābhiprāyam asya vacanasya varṇitavān ṅa vāre 'haṃ mohaṃ bravīmi,",
    "GSP28sabbha1u:822": " avināśī vāre 'yam ātmā anucchittidharmā,",
    "GSP28sabbha1u:823": " mātrāsaṃsargas tv asya bhavati” iti /",
    "GSP28sabbha1u:824": " tasmān na vijñānamātram /",
    "GSP28sabbha1u:825": " tasmād vai1amyam /",
    "GSP28sabbha1u:826": " yad uktaṃ ṅa caiṣa “yāti” iti vidhiśabda” iti,",
    "GSP28sabbha1u:827": " mā bhūd vidhiśabdaḥ /",
    "GSP28sabbha1u:828": " śvargakāmo yajeta” iti vacanāntareṇa avagatam anuvadiṣyate /",
    "GSP28sabbha1u:829": " tasmād avirodhaḥ /"
}