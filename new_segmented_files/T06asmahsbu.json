{
    "T06asmahsbu:0": " (Msa 1)",
    "T06asmahsbu:1": " mahāyānasūtrālaṃkāraḥ",
    "T06asmahsbu:2": " // oṃ //",
    "T06asmahsbu:3": " namaḥ sarvabuddhabodhisatvebhyaḥ",
    "T06asmahsbu:4": " CHAPITRE I",
    "T06asmahsbu:5": " prathamo 'dhikāraḥ",
    "T06asmahsbu:6": " arthajño 'rthavibhāvanāṃ prakurute vācā padaiś cāmalair duḥkhasyottaraṇāya duḥkhitajane kāruṇyatas tanmayaḥ /",
    "T06asmahsbu:7": " dharmasyottamayānadeśitavidheḥ satveṣu tadgāmiṣu śliṣṭām arthagatiṃ niruttaragataṃ pañcātmikāṃ darśayan // AMsa_1.1 //",
    "T06asmahsbu:8": " arthajño 'rthavibhāvanāṃ prakurute iti ka upadeśam ārabhya ko 'laṃkarotīti /",
    "T06asmahsbu:9": " arthajñaḥ /",
    "T06asmahsbu:10": " kam alaṃkāram alaṃkaroti /",
    "T06asmahsbu:11": " arthavibhāvanāṃ kurute /",
    "T06asmahsbu:12": " kena vācā padaiś cāmalaiḥ /",
    "T06asmahsbu:13": " amalayā vāceti pauruṣayā amalaiḥ padair yuktaiḥ sahitair iti vistaraḥ /",
    "T06asmahsbu:14": " na hi vinā vācā padavyañjanair artho vibhāvayituṃ sakyata iti /",
    "T06asmahsbu:15": " kasmai duḥkhasyottaraṇāya duḥkhitajane kāruṇyatas tanmayaḥ /",
    "T06asmahsbu:16": " duḥkhitajane yat kāruṇyaṃ tasmāt kāruṇyataḥ /",
    "T06asmahsbu:17": " tanmaya iti kāruṇyamayaḥ /",
    "T06asmahsbu:18": " kasyālaṃkāraṃ karoti /",
    "T06asmahsbu:19": " dharmasyottamayānadeśitavidheḥ /",
    "T06asmahsbu:20": " uttamayānasya deśito vidhir yasmin dharme tasya dharmasya /",
    "T06asmahsbu:21": " kasminn alaṃkaroti /",
    "T06asmahsbu:22": " satveṣu tadgāmiṣu /",
    "T06asmahsbu:23": " nimittasaptam yeṣām mahāyānagāmisatvanimittam ity arthaḥ /",
    "T06asmahsbu:24": " katividham alaṃkāraṃ karoti /",
    "T06asmahsbu:25": " pañcavidhaṃ /",
    "T06asmahsbu:26": " śliṣṭām arthagatiṃ niruttaragatāṃ pañcātmikāṃ darśayan /",
    "T06asmahsbu:27": " (Msa 2) śliṣṭam iti yuktāṃ niruttaragatām ity anuttarajñānagatāṃ /",
    "T06asmahsbu:28": " tām idānīṃ pañcātmikāṃ arthagatiṃ dvitīyena ślokena darśyati /",
    "T06asmahsbu:29": " ghaṭitam iva suvarṇaṃ vārijaṃ vā vibuddhaṃ sukṛtam iva subhojyaṃ bhujyamānaṃ kṣudhārtaiḥ /",
    "T06asmahsbu:30": " vidita iva sulekho ratnapeṭeva muktā vivṛta iha sa dharmaḥ prītimagryāṃ dadhāti // AMsa_1.2 //",
    "T06asmahsbu:31": " anena ślokena pañcabhir dṛṣṭāntaiḥ sa hi dharmaḥ pañcavidham artham adhikṛtya deśitaḥ",
    "T06asmahsbu:32": " sādhyaṃ vyutpādyaṃ cintyam acintyaṃ pariniṣpannaṃ cādhigamārthaṃ pratyātmavedanīyaṃ",
    "T06asmahsbu:33": " bodhipakṣasvabhāvaṃ /",
    "T06asmahsbu:34": " so 'nena sūtrālaṃkāreṇa vivṛtaḥ prītim agrāṃ dadhādati /",
    "T06asmahsbu:35": " yathākramaṃ ghaṭitasuvarṇādivat /",
    "T06asmahsbu:36": " yadā sa dharmaḥ prakṛtyaiva guṇayuktaḥ kathaṃ so 'laṃkriyata ity asya codyasya parihārārthaṃ trtīyaḥ ślokaḥ /",
    "T06asmahsbu:37": " yathā bimbaṃ bhūṣāprakṛtiguṇavad darpaṇagataṃ viśiṣṭaṃ prāmodyaṃ janayati nṛṇāṃ darśanavaśāt /",
    "T06asmahsbu:38": " tathā dharmaḥ soktaprakṛtiguṇayukto 'pi satataṃ vibhaktārthas tuṣṭiṃ janayati viśiṣṭām iha satām // AMsa_1.3 //",
    "T06asmahsbu:39": " anena kiṃ darśayati /",
    "T06asmahsbu:40": " yathā bimbaṃ bhūṣāprakṛtiguṇavad darśaṇagataṃ darśanavaśād viśiṣṭaṃ prāmodyaṃ janayaty",
    "T06asmahsbu:41": " evaṃ sa dharmaḥ subhāṣitaiḥ prajkṛtyaiva guṇayukto 'pi satataṃ vibhaktārthas tuṣṭiṃ viśiṣṭāṃ janayati /",
    "T06asmahsbu:42": " buddhimatām atas tuṣṭiviśeṣotpādanād alaṃkṛta iva bhavatīti /",
    "T06asmahsbu:43": " ataḥ paraṃ tribhiḥ ślokais tasmin dharme trividham upaśaṃsaṃ darśayaty ādarotpādanārthaṃ /",
    "T06asmahsbu:44": " āghrāyamāṇakaṭukaṃ svādurasaṃ yathāuṣadhaṃ tadvat /",
    "T06asmahsbu:45": " dharmarmo dvayavyavasthāstho vyañjanato 'rtho na ca jñeyaḥ // AMsa_1.4 //",
    "T06asmahsbu:46": " rājeva durārādho dharmo 'yaṃ vipulagāḍhagambhīraḥ /",
    "T06asmahsbu:47": " ārādhitaś ca tadvadvaraguṇadhanadāyako bhavati // AMsa_1.5 //",
    "T06asmahsbu:48": " ratnaṃ jātyamanarthaṃrghaṃ yathā 'parīkṣakajanaṃ na toṣayati /",
    "T06asmahsbu:49": " dharmas tathāyam abudhaṃ viparyayāt toṣayati tadvat // AMsa_1.6 //",
    "T06asmahsbu:50": " trividho 'śaṃsaḥ /",
    "T06asmahsbu:51": " āvaraṇaprahāṇahetutvam auṣadhopamatvena /",
    "T06asmahsbu:52": " svayavyavastha iti (Msa 3)",
    "T06asmahsbu:53": " vyañjanārthavyavasthaḥ /",
    "T06asmahsbu:54": " vibhutvahetutvam abhijñādivaiśeṣikaguṇāiśvaryadānād rājopamatvena /",
    "T06asmahsbu:55": " āryadhanopabhogahetutvaṃ ca anarthajātyaratnopamatvena /",
    "T06asmahsbu:56": " parīkṣakajana āryajano veditavyaḥ /",
    "T06asmahsbu:57": " naivedaṃ mahāyānaṃ buddhavacanaṃ kutas tasyāyam anuśaṃso bhaviṣyatīty atra vipratipannas tasya buddhavacanatvaprasādhanārthaṃ kāraṇavibhājyam ārabhya ślokaḥ /",
    "T06asmahsbu:58": " ādāv avyākaraṇāt samapravṛtter agocarāt siddheḥ /",
    "T06asmahsbu:59": " bhāvābhāve 'bhāvāt pratipakṣatvād rutānyatvāt // AMsa_1.7 //",
    "T06asmahsbu:60": " ādāv avyākaraṇāt yady etat saddharmāntarāye paścāt kenāpi utpāditaṃ /",
    "T06asmahsbu:61": " kasmād ādau bhavatā na vyākṛtam anāgatabhayavat /",
    "T06asmahsbu:62": " samapravṛtteḥ samakālaṃ ca śrāvakayānena mahāyānasya pravṛtter upalabhyate na paścād iti katham asyābuddhavacanatvaṃ vijñāyate /",
    "T06asmahsbu:63": " agocarān nāyam evam udāro gambhīraś ca dharmas tārkikāṇāṃ gocaraḥ /",
    "T06asmahsbu:64": " tīrtikaśāstreṣu tatprakārānupalambhād iti /",
    "T06asmahsbu:65": " nāyam anyair bhāṣito yujyate /",
    "T06asmahsbu:66": " ucyamāne 'pi tadanadhimukteḥ /",
    "T06asmahsbu:67": " siddhe athānyenābhisaṃbudhya bhāṣitaḥ /",
    "T06asmahsbu:68": " siddham asya buddhavacanatvaṃ /",
    "T06asmahsbu:69": " sa eva buddho yo 'bhisaṃbudhya evam bhāṣate /",
    "T06asmahsbu:70": " bhāvābhāve 'bhāvād yadi mahāyānaṃ kiṃcid asti tasya bhāva siddhim idaṃ buddhavacanam ato 'nyasya mahāyānasyābhāvāt /",
    "T06asmahsbu:71": " atha nāsti tasyābhāve śrāvakayānasyāpy abhāvāt /",
    "T06asmahsbu:72": " śrāvakayānaṃ budhavacanaṃ na mahāyānam iti na yujyate vinā buddhayānena buddhānām anutpādāt /",
    "T06asmahsbu:73": " pratipakṣatvād bhāvyamānaṃ ca mahāyānaṃ sarvanirvikalpajñānāśrayatvena kleśānāṃ pratipakṣo bhavati tasmād buddhavacanaṃ /",
    "T06asmahsbu:74": " rutānyatvāt na cāsya yathārutam arthas tasmān na yathārutārthānusāreṇedam abuddhavacanaṃ veditavyaṃ /",
    "T06asmahsbu:75": " yad uktam ādāv avyākaraṇād ity anābhogād etad anāgataṃ bhagavatā na vyākṛtam iti kasyacit syād ata upekṣāyā ayoge ślokaḥ /",
    "T06asmahsbu:76": " pratyakṣacakṣuṣo buddhāḥ śāsanasya ca rakṣakāḥ /",
    "T06asmahsbu:77": " adhvany anyanāvṛtajñānā upekṣāto na yujyate // AMsa_1.8 //",
    "T06asmahsbu:78": " (Msa 4)",
    "T06asmahsbu:79": " anena kiṃ darśayati /",
    "T06asmahsbu:80": " tribhiḥ kāraṇair anāgatasya mahataḥ śāsanopadravasyopkeṣā na yujyate /",
    "T06asmahsbu:81": " buddhānām ayatnato jñānapravṛtteḥ pratyakṣacakṣuṣkatayā śāsanarakṣayāś ca yatnavatvāt /",
    "T06asmahsbu:82": " anāgatajñānasāmarthyāc ca sarvakālāvyāhatajñānatayeti /",
    "T06asmahsbu:83": " yad uktaṃ bhāvābhāve 'bhāvād iti /",
    "T06asmahsbu:84": " etad eva śrāvakayānaṃ mahāyānam etenaiva mahābodhiprāptir iti kasyacit syād ataḥ śrāvakayānasya mahāyānatvāyoge ślokaḥ /",
    "T06asmahsbu:85": " vaikalyato virodhād anupāyatvāt tathāpy anupadeśāt /",
    "T06asmahsbu:86": " na śrāvakayānam idaṃ bhavati mahāyānadharmākhyam // AMsa_1.9 //",
    "T06asmahsbu:87": " vaikalyāt parārthopadeśasya na hi śrāvakayāne kaścit parārtha upadiṣṭaḥ śrāvakāṇām ātmano nirvidvirāgavimuktimātropāyopadeśāt /",
    "T06asmahsbu:88": " na ca svārtha eva pareṣūpadiśyamānaḥ parārtho bhavitum arhati /",
    "T06asmahsbu:89": " virodhāt svārthe hi paro niyujyamānaḥ svārtha eva prayujyate sa ātmana eva parinirvāṇārthaprayukto 'nuttarāṃ samyaksaṃbodhim abhisaṃbhotsyata iti virodham etat /",
    "T06asmahsbu:90": " na ca śrāvakayānenaiva cirakālaṃ bodhau ghaṭamāno buddho bhavitum arhati /",
    "T06asmahsbu:91": " anupāyatvāt /",
    "T06asmahsbu:92": " anupāyo hi śrāvakayānaṃ buddhatvasya na cānupāyena ciram api prayujyamānaḥ prārthitam arthaṃ prāpnoti /",
    "T06asmahsbu:93": " śṛṅgād iva dugdhaṃ na bhastrayā /",
    "T06asmahsbu:94": " athānyathāpy atropadiṣṭaṃ yathā bodhisatvena prayoktavyaṃ /",
    "T06asmahsbu:95": " tathāpy anupadeśān na śrāvakayānam eva mahāyānaṃ bhavitum arhati /",
    "T06asmahsbu:96": " na hi sa tādṛśa upadeśa etasminn upalabhyate /",
    "T06asmahsbu:97": " viruddham vā cānyonyaṃ śrāvakayānaṃ cety anyonyavirodhe ślokaḥ /",
    "T06asmahsbu:98": " āśayasyopadeśasya prayogasya virodhataḥ /",
    "T06asmahsbu:99": " upastambhasya kālasya yat hīnaṃ hīnam eva tat // AMsa_1.10 //",
    "T06asmahsbu:100": " kathaṃ viruddhaṃ /",
    "T06asmahsbu:101": " pañcabhir virodhaiḥ /",
    "T06asmahsbu:102": " āśayopadeśaprayoga upatambhakālavirodhaiḥ /",
    "T06asmahsbu:103": " śrāvakayāne hy ātmaparinirvāṇāyaivāśayas tadartham evaupadeśas tadartham eva prayogaḥ",
    "T06asmahsbu:104": " parīttaś ca puṇyajñānasaṃbhārasaṃgṛhīta upastambhaḥ kālena cālpena tadarthaprāptir",
    "T06asmahsbu:105": " yāvat tribhir api janmabhiḥ /",
    "T06asmahsbu:106": " mahāyāne tu sarvaṃ viparyayeṇa /",
    "T06asmahsbu:107": " tasmād anyonyavirodhād yad yānaṃ hīnaṃ hīnam eva tat /",
    "T06asmahsbu:108": " na tan mahāyānaṃ bhavitum arhati /",
    "T06asmahsbu:109": " buddhavacanasyedaṃ lakṣaṇaṃ yat sūtre 'vatarati vinaye saṃdṛśyate dharmatāṃ ca na vilomayati /",
    "T06asmahsbu:110": " na caivaṃ mahāyānaṃ (Msa 5)",
    "T06asmahsbu:111": " sarvadharmaniḥsvabhāvatvopadeśāt /",
    "T06asmahsbu:112": " tasmān na buddhavacanam iti kasyacit syād ato lakṣaṇavirodhe ślokaḥ /",
    "T06asmahsbu:113": " svake 'vatārāt svasyaiva vinaye darśanād api /",
    "T06asmahsbu:114": " audāryād api gāmbhīryād aviruddhaiva dharmatā // AMsa_1.11 //",
    "T06asmahsbu:115": " anena ślokena kiṃ darśyati /",
    "T06asmahsbu:116": " avataraty evedaṃ svasmin mahāyānasūtre svasya ca śleśasya vinayaḥ saṃdṛśyate /",
    "T06asmahsbu:117": " yo mahāyāne bodhisatvānāṃ śleśa uktaḥ /",
    "T06asmahsbu:118": " vikalpaśleśā hi bodhisatvāḥ /",
    "T06asmahsbu:119": " audāryagambhīryalakṣaṇatvāc ca /",
    "T06asmahsbu:120": " na dharmatāṃ vilomayaty athaiva hi dharmatā mahābodhiprāpataye tasmān nāsti lakṣaṇavirodhaḥ /",
    "T06asmahsbu:121": " agocarād ity uktam atas tarkagocaratvāyoge ślokaḥ /",
    "T06asmahsbu:122": " niśrito 'niyato 'vyāpī sāṃvṛtaḥ khedavān api /",
    "T06asmahsbu:123": " bālāśrayo matas tarkas tasyāto viṣayo na tat // AMsa_1.12 //",
    "T06asmahsbu:124": " adṛṣṭasatyāśreyo hi tarkaḥ kaścid āgamaniśrito bhavati /",
    "T06asmahsbu:125": " aniyataś ca bhavati kālāntareṇānyathā pratyavagamāt /",
    "T06asmahsbu:126": " avyāpī ca na sarvajñeyaviṣayaḥ /",
    "T06asmahsbu:127": " sāṃvṛtasatyaviṣayaś ca na parmārthaviṣayaḥ /",
    "T06asmahsbu:128": " khedavāṃś ca pratibhānaparyādanāt /",
    "T06asmahsbu:129": " mahāyānas tu na niśritaṃ yāvat akhedavat /",
    "T06asmahsbu:130": " śatasāhasrikādyanekasūtropadeśāt /",
    "T06asmahsbu:131": " ato na tarkasya tadviṣayaḥ /",
    "T06asmahsbu:132": " anupāyatvāt śrāvakayāne na buddhatvaṃ prāptam ity uktam atha mahāyānaṃ katham upāyo yukta ity upāyatvayoge ślokaḥ /",
    "T06asmahsbu:133": " audāryād api gāmbhīryāt paripāko 'vikalpanā /",
    "T06asmahsbu:134": " deśanā'to dvayasyāsmin sa copāyo niruttare // AMsa_1.13 //",
    "T06asmahsbu:135": " anena ślokena kiṃ darśayati /",
    "T06asmahsbu:136": " prabhāv audāryadeśanayā satvānāṃ paripāko prabhāv adhimuktito ghaṭanāt /",
    "T06asmahsbu:137": " gāmbhīryadeśanayā avikalpanā ata etasya dvayasyāsmin mahāyāne deśanā sa copāyo niruttare jñāne tābhyāṃ yathākramaṃ (Msa 6)",
    "T06asmahsbu:138": " satvānāṃ paripācanād ātmanaś ca buddhadharmaparipākād iti /",
    "T06asmahsbu:139": " ye punar asmāt trasanti tadartham asthānatrāsādīnave kāraṇatvena ślokaḥ /",
    "T06asmahsbu:140": " tadasthānatrāso bhavati jagatāṃ dāhakaraṇo mahāpuṇyaskandhaprasavakaraṇād dīrghasamayam /",
    "T06asmahsbu:141": " agotro 'sanmitro 'kṛtamatir apūrvācitaśubhas trasaty asmin dharme patati mahato 'rthād gata iha // AMsa_1.14 //",
    "T06asmahsbu:142": " trāsāsthāne trāsas tadasthānatrāsaḥ /",
    "T06asmahsbu:143": " dāhakaraṇo bhavaty apāyeṣu kiṃ kāraṇaṃ /",
    "T06asmahsbu:144": " mahato apuṇyaskandhaprasavasya karaṇāt /",
    "T06asmahsbu:145": " kiyantaṃ kālam iti dīrghasamayaṃ /",
    "T06asmahsbu:146": " evaṃ paścād ādīnavaḥ /",
    "T06asmahsbu:147": " yena ca kāraṇena yāvantaṃ ca kālaṃ tat saṃdarśayati /",
    "T06asmahsbu:148": " kiṃ punaḥ kāraṇe tu satīti caturvidhaṃ trāsakāraṇaṃ darśayati /",
    "T06asmahsbu:149": " gotraṃ cāsya na bhavati sanmitraṃ vā avyutpannamatir vā bhavati mahāyānadharmatāyāṃ pūrvaṃ vānupacitaśubho bhavati /",
    "T06asmahsbu:150": " patati mahato 'rthāditi mahābodhisaṃbhārārthāt /",
    "T06asmahsbu:151": " aprāptaparihāṇito 'paramādīnavaṃ darśayati /",
    "T06asmahsbu:152": " trāsakāraṇam uktam atrāsakāraṇaṃ vaktavyam ity atrāsakāraṇatve ślokaḥ /",
    "T06asmahsbu:153": " tadanyānyānyābhāvāt paramagahanatvād anugamāt vicitrasyākhyānād dhruvakathanayogād bahumukhāt /",
    "T06asmahsbu:154": " yathākhyānaṃ nārthād bhagavati ca bhāvātigahanāt na dharme 'smiṃs trāso bhavati viduṣāṃ yonivicayāt // AMsa_1.15 //",
    "T06asmahsbu:155": " tadanyānyānyābhāvād iti tato 'nyasya mahāyānasthābhāvāt /",
    "T06asmahsbu:156": " atha śrāvakayānam eva mahānaṃ syād anyasya śrāvakasya pratyekabuddhasya vābhāvaḥ syāt /",
    "T06asmahsbu:157": " sarva eva hi buddhā bhaveyuḥ /",
    "T06asmahsbu:158": " paramagahanatvāc ca /",
    "T06asmahsbu:159": " sarvajñajñānamārgasyānugamāc ca tulyakālapravṛttyā /",
    "T06asmahsbu:160": " vicitrasyākhyānād /",
    "T06asmahsbu:161": " vicitraś cātra saṃbhāramārga ākhyāyate na kevalaṃ śūnyataiva /",
    "T06asmahsbu:162": " tasmād abhiprāyikenānena bhavitavyam iti /",
    "T06asmahsbu:163": " dhruvakathanayogād bahumukhād abhīkṣṇaṃ cātra śūnyatā kathyate bahibhiś ca paryāyais teṣu teṣu sutrānteṣu tasmād bhavitavyam atra mahatā prayogena",
    "T06asmahsbu:164": " anyathā hi sakṛt pratiṣedhamātrakṛtam abhaviṣyad iti /",
    "T06asmahsbu:165": " yathākhyānaṃ nārthāt na cāsya yathārutam artho 'smād api trāso na yuktaḥ /",
    "T06asmahsbu:166": " bhagavati ca bhāvātigahanād atigahanaś ca buddhānāṃ bhāvo durājñeyas tasmān nāsmabhis tadajñānāt trasitavyam iti /",
    "T06asmahsbu:167": " (Msa 7) evaṃ yoniśaḥ pravicayād viduṣāṃ trāso na bhavati /",
    "T06asmahsbu:168": " dūrānupraviṣṭajñānagocaratve ślokaḥ /",
    "T06asmahsbu:169": " śrutaṃ niśrityādau prabhavati manaskāra iha yo",
    "T06asmahsbu:170": " manaskārāj jñānaṃ prabhavati ca tatvārthaviṣayam /",
    "T06asmahsbu:171": " tato dharmaprāptiḥ prabhavati ca tasmin matirato",
    "T06asmahsbu:172": " yadā pratyātmaṃ sā katham asati tasmin vyavasitiḥ // AMsa_1.16 //",
    "T06asmahsbu:173": " śrutaṃ niśrityādau manaskāraḥ prabhavati yo yoniśa ity arthaḥ /",
    "T06asmahsbu:174": " yoniśo manasikārāt tatvārthaviṣayaṃ jñānaṃ prabhavati lokottarā samyagdṛṣṭis tatas tat phalasya dharmasya prāptis tatas tasmin prāpte matir vimuktijñānaṃ prādurbhavati /",
    "T06asmahsbu:175": " evaṃ yadā pratyātmaṃ sā matir bhavati /",
    "T06asmahsbu:176": " katham asati tasminn eṣā vyavasitir niścayo bhavati naivedaṃ buddhavacanam iti /",
    "T06asmahsbu:177": " atrāsapadasthānatve ślokaḥ /",
    "T06asmahsbu:178": " ahaṃ na boddhā na gabhīraboddhā buddho gabhīraṃ kim atarkagamyaṃ /",
    "T06asmahsbu:179": " kasmād gabhīrārthavidāṃ na mokṣa ity etad uttrāsapadaṃ na yuktam // AMsa_1.17 //",
    "T06asmahsbu:180": " yadi tāvad aham asya na boddhety uttrāsapadaṃ tan na yuktaṃ /",
    "T06asmahsbu:181": " atha buddho 'pi gambhīrasya padārthasya na boddhā sa kiṃ gabhīraṃ deśayiṣyatīty uttrāsapadaṃ tad ayuktaṃ /",
    "T06asmahsbu:182": " atha gambhīraṃ kasmād atarkagamyaṃ ity uttrāsapadaṃ tan na yuktaṃ /",
    "T06asmahsbu:183": " atha kasmād gabhīrārthavidām evam mokṣo na tārkikāṇām ity uttrāsapadaṃ tan na yuktaṃ /",
    "T06asmahsbu:184": " anadhimuktita eva tat siddhau ślokaḥ /",
    "T06asmahsbu:185": " hīnādhimuktaḥ sunihīnadhātor hīnaiḥ sahāyaiḥ parivāritasya /",
    "T06asmahsbu:186": " audāryagāmbhīryasudeśite 'smin dharme 'dhimuktir yadi nāsti siddham // AMsa_1.18 //",
    "T06asmahsbu:187": " yasya hīnā cādhimuktis tataś ca hīna eva dhātuḥ samudāgata ālayavijñānabhāvanā /",
    "T06asmahsbu:188": " hīnair eva sahāyaiḥ samānādhimuktidhātukair yaḥ parivāritas tasyāsminn audāryagāmbhīryasudeśite mahāyānadharme yady adhimuktir nāsti ata eva siddham utkṛṣṭam idaṃ mahāyānam iti /",
    "T06asmahsbu:189": " aśrutasūtrāntapratikṣepāyoge ślokaḥ /",
    "T06asmahsbu:190": " śrutānusāreṇa hi buddhimattāṃ labdhvā śrute yaḥ prakaroty avajñāṃ /",
    "T06asmahsbu:191": " śrute vicitre sati cāprameye śiṣṭe kuto niścayam eti mūḍhaḥ // AMsa_1.19 //",
    "T06asmahsbu:192": " kāmaṃ tāvad adhimuktir na syād aśrutānāṃ tu sūtrāntānām aviśeṣeṇa pratipakṣo na yuktiḥ /",
    "T06asmahsbu:193": " (Msa 8) śrutānusāreṇaiva hi buddhimattvaṃ labdhvā yaḥ śruta evāvajñāṃ karoti mūḍhaḥ sa saty evāvaśiṣṭe śrute vicitre cāprameye ca kutaḥ /",
    "T06asmahsbu:194": " kāraṇān niścayam eti na tad buddhavacanam iti /",
    "T06asmahsbu:195": " na hi tasya śrutād anyad balam asti tasmād aśrutvā pratikṣepo na yuktaḥ /",
    "T06asmahsbu:196": " yad api ca śrutaṃ tad yoniśo manasi kartavyaṃ nāyoniśa ity ayoniśomanasikārādhīnave ślokaḥ /",
    "T06asmahsbu:197": " yathārute 'rthe parikalpyamāne svapratyayo hānim upaiti buddheḥ /",
    "T06asmahsbu:198": " svākhyātatāṃ ca kṣipati kṣatiṃ ca prāpnoti dharme pratighāvatīva // AMsa_1.20 //",
    "T06asmahsbu:199": " svapratyaya iti svayaṃdṛṣṭapraāmarṣako na vijñānām antikād arthaparyeṣṭī /",
    "T06asmahsbu:200": " hānim upaiti buddher iti yathābhūtajñānād aprāptiparihānitaḥ /",
    "T06asmahsbu:201": " dharmasya ca svākhyātatāṃ pratikṣipati tan nidānaṃ cāpuṇyaprabhāvāt kṣatiṃ prāpnoti /",
    "T06asmahsbu:202": " dharme ca pratighātam āvaraṇaṃ ca dharmavyavasanasaṃvartanīyaṃ karmety ayam atrādīnavaḥ /",
    "T06asmahsbu:203": " ayathāvataś cārtham avijānato 'pi pratighāto na yukta iti pratighātāyoge ślokaḥ /",
    "T06asmahsbu:204": " manaḥ pradoṣaḥ prakṛtipraduṣṭo 'yathārute cāpi hy ayuktarūpaḥ /",
    "T06asmahsbu:205": " prāg eva saṃdehagatasya dharme tasmād upekṣaiva varaṃ hy adoṣā // AMsa_1.21 //",
    "T06asmahsbu:206": " prakṛtipraduṣṭa iti prakṛtisāvadyaḥ /",
    "T06asmahsbu:207": " tasmād upekṣaiva varaṃ /",
    "T06asmahsbu:208": " kasmāt /",
    "T06asmahsbu:209": " sā hy adoṣā /",
    "T06asmahsbu:210": " pratighātas tu sadoṣaḥ /",
    "T06asmahsbu:211": " mahāyānasūtrālaṃkāre mahāyānasiddhyadhikāraḥ prathamaḥ",
    "T06asmahsbu:212": " CHAPITRE II",
    "T06asmahsbu:213": " dvitīyo 'dhikāraḥ",
    "T06asmahsbu:214": " śaraṇagamanaviśeṣasaṃgrahaślokaḥ",
    "T06asmahsbu:215": " ratnāni yo hi śaraṇapragato 'tra yāne jñeyaḥ sa eva paramaḥ śaraṇaṇagatānām /",
    "T06asmahsbu:216": " sarvatragābhyupagamādhigamābhibhūtibhedaiś caturvidhamayārthaviśeṣaṇena // AMsa_2.1 //",
    "T06asmahsbu:217": " sa eva paramaḥ śaraṇaṃ gatānām iti /",
    "T06asmahsbu:218": " kena kāraṇena /",
    "T06asmahsbu:219": " caturvidhasvabhāvārthaviśeṣaṇena /",
    "T06asmahsbu:220": " caturvidho 'rthaḥ sarvatragābhyupagamādhigamābhibhūtibhedato veditavyaḥ /",
    "T06asmahsbu:221": " (Msa 9) sarvatragārthaḥ /",
    "T06asmahsbu:222": " abhibhavārthaḥ /",
    "T06asmahsbu:223": " te punar uttaratra nirdekṣyante /",
    "T06asmahsbu:224": " tathāpy atra śaraṇapragatānāṃ bahuduṣkarakāryatvāt kecin notsahante ślokaḥ /",
    "T06asmahsbu:225": " yasmād ādau duṣkara eṣa vyavasāyo duḥsādho 'sau naikasahasrair api kalpaiḥ /",
    "T06asmahsbu:226": " siddho yasmāt satvahitādhānamahārthas tasmād agre yāna ihāgraśaraṇārthaḥ // AMsa_2.2 //",
    "T06asmahsbu:227": " etena tasya śaraṇagamanavyavasāyasya praṇidhānapratipattiviśeṣābhyāṃ yaśohetutvaṃ darśayati /",
    "T06asmahsbu:228": " phalaprāptiviśeṣeṇa mahārthatvaṃ /",
    "T06asmahsbu:229": " purvādhikṛte sarvatragārthe ślokaḥ /",
    "T06asmahsbu:230": " sarvān satvāṃs tārayituṃ yaḥ pratipanno yano jñāne sarvagate kauśalyayuktaḥ /",
    "T06asmahsbu:231": " yo nirvāṇe saṃsaraṇe 'py ekaraso 'sau saṃsṛtiśāntyekaraso 'sau jñeyo dhīmān eṣa hi sarvatraga evam // AMsa_2.3 //",
    "T06asmahsbu:232": " etena caturvidhaṃ sarvatragārthaṃ ...",
    "T06asmahsbu:233": " ... asāṃketikaṃ dharmatā",
    "T06asmahsbu:234": " prātilambhikaṃ ceti prabhedalakṣaṇā pravṛttir audārikasūkṣmaprabhedena /",
    "T06asmahsbu:235": " śaraṇapratipattiviśeṣaṇe ślokaḥ /",
    "T06asmahsbu:236": " śaraṇagatim imāṃ gato mahārthāṃ guṇagaṇavṛddhim upaiti so 'prameyām /",
    "T06asmahsbu:237": " sphurati jagad idaṃ kṛpāśayena prathayati cāpratimaṃ mahārthadharmam // AMsa_2.4 //",
    "T06asmahsbu:238": " atra śaraṇagamanasthāṃ mahārthāṃ svaparārthapratipattibhyāṃ darśayati /",
    "T06asmahsbu:239": " svārthapratipattiḥ (Msa 10)",
    "T06asmahsbu:240": " punar bahuprakārā 'prameyaguṇavṛddhā /",
    "T06asmahsbu:241": " aprameyatvaṃ tarkasaṃkhyā kālāprameyatayā veditavyaṃ /",
    "T06asmahsbu:242": " na hi sā guṇavṛddhis tarkeṇa prameyā na saṃkhyā na kālenātyantikatvāt /",
    "T06asmahsbu:243": " parārthapratipattir āśayataś ca karuṇā sphuraṇena prayogataś ca mahāyānadharmaprathanena /",
    "T06asmahsbu:244": " mahāyānaṃ hi mahāryadṛśāṃ dharmaḥ /",
    "T06asmahsbu:245": " mahāyānasūtrālaṃkāre śaraṇagamanādhikāro dvitīyaḥ",
    "T06asmahsbu:246": " CHAPITRE III",
    "T06asmahsbu:247": " tṛtīyo 'dhikāraḥ",
    "T06asmahsbu:248": " gotraprabhedasaṃgrahaślokaḥ",
    "T06asmahsbu:249": " satvāgratvaṃ svabhāvaś ca liṅgaṃ gotraprabhedatā /",
    "T06asmahsbu:250": " ādīnavo 'nuśaṃsaś ca dvidhāupamyaṃ caturvidhā // AMsa_3.1 //",
    "T06asmahsbu:251": " anena gotrasyāstitvam agratvaṃ svabhāvo liṅgaṃ prabheda ādīnavo 'nuśaṃso dvidhāupamyaṃ cety eṣa prabhedaḥ saṃgṛhītaḥ /",
    "T06asmahsbu:252": " ete ca prabhedāḥ pratyekaṃ caturvidhāḥ /",
    "T06asmahsbu:253": " anena gotrāstitvavibhāge ślokaḥ /",
    "T06asmahsbu:254": " dhātūnām adhimukteś ca pratipatteś ca bhedataḥ /",
    "T06asmahsbu:255": " phalabhedopalabdheś ca gotrāstitvaṃ nirūpyate // AMsa_3.2 //",
    "T06asmahsbu:256": " nānādhātukatvānām aparimāṇo dhātuprabhedo yathoktam akṣarāśisūtre /",
    "T06asmahsbu:257": " tasmād evaṃ jātīyako 'pi dhātubhedaḥ pratyetavya iti /",
    "T06asmahsbu:258": " asti yānatraye gotrabhedaḥ /",
    "T06asmahsbu:259": " adhimuktibhedo 'pi satvānām upalabhyate prathamata eva kasyacit kvacid eva yāde 'dhimuktir bhavati so 'ntareṇa gotrabhedaṃ na syāt /",
    "T06asmahsbu:260": " utpāditāyām api ca pratyayavaśenādhimuktau pratipattibheda upalabhyate kaścin nirvohā bhavati kaścin neti so 'ntareṇa gotraprabhedaṃ na syāt",
    "T06asmahsbu:261": " phalabhedaś copalabhyate hīnamadhyaviśiṣṭā bodhayaḥ (Msa 11)",
    "T06asmahsbu:262": " so 'ntareṇa gotrabhedaṃ na syāt bījānurūpatvāt phalasya /",
    "T06asmahsbu:263": " agratvavibhāge ślokaḥ /",
    "T06asmahsbu:264": " udagratve 'tha sarvatve mahārthatve 'kṣayāya ca /",
    "T06asmahsbu:265": " śubhasya tannimittatvāt gotrāgratvaṃ vidhīyate // AMsa_3.3 //",
    "T06asmahsbu:266": " atra gotrasya caturvidhena nimittatvenāgratvaṃ darśayati /",
    "T06asmahsbu:267": " tad dhi gotraṃ kuśalamulānām udagratve nimittaṃ sarvatve mahārthatve akṣayatve ca /",
    "T06asmahsbu:268": " na hi śrāvakāṇāṃ tathodagrāṇi na ca sarvāṇi santi balavaiśāradyādyabhāvāt /",
    "T06asmahsbu:269": " na ca mahārthānyaparārthatvāt /",
    "T06asmahsbu:270": " na cākṣayāṇy anupadhiśeṣanirvāṇāvasānatvāt /",
    "T06asmahsbu:271": " lakṣaṇavibhāge ślokaḥ /",
    "T06asmahsbu:272": " prakṛtyā paripuṣṭaṃ ca āśrayaś cāśritaṃ ca tat /",
    "T06asmahsbu:273": " sadasac caiva vijñeyaṃ guṇottāraṇatārthataḥ // AMsa_3.4 //",
    "T06asmahsbu:274": " etena caturvidhaṃ gotraṃ darśayati /",
    "T06asmahsbu:275": " prakṛtisthaṃ samudānītam āśrayasvabhāvam āśritasvabhāvaṃ ca tad eva yathākramaṃ /",
    "T06asmahsbu:276": " tatpunarhetubhāvena sat phalabhāvenāsat /",
    "T06asmahsbu:277": " guṇottāraṇārthana gotraṃ veditavyaṃ guṇā uttaranty asmād uddhavantīti kṛtvā /",
    "T06asmahsbu:278": " liṅgavibhāge ślokaḥ /",
    "T06asmahsbu:279": " kāruṇyam adhimuktiś ca kṣāntiś cādiprayogataḥ /",
    "T06asmahsbu:280": " samācāraḥ subhasyāpi gotre liṅgaṃ nirupyate // AMsa_3.5 //",
    "T06asmahsbu:281": " caturvidhaṃ liṅgaṃ bodhisatvagotre /",
    "T06asmahsbu:282": " ādiprayogata eva kāruṇyaṃ satveṣu /",
    "T06asmahsbu:283": " adhimuktir mahāyānadharme /",
    "T06asmahsbu:284": " kṣāntirduṣkaracaryāyāṃ sahiṣṇutārthena /",
    "T06asmahsbu:285": " samācāraś ca pāramitāmayasya kuśalasyeti /",
    "T06asmahsbu:286": " prabhedavibhāge ślokaḥ /",
    "T06asmahsbu:287": " niyatāniyataṃ gotram ahāryaṃ hāryam eva ca /",
    "T06asmahsbu:288": " pratyayair gotrabhedo 'yaṃ samāsena caturvidhaḥ // AMsa_3.6 //",
    "T06asmahsbu:289": " samāsena caturvidhaṃ gotraṃ niyatāniyataṃ tadeva yathākramaṃ pratyayairahāryaṃ hāryaṃ ceti /",
    "T06asmahsbu:290": " ādīnavavibhāge ślokaḥ /",
    "T06asmahsbu:291": " kleśābhyāsaḥ kumitratvaṃ vidhātaḥ paratantratā /",
    "T06asmahsbu:292": " gotrasyādīnavo jñeyaḥ samāsena caturvidhaḥ // AMsa_3.7 //",
    "T06asmahsbu:293": " bodhisatvagotre samāsena caturvidha ādīnavaḥ yena gotrastho 'guṇeṣu pravartate /",
    "T06asmahsbu:294": " (Msa 12) kleśabāhulyaṃ /",
    "T06asmahsbu:295": " akalyāṇamitratā /",
    "T06asmahsbu:296": " upakaraṇavidhātaḥ /",
    "T06asmahsbu:297": " pāratantryaṃ ca /",
    "T06asmahsbu:298": " anuśaṃsavibhāge ślokaḥ /",
    "T06asmahsbu:299": " cirād apāyagamanam āśumokṣaś ca tatra ca /",
    "T06asmahsbu:300": " tanuduḥkhopasaṃvittiḥ sodvegā satvapācanā // AMsa_3.8 //",
    "T06asmahsbu:301": " caturvidho bodhisatvasya gotre 'nuśaṃsaḥ /",
    "T06asmahsbu:302": " cireṇāpāyān gacchati /",
    "T06asmahsbu:303": " kṣipraṃ ca tebhyo mucyate /",
    "T06asmahsbu:304": " mṛdukaṃ ca duḥkhaṃ teṣūpapannaḥ pratisaṃvedayate /",
    "T06asmahsbu:305": " saṃvignacetās tadupapannāṃś ca satvān karuṇayamānaḥ paripācayati /",
    "T06asmahsbu:306": " mahāsuvarṇagotrāupamye ślokaḥ /",
    "T06asmahsbu:307": " Comparaison avec une grande Famille d'or, en un vers.",
    "T06asmahsbu:308": " suvarṇagotravat jñeyam ameyaśubhatāśrayaḥ /",
    "T06asmahsbu:309": " jñānanirmalatāyogaprabhāvāṇāṃ ca niśrayaḥ // AMsa_3.9 //",
    "T06asmahsbu:310": " mahāsuvarṇagotraṃ hi caturvidhasya suvarṇasyāśrayo bhavati /",
    "T06asmahsbu:311": " prabhūtasya prabhāsvarasya nirmalasya karmaṇyasya ca /",
    "T06asmahsbu:312": " tatsādharmyeṇa bodhisatvagotram aprameyakuśalamūlāśrayaḥ /",
    "T06asmahsbu:313": " jñānāśrayaḥ /",
    "T06asmahsbu:314": " kleśanairmalyaprāptyāśrayaḥ /",
    "T06asmahsbu:315": " abhijñādiprabhāvāśrayaś ca /",
    "T06asmahsbu:316": " tasmān mahāsuvarṇagotropaṃ veditavyaṃ /",
    "T06asmahsbu:317": " mahāratnagotrāupamye ślokaḥ /",
    "T06asmahsbu:318": " suratnagotravat jñeyaṃ mahābodhinimittataḥ /",
    "T06asmahsbu:319": " mahājñānasamādhyāryamahāsatvārthaniśrayāt // AMsa_3.10 //",
    "T06asmahsbu:320": " mahāratnagotraṃ hi caturvidharatnāśrayo bhavati /",
    "T06asmahsbu:321": " jātyasya varṇasaṃpannasya saṃsthānasaṃpannasya pramāṇasaṃpannasya ca /",
    "T06asmahsbu:322": " tadupamaṃ bodhisatvagotraṃ veditavyaṃ mahābodhinimittatvāt mahājñānanimittatvād āryasamādhinimittatvāt",
    "T06asmahsbu:323": " cittasya hi saṃsthitiḥ samādhiḥ mahāsatvaparipākanimittatvāc ca bahusatvaparipācanāt /",
    "T06asmahsbu:324": " agotrannasthavibhāge ślokaḥ /",
    "T06asmahsbu:325": " aikāntiko duścarite 'sti kaścit kaścit samudghātitaśukladharmā /",
    "T06asmahsbu:326": " amokṣabhāgīyaśubho 'sti kaścin nihīnaśuklo 'sty api hetuhīnaḥ // AMsa_3.11 //",
    "T06asmahsbu:327": " aparinirvāṇadharmaka etasminn agotrastho 'bhipretaḥ /",
    "T06asmahsbu:328": " sa ca samādato dvividhaḥ /",
    "T06asmahsbu:329": " tatkālāparinirvāṇadharmā atyantaṃ ca /",
    "T06asmahsbu:330": " tatkālāparinirvāṇadharmā caturvidhaḥ /",
    "T06asmahsbu:331": " duścaritaikāntikaḥ samucchinnakuślamūlaḥ /",
    "T06asmahsbu:332": " hīnakuśalamūlaś cāparipūrṇasaṃbhāraḥ /",
    "T06asmahsbu:333": " (Msa 13) atyantāparinirvāṇadharmā tu hetuhīno yasya parinirvāṇagotram eva nāsti /",
    "T06asmahsbu:334": " prakṛtiparipuṣṭagotramāhātmye ślokaḥ /",
    "T06asmahsbu:335": " gāmbhīryāudāryavāde parahitakaraṇāyodite dīrghadharme ajñātvaivādhimuktir bhavati suvipulā saṃprapattikṣamā ca /",
    "T06asmahsbu:336": " saṃpattiś cāvasāne dvayagataparamā yad bhavaty eva teṣāṃ tajjñeyaṃ bodhisatvaprakṛtiguṇavatas tatprapuṣṭāc ca gotrāt // AMsa_3.12 //",
    "T06asmahsbu:337": " yadgābhīryāudāryavādini parahitakriyārthamukte vistīrṇe mahāyānadharme gāmbhīryāudāryārtham ajñātvaivādhimuktir vipulā bhavati /",
    "T06asmahsbu:338": " pratipattau cotsāhaḥ /",
    "T06asmahsbu:339": " saṃpattiś cāvasāne mahābodhirdvayagatāyāḥ saṃpatteḥ paramā tatprakṛtyā guṇavataḥ paripuṣṭasya ca bodhisatvagotrasya māhātmyaṃ veditavyaṃ /",
    "T06asmahsbu:340": " dvayagatā iti dvaye laukikāḥ śrāvakāś ca /",
    "T06asmahsbu:341": " parameti viśiṣṭā /",
    "T06asmahsbu:342": " phalato gotraviśeṣaṇe ślokaḥ /",
    "T06asmahsbu:343": " suvipulaguṇabodhivṛkṣavṛddhyai dhanasukhaduḥkhaśamopalabdhaye ca /",
    "T06asmahsbu:344": " svaparahitasukhakriyāphalatvād bhavati samudagrasamūlam udagragotram etat // AMsa_3.13 //",
    "T06asmahsbu:345": " svaparahitaphalasya bodhivṛkṣasya praśastamūlatvam anena bodhisatvagotraṃ saṃdarśitaṃ /",
    "T06asmahsbu:346": " mahāyānasūtrālaṃkāre gotrādhikāras tṛtīyaḥ",
    "T06asmahsbu:347": " CHAPITRE IV",
    "T06asmahsbu:348": " caturtho 'dhikāraḥ",
    "T06asmahsbu:349": " cittotpādalakṣaṇe ślokaḥ /",
    "T06asmahsbu:350": " mahotsāhā mahārambhā mahārthātha mahodayā /",
    "T06asmahsbu:351": " cetanā bodhisatvānāṃ dvayārthā cittasaṃbhavaḥ // AMsa_4.1 //",
    "T06asmahsbu:352": " mahotsāhā saṃnāhavīryeṇa gambhīraduṣkaradīrghakālapratikṣepotsahanāt /",
    "T06asmahsbu:353": " mahārambhā yathāsaṃnāhaprayogavīryeṇa /",
    "T06asmahsbu:354": " mahārthā ātmaparahitādhikārāt /",
    "T06asmahsbu:355": " mahodayāmahābodhisatvasamudāgamatvāt /",
    "T06asmahsbu:356": " (Msa 14) so 'yaṃ trividho guṇāḥ paridīpitaḥ puruṣakāraguṇo dvābhyāṃ padābhyām arthakriyāguṇaḥ phalaparigrahaguṇaś ca dvābhyāṃ /",
    "T06asmahsbu:357": " dvayārthā mahābodhisatvārthakriyālambanatvāt /",
    "T06asmahsbu:358": " iti triguṇā dvayālambanā ca cetanā cittotpāda ity ucyate /",
    "T06asmahsbu:359": " cittotpādabhede ślokaḥ /",
    "T06asmahsbu:360": " cittotpādo 'dhimokṣo 'sau śuddhādhyāśayiko 'paraḥ /",
    "T06asmahsbu:361": " vaipākyo bhūmiṣu matas tathāvaraṇavarjitaḥ // AMsa_4.2 //",
    "T06asmahsbu:362": " caturvidho bodhisatvānāṃ cittotpādaḥ /",
    "T06asmahsbu:363": " ādhimokṣiko 'dhimukticaryābhūmau /",
    "T06asmahsbu:364": " śuddhādhyāśayikaḥ saptasu bhūmiṣu /",
    "T06asmahsbu:365": " vaipākiko 'ṣṭamyādiṣu /",
    "T06asmahsbu:366": " anāvaraṇako buddhabhūmau /",
    "T06asmahsbu:367": " cittotpādaviniścaye catvāraḥ ślokāḥ /",
    "T06asmahsbu:368": " karuṇāmūla iṣṭo 'sau sadāsatvahitāśayaḥ /",
    "T06asmahsbu:369": " dharmādhimokṣas tajjñānaparyeṣṭyālambanas tathā // AMsa_4.3 //",
    "T06asmahsbu:370": " uttaracchandayāno 'sau pratiṣṭhāśīlasaṃvṛtiḥ /",
    "T06asmahsbu:371": " utthāpanā vipakṣasya paripantho 'dhivāsanā // AMsa_4.4 //",
    "T06asmahsbu:372": " śubhavṛddhyanuśaṃso 'bhau puṇyajñānamayaḥ sa hi /",
    "T06asmahsbu:373": " sadā pāramitāyoganiryāṇaś ca sa kathyate // AMsa_4.5 //",
    "T06asmahsbu:374": " bhūmiparyavasāno 'sau pratisvaṃ tatprayogataḥ /",
    "T06asmahsbu:375": " vijñeyo bodhisatvānāṃ cittotpādaviniścayaḥ // AMsa_4.6 //",
    "T06asmahsbu:376": " tathāyaṃ viniścayaḥ /",
    "T06asmahsbu:377": " kiṃmūla eṣa caturvidho bodhisatvānāṃ cittotpādaḥ kimāśayaḥ kimadhimokṣaḥ kimālambanaḥ kiṃyānaḥ kiṃpratiṣṭhaḥ kimādīnavaḥ kimanuśaṃsaḥ kiṃniryāṇaḥ kiṃparyavasāna iti /",
    "T06asmahsbu:378": " āha /",
    "T06asmahsbu:379": " karuṇāmūlaḥ /",
    "T06asmahsbu:380": " sadāsatvahitāśayaḥ /",
    "T06asmahsbu:381": " mahāyānadharmādhimokṣaḥ /",
    "T06asmahsbu:382": " tajjñānaparyeṣṭyākāreṇa tajjñānālambanāt /",
    "T06asmahsbu:383": " uttarottaracchandayānaḥ/ /",
    "T06asmahsbu:384": " bodhisatvaśīlasaṃvarapratiṣṭhaḥ /",
    "T06asmahsbu:385": " paripantha ādīnavaḥ /",
    "T06asmahsbu:386": " kaḥ punas tatparipantho /",
    "T06asmahsbu:387": " vipakṣasyānyayānacittasyotthāpanā 'dhivāsanā vā /",
    "T06asmahsbu:388": " puṇyajñānamayakuśaladharmavṛddhyanuśaṃsaḥ /",
    "T06asmahsbu:389": " sadā pāramitābhyāsaniryāṇaḥ /",
    "T06asmahsbu:390": " bhūmiparyavasānaś ca pratisvaṃ bhūmiprayogāt /",
    "T06asmahsbu:391": " yasyāṃ bhūmau yaḥ prayuktas tasya tadbhūmiparyavasānaḥ /",
    "T06asmahsbu:392": " samādānasāṃketikacittautpāde ślokaḥ /",
    "T06asmahsbu:393": " mitrabalād hetubalān mūlabalāc chrutabalāc chubhābhyāsāt /",
    "T06asmahsbu:394": " adṛḍhadṛḍhodaya uktaś cittotpādaḥ parākhyānāt // AMsa_4.7 //",
    "T06asmahsbu:395": " (Msa 15)",
    "T06asmahsbu:396": " yo hi parākhyānāc cittotpādaḥ paravijñāpanāt sa ucyate samādānasāṃketikaḥ /",
    "T06asmahsbu:397": " sa punar mitrabalād vā bhavati kalyāṇamitrānurodhāt /",
    "T06asmahsbu:398": " hetubalād vā gotrasāmarthyāt /",
    "T06asmahsbu:399": " kulśalamūlabalād vātītapuṣṭitaḥ /",
    "T06asmahsbu:400": " chrutabalād vā tatra tatra dharmaparyāye bhāṣyamāṇe bahūnāṃ bodhicittotpādāt /",
    "T06asmahsbu:401": " śubhābhyāsād vā dṛṣṭa iva dharme satataśravaṇodgrahaṇadhāraṇādibhiḥ /",
    "T06asmahsbu:402": " sa punar mitrabalād adṛḍhodayo veditavyaḥ /",
    "T06asmahsbu:403": " hetvādibalād dṛḍhodayaḥ pāramārthikacittotpāde sapta ślokāḥ /",
    "T06asmahsbu:404": " sūpāsitasaṃbuddhe susaṃbhṛtajñānapuṇyasaṃbhāre /",
    "T06asmahsbu:405": " dharmeṣu nirvikalpajñānaprasavāt paramatāsya // AMsa_4.8 //",
    "T06asmahsbu:406": " dharmeṣu ca satveṣu ca tatkṛtyeṣūttame ca buddhatve /",
    "T06asmahsbu:407": " samacittopāttopalambhāt prāmodyaviśiṣṭatā tasya // AMsa_4.9 //",
    "T06asmahsbu:408": " janmāudāryaṃ tasminn utsāhaḥ śuddhir āśayasyāpi /",
    "T06asmahsbu:409": " kauśalyaṃ pariśiṣṭe niryāṇaṃ caiva vijñeyam // AMsa_4.10 //",
    "T06asmahsbu:410": " dharmādhimuktibījāt pāramitāśreṣṭhamātṛto jātaḥ /",
    "T06asmahsbu:411": " dhyānamaye sukhagarbhe karuṇā saṃvardhikā dhātrī // AMsa_4.11 //",
    "T06asmahsbu:412": " audāryaṃ vijñeyaṃ praṇidhānamahādaśābhinirhārāt /",
    "T06asmahsbu:413": " utsāho boddhavyo duṣkaradīrghādhikākhedāt // AMsa_4.12 //",
    "T06asmahsbu:414": " āsannabodhibodhāt tadupāyajñānalābhataś cāpi /",
    "T06asmahsbu:415": " āśayaśuddhir jñeyā kauśalyaṃ tv anyabhūmigatam // AMsa_4.13 //",
    "T06asmahsbu:416": " niryāṇaṃ vijñeyaṃ yathāvyavasthānamanasikāreṇa /",
    "T06asmahsbu:417": " tatkalpanatājñānād avikalpanayā ca tasyaiva // AMsa_4.14 //",
    "T06asmahsbu:418": " prathamena ślokenopadeśapratipattyadhigamaviśeṣaiḥ pāramārthikatvaṃ cittotpādasya darśayati /",
    "T06asmahsbu:419": " sa ca pāramārthikaś cittotpādaḥ pramuditāyāṃ bhūmāv iti /",
    "T06asmahsbu:420": " prāmodyaviśiṣṭāyās tatra kāraṇaṃ darśayati /",
    "T06asmahsbu:421": " tatra dharmeṣu samacittatā dharmanairātmyapratibodhāt /",
    "T06asmahsbu:422": " satveṣu samacittatā ātmaparamatopagamāt /",
    "T06asmahsbu:423": " satvakṛtyeṣu samacittatā ātmana iva teṣāṃ duḥkhakṣayākāṅkṣaṇāt /",
    "T06asmahsbu:424": " buddhatve samacittatā taddharmadhātor ātmany abhedapratibodhāt /",
    "T06asmahsbu:425": " tasminn eva ca pāramārthikacottotpāde ṣaḍarthā veditavyāḥ /",
    "T06asmahsbu:426": " janma audāryam utsāha āśayaśuddhiḥ pariśiṣṭakauśalyaṃ niryāṇaṃ ca /",
    "T06asmahsbu:427": " tatra janma mātṛgarbhadhātrīviśeṣād veditavyaṃ /",
    "T06asmahsbu:428": " audāryaṃ daśamahāpraṇidhānābhinirhārāt /",
    "T06asmahsbu:429": " utsāho dīrghakālikaduṣkarākhedāt /",
    "T06asmahsbu:430": " āśayaśuddhir āsannabodhijñānāt tadupāyajñānalābhāc ca /",
    "T06asmahsbu:431": " (Msa 16) pariśiṣṭakauśalyan anyasu bhūmiṣu kauśalyaṃ /",
    "T06asmahsbu:432": " niryāṇaṃ yathāvyavasthānabhūmimanasikāreṇa /",
    "T06asmahsbu:433": " kathaṃ manasikāreṇa tasya bhūmivyavasthānasya kalpanājñānāt kalpanāmātram etad iti /",
    "T06asmahsbu:434": " tasyaiva ca kalpanājñānasyāvikalpanāt /",
    "T06asmahsbu:435": " aupamyamāhātmye ṣaḍ ślokāḥ /",
    "T06asmahsbu:436": " pṛthivīsama utpādaḥ kalyāṇasuvarṇasaṃnibhaś cānyaḥ /",
    "T06asmahsbu:437": " śuklanavacandrasadṛśo vahniprakhyo 'parocchrāyaḥ jñeyaḥ // AMsa_4.15 //",
    "T06asmahsbu:438": " bhūyo mahānidhānavadanyo ratnākaro yathaivānyaḥ /",
    "T06asmahsbu:439": " sāgarasadṛśo jñeyo vajraprakhyo 'calendranibhaḥ // AMsa_4.16 //",
    "T06asmahsbu:440": " bhaiṣajyarājasadṛśo mahāsuhṛtsaṃnibho 'paro jñeyaḥ /",
    "T06asmahsbu:441": " cintāmaṇiprakāśo dinakarasadṛśo 'paro jñeyaḥ // AMsa_4.17 //",
    "T06asmahsbu:442": " gandharvamadhuraghoṣavadanyo rājopamo 'paro jñeyaḥ /",
    "T06asmahsbu:443": " koṣṭhāgāraprakhyo mahāpathasamas yathaivānyaḥ // AMsa_4.18 //",
    "T06asmahsbu:444": " yānasamo vijñeyo gandharvasamaś ca vetasagacetasaḥprabhavaḥ /",
    "T06asmahsbu:445": " ānandaśabdasadṛśo mahānadīśrotasadṛśaś ca // AMsa_4.19 //",
    "T06asmahsbu:446": " meghasadṛśaś ca kathitaś cittotpādo jinātmajānāṃ hi /",
    "T06asmahsbu:447": " tasmāt tathā guṇāḍhyaṃ cittaṃ muditaiḥ samutpādyam // AMsa_4.20 //",
    "T06asmahsbu:448": " prathamacittotpādo bodhisatvāṇāṃ pṛthivīsamaḥ sarvabuddhadharmatatsaṃbhāraprasavasya pratiṣṭhābhūtatvāt /",
    "T06asmahsbu:449": " āśayasahagataś ca cittotpādaḥ kalyāṇasuvarṇasadṛśo hitasukhādhyāśayasya vikārābhajanāt /",
    "T06asmahsbu:450": " prayogasahagataḥ śuklapakṣanavacandropamaḥ kuśaladharmavṛddhigamanāt /",
    "T06asmahsbu:451": " adhyāśayasahagato vahnisadṛśa indhanākaraviśeṣeṇevāgnis tasyottarottaraviśeṣādhigamanāt /",
    "T06asmahsbu:452": " viśeṣādhigamāśayo hy adhyāśayaḥ /",
    "T06asmahsbu:453": " dānapāramitāsahagato mahānidhānopama āmiṣasaṃbhogenāprameyasatvasaṃtarpaṇād akṣayatvāc ca /",
    "T06asmahsbu:454": " śīlaparamitāsahagato ratnākaropamaḥ sarvaguṇaratnānāṃ tataḥ prasavāt /",
    "T06asmahsbu:455": " kṣāntipāramitāsahagataḥ sāgaropamaḥ saravāniṣṭoparipātair akṣobhyatvāt /",
    "T06asmahsbu:456": " vīryapāramitāsahagato vajropamo dṛḍhatvād abhedyatayā /",
    "T06asmahsbu:457": " dhyānapāramitāsahagataḥ parvatarājopamo niṣkampatvād avikṣepataḥ /",
    "T06asmahsbu:458": " prajñāpāramitāsahagato bhaiṣajyarājopamaḥ sarvakleśajñeyāvaraṇavyādhipraśamanāt /",
    "T06asmahsbu:459": " apramāṇasahagato mahāsuhṛtsaṃnibhaḥ sarvāvasthaṃ satvānupekṣakatvāt /",
    "T06asmahsbu:460": " abhijñāsahagataś cintāmaṇisadṛśo yathādhimokṣaṃ tatphalasamṛddheḥ /",
    "T06asmahsbu:461": " saṃgrahavastusahagato dinakarasadṛśo vineyasasyaparipācanāt /",
    "T06asmahsbu:462": " pratisaṃvitsahagato gandharvamadhuraghoṣopamo vineyāvarjakadharmadeśakatvāt /",
    "T06asmahsbu:463": " pratiśaraṇasahagato mahārājopamo 'vipraṇāśahetutvāt /",
    "T06asmahsbu:464": " puṇyajñānasaṃbhārasahagataḥ koṣṭhāgāropamo bahupuṇyajñānasaṃbhārakoṣasthānatvāt /",
    "T06asmahsbu:465": " bodhipakṣasahagato mahārājapathopamaḥ sarvāryapudgalayātānuyātatvāt /",
    "T06asmahsbu:466": " (Msa 17) śamathavipaśyanāsahagato yānopamaḥ sukhavahanāt /",
    "T06asmahsbu:467": " dhāraṇāpratibhānasahagato gandharvaupamaḥ udakadhāraṇākṣayodbhedasādharmyeṇa śrutaśrutadharmārthadhāraṇodbhedataḥ /",
    "T06asmahsbu:468": " dharmoddānasahagata ānandaśabdasadṛśo mokṣakāmānāṃ vineyānāṃ priyaśravaṇāt /",
    "T06asmahsbu:469": " ekāyanamārgasahagato nadīśrotasamaḥ svarasavāhitvāt /",
    "T06asmahsbu:470": " anutpattikadharmakṣāntilābhe ekāyanatvaṃ tadbhūmigatānāṃ bodhisatvānām abhinnakāryakriyātvāt /",
    "T06asmahsbu:471": " upāyakauśalyasahagato meghopamaḥ sarvasatvārthakriyātadadhīnatvāt tuṣitabhavanavāsādisaṃdarśanataḥ /",
    "T06asmahsbu:472": " yathā meghāt sarvabhājanalokasaṃpattayaḥ /",
    "T06asmahsbu:473": " eṣa ca dvāviṃśatyupamaś cittotpāda āryākṣayamatisūtre 'kṣagatānusāreṇānugantavyaḥ /",
    "T06asmahsbu:474": " cittānutpādaparibhāṣāyāṃ ślokaḥ /",
    "T06asmahsbu:475": " parārthacittāt tadupāyalābhato mahābhisaṃdhyarthasutatvadarśanāt /",
    "T06asmahsbu:476": " mahārhacittodayavarjitā janāḥ śamaṃ gamiṣyanti vihāya tat sukham // AMsa_4.21 //",
    "T06asmahsbu:477": " tena cittotpādena varjitāḥ satvāś caturvidhaṃ sukhaṃ na labhante yad bodhisatvānāṃ parārthacintanāt sukhaṃ /",
    "T06asmahsbu:478": " yac ca parārthopāyalābhāt /",
    "T06asmahsbu:479": " yac ca mahābhisaṃdhyarthasaṃdarśanāt gambhīramahāyānasvatābhiprāyikārthavibodhataḥ /",
    "T06asmahsbu:480": " yac ca paramatvasya dharmanairātmyasya saṃdarśanāt sukhaṃ /",
    "T06asmahsbu:481": " cittotpādapraśaṃsāyāṃ durgatiparikhedanirbhayatām upādāya ślokaḥ /",
    "T06asmahsbu:482": " sahodayāc cittavarasya dhīmataḥ susaṃvṛtaṃ cittam anantaduṣkṛtāt /",
    "T06asmahsbu:483": " sukhena duḥkhena ca modate sadā śubhī kṛpāluś ca vivardhanadvayam // AMsa_4.22 //",
    "T06asmahsbu:484": " tasya cittavarasya sahodayāt bodhisatvasya susaṃvṛtaṃ cittaṃ bhavaty anantasatvādhiṣṭhānād (Msa 18)",
    "T06asmahsbu:485": " duṣkṛtād ato 'sya durgatito bhayaṃ na bhavati /",
    "T06asmahsbu:486": " sa ca dvayaṃ vardhayan śubhaṃ ca karma kṛpā ca nityaṃ ca śubhī bhavati kṛpāluś ca tena ca sadā modate /",
    "T06asmahsbu:487": " sukhenāpi śubhitvāt /",
    "T06asmahsbu:488": " duḥkhenāpi parārthakriyānimittena kṛpālutvāt /",
    "T06asmahsbu:489": " ato 'sya bahukartavyatāparikhedādapi bhayaṃ na bhavati /",
    "T06asmahsbu:490": " akaraṇasaṃvaralābhe ślokaḥ /",
    "T06asmahsbu:491": " yad ānapekṣaḥ svaśarīrajīvite parārtham abhyeti paraṃ pariśramam /",
    "T06asmahsbu:492": " paroghātena tathāvidhaḥ kathaṃ sa duṣkṛte karmaṇi saṃpravatsyati // AMsa_4.23 //",
    "T06asmahsbu:493": " asya piṇḍārtho yasya para eva priyataro nātmā parārthaṃ svaśarīrajīvite ānapekṣatvāt abhyeti paraṃ pariśramam /",
    "T06asmahsbu:494": " sa katham ātmārthaṃ paroghātena duṣkṛte karmaṇi pravatsyatīti /",
    "T06asmahsbu:495": " cittāvyāvṛttau ślokau /",
    "T06asmahsbu:496": " māyopamān vīkṣya sa sarvadharmān udyānayātrām iva copapattīḥ /",
    "T06asmahsbu:497": " kleśāc ca duḥkhāc ca bibheti nāsau saṃpattikāle 'tha vipattikāle // AMsa_4.24 //",
    "T06asmahsbu:498": " svakā guṇāḥ satvahitāc ca modaḥ saṃcintyajanma rddhivikurvitaṃ ca /",
    "T06asmahsbu:499": " vibhūṣaṇaṃ bhojanam agrabhūmiḥ krīḍāratir nityakṛpātmakānām // AMsa_4.25 //",
    "T06asmahsbu:500": " māyopamasarvadharmalakṣaṇāt sa bodhisatvaḥ saṃpattikāle kleśebhyo na bibheti /",
    "T06asmahsbu:501": " udyānayātropamopapattīlakṣaṇāt vipattikāle duḥkān na bibheti /",
    "T06asmahsbu:502": " tasya kuto bhayād bodhicittaṃ vyāvartiṣyate /",
    "T06asmahsbu:503": " api ca svaguṇā maṇḍanaṃ bodhisatvānāṃ /",
    "T06asmahsbu:504": " parahitāt prītir bhojanaṃ /",
    "T06asmahsbu:505": " saṃcintyopapattir udyānabhūmiḥ /",
    "T06asmahsbu:506": " ṛddhivikurvitaṃ krīḍāratir bodhisatvānām evāsti /",
    "T06asmahsbu:507": " nābodhisatvānāṃ /",
    "T06asmahsbu:508": " parārtham udyogavataḥ kṛpātmano hy avīcir apy eti yato 'sya ramyatām /",
    "T06asmahsbu:509": " kutaḥ punas trasyati tādṛśo bhavan parāśrayair duḥkhasamudbhavair bhave // AMsa_4.26 //",
    "T06asmahsbu:510": " api ca yasya parārtham udyogavataḥ karuṇātmatvād avīcir apy ramyaḥ sa kathaṃ parārthanimittair",
    "T06asmahsbu:511": " duḥkhotpādair bhave punas trāsam āpatsyate yato 'sya duḥkhatrāsaḥ syāc cittasya vyāvṛttir bhavati /",
    "T06asmahsbu:512": " satvopekṣāpratiṣedhe ślokaḥ /",
    "T06asmahsbu:513": " mahākṛpācāryasadoṣitātmanaḥ parasya duḥkhair upataptacetasaḥ /",
    "T06asmahsbu:514": " parasya kṛtye samupasthite punaḥ paraiḥ samādāpanato 'tilajjanā // AMsa_4.27 //",
    "T06asmahsbu:515": " (Msa 19)",
    "T06asmahsbu:516": " yasya mahākaruṇācāryeṇa nityoṣito ātmā paraduḥkhaiś ca duḥkhitaṃ cetas tasyotpanne parārthaṃ karaṇīye yadi paraiḥ samādāpanā kartavyā bhavati atilajjanā /",
    "T06asmahsbu:517": " kausīdyaparibhāṣāyāṃ ślokaḥ /",
    "T06asmahsbu:518": " śirasi vinihitoccasatvabhāraḥ śithilagatir na hi śobhate 'grasatvaḥ /",
    "T06asmahsbu:519": " svaparavividhabandhanātibaddhaḥ śataguṇam utsaham arhati prakartum // AMsa_4.28 //",
    "T06asmahsbu:520": " śirasi mahāntaṃ satvabhāraṃ vinidhāya bodhisatvaḥ śithilaṃ parākramamāṇo na śobhate",
    "T06asmahsbu:521": " śataguṇaṃ hi sa vīryaṃ kartum arhati śrāvakavīryāt tathā hi svaparavavidhair vividhair",
    "T06asmahsbu:522": " atyarthaṃ baddhaḥ kleśakarmajanmasvabhāvaiḥ /",
    "T06asmahsbu:523": " mahāyānasūtrālaṃkāre cittopādādhikāraś caturthaḥ",
    "T06asmahsbu:524": " CHAPITRE V",
    "T06asmahsbu:525": " pañcamo 'dhikāraḥ",
    "T06asmahsbu:526": " pratipattilakṣaṇe ślokaḥ /",
    "T06asmahsbu:527": " mahāśrayārambhaphalodayātmikā jinātmajānāṃ pratipattir iṣyate /",
    "T06asmahsbu:528": " sadā mahādānamahādhivāsanā mahārthasaṃpādanakṛtyakārikā // AMsa_5.1 //",
    "T06asmahsbu:529": " tatra mahāśrayacittotpādāśrayatvāt /",
    "T06asmahsbu:530": " mahārambhāsvaparārthārambhāt /",
    "T06asmahsbu:531": " mahāphalodayā mahābodhiphalatvāt /",
    "T06asmahsbu:532": " ata eva yathākramaṃ mahādānā sarvasatvopādānāt /",
    "T06asmahsbu:533": " mahādhivāsanā sarvaduḥkhādhivāsanāt /",
    "T06asmahsbu:534": " mahārthasaṃpādanakṛtyakārikā vipulasatvārthasaṃpādanāt /",
    "T06asmahsbu:535": " svaparārthanirviśeṣatve ślokaḥ /",
    "T06asmahsbu:536": " paratralabdhvātmasamānacittatāṃ svato 'dhi vā śreṣṭhatareṣṭatāṃ pare /",
    "T06asmahsbu:537": " tathātmano 'nyārthaviśiṣṭasaṃjñinaḥ svakārthatā kā katamā parārthatā // AMsa_5.2 //",
    "T06asmahsbu:538": " paratrātmasamānacittatāṃ labdhvā 'dhimuktito vā sāṃketikacittotpādalābhe jñānato vā pāramārthikacittotpādalābhe /",
    "T06asmahsbu:539": " ātmato vā punaḥ paratra viśiṣṭatarām iṣṭatāṃ labdhvā tenaiva ca kāraṇenātmanaḥ parārthe viśiṣṭasaṃjñino bodhisatvasya (Msa 20)",
    "T06asmahsbu:540": " kaḥ svārthaḥ parārtho vā /",
    "T06asmahsbu:541": " nirviśeṣaṃ hi tasyobhayamityarthaḥ /",
    "T06asmahsbu:542": " parārthaviśeṣaṇe ślokaḥ /",
    "T06asmahsbu:543": " paratra loko na tathātinirdayaḥ pravartate tāpanakarmaṇā ripau /",
    "T06asmahsbu:544": " yathā parārthaṃ bhṛśaduḥkhatāpane kṛpātmakaḥ svātmani saṃpravartate // AMsa_5.3 //",
    "T06asmahsbu:545": " yathā svātmanaḥ parārtho viśiṣyate tat sādhayati parārtham ātmano 'tyarthaṃ saṃtāpanāt /",
    "T06asmahsbu:546": " parārthaprattipattivibhāge dvau ślokau /",
    "T06asmahsbu:547": " nikṛṣṭamadhyotttamadharmatāsthite sudeśanāvarjanatā 'vatāraṇā /",
    "T06asmahsbu:548": " vinītir arthe paripācanā śubhe tathāvavādasthitibuddhimuktayaḥ // AMsa_5.4 //",
    "T06asmahsbu:549": " guṇair viśiṣṭaiḥ samudāgamas tathā kulodayo vyākaraṇābhiṣiktatā /",
    "T06asmahsbu:550": " tathāgatajñānam anuttaraṃ padaṃ parārtha eṣa tryadhiko daśātmakaḥ // AMsa_5.5 //",
    "T06asmahsbu:551": " trividhe satvanikāye hīnamadhyaviśiṣṭagotrasthe trayodaśavidho bodhisatvasya parārthaḥ /",
    "T06asmahsbu:552": " sudeśanā 'nuśāsanyādeśanāpratihāryābhyāṃ /",
    "T06asmahsbu:553": " āvarjanā ṛddhiprātihāryeṇa /",
    "T06asmahsbu:554": " avatāraṇā śāsanābhyupagamanāt /",
    "T06asmahsbu:555": " vinītir arthe 'vatīrṇānāṃ saṃśayacchedanaṃ /",
    "T06asmahsbu:556": " paripācanā kuśale /",
    "T06asmahsbu:557": " avavādaś cittasthitiḥ /",
    "T06asmahsbu:558": " prajñā vimuktiḥ abhijñādibhir viśeṣakair guṇaiḥ /",
    "T06asmahsbu:559": " samudāgamaḥ /",
    "T06asmahsbu:560": " tathāgatakule janma /",
    "T06asmahsbu:561": " aṣṭamyāṃ bhūbhau vyākaraṇaṃ daśamyām abhiśekaś ca /",
    "T06asmahsbu:562": " saha tathāgatajñānenety eṣa triṣu gotrastheṣu yathāyogaṃ trayodaśavidhaḥ parārtho bodhisatvasya /",
    "T06asmahsbu:563": " parārthapratipattisaṃpattau slokaḥ /",
    "T06asmahsbu:564": " janānurūpāviparītadeśanā nirunnatā cāpy amamā vicakṣaṇā /",
    "T06asmahsbu:565": " kṣamā ca dāntā ca sudūragā 'kṣayā jinātmajānāṃ pratipattir uttamā // AMsa_5.6 //",
    "T06asmahsbu:566": " yathā 'sau parārthapratipattiḥ saṃpannā bhavati tathā saṃdarśayati /",
    "T06asmahsbu:567": " kathaṃ cāsau saṃpannā bhavati /",
    "T06asmahsbu:568": " yadi gotrasthajanānurūpā 'viparītā ca deśanā bhavati /",
    "T06asmahsbu:569": " anunnatā cāvarjanā /",
    "T06asmahsbu:570": " amamā cāvatāraṇā /",
    "T06asmahsbu:571": " na ṛddhā manyate na cāvatāritān satvān mamāyati /",
    "T06asmahsbu:572": " vicakṣaṇā cārthe vinītipratipattir bhavati /",
    "T06asmahsbu:573": " kṣamā ca śubhe paripācanāpratipattiḥ /",
    "T06asmahsbu:574": " dāntā cāvavādādipratipattiḥ /",
    "T06asmahsbu:575": " na hy adāntā 'vavādādiṣu pareṣāṃ samarthaḥ /",
    "T06asmahsbu:576": " sudūragā ca kulodayādipratipattiḥ /",
    "T06asmahsbu:577": " na hy adūragatayā pratipattyā kulodayādayaḥ pareṣāṃ kartuṃ śakyāḥ /",
    "T06asmahsbu:578": " sarvā caiṣā parārthapratipattir bodhisatvānām akṣayā (Msa 21)",
    "T06asmahsbu:579": " bhavaty abhyupagatasatvākṣayatvād ato 'pi saṃpannā veditavyā /",
    "T06asmahsbu:580": " pratipattiviśeṣaṇe dvau ślokau /",
    "T06asmahsbu:581": " mahābhaye kāmijanaḥ pravartate cale viparyāsasukhe bhavapriyaḥ /",
    "T06asmahsbu:582": " pratisvam ādhipraśame śamapriyaḥ sadā tu sarvādhigame kṛpātmakaḥ // AMsa_5.7 //",
    "T06asmahsbu:583": " jano vimūḍhaḥ svasukhārtham udyataḥ sadā tad aprāpya paraiti duḥkhatām /",
    "T06asmahsbu:584": " sadā tu dhīro hi parārtham udyato dvayārtham ādhāya paraiti nirvṛtim // AMsa_5.8 //",
    "T06asmahsbu:585": " tatra kāmānāṃ mahābhayatvaṃ bahukāyikacaitasikaduḥkhadurgatigamanahetutvāt /",
    "T06asmahsbu:586": " calaṃ viparyāsasukhaṃ rūparūpyabhavapriyāṇām anityatvāt paramārthaduḥkhatvāc ca saṃskāraduḥkhatayā /",
    "T06asmahsbu:587": " ādhayaḥ kleśā veditavyā duḥkhādhānāt /",
    "T06asmahsbu:588": " vimūḍho janaḥ sadā svasukhārthaṃ pratipannaḥ sukhaṃ nāpnoti duḥkham evāpnoti /",
    "T06asmahsbu:589": " bodhisatvas tu parārthaṃ pratipannaḥ svaparārthaṃ saṃpādya nirvṛtisukhaṃ prāpnoty ayam asyāparaḥ pratipattiviśeṣaḥ /",
    "T06asmahsbu:590": " gocarapariṇāmane ślokaḥ /",
    "T06asmahsbu:591": " yathā yathā hy akṣavicitragocare pravartate cāragato jinātmajaḥ /",
    "T06asmahsbu:592": " tathā tathā yuktasamānatāpadair hitāya satveṣv abhisaṃskaroti tat // AMsa_5.9 //",
    "T06asmahsbu:593": " yena yena prakāreṇa cakṣurādīndriyagocare vicitre bodhisatvaḥ pravartate /",
    "T06asmahsbu:594": " īryāpathavyāpāracāre vartamānas tena tena prakāreṇa saṃbaddhasādṛśyavacanair hitārthaṃ satveṣu tat sarvam abhisaṃskaroti /",
    "T06asmahsbu:595": " yathā gocarapariśuddhisūtre vistareṇa nirdiṣṭaṃ /",
    "T06asmahsbu:596": " satveṣv akṣāntipratiṣedhe ślokaḥ /",
    "T06asmahsbu:597": " sadā 'svatantrīkṛtadoṣacetane jane na saṃdoṣam upaiti buddhimān /",
    "T06asmahsbu:598": " akāmakāreṇa hi viprapattayo jane bhavantīti kṛpāvivṛddhitaḥ // AMsa_5.10 //",
    "T06asmahsbu:599": " sadā kleśair asvatantrīkṛtacetane jane na saṃdoṣam upaiti bodhisatvaḥ /",
    "T06asmahsbu:600": " kiṃ kāraṇaṃ /",
    "T06asmahsbu:601": " (Msa 22)akāmakārenaiṣāṃ vipratipattayo bhavantīti viditva karuṇāvṛddhigamanāt /",
    "T06asmahsbu:602": " pratipattimāhātmye ślokaḥ /",
    "T06asmahsbu:603": " bhavagati sakalābhibhūyagantrī paramaśamānugatā prapattir eva /",
    "T06asmahsbu:604": " vividhaguṇagaṇair vivardhamānā jagad upaguhya sadā kṛpāśayena // AMsa_5.11 //",
    "T06asmahsbu:605": " caturvidhaṃ māhātmyaṃ saṃdarśayati /",
    "T06asmahsbu:606": " abhibhavamāhātmyaṃ sakalaṃ bhavatrayaṃ gatiṃ ca pañcavidhām abhibhayagamanāt /",
    "T06asmahsbu:607": " yathoktaṃ prajñāpārāmitāyāṃ /",
    "T06asmahsbu:608": " rūpaṃ cet subhūta bhāvo 'bhaviṣyan nābhāvā nadaṃ mahāyānaṃ sadevamānuṣāsuralokam abhibhūya niryāsyatīti vistaraḥ /",
    "T06asmahsbu:609": " nirvṛtimāhātmyam apratiṣṭhanirvāṇānugatatvāt /",
    "T06asmahsbu:610": " guṇavṛddhimāhātmyaṃ satvāparityāgamāhātmyaṃ ceti /",
    "T06asmahsbu:611": " mahāyānasūtrālaṃkāre pratipattyadhikāraḥ pañcamaḥ",
    "T06asmahsbu:612": " CHAPITRE VI",
    "T06asmahsbu:613": " ṣaṣṭho 'dhikāraḥ",
    "T06asmahsbu:614": " paramārthalakṣaṇavibhāge ślokaḥ /",
    "T06asmahsbu:615": " na san na cāsan na tathā na cānyathā na jāyate vyeti na cāvahīyate /",
    "T06asmahsbu:616": " na vardhate nāpi viśudhyate punar viśudhyate tatparamārthalakṣaṇaṃ // AMsa_6.1 //",
    "T06asmahsbu:617": " advayārtho hi paramārthaḥ /",
    "T06asmahsbu:618": " tam advayārthaṃ pañcabhir ākāraiḥ saṃdarśayati /",
    "T06asmahsbu:619": " na satparikalpitaparatantralakṣaṇābhyāṃ na cāsatpariniṣpannalakṣaṇena /",
    "T06asmahsbu:620": " na tathā parikalpitaparatantrābhyāṃ pariniṣpannasyaikatvābhāvāt /",
    "T06asmahsbu:621": " na cānyathā tābhyām evānyatvābhāvāt /",
    "T06asmahsbu:622": " na jāyate na ca vyety anabhisaṃskṛtatvād dharmadhātoḥ /",
    "T06asmahsbu:623": " na hīyate na ca vardhate saṃkleśavyavadānapakṣayor nirodhotpāde tadavasthatvāt /",
    "T06asmahsbu:624": " na viśudhyati prakṛtyasaṃkliṣṭatvāt na ca na viśudhyati āgantukopakleśavigamāt /",
    "T06asmahsbu:625": " ity etat pañcavidham advayalakṣaṇaṃ paramārthalakṣaṇaṃ veditavyaṃ /",
    "T06asmahsbu:626": " ātmadṛṣṭiviparyāsapratiṣedhe ślokaḥ /",
    "T06asmahsbu:627": " na cātmadṛṣṭiḥ svayam ātmalakṣaṇā na cāpi duḥsaṃsthitatā vilakṣaṇā /",
    "T06asmahsbu:628": " dvayān na cānyad bhrama eṣa tatūditas tataś ca mokṣo bhramamātrasaṃkṣayaḥ // AMsa_6.2 //",
    "T06asmahsbu:629": " (Msa 23)",
    "T06asmahsbu:630": " na tāvad ātmadṛṣṭir evātmalakṣaṇā /",
    "T06asmahsbu:631": " nāpi duḥsaṃsthitatā /",
    "T06asmahsbu:632": " tathā hi sā vilakṣaṇā ātmalakṣaṇāt parikalpitāt /",
    "T06asmahsbu:633": " sā punaḥ pañcopādānaskandhāḥ kleśadauṣṭhulyaprabhāvitatvāt /",
    "T06asmahsbu:634": " nāpy ato dvayād anyad ātmalakṣaṇam upapadyate /",
    "T06asmahsbu:635": " tasmān nāsty ātmā /",
    "T06asmahsbu:636": " bhrama eṣa tūtpanno yeyam ātmadṛṣṭis tasmād eva cātmābhāvān mokṣo 'pi bhramamātrasaṃkṣayo veditavyo na tu kaścin muktaḥ /",
    "T06asmahsbu:637": " viparyāsaparibhāṣāyāṃ dvau ślokau /",
    "T06asmahsbu:638": " kathaṃ jano vibhramamātram āśritaḥ paraiti duḥkhaprakṛtiṃ na saṃtatām /",
    "T06asmahsbu:639": " avedako vedaka eva duḥkhito na duḥkhito dharmamayo na tanmayaḥ // AMsa_6.3 //",
    "T06asmahsbu:640": " pratītyabhāvaprabhave kathaṃ janaḥ samakṣavṛttiḥ śrayate 'nyakāritam /",
    "T06asmahsbu:641": " tamaḥ prakāraḥ katamo 'yam īdṛśo yato 'vipaśyan sadasan nirīkṣate // AMsa_6.4 //",
    "T06asmahsbu:642": " kathaṃ nāmāyaṃ loko bhrāntimātram ātmadarśanaṃ niśritya satatānubaddhaṃ duḥkhasvabhāvaṃ saṃskārāṇāṃ na paśyati /",
    "T06asmahsbu:643": " avedako jñānena tasyā duḥkhaprakṛteḥ /",
    "T06asmahsbu:644": " vedako 'nubhavena duḥkhasyāduḥkhito duḥkhasyāprahīṇatvāt /",
    "T06asmahsbu:645": " na duḥkhito duḥkhayuktasyātmano 'satvāt /",
    "T06asmahsbu:646": " dharmamayo dharmamātratvāt pudgalanairātmyena /",
    "T06asmahsbu:647": " na ca dharmamayo dharmanairātmyena /",
    "T06asmahsbu:648": " yadā ca loko bhāvānāṃ pratītyasamutpādaṃ pratyakṣaṃ paśyati taṃ taṃ pratyayaṃ pratītya te te bhāvā bhavantīti /",
    "T06asmahsbu:649": " tat katham etāṃ dṛṣṭiṃ śrayate 'nyakāritaṃ darśanādikaṃ na pratītyasamutpannam iti /",
    "T06asmahsbu:650": " katamo 'yam īdṛśas tamaḥprakāro lokasya yad vidyamānaṃ pratītyasamutpādam avipaśyan na vidyamānam ātmānaṃ nirīkṣate /",
    "T06asmahsbu:651": " śakyaṃ hi nāma tamasā vidyamānam adraṣṭuṃ syān na tvavidyamānaṃ draṣṭum iti /",
    "T06asmahsbu:652": " asaty ātmani śamajanmayoge ślokaḥ /",
    "T06asmahsbu:653": " ta cāntaraṃ kiṃcana vidyate 'nayoḥ sadarthavṛttyā śamajanmanor iha /",
    "T06asmahsbu:654": " tathāpi janmakṣayato vidhīyate śamasya lābhaḥ śubhakarmakāriṇām // AMsa_6.5 //",
    "T06asmahsbu:655": " na cāsti saṃsāranirvāṇayoḥ kiṃcin nānākaraṇaṃ paramārthavṛttyā nairātmyasya samatayā /",
    "T06asmahsbu:656": " tathāpi janmakṣayān mokṣaprāptir bhavaty eva śubhakarmakāriṇāṃ ye mokṣamārgaṃ bhāvayanti /",
    "T06asmahsbu:657": " viparyāsaparibhāṣāṃ kṛtvā tatpratipakṣapāramārthikajñānapraveśe catvāraḥ ślokāḥ /",
    "T06asmahsbu:658": " saṃbhṛtya saṃbhāram anantapāraṃ jñānasya puṇyasya ca bodhisatvaḥ /",
    "T06asmahsbu:659": " dharmeṣu cintāsuviniśriś citatvāj jalpānvayām arthagatiṃ paraiti // AMsa_6.6 //",
    "T06asmahsbu:660": " (Msa 24)",
    "T06asmahsbu:661": " arthān sa vijñāya ca jalpamātrān saṃtiṣṭhate tannibhacittamātre /",
    "T06asmahsbu:662": " pratyakṣatām eti ca dharmadhātus tasmād viyukto dvayalakṣaṇena // AMsa_6.7 //",
    "T06asmahsbu:663": " nāstīti cittāt param etya buddhyā cittasya nāstitvam upaiti tasmāt /",
    "T06asmahsbu:664": " dvayasya nāstitvam upetya dhīmān saṃtiṣṭhate 'tadgatidharmaghātau // AMsa_6.8 //",
    "T06asmahsbu:665": " akalpanājñānabalena dhīmataḥ samānuyātena samantataḥ sadā /",
    "T06asmahsbu:666": " tadāśrayo gahvaradoṣasaṃcayo mahāgadeneva viṣaṃ nirasyate // AMsa_6.9 //",
    "T06asmahsbu:667": " ekena saṃbhṛtasaṃbhāratvaṃ dharmacintāsuviniśritatvaṃ samādhiniśrityabhāvanāt manojalpāc ca teṣāṃ dharmāṇām arthaprakhyānāvagamāt tatpraveśaṃ darśayati /",
    "T06asmahsbu:668": " asaṃkhyeyaprabhedakālaṃ pāramasya paripūraṇam ity anantapāraṃ /",
    "T06asmahsbu:669": " dvitīyena manojalpamātrānarthān viditvā tadābhāse cittamātre 'vasthānamiyaṃ bodhisatvasya nirvedhabhāgīyāvasthā /",
    "T06asmahsbu:670": " tataḥ pareṇa dharmadhātoḥ pratyakṣato gamane dvayalakṣaṇena viyukto grāhyagrāhakalakṣaṇena iyaṃ darśanamārgāvasthā /",
    "T06asmahsbu:671": " tṛtīyena yathāsau dhamadhātuḥ pratyakṣatām eti tad darśayati /",
    "T06asmahsbu:672": " kathaṃ cāsau dharmadhātuḥ pratyakṣatām eti /",
    "T06asmahsbu:673": " cittād anyadālambanaṃ grāhyaṃ nāstīty avagamya buddhyā tasyāpi cittamātrasya nāstitvāvagamanaṃ grāhyaṃbhāve grāhakābhāvāt /",
    "T06asmahsbu:674": " dvaye cāsya nāstitvaṃ viditvā dharmadhātau avasthānam atadgatir grāhyagrāhakalakṣaṇābhyāṃ rahita evaṃ dharmadhātuḥ pratyakṣatām eti /",
    "T06asmahsbu:675": " caturthena bhāvanāmārgāvasthāyām aśrayaparivartanāt pāramārthikajñānapraveśaṃ darśayati /",
    "T06asmahsbu:676": " sadā sarvatra samatānugatenāvikalpajñānabalena yatra tatsamatānugataṃ paratantre",
    "T06asmahsbu:677": " svabhāve tadāśrayasya dūra-anupraviṣṭasya doṣasaṃcayasya dauṣṭhulyalakṣaṇasya mahāgadeneva viṣasya nirasanāt /",
    "T06asmahsbu:678": " paramārthajñānamāhātmye ślokaḥ /",
    "T06asmahsbu:679": " munivihitasudharmasuvyavastho matim upadhāya samūladharmadhātau /",
    "T06asmahsbu:680": " smṛtim agatim avagamya kalpamātrāṃ vrajati guṇārṇavapāramāśudhīraḥ // AMsa_6.10 //",
    "T06asmahsbu:681": " buddhavihite sudharme suvyavasthāpite sa paramārthajñānapraviṣṭo bodhisatvaḥ saṃpiṇḍitadharmālambanasya",
    "T06asmahsbu:682": " mūlacittasya dharmadhātau matim upanividhāya yā smṛtir upalabhyate tāṃ sarvāṃ smṛtipravṛttiṃ",
    "T06asmahsbu:683": " kalpanāmātrām avagacchaty evaṃ guṇārṇavasya pāraṃ buddhatvam āśu vrajatīty etat paramārthajñānasya māhātmyaṃ /",
    "T06asmahsbu:684": " mahāyānasūtrālaṃkāre tatvādhikāraḥ ṣaṣṭhaḥ",
    "T06asmahsbu:685": " (Msa 25)",
    "T06asmahsbu:686": " CHAPITRE VII",
    "T06asmahsbu:687": " saptamo 'dhikāraḥ",
    "T06asmahsbu:688": " prabhāvalakṣaṇavibhāge ślokaḥ /",
    "T06asmahsbu:689": " utpattivākcittaśubhāśubha-adhitatsthānaniḥsārapadā parokṣam /",
    "T06asmahsbu:690": " jñānaṃ hi sarvatragasaprabhedeṣv avyāhataṃ dhīr agataḥ prabhāvaḥ // AMsa_7.1 //",
    "T06asmahsbu:691": " pareṣām upapattau jñānaṃ cyutopapādābhijñā /",
    "T06asmahsbu:692": " vāci jñānaṃ divyaśrotrābhijñāyāṃ vācaṃ tatra gatvopapannā bhāṣante /",
    "T06asmahsbu:693": " citte jñānaṃ cetaḥparyāyābhijñā /",
    "T06asmahsbu:694": " pūrvaśubhāśubhādhāne jñānaṃ pūrvanivāsābhijñā /",
    "T06asmahsbu:695": " yatra vineyās tiṣṭhanti tatsthānagamanajñānaṃ ṛddhiviṣayābhijñā /",
    "T06asmahsbu:696": " niḥsaraṇe jñānam āsravakṣayābhijñā yathā satvā upapattito niḥsarantīti /",
    "T06asmahsbu:697": " eṣu ṣaṭsvartheṣu sarvatra lokadhātau sapramedeṣu padāparokṣam avyāhataṃ jñānaṃ sa prabhāvo bodhisatvānāṃ ṣaḍabhijñāsaṃgṛhītaḥ /",
    "T06asmahsbu:698": " prabhāvalakṣaṇavibhāge svabhāvārtha uktaḥ /",
    "T06asmahsbu:699": " hetvartham ārabhya ślokaḥ /",
    "T06asmahsbu:700": " dhyānaṃ caturthaṃ suviśuddham etya niṣkalpanājñānaparigraheṇa /",
    "T06asmahsbu:701": " yathāvyavasthānamanaskriyātaḥ prabhāvasiddhiṃ paramāṃ paraiti // AMsa_7.2 //",
    "T06asmahsbu:702": " yena niśrayeṇa yena jñānena yena manasikāreṇa tasya prabhāvasya samudāgamas tatsaṃdarśayati /",
    "T06asmahsbu:703": " phalārtham ārabhya ślokaḥ /",
    "T06asmahsbu:704": " yenāryadivyāpratimair vihārair brāhmaiś ca nityaṃ viharaty udāraiḥ /",
    "T06asmahsbu:705": " buddhāṃś ca satvāṃś ca sa dikṣu gatvā saṃmānayaty ānayate viśuddhim // AMsa_7.3 //",
    "T06asmahsbu:706": " trividhaṃ phalam asya prabhāvasya saṃdarśayati /",
    "T06asmahsbu:707": " ātmana āryādisukhavihāram atulyaṃ cotkṛṣṭaṃ ca lokadhātvantareṣu gatvā buddhānāṃ pūjanaṃ satvānāṃ viśodhanaṃ ca /",
    "T06asmahsbu:708": " karmārthaṃ ṣaḍvidham ārabhya catvāraḥ ślokāḥ /",
    "T06asmahsbu:709": " darśanakarma saṃdarśanakarma cārabhya ślokaḥ /",
    "T06asmahsbu:710": " māyopamān paśyati lokadhātūn sarvān sasatvān savivartanāśān /",
    "T06asmahsbu:711": " saṃdarśayaty eva ca tān yatheṣṭaṃ vaśī vicitrair api sa prakāraiḥ // AMsa_7.4 //",
    "T06asmahsbu:712": " (Msa 26)",
    "T06asmahsbu:713": " svayaṃ ca sarvalokadhātūnāṃ sasatvānāṃ savivartasaṃvartānāṃ māyopamatvadarśanāt /",
    "T06asmahsbu:714": " pareṣāṃ yatheṣṭaṃ tatsaṃdarśanāt /",
    "T06asmahsbu:715": " anyaiś ca vicitraiḥ kampanajvalanādiprakāraiḥ /",
    "T06asmahsbu:716": " daśavaśitālābhāt /",
    "T06asmahsbu:717": " yathā daśabhūmike 'ṣṭabhyāṃ bhūmau nirdiṣṭāḥ /",
    "T06asmahsbu:718": " raśmikarmārabhya ślokaḥ /",
    "T06asmahsbu:719": " Acte de rayonnement; un vers.",
    "T06asmahsbu:720": " raśmipramokṣair bhṛśaduḥkhitāṃś ca āpāyikān svargagatān karoti /",
    "T06asmahsbu:721": " mārānvayān kṣubdhavimānaśobhān saṃkampayaṃ srāsayate samārān // AMsa_7.5 //",
    "T06asmahsbu:722": " dvividhaṃ raśmikarma saṃdarśayati /",
    "T06asmahsbu:723": " apāyopapannānāṃ ca prasādaṃ janayitvā svargopapādanaṃ /",
    "T06asmahsbu:724": " mārabhavanānāṃ ca samārakāṇāṃ kampanodvejanaṃ /",
    "T06asmahsbu:725": " vikrīḍanakarma cārabhya ślokaḥ /",
    "T06asmahsbu:726": " samādhivikrīḍitam aprameyaṃ saṃdarśayaty agragaṇasya madhye /",
    "T06asmahsbu:727": " sakarmajanmottamanirmitaiś ca satvārtham ātiṣṭhati sarvakālam // AMsa_7.6 //",
    "T06asmahsbu:728": " aprameyasamādhivikrīḍitasaṃdarśanāt buddhaparṣanmaṇḍalamadhye trividhena nirmāṇena sadā satvārthakaraṇāc ca /",
    "T06asmahsbu:729": " trividhaṃ nirmāṇaṃ śilpakarmasthānanirmāṇaṃ /",
    "T06asmahsbu:730": " vineyavaśena yatheṣṭopapattinirmāṇaṃ /",
    "T06asmahsbu:731": " uttamanirmāṇaṃ ca tuṣitabhavanavāsādikaṃ /",
    "T06asmahsbu:732": " kṣetrapariśuddhikarma ārabhya ślokaḥ /",
    "T06asmahsbu:733": " jñānavaśitvāt samupaiti śuddhiṃ kṣetraṃ yathākāmanidarśanāya /",
    "T06asmahsbu:734": " abuddhanāmeṣu ca buddhanāma saṃśrāvaṇāt tān kṣipate 'nyadhātau // AMsa_7.7 //",
    "T06asmahsbu:735": " dvividhapāpaviśodhanayā /",
    "T06asmahsbu:736": " bhājanapariśodhanayā jñānavaśitvād yatheṣṭaṃ sphaṭikavaiduryādimayabuddhakṣetrasaṃdarśanataḥ /",
    "T06asmahsbu:737": " satvapariśodhanayā ca buddhanāmavirahiteṣu (Msa 27)",
    "T06asmahsbu:738": " lokadhātuṣūpapannānāṃ satvānāṃ buddhanāmasaṃśrāvaṇayā prasādaṃ grāhayitvā tadavirahiteṣu lokadhātuṣūpapādanāt /",
    "T06asmahsbu:739": " yogārtham ārabhya ślokaḥ /",
    "T06asmahsbu:740": " śakto bhavaty eva ca satvapāke saṃjātapakṣaḥ śakunir yathaiva /",
    "T06asmahsbu:741": " buddhāt praśaṃsāṃ labhate 'timātrām ādeyavākyo bhavati prajānām // AMsa_7.8 //",
    "T06asmahsbu:742": " trividhaṃ yogaṃ pradarśayati /",
    "T06asmahsbu:743": " satvaparipācanaśaktiyogaṃ praśaṃsāyogam ādeyavākyatāyogaṃ ca /",
    "T06asmahsbu:744": " vṛttyartham ārabhyaṃ ślokaḥ /",
    "T06asmahsbu:745": " ṣaḍdhāpy abhijñā trividhā ca vidyā aṣṭau vimokṣā 'bhibhuvas tathā'ṣṭau /",
    "T06asmahsbu:746": " daśāpi kṛtsnāyatanāny ameyāḥ samādhayo dhīragataḥ prabhāvaḥ // AMsa_7.9 //",
    "T06asmahsbu:747": " ṣaḍbhiḥ prabhedair bodhisatvasya prabhāvo vartate /",
    "T06asmahsbu:748": " abhijñāvidyāvimokṣābhibhvāyatanakṛtsnāyatanāpramāṇasamādhiprabhedaiḥ /",
    "T06asmahsbu:749": " evaṃ ṣaḍarthena vibhāgalakṣaṇena prabhāvaṃ darśayitvā tanmāhātmyodbhāvanārthaṃ ślokaḥ /",
    "T06asmahsbu:750": " sa hi paramavaśitvalabdhabuddhir jagadavaśaṃ svavaśe vidhāya nityam /",
    "T06asmahsbu:751": " parahitakaraṇaikatābhirāmaś carati bhaveṣu hi siṃhavat sudhīraḥ // AMsa_7.10 //",
    "T06asmahsbu:752": " trividhaṃ māhātmyaṃ darśayati /",
    "T06asmahsbu:753": " vaśitāmāhātmyaṃ svayaṃ paramajñānavaśitvaprāptyā kleśāsvavaśasya jagataḥ svavaśe sthāpanāt /",
    "T06asmahsbu:754": " abhiratimāhātmyaṃ sadā parahitakriyaikārāmatvāt /",
    "T06asmahsbu:755": " bhavanirbhayatāmāhātmyaṃ ca /",
    "T06asmahsbu:756": " prabhāvādhikāraḥ mahāyānasūtrālaṃkāre saptamaḥ",
    "T06asmahsbu:757": " CHAPITRE VIII",
    "T06asmahsbu:758": " aṣṭamo 'dhikāraḥ",
    "T06asmahsbu:759": " bodhisatvaparipāke saṃgrahaḥ ślokaḥ /",
    "T06asmahsbu:760": " rūciḥ prasādaḥ praśamo 'nukampanā kṣamātha medhā prabalatvam eva ca /",
    "T06asmahsbu:761": " ahāryatāṅgaiḥ samupetatā bhṛśaṃ jinātmaje tatparipākalakṣaṇam // AMsa_8.1 //",
    "T06asmahsbu:762": " (Msa 28)",
    "T06asmahsbu:763": " rucir mahāyānadeśanādharme prasādas taddeśike praśamaḥ kleśānām anukampā satveṣu",
    "T06asmahsbu:764": " kṣamā duṣkaracaryāyāṃ medhā grahaṇadhāraṇaprativedheṣu prabalatvam adhigame ahāryatā",
    "T06asmahsbu:765": " māraparapravādibhiḥ prāhāṇikāṅgaiḥ samanvāgatatvaṃ /",
    "T06asmahsbu:766": " bhṛśamiti rucyādīnām adhimātratvaṃ darśayati /",
    "T06asmahsbu:767": " eṣa samāsena bodhisatvānāṃ navaprakāra ātmaparipāko veditavyaḥ /",
    "T06asmahsbu:768": " ruciparipākam ārabhya ślokaḥ /",
    "T06asmahsbu:769": " sumitratāditrayam ugravīryatā parārdhaniṣṭhottamadharmasaṃgrahaḥ /",
    "T06asmahsbu:770": " kṛpālusaddharmamahāparigrahe mataṃ hi samyakparipākalakṣaṇam // AMsa_8.2 //",
    "T06asmahsbu:771": " sumitratāditrayaṃ satpuruṣasaṃsevā saddharmaśravaṇaṃ yoniśomanasikāraś ca /",
    "T06asmahsbu:772": " ugravīryatā adhimātro vīryārambhaḥ /",
    "T06asmahsbu:773": " parārdhaniṣṭhā sarvācintyasthānanirvicikitsatā /",
    "T06asmahsbu:774": " uttamadharmasaṃgraho mahāyānadharmarakṣā tatpratipannānām upadravebhyo rakṣaṇāt /",
    "T06asmahsbu:775": " bodhisatvasya mahāyānadharmaparigraham adhikṛtyedaṃ ruciparipākalakṣaṇaṃ veditavyaṃ /",
    "T06asmahsbu:776": " yena kāraṇena paripacyate sumitratāditrayeṇa /",
    "T06asmahsbu:777": " yaś ca tasyāḥ paripāka ugravīryaparārdhaniṣṭhāyuktaḥ svabhāvaḥ /",
    "T06asmahsbu:778": " yatkarma cottamadharmasaṃgrahakaraṇāt tad etena paridīpitaṃ /",
    "T06asmahsbu:779": " prasādaparipākam ārabhya ślokaḥ /",
    "T06asmahsbu:780": " guṇajñatāthāśusamādhilābhitā phalānubhūtir manaso 'dhyabhedatā /",
    "T06asmahsbu:781": " jinātmaje śāstari saṃprapattaye mataṃ hi samyakparipākalakṣaṇam // AMsa_8.3 //",
    "T06asmahsbu:782": " tatparipāko 'pi kāraṇataḥ svabhāvataḥ karmataś ca paridīpitaḥ /",
    "T06asmahsbu:783": " guṇajñatā ity api sa bhagavāṃs tathāgata iti vistareṇa kāraṇaṃ /",
    "T06asmahsbu:784": " avetya prabhāvalābhād abhedyacittatā svabhāvaḥ /",
    "T06asmahsbu:785": " āśusamādhilābhas tatphalasya cābhijñādikasya pratyanubhavanaṃ karma /",
    "T06asmahsbu:786": " praśamaparipākam ārabhya ślokaḥ /",
    "T06asmahsbu:787": " susaṃvṛttiḥ kliṣṭavitarkavarjanā nirantarāyo 'tha śubhābhirāmatā /",
    "T06asmahsbu:788": " jīnātmaje kleśavinodanāya tan mataṃ hi samyakparipākalakṣaṇam // AMsa_8.4 //",
    "T06asmahsbu:789": " kleśavinodanā bodhisatvasya praśamaḥ /",
    "T06asmahsbu:790": " tatparipāko 'pi kāraṇataḥ svabhāvataḥ karmataś ca paridīpitaḥ /",
    "T06asmahsbu:791": " indriyāṇāṃ smṛtisaṃprajanyābhyāṃ susaṃvṛtiḥ kāraṇaṃ /",
    "T06asmahsbu:792": " (Msa 29)kliṣṭavitarkavarjanā svabhāvaḥ /",
    "T06asmahsbu:793": " pratipakṣabhāvanāyāṃ nirantarāyatvaṃ kuśalābhirāmatā ca karma /",
    "T06asmahsbu:794": " kṛpāparipākalakṣaṇam adhikṛtya ślokaḥ /",
    "T06asmahsbu:795": " kṛpā prakṛtyā paraduḥkhadarśanaṃ nihīnacittasya ca saṃpravarjanam /",
    "T06asmahsbu:796": " viśeṣagatvaṃ jagadagrajanmatā parānukampāparipākalakṣaṇam // AMsa_8.5 //",
    "T06asmahsbu:797": " svaprakṛtyā ca gotreṇa paraduḥkhadarśanena nihīnayānaparivarjanatayā ca paripacyata iti kāraṇaṃ /",
    "T06asmahsbu:798": " viśeṣagāmitvaṃ paripākavṛddhigamanāt svabhāvaḥ /",
    "T06asmahsbu:799": " sarvalokaśreṣṭhātmabhāvatā karmāvinivartanīyabhūmau /",
    "T06asmahsbu:800": " kṣāntiparipākalakṣaṇam ārabhya ślokaḥ /",
    "T06asmahsbu:801": " dhṛtiḥ prakṛtyā pratisaṃkhyabhāvanā suduḥkhaśītādyadhivāsanā sadā /",
    "T06asmahsbu:802": " viśeṣagāmitvaśubhābhirāmatā mataṃ kṣamāyāḥ paripākalakṣaṇam // AMsa_8.6 //",
    "T06asmahsbu:803": " dhṛtiḥ sahanaṃ kṣāntir iti paryāyās tatparipāke gotraṃ pratisaṃkhyānaṃ bhāvanā ca kāraṇaṃ /",
    "T06asmahsbu:804": " tīvrāṇāṃ śītādiduḥkhānām adhivāsanā svabhāvaḥ /",
    "T06asmahsbu:805": " kṣamasya viśeṣagāmitvaṃ kuśalābhirāmatā ca karma /",
    "T06asmahsbu:806": " medhāparipākam ārabhya ślokaḥ /",
    "T06asmahsbu:807": " vipākaśuddhiḥ śravaṇādyamoṣatā praviṣṭatā sūktaduruktayos tathā /",
    "T06asmahsbu:808": " smṛter mahābuddhyudaye ca yogyatā sumedhatāyāḥ paripākalakṣaṇam // AMsa_8.7 //",
    "T06asmahsbu:809": " tatra medhānukūlā vipākaviśuddhiḥ kāraṇaṃ /",
    "T06asmahsbu:810": " śrutacintitabhāvitacirakṛtacirabhāṣitānām asaṃmoṣatā subhāṣitadurbhāṣitārthasupraviṣṭatā ca smṛter medhāparipākasvabhāvaḥ /",
    "T06asmahsbu:811": " lokottaraprajñotpādanayogyatā karma /",
    "T06asmahsbu:812": " balavatvapratilambhaparipākam ārabhya ślokaḥ /",
    "T06asmahsbu:813": " śubhadvayena dvayadhātupuṣṭatā phalodaye cāśrayayogyatā parā /",
    "T06asmahsbu:814": " manorathāptir jagadagrabhūtatā balopalambhe paripākalakṣaṇam // AMsa_8.8 //",
    "T06asmahsbu:815": " tatra puṇyajñānadvayena tasya puṇyajñānadvayasya bījapuṣṭatā tatparipāke kāraṇaṃ /",
    "T06asmahsbu:816": " adhigamaṃ pratyāśrayayogyatā tatparipākasvabhāvaḥ /",
    "T06asmahsbu:817": " manorathasaṃpattir jagadagrabhūtatā ca karma /",
    "T06asmahsbu:818": " ahāryatāparipākam ārabhya ślokaḥ /",
    "T06asmahsbu:819": " sudharmatāyuktivicāraṇāśayo viśeṣalābhaḥ parapakṣadūṣaṇam /",
    "T06asmahsbu:820": " punaḥ sadā māranirantarāyatā ahāryatāyāḥ paripākalakṣaṇam // AMsa_8.9 //",
    "T06asmahsbu:821": " (Msa 30)",
    "T06asmahsbu:822": " tatparipākasya saddharme yuktivicāraṇākṛta āśayaḥ kāraṇaṃ /",
    "T06asmahsbu:823": " māranirantarāyatā svabhāvo yadā māro na punaḥ śaknoty antarāyaṃ kartuṃ /",
    "T06asmahsbu:824": " viśeṣādhigamaḥ parapakṣadūṣaṇaṃ ca karma /",
    "T06asmahsbu:825": " prāhāṇikāṅgasamanvāgamaparipākam adhikṛtya ślokaḥ /",
    "T06asmahsbu:826": " śubhācayo 'thāśrayayatnayogyatā vivekatodagraśubhābhirāmatā /",
    "T06asmahsbu:827": " jinātmaje hy aṅgasamanvaye punar mataṃ hi samyakparipākalakṣaṇam // AMsa_8.10 //",
    "T06asmahsbu:828": " tatparipākasya kāraṇaṃ kuśalamūlopacayaḥ /",
    "T06asmahsbu:829": " āśrayasya vīryārambhakṣamatvaṃ svabhāvaḥ /",
    "T06asmahsbu:830": " vivekotkṛṣṭatā kuśalābhirāmatā ca karma /",
    "T06asmahsbu:831": " navavidhātmaparipākamāhātmyam ārabhya ślokaḥ /",
    "T06asmahsbu:832": " iti navavidhavas tu pācitātmā paraparipācanayogyatām upetaḥ /",
    "T06asmahsbu:833": " śubhadharmamayasatatapravardhitātmā bhavati sadā jagato 'grabandhubhūtaḥ // AMsa_8.11 //",
    "T06asmahsbu:834": " dvividhaṃ tanmāhātmyaṃ /",
    "T06asmahsbu:835": " paraparipāke pratiśaraṇatvaṃ /",
    "T06asmahsbu:836": " satataṃ dharmakāyavṛddhiś ca /",
    "T06asmahsbu:837": " tata eva jagato 'grabandhubhūtaḥ /",
    "T06asmahsbu:838": " satvaparipākavibhāge ekādaśa ślokāḥ /",
    "T06asmahsbu:839": " vraṇe 'pi bhojye paripāka iṣyate yathaiva tatsrāvaṇabhogayogyatā /",
    "T06asmahsbu:840": " tathāśraye 'smin dvayapakṣaśāntatā tāṃ tathopabhogatvasuśāntapakṣatā // AMsa_8.12 //",
    "T06asmahsbu:841": " anena paripākasvabhāvaṃ darśayati /",
    "T06asmahsbu:842": " yathā vraṇasya srāvaṇayogyatā paripākaḥ /",
    "T06asmahsbu:843": " bhojanasya ca bhogayogyatā /",
    "T06asmahsbu:844": " evaṃ satvānām āśraye vraṇabhojanasthānīye srāvaṇasthānīyaṃ vipakṣaśamanaṃ /",
    "T06asmahsbu:845": " bhogasthānīyaś ca pratipakṣopabhogaḥ /",
    "T06asmahsbu:846": " tadyogyatā āśrayasya paripāka iti /",
    "T06asmahsbu:847": " vipakṣapratipakṣāv atra pakṣadvayaṃ veditavyaṃ /",
    "T06asmahsbu:848": " dvitīyaḥ ślokaḥ /",
    "T06asmahsbu:849": " vipācanoktā paripācanā tathā prapācanā cāpy anupācanāparā /",
    "T06asmahsbu:850": " supācanā cāpy adhipācanā matā nipācanotpācananā ca dehiṣu // AMsa_8.13 //",
    "T06asmahsbu:851": " anena paripākaprabhedaṃ darśayati /",
    "T06asmahsbu:852": " kleśavigamena pācananā vipācanā /",
    "T06asmahsbu:853": " sarvato yānatrayeṇa pācanā paripācanā /",
    "T06asmahsbu:854": " vāhyaparipākaviśiṣṭatvāt prakṛṣṭā pācanā prapācanā /",
    "T06asmahsbu:855": " yathāvineyadharmadeśanāt tadanurūpā pācanā anupācanā /",
    "T06asmahsbu:856": " satkṛtya pācanā supācanā /",
    "T06asmahsbu:857": " adhigamena pācanā adhipācanā aviparītārthena /",
    "T06asmahsbu:858": " (Msa 31)nityā pācanā nipācanā aparihāṇīyārthena /",
    "T06asmahsbu:859": " krameṇottarottarapācanā utpācanā /",
    "T06asmahsbu:860": " ity ayam aṣṭaprakāraḥ paraparipākaprabhedaḥ /",
    "T06asmahsbu:861": " tṛtīyacaturthau ślokau /",
    "T06asmahsbu:862": " hitāśayeneha yathā jinātmajo vyavasthitaḥ sarvajagadvipācayan /",
    "T06asmahsbu:863": " tathā na mātā na pitā na bandhavaḥ suteṣu bandhuṣv api suvyavasthitāḥ // AMsa_8.14 //",
    "T06asmahsbu:864": " tathājano nātmani vatsalo mataḥ kuto 'pi susnigdhaparāśraye jane /",
    "T06asmahsbu:865": " yathā kṛpātmā parasatvavatsalo hite sukhe caiva niyojanātmataḥ // AMsa_8.15 //",
    "T06asmahsbu:866": " ābhyāṃ kiṃ darśayati /",
    "T06asmahsbu:867": " yādṛśenāśayena bodhisatvaḥ satvān paripācayati tam āśayaṃ darśayati /",
    "T06asmahsbu:868": " mātāpitṛbāndhavāśayaviśiṣṭaṃ lokātmavātsalyaviśiṣṭaṃ ca hitasukhasaṃyojanāt /",
    "T06asmahsbu:869": " ātmavatsalas tu loka ātmānaṃ hite ca sukhe ca saṃniyojayati /",
    "T06asmahsbu:870": " avaśiṣṭaiḥ ślokair yena prayogeṇa satvān paripācayati taṃ pāramitāpratipattyā saṃdarśayati /",
    "T06asmahsbu:871": " yādṛśena dānena yathā satvān paripācayati tad ārabhya ślokaḥ /",
    "T06asmahsbu:872": " na bodhisatvasya śarīrabhogayoḥ pareṣv adeyaṃ punar asti sarvathā /",
    "T06asmahsbu:873": " anugraheṇa dvividhena pācayan paraṃ samair dānaguṇair na tṛpyate // AMsa_8.16 //",
    "T06asmahsbu:874": " trividhena dānena pācayati /",
    "T06asmahsbu:875": " sarvasvaśarīrabhogadānena aviṣamadānena atṛptidānena ca /",
    "T06asmahsbu:876": " kathaṃ paripācayati dṛṣṭadharmasaṃparāyānugraheṇa /",
    "T06asmahsbu:877": " avighātenecchāparipūrṇāt /",
    "T06asmahsbu:878": " anāgatena ca saṃgṛhya kuśalapratiṣṭhāpanāt /",
    "T06asmahsbu:879": " yādṛśena śīlena yathā satvān paripācayati tad ārabhya ślokaḥ /",
    "T06asmahsbu:880": " sadā prakṛtyādhyavihiṃsakaḥ svayaṃrato 'pramatto 'tra paraṃ niveśayan /",
    "T06asmahsbu:881": " paraṃparānugrahakṛt dvidhā pare vipākaniṣyandaguṇena pācakaḥ // AMsa_8.17 //",
    "T06asmahsbu:882": " pañcavidhena śīlena /",
    "T06asmahsbu:883": " dhruvaśīlena prakṛtiśīlena paripūrṇaśīlenādhyavihiṃsakatvāt /",
    "T06asmahsbu:884": " paripūrṇo hy avihiṃsako 'dhyavihiṃsakaḥ /",
    "T06asmahsbu:885": " daśakuśalakarmapathaparipūritaḥ /",
    "T06asmahsbu:886": " yathoktaṃ dvitīyāyāṃ bhamau /",
    "T06asmahsbu:887": " adhigamaśīlena svayaṃratatayā nirantarāskhalitaśīlena cāpramattatayā /",
    "T06asmahsbu:888": " kathaṃ ca paripācayati /",
    "T06asmahsbu:889": " śīle saṃniveśanāt /",
    "T06asmahsbu:890": " dvidhānugrahakriyayā(Msa 32)",
    "T06asmahsbu:891": " dṛṣṭadharme saṃparāye ca /",
    "T06asmahsbu:892": " saṃparāyānugrahaṃ pareṣu vipākaniṣyandaguṇābhyāṃ paraṃparayā karoti /",
    "T06asmahsbu:893": " tadvipākaniṣyandayor anyonyānukūlyenāvyavacchedāt /",
    "T06asmahsbu:894": " yādṛśyā kṣāntyā yathā satvān paripācayati tad ārabhya ślokaḥ /",
    "T06asmahsbu:895": " pare 'pakāriṇyupakāribuddhimān pramarṣayann ugram api vyatikramam /",
    "T06asmahsbu:896": " upāyacittair apakāramarṣaṇaiḥ śubhe samādāpayate 'pakāriṇaḥ // AMsa_8.18 //",
    "T06asmahsbu:897": " apakāriṇi pare upakāribuddhyā pragāḍhāpakāramarṣaṇakṣāntyā paripācayati /",
    "T06asmahsbu:898": " upakāribuddhitvaṃ punaḥ kṣāntipāramitāparipūryānukūlyavṛttitā veditavyaṃ /",
    "T06asmahsbu:899": " kathaṃ paripācayati /",
    "T06asmahsbu:900": " dṛṣṭadharmānugraheṇa cāpakāramarṣaṇāt /",
    "T06asmahsbu:901": " saṃparāyānugraheṇa copāyajñas tair apakāramarṣaṇair āvarjyāpakāriṇāṃ kuśale samādāpanāt /",
    "T06asmahsbu:902": " yādṛśena vīryeṇa yathā satvān paripācayati tad ārabhya ślokaḥ /",
    "T06asmahsbu:903": " punaḥ sa yatnaṃ paramaṃ samāśrito na khidyate kalpasahasrakoṭibhiḥ /",
    "T06asmahsbu:904": " jinātmajaḥ satvagaṇaṃ prapācayan paraikacittasya śubhasya kāraṇāt // AMsa_8.19 //",
    "T06asmahsbu:905": " adhimātradīrghakālākhede vīryeṇa dīrghakālākheditvam anantasatvaparipācanāt /",
    "T06asmahsbu:906": " paraikacittasya kuśalasyārthe kalpasahasrakoṭibhir akhedāt /",
    "T06asmahsbu:907": " ata evoktaṃ bhavati yathā paripācayati /",
    "T06asmahsbu:908": " kuśalacittasaṃniyojanāt dṛṣṭadharmasaṃparāyānugraheṇeti yādṛśena dhyānena yathā satvān paripācayati tad ārabhya ślokaḥ /",
    "T06asmahsbu:909": " vaśitvam āgamya manasy anuttaraṃ paraṃ samāvarjayate 'tra śāsane /",
    "T06asmahsbu:910": " nihatya sarvām avamānakāmatāṃ śubhena saṃvardhayate ca taṃ punaḥ // AMsa_8.20 //",
    "T06asmahsbu:911": " prāptānuttaravaśitvena dhyānena nirāmiṣeṇa ca nihatasarvāvamānābhilāṣeṇa paripācayati /",
    "T06asmahsbu:912": " buddhaśāsane parasyāvarjanād āvarjitasya ca kuśaladharmasaṃvardhanāt paripācayati /",
    "T06asmahsbu:913": " yādṛśyā prajñayā yathā satvān paripācayati tadārabhya ślokaḥ /",
    "T06asmahsbu:914": " sa tatvabhāvārthanaye suniścitaḥ karoti satvān suvinītasaṃśayān /",
    "T06asmahsbu:915": " tataś ca te tajjinaśāsanād arād vivardhayante svaparaṃ guṇaiḥ śubhaiḥ // AMsa_8.21 //",
    "T06asmahsbu:916": " sa bodhisatvas tatvārthanaye cābhiprāyārthanaye ca suviniścitayā prajñayā paripācayati /",
    "T06asmahsbu:917": " (Msa 33) kathaṃ paripācayati satvānāṃ saṃśayavinayanāt /",
    "T06asmahsbu:918": " tataś ca śāsanabahumānāt teṣām ātmaparaguṇasaṃvardhakatvena /",
    "T06asmahsbu:919": " niyamanaślokaḥ /",
    "T06asmahsbu:920": " iti sugatigatau śubhatraye vā jagad akhilaṃ kṛpayā sa bodhisatvaḥ /",
    "T06asmahsbu:921": " tanuparamavimadhyamaprakārair vinayati lokasamānabhāvagatyā // AMsa_8.22 //",
    "T06asmahsbu:922": " anena yatra ca vinayati sugatigamane yānatraye vā /",
    "T06asmahsbu:923": " yac ca vinayati jagadakhilaṃ /",
    "T06asmahsbu:924": " yena ca vinayati kṛpayā /",
    "T06asmahsbu:925": " yaś ca vinayati bodhisatvaḥ /",
    "T06asmahsbu:926": " yādṛśaiś ca paripācanaprakārais tanuparamavimadhyamaprakāraiḥ /",
    "T06asmahsbu:927": " yāvantaṃ ca kālaṃ tatparidīpanāt samāsena paripākamāhātmyaṃ darśayati /",
    "T06asmahsbu:928": " tatra tanuḥ prakāro 'dhimukticaryābhūmau bodhisatvasya paramo 'ṣṭamyādiṣu vimadhyamaḥ saptasu veditavyaḥ yāval lokasya bhāvas tatsamānayā gatyā atyantam ity arthaḥ /",
    "T06asmahsbu:929": " mahāyānasūtrālaṃkāre paripākādhikāro 'ṣṭamaḥ",
    "T06asmahsbu:930": " CHAPITRE IX",
    "T06asmahsbu:931": " navamo 'dhikāraḥ",
    "T06asmahsbu:932": " sarvākārajñatāyāṃ dvau ślokau /",
    "T06asmahsbu:933": " tṛtīyas tayor eva nirdeśabhūtaḥ /",
    "T06asmahsbu:934": " ameyair duṣkaraśatair ameyaiḥ kuśalācayaiḥ /",
    "T06asmahsbu:935": " aprameyeṇa kālena ameyāvaraṇakṣayāt // AMsa_9.1 //",
    "T06asmahsbu:936": " sarvākārajñatāvāptiḥ sarvāvaraṇanirmalā /",
    "T06asmahsbu:937": " vivṛtā ratnapeṭeva buddhatvaṃ samudāhṛtam // AMsa_9.2 //",
    "T06asmahsbu:938": " kṛtvā duṣkaram adbhutaṃ śramaśataiḥ saṃcityasarvaśubhaṃ kālenottamakalpayānamahatā sarvāvṛtīnāṃ kṣayāt /",
    "T06asmahsbu:939": " sūkṣmasyāvaraṇasya bhūmiṣu gatasyotpāṭanād buddhatā ratnānām iva sā prabhāvamahatāṃ peṭā samuddhātitā // AMsa_9.3 //",
    "T06asmahsbu:940": " samudāgamataḥ svabhāvata aupamyataś ca buddhatvam udbhāvitaṃ /",
    "T06asmahsbu:941": " yāvadbhir duṣkaraśatair yāvadbhiḥ kuśalasaṃbhārair yāvatā kālena yāvataḥ kleśajñeyāvaraṇasya prahāṇāt samudāgacchatyayaṃ samudāgamaḥ /",
    "T06asmahsbu:942": " sarvākārajñatāvāptiḥ sarvāvaraṇanirmalā svabhāvaḥ /",
    "T06asmahsbu:943": " (Msa 34) vivṛtā ratnapeṭā tadaupamyaṃ /",
    "T06asmahsbu:944": " tasyaiva buddhatvasyādvayalakṣaṇe sānubhāve dvau ślokau /",
    "T06asmahsbu:945": " sarvadharmāś ca buddhatvaṃ dharmo naiva na kaścana /",
    "T06asmahsbu:946": " śukladharmamayaṃ tac ca na ca tais tannirūpyate // AMsa_9.4 //",
    "T06asmahsbu:947": " dharmaratnanimittatvāl labdharatnākaropamam /",
    "T06asmahsbu:948": " śubhasya nimittatvāl labdhameghopamaṃ matam // AMsa_9.5 //",
    "T06asmahsbu:949": " sarvadharmāś ca buddhatvaṃ tathatāyā abhinnatvāt tadviśuddhiprabhāvitatvāc ca buddhatvasya",
    "T06asmahsbu:950": " na ca kaś ciddharmo 'sti parikalpitena dharmasvabhāvena śukladharmamayaṃ ca buddhatvaṃ",
    "T06asmahsbu:951": " pāramitādīnāṃ kuśalānāṃ tadbhāvena parivṛtteḥ /",
    "T06asmahsbu:952": " na ca tais tān nirdiśyate pāramitādīnāṃ pāramitādibhāvenāpariniṣpatter idam advayalakṣaṇaṃ /",
    "T06asmahsbu:953": " ratnākarameghopamatvam anubhāvaḥ /",
    "T06asmahsbu:954": " deśanā dharmaratnānāṃ tatprabhavatvāt kuśalasasyānāṃ ca vineyasaṃtānakṣetreṣu /",
    "T06asmahsbu:955": " buddhatvaṃ sarvadharmaḥ samuditam atha vā sarvadharmavyapetaṃ prodbhūter dharmaratnapratatasumahato dharmaratnākarābham /",
    "T06asmahsbu:956": " bhūtānāṃ śuklasasya prasavasumahato hetuto meghabhūtaṃ dānād dharmāmbuvarṣapratatasuvihitasyākṣayasya prajāsu // AMsa_9.6 //",
    "T06asmahsbu:957": " anena tṛtīyena ślokena tam evārthaṃ nirdiśati /",
    "T06asmahsbu:958": " sumahataḥ pratatasya dharmaratnasya prodbhūter nimittatvād ratnākarābhaṃ bhūtānāṃ mahataḥ śuklasasya prasavahetutvān meghabhūtaṃ /",
    "T06asmahsbu:959": " mahataḥ suvihitasyākṣayasya dharmāmbuvarṣasya dānāt prajāsv ity ayam atra padavigraho veditavyaḥ /",
    "T06asmahsbu:960": " tasyaiva buddhatvasya śaraṇatvānuttarye pañca ślokāḥ /",
    "T06asmahsbu:961": " paritrāṇaṃ hi buddhatvaṃ sarvakleśagaṇāt sadā /",
    "T06asmahsbu:962": " sarvaduścaritebhyaś ca janmamaraṇato 'pi ca // AMsa_9.7 //",
    "T06asmahsbu:963": " anena saṃkṣepataḥ kleśakarmajanmasaṃkleśaparitrāṇārthena śaraṇatvaṃ darśayati /",
    "T06asmahsbu:964": " upadravebhyaḥ sarvebhyo apāyād anupāyataḥ /",
    "T06asmahsbu:965": " satkāyād dhīnayānāc ca tasmāc charaṇam uttamam // AMsa_9.8 //",
    "T06asmahsbu:966": " anena dvitīyenopadravādiparitrāṇād vistareṇa /",
    "T06asmahsbu:967": " tatra sarvopadravaparitrāṇatvaṃ (Msa 35)",
    "T06asmahsbu:968": " yad buddhānubhāvena andhāś cakṣūṃṣi pratilabhante badhirāḥ śrotraṃ vikṣiptacittāḥ svasthacittamītayaḥ śāmyantīty evam ādi /",
    "T06asmahsbu:969": " apāyaparitrāṇatvaṃ buddhaprabhayā tadgatānāṃ mokṣaṇāt tadagamane ca pratiṣṭhāpanāt /",
    "T06asmahsbu:970": " anupāyaparitrāṇatvaṃ tīrthikadṛṣṭivyutthāpanāt /",
    "T06asmahsbu:971": " satkāyaparitrāṇatvaṃ yānadvayena parinirvāpaṇāt /",
    "T06asmahsbu:972": " hīnayānaparitrāṇatvam aniyatagotrāṇāṃ mahāyānaikāyanīkaraṇāt /",
    "T06asmahsbu:973": " śaraṇam anupamaṃ tacchreṣṭhabuddhatvam iṣṭaṃ jananamaraṇasarvakleśapāpeṣu rakṣā /",
    "T06asmahsbu:974": " vividhabhayagatānāṃ sarvarakṣāpayānaṃ pratatavividhaduḥkhāpāyanopāyagānāṃ // AMsa_9.9 //",
    "T06asmahsbu:975": " anena tṛtīyena tasyaiva śaraṇatvasyānupamaśreṣṭhasya cānuttaryaṃ tenaivārthena darśayati /",
    "T06asmahsbu:976": " bauddhair dharmair yac ca susaṃpūrṇaśarīraṃ yat saddharme vetti sa satvān pravinetum /",
    "T06asmahsbu:977": " yātaṃ pāraṃ yatkṛpayā sarvajagatsu tad buddhatvaṃ śreṣṭham iha eṣyaṃ śaraṇānām // AMsa_9.10 //",
    "T06asmahsbu:978": " anena caturthena yaiḥ kāraṇais tat tathānuttaraṃ śaraṇaṃ bhavati tat saṃdarśayati /",
    "T06asmahsbu:979": " bauddhair dharmair balavaiśāradyādibhiḥ susaṃpūrṇāsvabhāvatvāt /",
    "T06asmahsbu:980": " svārthaniṣṭhām adhikṛtya saddharmasatvavinayopāyajñānāt karuṇāpāragamanāc ca parārthaniṣṭhām adhikṛtya /",
    "T06asmahsbu:981": " ālokāt kālāt sarvasatvānāṃ buddhatvaṃ śaraṇaṃ mahat /",
    "T06asmahsbu:982": " sarvavyasanasaṃpattivyāvṛttyabhyudaye matam // AMsa_9.11 //",
    "T06asmahsbu:983": " anena pañcamena ślokena yāvantaṃ kālaṃ yāvatāṃ satvānāṃ yatrārthe śaraṇaṃ bhavati tat samāsena darśayati /",
    "T06asmahsbu:984": " yatrārthe iti sarvavyasanavyāvṛttau saṃpattyabhyudaye ca /",
    "T06asmahsbu:985": " āśrayaparāvṛttau ṣaṭ ślokāḥ /",
    "T06asmahsbu:986": " kleśajñeyavṛtīnāṃ satatam anugataṃ bījam utkṛṣṭakālaṃ yasminn astaṃ prayātaṃ bhavati suvipulaiḥ sarvahāniprakāraiḥ /",
    "T06asmahsbu:987": " buddhatvaṃ śukladharmapravaraguṇayutā āśrayasyānyathāptis tatprāptir nirvikalpād viṣayasumahato jñānamārgāt suśuddhāt // AMsa_9.12 //",
    "T06asmahsbu:988": " anena vipakṣabījaviyogataḥ pratipakṣasaṃpattiyogataś cāśrayaparivṛttiḥ paridīpitā /",
    "T06asmahsbu:989": " (Msa 36) yathā ca tatprāptir dvividhamārgalābhāt /",
    "T06asmahsbu:990": " suviśuddhalokottarajñānamārgalābhāt /",
    "T06asmahsbu:991": " tatpṛṣṭhalabdhānantajñeyaviṣayajñānamārgalābhāc ca /",
    "T06asmahsbu:992": " utkṛṣṭakālam ity anādikālaṃ /",
    "T06asmahsbu:993": " suvipulaiḥ sarvahāniprakārair iti bhūmiprakāraiḥ /",
    "T06asmahsbu:994": " sthitaś ca tasmin sa tathāgato jagan mahācalendrastha ivābhyudīkṣate /",
    "T06asmahsbu:995": " śamābhirāmaṃ karūṇāyate janamaghābhirāme 'nyajane tu kā kathā // AMsa_9.13 //",
    "T06asmahsbu:996": " anena dvitīyenānyāśrayaparāvṛttibhyas tadviśeṣaṃ darśayati /",
    "T06asmahsbu:997": " tatstho hi mahācalendrastha iva dūrāntaranikṛṣṭaṃ lokaṃ paśyati /",
    "T06asmahsbu:998": " dṛṣṭvā ca karuṇāyate śrāvakapratyekabuddhān api prāg eva tadanyān /",
    "T06asmahsbu:999": " pravṛttir ūddhittir avṛtir āśrayo nivṛttir āvṛttir atho dvayādvayā /",
    "T06asmahsbu:1000": " samāviśiṣṭā api sarvagātmikā tathāgatānāṃ parivṛttir iṣyate // AMsa_9.14 //",
    "T06asmahsbu:1001": " anena tṛtīyena taddaśaprabhedaṃ darśayati /",
    "T06asmahsbu:1002": " sā hi tathāgatānāṃ parivṛttiḥ parārthavṛttir iti pravṛttiḥ /",
    "T06asmahsbu:1003": " sarvadharmaviśiṣṭatvād utkṛṣṭā vṛttir ity udvṛttiḥ /",
    "T06asmahsbu:1004": " saṃkleśahetāv avṛttiḥ /",
    "T06asmahsbu:1005": " āśraya iti yo 'sau parivṛttyāśrayastaṃ darśayati /",
    "T06asmahsbu:1006": " saṃkleśān nivṛttito nivṛttiḥ /",
    "T06asmahsbu:1007": " ātyantikatvād āyatā vṛttir ity āvṛttiḥ /",
    "T06asmahsbu:1008": " abhisaṃbodhiparinirvāṇadarśanavṛttyā dvayā vṛttiḥ /",
    "T06asmahsbu:1009": " saṃsāranirvāṇāpratiṣṭhitatvāt saṃskṛtāsaṃskṛtatvenādvayā vṛttiḥ /",
    "T06asmahsbu:1010": " vimuktisāmānyena śrāvakapratyekabuddhasamā vṛttiḥ /",
    "T06asmahsbu:1011": " balavaiśāradyādibhiḥ buddhadharmair asamatvād viśiṣṭā vṛttiḥ /",
    "T06asmahsbu:1012": " sarvayānopadeśagatatvāt sarvagatā vṛttiḥ /",
    "T06asmahsbu:1013": " yathāmbaraṃ sarvagataṃ sadāmataṃ tathaiva tat sarvagataṃ sadāmatam /",
    "T06asmahsbu:1014": " yathāmbaraṃ rūpagaṇeṣu sarvagaṃ tathaiva tat satvagaṇeṣu sarvagam // AMsa_9.15 //",
    "T06asmahsbu:1015": " anena caturthena tatsvabhāvasya buddhatvasya sarvagatatvaṃ darśayati /",
    "T06asmahsbu:1016": " ākāśasādharmyeṇoddeśanirdeśataḥ pūrvāparārdhābhyāṃ /",
    "T06asmahsbu:1017": " satvagaṇeṣu sarvagatatvaṃ buddhatvasyātmatvena sarvasatvopagamane pariniṣpattito veditavyaṃ /",
    "T06asmahsbu:1018": " yathodabhājane bhinne candrabimbaṃ na dṛśyate /",
    "T06asmahsbu:1019": " tatha duṣṭeṣu satveṣu buddhabimbaṃ na dṛśyate // AMsa_9.16 //",
    "T06asmahsbu:1020": " (Msa 37)",
    "T06asmahsbu:1021": " anena pañcamena sarvagatatve 'pyabhājanabhūteṣu satveṣu abuddhabimbadarśanaṃ dṛṣṭāntena sādhayati /",
    "T06asmahsbu:1022": " yathāgnir jvalate 'nyatra punar anyatra śāmyati /",
    "T06asmahsbu:1023": " buddheṣv api tathā jñeyaṃ saṃdarśanamadarśanam // AMsa_9.17 //",
    "T06asmahsbu:1024": " anena ṣaṣṭhena buddhavineyeṣu satsu buddhotpādāt taddarśanaṃ /",
    "T06asmahsbu:1025": " vinīteṣu parinirvāṇāt tadadarśanaṃ agnijvalanaśamanasādharmyeṇa sādhayati /",
    "T06asmahsbu:1026": " anābhogāpratiprasrabdhabuddhakāryatve catvāraḥ ślokāḥ /",
    "T06asmahsbu:1027": " aghaṭitebhyas tūryebhyo yathā syāc chabdasaṃbhavaḥ /",
    "T06asmahsbu:1028": " tathā jine vinābhogaṃ deśanāyāḥ samudbhavaḥ // AMsa_9.18 //",
    "T06asmahsbu:1029": " yathā maṇer vinā yatnaṃ svaprabhāvasanidarśanam /",
    "T06asmahsbu:1030": " buddheṣv api vinābhogaṃ tathā kṛtyanidarśanam // AMsa_9.19 //",
    "T06asmahsbu:1031": " ābhyāṃ ślokābhyām anābhogena buddhakāryaṃ sādhayaty aghaṭitatūryaśabdamaṇiprabhāvasādharmyeṇa /",
    "T06asmahsbu:1032": " yathākāśe avicchinnā dṛśyante lokataḥ kriyāḥ /",
    "T06asmahsbu:1033": " yathaivānāsrave ghātau avicchinnā jinakriyāḥ // AMsa_9.20 //",
    "T06asmahsbu:1034": " yathākāśe kriyāṇāṃ hi hānir abhyudayaḥ sadā /",
    "T06asmahsbu:1035": " yathaivānāsrave dhātau buddhakāryodayavyayaḥ // AMsa_9.21 //",
    "T06asmahsbu:1036": " ābhyām apy apratiprasrabdhabuddhakāryatvaṃ buddhakṛtyasyāvicchedāt /",
    "T06asmahsbu:1037": " ākāśa iva lokakriyāṇām avicchede 'pi cānyānyakriyodayavyayas tathaiva /",
    "T06asmahsbu:1038": " anāsravadhātugāmbhīrye ṣoḍaśa ślokāḥ /",
    "T06asmahsbu:1039": " paurvāparyāviśiṣṭāpi sarvāvaraṇanirmalā /",
    "T06asmahsbu:1040": " na śuddhā nāpi cāśuddhā tathatā buddhatā matā // AMsa_9.22 //",
    "T06asmahsbu:1041": " paurvāparyeṇa viśiṣṭatvān na śuddhā /",
    "T06asmahsbu:1042": " paścāt sarvāvaraṇanirmalatvān nāśuddhā malavigamāt /",
    "T06asmahsbu:1043": " śūnyatāyāṃ viśuddhāyāṃ nairātmyān mārgalābhataḥ /",
    "T06asmahsbu:1044": " buddhāḥ śuddhātmalābhitvāt gatā ātmamahātmatām // AMsa_9.23 //",
    "T06asmahsbu:1045": " (Msa 38)",
    "T06asmahsbu:1046": " tatra cānāsrave dhātau buddhānāṃ paramātmā nirdiśyate /",
    "T06asmahsbu:1047": " kiṃ kāraṇaṃ /",
    "T06asmahsbu:1048": " agranairātmyātmakatvāt /",
    "T06asmahsbu:1049": " agraṃ nairātmyaṃ viśuddhā tathatā sā ca buddhānām ātmā svabhāvārthena tasyāṃ viśuddhāyām agraṃ nairātmyam ātmānaṃ buddhā labhante śuddhaṃ /",
    "T06asmahsbu:1050": " ataḥ śuddhātmalābhitvāt buddhā ātmamāhātmyaṃ prāptā ity anenābhisaṃdhinā buddhānām anāsrave dhātau paramātmā vyavasthāpyate /",
    "T06asmahsbu:1051": " na bhāvo nāpi cābhāvo buddhatvaṃ tena kathyate /",
    "T06asmahsbu:1052": " tasmād buddhatathāpraśne avyākṛtanayo mataḥ // AMsa_9.24 //",
    "T06asmahsbu:1053": " tenaiva kāraṇena buddhatvaṃ na bhāva ucyate /",
    "T06asmahsbu:1054": " pudgaladharmābhāvalakṣaṇatvāt tadātmakatvāc ca buddhatvasya /",
    "T06asmahsbu:1055": " nābhāva ucyate tathatālakṣaṇabhāvāt /",
    "T06asmahsbu:1056": " ato buddhasya bhāvābhāvapraśne bhavati tathāgataḥ paraṃ maraṇān na bhavatīty evamādir avyākṛtanayo mataḥ /",
    "T06asmahsbu:1057": " dāhaśāntir yathā lohe darśane timirasya ca /",
    "T06asmahsbu:1058": " cittajñāne tathā bauddhe bhāvābhāvo na śasyate // AMsa_9.25 //",
    "T06asmahsbu:1059": " yathā ca lohe dāhaśāntir darśane ca timiram etasya śāntir na bhāvo dāhatimirayor abhāvalakṣaṇatvāt /",
    "T06asmahsbu:1060": " nābhāvaḥ śāntilakṣaṇena bhāvāt /",
    "T06asmahsbu:1061": " evaṃ buddhānāṃ cittajñāne ca dāhatimirasthānīyayo rāgāvidyayoḥ śāntir na bhāvaḥ śasyate tadabhāvaprabhāvitatvāc cetaḥprajñāvimuktyā nābhāvas tena tena vimuktilakṣaṇena bhāvāt /",
    "T06asmahsbu:1062": " buddhānām amale dhātau naikatā bahutā na ca /",
    "T06asmahsbu:1063": " ākāśavad adehatvāt pūrvadehānusārataḥ // AMsa_9.26 //",
    "T06asmahsbu:1064": " buddhānām anāsravadhātau naikatvaṃ pūrvadehānusāreṇa /",
    "T06asmahsbu:1065": " na bahutvaṃ dehābhāvād ākāśavat /",
    "T06asmahsbu:1066": " balādibuddhadharmeṣu bodhī ratnākaropamā /",
    "T06asmahsbu:1067": " jagatkuśalasasyeṣu mahāmeghopamā matā // AMsa_9.27 //",
    "T06asmahsbu:1068": " puṇyajñānasupūrṇatvāt pūrṇacandropamā matā /",
    "T06asmahsbu:1069": " jñānālokakaratvāc ca mahādityopamā matā // AMsa_9.28 //",
    "T06asmahsbu:1070": " (Msa 39)",
    "T06asmahsbu:1071": " etau ratnākarameghopamatve pūrṇacandramahādityopamatve ca ślokau gatārthau /",
    "T06asmahsbu:1072": " ameyā raśmayo yadvad vyamiśrā bhānumaṇḍale /",
    "T06asmahsbu:1073": " sadaikakāryā vartante lokam ālokayanti ca // AMsa_9.29 //",
    "T06asmahsbu:1074": " yathaivānāsrave dhātau buddhānām aprameyatā /",
    "T06asmahsbu:1075": " miśraikakāryā kṛtyeṣu jñānālokakarā matā // AMsa_9.30 //",
    "T06asmahsbu:1076": " ekena vyāmiśraraśmy ekakāryasyopamatayā sādharaṇakarmatāṃ darśayati /",
    "T06asmahsbu:1077": " raśmīnām ekakāryatvaṃ pācanaśoṣaṇasamānakāryatvād veditavyaṃ /",
    "T06asmahsbu:1078": " dvitīyenānāsrave dhātau miśraikakāryatvaṃ nirmāṇādikṛtyeṣu /",
    "T06asmahsbu:1079": " yathaikaraśminiḥsārāt sarvaraśmiviniḥsṛtiḥ /",
    "T06asmahsbu:1080": " bhānos tathaiva buddhānāṃ jñeyā jñānaviniḥsṛtiḥ // AMsa_9.31 //",
    "T06asmahsbu:1081": " ekakāle sarvaraśmiviniḥsṛtyā sa ca buddhānām ekakāle jñānapravṛttiṃ darśayati /",
    "T06asmahsbu:1082": " yathaivādityaraśmīnāṃ vṛttau nāsti mamāyitam /",
    "T06asmahsbu:1083": " tathaiva buddhajñānānāṃ vṛttau nāsti mamāyitam // AMsa_9.32 //",
    "T06asmahsbu:1084": " yathā sūryaikamuktābhai raśmibhir bhāsyate jagat /",
    "T06asmahsbu:1085": " sakṛt jñeyaṃ tathā sarvaṃ buddhajñānaiḥ prabhāsyate // AMsa_9.33 //",
    "T06asmahsbu:1086": " mamatvābhāve jagajjñeyaprabhāsena ca /",
    "T06asmahsbu:1087": " yathākramaṃ ślokau gatārthau /",
    "T06asmahsbu:1088": " yathaivādityaraśmīnāṃ meghādyāvaraṇaṃ matam /",
    "T06asmahsbu:1089": " tathaiva buddhajñānānām āvṛtiḥ satvaduṣṭatā // AMsa_9.34 //",
    "T06asmahsbu:1090": " yathā raśmīnāṃ meghādyāvaraṇam aprabhāsena /",
    "T06asmahsbu:1091": " tathā buddhajñānānām āvaraṇaṃ satvānām ābhājanatvena duṣṭatā pañcakaṣāyātyutsadatayā /",
    "T06asmahsbu:1092": " yathā pāṃśuvaśād vastre raṅgacitrāvicitratā /",
    "T06asmahsbu:1093": " tathā 'vedhavaśān muktau jñānacitrāvicitratā // AMsa_9.35 //",
    "T06asmahsbu:1094": " yathā pāṃśuviśeṣeṇa vastre raṅgavicitratā kvacid avicitratā /",
    "T06asmahsbu:1095": " tathaiva pūrvaprāṇidhānacaryābalādhānaviśeṣāt(Msa 40)",
    "T06asmahsbu:1096": " buddhānāṃ vimuktau jñānavicitratā bhavati /",
    "T06asmahsbu:1097": " śrāvakapratyekabuddhānāṃ vimuktāv avicitratā /",
    "T06asmahsbu:1098": " gāmbhīryam amale dhātau lakṣaṇasthānakarmasu /",
    "T06asmahsbu:1099": " buddhānām etad uditaṃ raṅgair vākāśacitraṇā // AMsa_9.36 //",
    "T06asmahsbu:1100": " etad anāsravadhātau buddhānāṃ trividhaṃ gāmbhīryam evam uktaṃ /",
    "T06asmahsbu:1101": " lakṣaṇagāmbhīryaṃ caturbhiḥ ślokaiḥ /",
    "T06asmahsbu:1102": " sthānagāmbhīryaṃ pañcamenaikatvapṛthaktvābhyām asthitatvāt /",
    "T06asmahsbu:1103": " karmagāmbhīryaṃ daśabhiḥ /",
    "T06asmahsbu:1104": " tat punar lakṣaṇagāmbhīryaṃ viśuddhilakṣaṇaṃ paramātmalakṣaṇam avyākṛtalakṣaṇaṃ vimuktilakṣaṇaṃ cārabhyoktaṃ /",
    "T06asmahsbu:1105": " karmagāmbhīryaṃ bodhipakṣādiratnāśrayatvakarma satvaparipācanakarma niṣṭhāgamanakarma",
    "T06asmahsbu:1106": " dharmadeśanākarma nirmāṇādikṛtyakarma jñānapravṛttikarma avikalpanakarma citrākārajñānakarma",
    "T06asmahsbu:1107": " jñānāpravṛttikarma vimuktisāmānyajñānaviśeṣakarma cārabhyoktaṃ /",
    "T06asmahsbu:1108": " seyamanāsrave dhātau niṣprapañcatvād ākāśopame gāmbhīryaprabhedadeśanā yathā raṅgair ākāśacitraṇī veditavyā /",
    "T06asmahsbu:1109": " sarveṣām aviśiṣṭāpi tathatā śuddhim āgatā /",
    "T06asmahsbu:1110": " tathāgatatvaṃ tasmāc ca tadgarbhāḥ sarvadehinaḥ // AMsa_9.37 //",
    "T06asmahsbu:1111": " sarveṣāṃ nirviśiṣṭā tathatā tadviśuddhisvabhāvaś ca tathāgataḥ /",
    "T06asmahsbu:1112": " ataḥ sarve satvās tathāgatagarbhā ity ucyate /",
    "T06asmahsbu:1113": " vibhutvāvibhāge ślokā ekādaśa /",
    "T06asmahsbu:1114": " śrāvakāṇāṃ vibhutvena laukikasyābhibhūyate /",
    "T06asmahsbu:1115": " pratyekabuddhebhyo manaḥbuddhabhaumena śrāvakasyābhibhūyate // AMsa_9.38 //",
    "T06asmahsbu:1116": " bodhisatvavibhutvasya tatkalāṃ nānugacchati /",
    "T06asmahsbu:1117": " tathāgatavibhutvasya tatkalāṃ nānugacchati // AMsa_9.39 //",
    "T06asmahsbu:1118": " ābhyāṃ tāvad dvābhyāṃ prabhāvotkarṣaviśeṣeṇa buddhānāṃ vibhutvaṃ darśayati /",
    "T06asmahsbu:1119": " aprameyam acintyaṃ ca vibhutvaṃ bauddham iṣyate /",
    "T06asmahsbu:1120": " yasya yatra yathā yāvat kāle yasmin pravartate // AMsa_9.40 //",
    "T06asmahsbu:1121": " anena tṛtīyena prakāraprabhedagāmbhīryaviśeṣābhyāṃ katham aprameyaṃ kathaṃ vācintyam ity āha /",
    "T06asmahsbu:1122": " yasya pudgalasyārthe tat pravartate yatra lokadhātau yathā tādṛśaiḥ prakārair yāvad alpaṃ (Msa 41)",
    "T06asmahsbu:1123": " vā bahu vā yasmin kāle /",
    "T06asmahsbu:1124": " avaśiṣṭaiḥ ślaukeḥ manovṛttibhedena vibhutvabhedaṃ darśayati /",
    "T06asmahsbu:1125": " pañcendriyaparāvṛttau vibhutvaṃ labhyate param /",
    "T06asmahsbu:1126": " sarvārthavṛttau sarveṣāṃ guṇadvādaśaśatodaye // AMsa_9.41 //",
    "T06asmahsbu:1127": " pañcendriyaparāvṛttau dvividhaṃ vibhutvaṃ paramaṃ labhyate /",
    "T06asmahsbu:1128": " sarveṣāṃ pañcānām indriyāṇāṃ sarvapañcārthavṛttau /",
    "T06asmahsbu:1129": " tatra pratyekaṃ dvādaśaguṇaśatotpattau /",
    "T06asmahsbu:1130": " manaso 'pi parāvṛttau vibhutvaṃ labhyate param /",
    "T06asmahsbu:1131": " vibhutvānucare jñāne nirvikalpe sunirmale // AMsa_9.42 //",
    "T06asmahsbu:1132": " manasaḥ parāvṛttau vibhutvānucare nirvikalpe suviśuddhe jñāne paramaṃ vibhutvaṃ labhyate /",
    "T06asmahsbu:1133": " yena sahitaṃ sarvaṃ vibhutvajñānaṃ pravartate /",
    "T06asmahsbu:1134": " sārthodgrahaparāvṛttau vibhutvaṃ labhyate param /",
    "T06asmahsbu:1135": " kṣetraśuddhau yathākāmaṃ bhogasaṃdarśanāya hi // AMsa_9.43 //",
    "T06asmahsbu:1136": " arthaparāvṛttau udgraharparāvṛttau ca kṣetraviśuddhivibhutvaṃ paramaṃ labhyate yena yathākāmaṃ bhogasaṃdarśanaṃ karoti /",
    "T06asmahsbu:1137": " avyāghāte sadākālaṃ sarveṣāṃ jñānakarmaṇām // AMsa_9.44 //",
    "T06asmahsbu:1138": " vikalpaparāvṛttau sarveṣāṃ jñānānāṃ karmaṇāṃ ca sarvakālam avyāghāte paramaṃ vibhutvaṃ labhyate /",
    "T06asmahsbu:1139": " pratiṣṭhāyāḥ parāvṛttau vibhutvaṃ labhyate param /",
    "T06asmahsbu:1140": " apratiṣṭhitanirvāṇaṃ buddhānām acale male pade // AMsa_9.45 //",
    "T06asmahsbu:1141": " pratiṣṭhāparāvṛttāv apratiṣṭhitanirvāṇaṃ paramaṃ vibhutvaṃ labhyate buddhānām anāsrave dhātau /",
    "T06asmahsbu:1142": " maithunasya parāvṛttau vibhutvaṃ labhyate param /",
    "T06asmahsbu:1143": " buddhasaukhyavihāre 'tha dārā 'saṃkleśadarśane // AMsa_9.46 //",
    "T06asmahsbu:1144": " (Msa 42)",
    "T06asmahsbu:1145": " maithunasya parāvṛttau dvayor buddhasukhavihāre ca dārā 'saṃkleśadarśane ca /",
    "T06asmahsbu:1146": " ākāśasaṃjñāvyāvṛttau vibhutvaṃ labhyate param /",
    "T06asmahsbu:1147": " cintitārthasamṛddhau ca gatirūpavibhāvane // AMsa_9.47 //",
    "T06asmahsbu:1148": " ākāśasaṃjñāvyāvṛttau dvayor eva cintitārthasamṛddhau ca yena gaganagarbho bhavati /",
    "T06asmahsbu:1149": " gatirūpavibhāvane ca yatheṣṭagamanād ākāśavaśīkaraṇāc ca /",
    "T06asmahsbu:1150": " ity ameyaparāvṛttāv ameyavibhutā matā /",
    "T06asmahsbu:1151": " acintyakṛtyānuṣṭhānād buddhānām amalāśraye // AMsa_9.48 //",
    "T06asmahsbu:1152": " ity anena mukhenāprameyā parāvṛttiḥ /",
    "T06asmahsbu:1153": " tatra cāprameyaṃ vibhutvam acintyakarmānuṣṭhānaṃ buddhānām anāsrave dhātau veditavyaṃ /",
    "T06asmahsbu:1154": " tasyaiva buddhasya satvaparipākanimittatve sapta ślokāḥ /",
    "T06asmahsbu:1155": " śubhe vṛddho loko vrajati suviśuddhau paramatāṃ śubhe cānārabdhvā vrajati śubhavṛddhau paramatām /",
    "T06asmahsbu:1156": " vrajaty evaṃ loko diśi diśi jinānāṃ sukathitair apakvaḥ pakvo vā na ca punar aśeṣaṃ dhruvam iha // AMsa_9.49 //",
    "T06asmahsbu:1157": " anena yādṛśasya paripākasya nimittaṃ bhavati taddarśayati /",
    "T06asmahsbu:1158": " upacitakuśalamūlānāṃ ca vimuktau paramatāyām anupacitakuśalamūlānāṃ ca kuśalamūlopacaye /",
    "T06asmahsbu:1159": " apakvaḥ śubhavṛddhau paramatāṃ vrajanapākaṃ vrajati pakvaḥ suviśuddhau paramatāṃ vrajati /",
    "T06asmahsbu:1160": " evaṃ ca nityakālaṃ vrajati na ca niḥśeṣaṃ lokasyānantatvāt /",
    "T06asmahsbu:1161": " tathā kṛtvā caryāṃ kṛcchrāvāpyāṃ paramaguṇayogād bhutavartī mahābodhiṃ nityāṃ dhruvam aśaraṇānāṃ ca śaraṇam /",
    "T06asmahsbu:1162": " labhante yaddhīrā daśadig sadā sadā sarvasamayaṃ tad āścaryaṃ loke suvidhacaraṇān nādbhutam api // AMsa_9.50 //",
    "T06asmahsbu:1163": " anena dvitīyena paripakvānāṃ bodhisatvānāṃ paripākasyāścaryaṃ nāścaryaṃ /",
    "T06asmahsbu:1164": " (Msa 43) lakṣaṇaṃ sadā sarvasamayam iti nityaṃ nirantaraṃ ca tad anubhūya mārgacaraṇaṃ suvidhicaraṇaṃ /",
    "T06asmahsbu:1165": " kvaciddharmāñ ca kaṃ dharmyaṃ cakraṃ bahumukhaśatair darśayati yaḥ kvacij janmāntardhiṃ kvacid api vicitrāṃ janacarīm /",
    "T06asmahsbu:1166": " kvacitkṛtsnāṃ bodhiṃ kvacid api ca nirvāṇam asakṛt na ca sthānāt tasmād vicalati sa sarvaṃ ca kurute // AMsa_9.51 //",
    "T06asmahsbu:1167": " anena tṛtīyena yugapadbahumukhaparipācanopāyaprayoge nimittatvaṃ darśayati /",
    "T06asmahsbu:1168": " yathā yatrasthaḥ satvān vinayati /",
    "T06asmahsbu:1169": " vicitrā janacarī jātakabhedena /",
    "T06asmahsbu:1170": " na ca sthānāc calatīty anāsravād dhātoḥ /",
    "T06asmahsbu:1171": " na buddhānām evaṃ bhavati mama pakvo 'yam iti cāprapācyo 'yaṃ dehī api ca adhunāpācyata iti /",
    "T06asmahsbu:1172": " vinā saṃskāraṃ tu prapacam upayāty eva janatā śubhair dharmair nityaṃ diśi diśi samantāt trayamukham // AMsa_9.52 //",
    "T06asmahsbu:1173": " anena caturthena tatparipākaprayoganimittatvam anabhisaṃskāreṇa daśayati /",
    "T06asmahsbu:1174": " trayamukham iti yānatrayeṇa /",
    "T06asmahsbu:1175": " yathāyatnaṃ bhānuḥ pratataviṣadair aṃśavisaraiḥ prapākakaṃ sasyānāṃ diśi diśi samantāt prakurūte /",
    "T06asmahsbu:1176": " tathā dharmārko 'pi praśamavidhidharmāṃśuvisaraiḥ prapākaṃ sasyānāṃ diśi diśi samantāt prakurūte // AMsa_9.53 //",
    "T06asmahsbu:1177": " anena pañcamenānabhisaṃskāraparipācanadṛṣṭāntaṃ darśayati /",
    "T06asmahsbu:1178": " yathaikasmād dīpād bhavati sumahān dīpanicayo 'prameyo 'saṃkhyeyo na ca sa punar eti vyayamataḥ /",
    "T06asmahsbu:1179": " yathaikasmād buddhād pākābhavati sumahān paripākapākanicayo 'prameyo 'saṃkhyeyo na ca punar eti punar upaiti vyayamataḥ // AMsa_9.54 //",
    "T06asmahsbu:1180": " (Msa 44)",
    "T06asmahsbu:1181": " anena ṣaṣṭhena paraṃparayā paripācanaṃ /",
    "T06asmahsbu:1182": " yathā toyais tṛptiṃ vrajati na mahāsāgara iva na vṛddhiṃ vā yāti pratataviṣadāmbu praviśanaiḥ /",
    "T06asmahsbu:1183": " tathā bauddhau dhātuḥ satatasamitaiḥ śuddhiviśanair na tṛptiṃ vṛddhiṃ vā vrajati paramāścaryam iha tat // AMsa_9.55 //",
    "T06asmahsbu:1184": " anena saptamena paripakvānāṃ vimuktipraveśe samudrodāharaṇena dharmadhātor atṛptiṃ cāvakāśadānād avṛddhiṃ dhyānādhikatvāt /",
    "T06asmahsbu:1185": " dharmadhātuviśuddhau catvāraḥ ślokāḥ /",
    "T06asmahsbu:1186": " sarvadharmadvayāvāratathatāśuddhilakṣaṇaḥ /",
    "T06asmahsbu:1187": " vastujñānatadālambavaśitākṣayalakṣaṇaḥ // AMsa_9.56 //",
    "T06asmahsbu:1188": " eṣa svabhāvārtham ārabhyaikaḥ ślokaḥ /",
    "T06asmahsbu:1189": " kleśajñeyāvaraṇadvayāt sarvadharmatathatāviśuddhilakṣaṇaś ca /",
    "T06asmahsbu:1190": " vastutadālambanajñānayor akṣayavaśitālakṣaṇaś ca /",
    "T06asmahsbu:1191": " / sarvatas tathatājñānabhāvanā samudāgamaḥ /",
    "T06asmahsbu:1192": " sarvasatvadvayādhānasarvathākṣayatā phalam // AMsa_9.57 //",
    "T06asmahsbu:1193": " eṣa hetvarthaṃ phalārthaṃ cārabhya dvitīyaḥ ślokaḥ /",
    "T06asmahsbu:1194": " sarvatastathatājñānabhāvanā dharmadhātuviśuddhihetuḥ /",
    "T06asmahsbu:1195": " sarvata iti sarvadharmaparyāyamukhaiḥ /",
    "T06asmahsbu:1196": " sarvasatvānāṃ sarvathā hitasukhadvayādhānākṣayatā phalaṃ /",
    "T06asmahsbu:1197": " kāyavākcittanirmāṇaprayogopāyakarmakaḥ /",
    "T06asmahsbu:1198": " samādhidhāraṇīdvāradvayāmeyasamanvitaḥ // AMsa_9.58 //",
    "T06asmahsbu:1199": " eṣa karmārthaṃ yogārthaṃ cārabhya tṛtīyaḥ ślokaḥ /",
    "T06asmahsbu:1200": " trividhiṃ kāyādinirmāṇaṃ karma samādhidhāraṇīmukhābhyāṃ dvayena cāprameyeṇa puṇyajñānasaṃbhāreṇa samanvāgamo yogaḥ /",
    "T06asmahsbu:1201": " svabhāvadharmasaṃbhoganirmāṇair bhinnavṛttikaḥ /",
    "T06asmahsbu:1202": " dharmadhātur viśuddho 'yaṃ buddhānāṃ samudāhṛtaḥ // AMsa_9.59 //",
    "T06asmahsbu:1203": " (Msa 45)",
    "T06asmahsbu:1204": " eṣa vṛttyartham ārabhya caturthaḥ ślokaḥ /",
    "T06asmahsbu:1205": " svābhāvikasāṃbhogikanairmāṇikakāyavṛttyā bhinnavṛttikaḥ /",
    "T06asmahsbu:1206": " buddhakāyavibhāge sapta ślokāḥ /",
    "T06asmahsbu:1207": " svābhāviko 'tha sāṃbhogyaḥ kāyo nairmāṇiko 'paraḥ /",
    "T06asmahsbu:1208": " kāyabhedā hi buddhānāṃ prathamas tu dvayāśrayaḥ // AMsa_9.60 //",
    "T06asmahsbu:1209": " trividhiḥ kāyo buddhānāṃ /",
    "T06asmahsbu:1210": " svābhāviko dharmakāya āśrayaparāvṛttilakṣaṇaḥ /",
    "T06asmahsbu:1211": " sāṃbhogiko yena parṣanbhaṇḍaleṣu dharmasaṃbhogaṃ karoti /",
    "T06asmahsbu:1212": " nairmāṇiko yena nirmāṇena satvārthaṃ karoti /",
    "T06asmahsbu:1213": " sarvadhātuṣu sāṃbhogyo bhitro gaṇaparigrahaiḥ /",
    "T06asmahsbu:1214": " kṣetraiś ca nāmabhiḥ kāyair dharmasaṃbhogaceṣṭitaiḥ // AMsa_9.61 //",
    "T06asmahsbu:1215": " tatra sāṃbhogikaḥ sarvalokadhātuṣu parṣanmaṇḍalabuddhakṣetranām aśarīradharmasaṃbhogakriyābhir bhinnaḥ /",
    "T06asmahsbu:1216": " samaḥ sūkṣmaś ca tacchiṣṭaḥ kāyaḥ svābhāviko mataḥ /",
    "T06asmahsbu:1217": " saṃbhogavibhutāhetur yatheṣṭaṃ bhogadarśane // AMsa_9.62 //",
    "T06asmahsbu:1218": " svābhāvikaḥ sarvabuddhānāṃ samo nirviśiṣṭatayā /",
    "T06asmahsbu:1219": " sūkṣmo durjñānatayā /",
    "T06asmahsbu:1220": " tena sāṃbhogikena kāyena saṃbaddhaḥ saṃbhogavibhutve ca hetur yatheṣṭaṃ bhogadarśanāya /",
    "T06asmahsbu:1221": " ameyaṃ buddhanirmāṇaṃ kāyo nairmāṇiko mataḥ /",
    "T06asmahsbu:1222": " dvayor dvayārthasaṃpattiḥ sarvākārā pratiṣṭhitā // AMsa_9.63 //",
    "T06asmahsbu:1223": " nairmāṇikas tu kāyo buddhānām aprameyaprabhedaṃ buddhanirmāṇaṃ sāṃbhogikaḥ svāthasaṃpattilakṣaṇaḥ /",
    "T06asmahsbu:1224": " nairmāṇikaḥ parārthasaṃpattilakṣaṇaḥ /",
    "T06asmahsbu:1225": " evaṃ dvayārthasaṃpattir yathākramaṃ dvayoḥ pratiṣṭhitāḥ sāṃbhogike ca kāye nairmāṇike ca /",
    "T06asmahsbu:1226": " śilpajanmamahābodhisadānirvāṇadarśanaiḥ /",
    "T06asmahsbu:1227": " buddhanirmāṇakāyo 'yaṃ mahāmāyo mahopāyo vimocane // AMsa_9.64 //",
    "T06asmahsbu:1228": " sa punar nirmāṇakāyaḥ sadā vineyārthaṃ śilpasya vīṇāvādanādibhiḥ /",
    "T06asmahsbu:1229": " janmanaś cābhisaṃbodheś ca (Msa 46)",
    "T06asmahsbu:1230": " nirvāṇasya ca darśanair vimocane mahopāyatvāt parārthasaṃpattilakṣaṇo veditavyaḥ /",
    "T06asmahsbu:1231": " tribhiḥ kāyais tu vijñeyo buddhānāṃ kāyasaṃgrahaḥ /",
    "T06asmahsbu:1232": " sāśrayaḥ svaparārtho yas tribhiḥ kāyair nirdarśitaḥ // AMsa_9.65 //",
    "T06asmahsbu:1233": " tribhiś ca kāyair buddhānāṃ sarvakāyasaṃgraho veditavyaḥ /",
    "T06asmahsbu:1234": " ebhis tribhiḥ kāyaiḥ sāśrayaḥ svaparārtho nidarśitaḥ /",
    "T06asmahsbu:1235": " dvayoḥ svaparārthaprabhāvitatvāt dvayoś ca tadāśritatvād yathā pūrvam uktaṃ /",
    "T06asmahsbu:1236": " āśrayeṇāśayenāpi karmaṇā te samā matāḥ /",
    "T06asmahsbu:1237": " prakṛtyā 'sraṃsanenāpi prabandhenaiṣu nityatā // AMsa_9.66 //",
    "T06asmahsbu:1238": " te ca trayaḥ kāyāḥ sarvabuddhānāṃ yathākramaṃ tribhir nirviśeṣā āśrayeṇa dharmadhātor abhinnatvāt āśayena pṛthak buddhāśayasyābhāvāt /",
    "T06asmahsbu:1239": " karmaṇā ca sādhāraṇakarmakatvāt /",
    "T06asmahsbu:1240": " teṣu ca triṣu kāyeṣu yathākramaṃ trividhā nityatā veditavyā yena nityakāyās tathāgatā ucyante /",
    "T06asmahsbu:1241": " prakṛtyā nityatā svābhāvikasya svabhāvena nityatvāt /",
    "T06asmahsbu:1242": " asraṃsanena sāṃbhogikasya dharmasaṃbhāgo vicchedāt /",
    "T06asmahsbu:1243": " prabandhena nairmāṇikasyāntarvyaye punaḥ punar nirmāṇadarśanāt /",
    "T06asmahsbu:1244": " buddhajñānavibhāge daśa ślokāḥ /",
    "T06asmahsbu:1245": " ādarśajñānamacalaṃ trayajñānaṃ tadāśritam /",
    "T06asmahsbu:1246": " samatāpratyavekṣāyāṃ kṛtyānuṣṭhāna eva ca // AMsa_9.67 //",
    "T06asmahsbu:1247": " caturvidhaṃ buddhānāṃ jñānam ādarśajñānaṃ samatājñānaṃ pratyavekṣājñānaṃ kṛtyānuṣṭhānajñānaṃ ca /",
    "T06asmahsbu:1248": " ādarśajñānam acalaṃ trīṇi jñānāni tadāśritāni calāni /",
    "T06asmahsbu:1249": " ādarśajñānamamamāparicchinnaṃ sadānugam /",
    "T06asmahsbu:1250": " sarvajñeyeṣv asaṃmūḍhaṃ na ca teṣv āmukhaṃ sadā // AMsa_9.68 //",
    "T06asmahsbu:1251": " ādarśajñānam amamam aparicchinnaṃ deśataḥ sadānugaṃ kālataḥ /",
    "T06asmahsbu:1252": " sarvajñeyeṣv asaṃmūḍhaṃ sadāvaraṇavigamāt na ca teṣv āmukham anākāratvāt /",
    "T06asmahsbu:1253": " sarvajñānanimittatvān mahājñānākaropamam /",
    "T06asmahsbu:1254": " saṃbhogabuddhatā jñānapratibimbodayāc ca tat // AMsa_9.69 //",
    "T06asmahsbu:1255": " (Msa 47)",
    "T06asmahsbu:1256": " teṣāṃ ca samatādijñānānāṃ sarvaprakārāṇāṃ hetutvāt sarvajñānānāmākaropamaṃ /",
    "T06asmahsbu:1257": " saṃbhogabuddhatvatajjñānapratibimbodayācca tadādarśajñānam ity ucyate /",
    "T06asmahsbu:1258": " satveṣu samatājñānaṃ bhāvanāśuddhito 'malaṃ matam /",
    "T06asmahsbu:1259": " apratiṣṭhasaśamāviṣṭaṃ samatājñānamiṣyate // AMsa_9.70 //",
    "T06asmahsbu:1260": " yadbodhisatvenābhisamayakāleṣu samatājñānaṃ pratilabdhaṃ tadbhāvanāśuddhito budhiprāptasyāpratiṣṭhitanirvāṇe niviṣṭaṃ samatājñānamiṣyate /",
    "T06asmahsbu:1261": " mahāmaitrīkṛpābhyāṃ ca sarvakālānugaṃ matam /",
    "T06asmahsbu:1262": " yathādhimokṣaṃ satvānāṃ buddhabimbanidarśakam // AMsa_9.71 //",
    "T06asmahsbu:1263": " mahāmaitrīkaruṇābhyāṃ sarvakālānugaṃ yathādhimokṣaṃ ca satvānāṃ buddhabimbanidarśakaṃ /",
    "T06asmahsbu:1264": " yataḥ kecit satvās tathāgataṃ nīlavarṇaṃ paśyanti kecit pītavarṇam ity evamādi /",
    "T06asmahsbu:1265": " pratyavekṣaṇakaṃ jñāne jñeyeṣv avyāhataṃ sadā /",
    "T06asmahsbu:1266": " dhāraṇīnāṃ samādhīnāṃ nidhānopamam eva ca // AMsa_9.72 //",
    "T06asmahsbu:1267": " pariṣanmaṇḍale sarvavibhūtīnāṃ nidarśakam /",
    "T06asmahsbu:1268": " sarvasaṃśayavicchedi mahādharmapravarṣakam // AMsa_9.73 //",
    "T06asmahsbu:1269": " pratyavekṣaṇakaṃ jñānaṃ yathāślokaṃ /",
    "T06asmahsbu:1270": " kṛtyānuṣṭhānatājñānaṃ nirmāṇaiḥ sarvadhātuṣu /",
    "T06asmahsbu:1271": " citrāprameyācintyaiś ca sarvasatvārthakārakam // AMsa_9.74 //",
    "T06asmahsbu:1272": " kṛtyānuṣṭhānajñānaṃ sarvalokadhātuṣu nirmāṇair nānāprakārair aprameyair acintyaiś ca sarvasatvārthakaraṃ /",
    "T06asmahsbu:1273": " kṛtyaniṣpattibhir bhedaiḥ saṃkhyākṣetraiś ca sarvadā /",
    "T06asmahsbu:1274": " acintyaṃ buddhanirmāṇaṃ vijñeyaṃ tac ca sarvathā // AMsa_9.75 //",
    "T06asmahsbu:1275": " tac ca buddhanirmāṇaṃ sadā sarvathā cācintyaṃ veditavyaṃ /",
    "T06asmahsbu:1276": " kṛtyakriyābhedataḥ saṃkhyātakṣetrataś ca /",
    "T06asmahsbu:1277": " dhāraṇāt samacittāc ca samyagdharmaprakāśanāt /",
    "T06asmahsbu:1278": " kṛtyānuṣṭhānataś caiva caturjñānasamudbhavaḥ // AMsa_9.76 //",
    "T06asmahsbu:1279": " (Msa 48)",
    "T06asmahsbu:1280": " tatra dhāraṇāt śrutānāṃ dharmāṇāṃ /",
    "T06asmahsbu:1281": " samacittatā sarvasatveṣv ātmaparasamatayā /",
    "T06asmahsbu:1282": " śeṣaṃ gatārthaṃ /",
    "T06asmahsbu:1283": " buddhānekatvāpṛthaktve ślokaḥ /",
    "T06asmahsbu:1284": " gotrabhedād avaiyarthyāt sākalyād apy anāditaḥ /",
    "T06asmahsbu:1285": " abhedān naikabuddhatvaṃ bahutvaṃ cāmalāśraye // AMsa_9.77 //",
    "T06asmahsbu:1286": " eka eva buddha ity etann eṣyate /",
    "T06asmahsbu:1287": " kiṃ kāraṇaṃ /",
    "T06asmahsbu:1288": " gotrabhedāt /",
    "T06asmahsbu:1289": " anantā hi buddhagotrāḥ satvāḥ /",
    "T06asmahsbu:1290": " tatraika evābhisaṃbuddho nānye 'bhisaṃbhotsyanta iti /",
    "T06asmahsbu:1291": " kuta etat /",
    "T06asmahsbu:1292": " puṇyajñānasaṃbhāravaiyarthyaṃ ca syād anyeṣāṃ bodhisatvānām anabhisaṃbodhān na ca yuktaṃ vaiyarthyaṃ /",
    "T06asmahsbu:1293": " tasmād avaiyarthyād api naika eva buddhaḥ satvārthakriyāsākalyaṃ ca na syāt /",
    "T06asmahsbu:1294": " buddhasya buddhatve kasyacit apratiṣṭhāpanād etac ca na yuktaṃ /",
    "T06asmahsbu:1295": " na ca kaścid ādibuddho 'sti vinā saṃbhāreṇa buddhatvāyogād vinā cānyena buddhena saṃsthānāyogād ity anāditvād apy eko buddho na yuktaḥ /",
    "T06asmahsbu:1296": " bahutvam api neṣyate buddhānāṃ dharmakāyasyābhedād anāsrave dhātau /",
    "T06asmahsbu:1297": " buddhatvopāyapraveśe catvāraḥ ślokāḥ /",
    "T06asmahsbu:1298": " yā 'vidyamānatā saiva paramā vidyamānatā /",
    "T06asmahsbu:1299": " sarvathā 'nupalambhaś ca upalambhaḥ paro mataḥ // AMsa_9.78 //",
    "T06asmahsbu:1300": " yā parikalpitena svabhāvenāvidyamānatā saiva paramā vidyamānatā pariniṣpannena svabhāvena /",
    "T06asmahsbu:1301": " yaś ca sarvathā 'nupalambhaḥ parikalpitasya svabhāvasya sa eva parama upalambhaḥ pariniṣpannasvabhāvasya /",
    "T06asmahsbu:1302": " bhāvanā paramā ceṣṭā bhāvanām avipaśyatām /",
    "T06asmahsbu:1303": " pratilambhaḥ paraś ceṣṭaḥ pratilambhaṃ ca paśyatām // AMsa_9.79 //",
    "T06asmahsbu:1304": " saiva paramā bhāvanā yo bhāvanāyā anupalambhaḥ /",
    "T06asmahsbu:1305": " sa eva paramaḥ pratilambho yaḥ pratilambhānupalambhaḥ /",
    "T06asmahsbu:1306": " paśyatāṃ gurutvaṃ tāṃ dīrghaṃ nimittaṃ vīryam ātmanaḥ /",
    "T06asmahsbu:1307": " mānināṃ bodhisatvānāṃ dūre bodhir nirūpyate // AMsa_9.80 //",
    "T06asmahsbu:1308": " ye ca gurutvaṃ bahutvaṃ paśyanti adbhutadharmayuktaṃ /",
    "T06asmahsbu:1309": " dīrghaṃ ca kālaṃ paśyanti tatsamudāgamāya /",
    "T06asmahsbu:1310": " nimittaṃ na paśyanti cittālambanaṃ /",
    "T06asmahsbu:1311": " ātmanaś ca vīryaṃ vayam ārabdhavīryā (Msa 59)",
    "T06asmahsbu:1312": " buddhatvaṃ prāpsyāma iti /",
    "T06asmahsbu:1313": " teṣām evaṃ mānināṃ bodhisatvānām aupalambhikatvāt dūre bodhir nirūpyate /",
    "T06asmahsbu:1314": " paśyatām kalpanāmātraṃ sarvam etad yathoditaṃ /",
    "T06asmahsbu:1315": " akalpabodhisatvānāṃ prāptā bodhir nirūpyate // AMsa_9.81 //",
    "T06asmahsbu:1316": " kalpanāmātraṃ tv etat sarvam iti paśyatāṃ tasyāpi kalpanāmātrasyāvikalpanād akalpabodhisatvānām anutpattikadharmakṣāntilābhāvasthāyām arthataḥ prāptaiva bodhir ity ucyate /",
    "T06asmahsbu:1317": " buddhānām anyonya naikakāryatve catvāraḥ ślokāḥ /",
    "T06asmahsbu:1318": " bhinnāśrayā bhinnajalāś ca nadyaḥ alpodakāḥ kṛtyapṛthaktvakāryāḥ /",
    "T06asmahsbu:1319": " jalāśritaprāṇitanūpabhogyā bhavanti pātālamasaṃpraviṣṭāḥ // AMsa_9.82 //",
    "T06asmahsbu:1320": " samudraviṣṭāś ca bhavanti sarvā ekāśrayā ekamahājalāś ca /",
    "T06asmahsbu:1321": " miśraikakāryāś ca mahopabhogyā jalāśritaprāṇigaṇasya nityam // AMsa_9.83 //",
    "T06asmahsbu:1322": " bhinnāśrayā bhinnamatāś ca dhīrāḥ svalpāvabodhāḥ pṛthagātmakṛtyāḥ /",
    "T06asmahsbu:1323": " parīttasatvārthasadopabhogyā bhavanti buddhatvam asaṃpraviṣṭāḥ // AMsa_9.84 //",
    "T06asmahsbu:1324": " buddhatvaviṣṭāś ca bhavanti sarve ekāśrayā ekamahāvabodhāḥ /",
    "T06asmahsbu:1325": " miśrekakāryāś ca mahopabhogyāḥ sadā mahāsatvagaṇasya te hi // AMsa_9.85 //",
    "T06asmahsbu:1326": " tatra bhinnāśraya nadyaḥ svabhājanabhedāt /",
    "T06asmahsbu:1327": " kṛtyapṛthaktvakāryāḥ pṛthaktvena kṛtyakaraṇāt /",
    "T06asmahsbu:1328": " tanūpabhogyā ity alpānām upabhogyāḥ /",
    "T06asmahsbu:1329": " śeṣaṃ gatārthaṃ /",
    "T06asmahsbu:1330": " buddhatvaprotsahane ślokaḥ /",
    "T06asmahsbu:1331": " iti nirupamaśukladharmayogād hitasukhahetutayā ca buddhabhūmeḥ /",
    "T06asmahsbu:1332": " śubhaparamasukhākṣayākaratvāt śubhamatir arhati bodhicittam āptum // AMsa_9.86 //",
    "T06asmahsbu:1333": " nirupamaśulkadharmayogāt svārthasaṃpattitaḥ /",
    "T06asmahsbu:1334": " hitasukhahetutvāc ca buddhatvasya parārthasaṃpattiḥ /",
    "T06asmahsbu:1335": " anavadyotkṛṣṭākṣayasukhākaratvāc ca sukhavihāro viśeṣataḥ /",
    "T06asmahsbu:1336": " buddhimān ahīnabodhicittam ādātuṃ tatpraṇidhānaparigrahāt /",
    "T06asmahsbu:1337": " mahāyānasūtrālaṃkāre bodhyadhikāro navamaḥ",
    "T06asmahsbu:1338": " (Msa 50)",
    "T06asmahsbu:1339": " CHAPITRE X",
    "T06asmahsbu:1340": " daśamo 'dhikāraḥ",
    "T06asmahsbu:1341": " uddānam",
    "T06asmahsbu:1342": " ādiḥ siddhiḥ śaraṇaṃ gotraṃ citte tathaiva cotpādaḥ /",
    "T06asmahsbu:1343": " svaparārthas tatvārthaḥ prabhāvaparipākabodhiś ca // AMsa_10.1 //",
    "T06asmahsbu:1344": " eṣa ca bodhyadhikāra ādim ārabhya yāvat bodhipaṭalānusāreṇānugantavyaḥ /",
    "T06asmahsbu:1345": " adhimuktiprabhedalakṣaṇavibhāge ślokau /",
    "T06asmahsbu:1346": " jātājātā grāhikā grāhyabhūtā mitrādāttā svātmato bhrāntikā ca /",
    "T06asmahsbu:1347": " abhrāntānyā āmukhā naiva cānyā ghoṣācārā caiṣikā cekṣikā ca // AMsa_10.2 //",
    "T06asmahsbu:1348": " jātā atītapratyutpannā /",
    "T06asmahsbu:1349": " ajātā anāgatā /",
    "T06asmahsbu:1350": " grāhikā ādhyātmikī yayālambanam adhimucyate /",
    "T06asmahsbu:1351": " grāhyabhūtā bāhyā yānālambanatvenādhimucyate /",
    "T06asmahsbu:1352": " mitrādāttā audārikī /",
    "T06asmahsbu:1353": " svātmataḥ sūkṣmā /",
    "T06asmahsbu:1354": " bhrāntikā hīnā viparītādhimokṣāt /",
    "T06asmahsbu:1355": " abhrāntikā praśāntā /",
    "T06asmahsbu:1356": " āmukhā antike samavahitapratyayatvāt /",
    "T06asmahsbu:1357": " anāmukhā dūre viparyayāt /",
    "T06asmahsbu:1358": " ghoṣācārā śrutamayī /",
    "T06asmahsbu:1359": " eṣikā cintāmayī /",
    "T06asmahsbu:1360": " īkṣikā bhāvanāmayī pratyavekṣaṇāt /",
    "T06asmahsbu:1361": " hāryā kīrṇā 'vyāvakīrṇā vipakṣair hīnodārā āvṛtā 'nāvṛtā ca /",
    "T06asmahsbu:1362": " yuktā 'yuktā saṃbhṛtā 'saṃbhṛtā ca gāḍhaṃ viṣṭā dūragā cādhimuktiḥ // AMsa_10.3 //",
    "T06asmahsbu:1363": " hāryā mṛdvī /",
    "T06asmahsbu:1364": " vyavakīrṇā madhyā /",
    "T06asmahsbu:1365": " avyavakīrṇā vipakṣair adhimātrā /",
    "T06asmahsbu:1366": " hīnā'nyayāne /",
    "T06asmahsbu:1367": " udārā mahāyāne /",
    "T06asmahsbu:1368": " āvṛtā sāvaraṇā viśeṣagamanāya /",
    "T06asmahsbu:1369": " anāvṛtā nirāvaraṇā /",
    "T06asmahsbu:1370": " yuktā sātatyasatkṛtyaprayogāt /",
    "T06asmahsbu:1371": " ayuktā tadvirahitā /",
    "T06asmahsbu:1372": " saṃbhṛtādhigamayogyā /",
    "T06asmahsbu:1373": " (Msa 51) asaṃbhṛtā viparyayāt /",
    "T06asmahsbu:1374": " gāḍhaṃ viṣṭā bhūmipraviṣṭā /",
    "T06asmahsbu:1375": " dūragā pariśiṣṭāsu bhūmiṣu /",
    "T06asmahsbu:1376": " adhimuktiparipanthe trayaḥ ślokāḥ /",
    "T06asmahsbu:1377": " amanaskārabāhulyaṃ kauśīdyaṃ yogavibhramaḥ /",
    "T06asmahsbu:1378": " kumitraṃ śubhadaurbālyam ayoniśomanaskriyā // AMsa_10.4 //",
    "T06asmahsbu:1379": " jātāyā amanasikārabāhulyaṃ paripanthaḥ /",
    "T06asmahsbu:1380": " ajātāyāḥ kauśīdyaṃ grāhyagrāhakabhūtāyā yogavibhramas tathaivābhiniveśāt /",
    "T06asmahsbu:1381": " mitrādāttāyāḥ kumitraṃ viparītagrāhaṇāt /",
    "T06asmahsbu:1382": " svātmato 'dhimukteḥ kuśalamūladaurbalyaṃ /",
    "T06asmahsbu:1383": " abhrāntāyā ayoniśo amanasikāraḥ paripanthas tadvirodhitvāt /",
    "T06asmahsbu:1384": " pramādo 'lpaśrutatvaṃ ca śrutacintālpatuṣṭatā /",
    "T06asmahsbu:1385": " śamamātrābhimānaś ca tathā 'parijayo mataḥ // AMsa_10.5 //",
    "T06asmahsbu:1386": " āmukhāyāḥ pramādas tasyā apramādakṛtatvāt /",
    "T06asmahsbu:1387": " ghoṣācārāyā alpaśrutatvaṃ nītārthasūtrāntāśravaṇāt /",
    "T06asmahsbu:1388": " eṣikāyāḥ śrutamātrasaṃtuṣṭatvam alpacintāsaṃtuṣṭatvaṃ ca /",
    "T06asmahsbu:1389": " īkṣikāyāś cintāmātrasaṃtuṣṭatvaṃ śamathamātrābhimānaś ca /",
    "T06asmahsbu:1390": " hāryāvyavakīrṇayor aparijayaḥ paripanthaḥ /",
    "T06asmahsbu:1391": " anudvegas tathodvega āvṛtiś cāpy ayuktatā /",
    "T06asmahsbu:1392": " asaṃbhṛtiś ca vijñeyā'dhimuktiparipanthatā // AMsa_10.6 //",
    "T06asmahsbu:1393": " hīnāyā anudvegaḥ saṃsārāt /",
    "T06asmahsbu:1394": " udārāyā udvegaḥ /",
    "T06asmahsbu:1395": " anāvṛtāyāś cāvṛttiḥ /",
    "T06asmahsbu:1396": " yuktāyā ayuktatā /",
    "T06asmahsbu:1397": " saṃbhṛtāyā asaṃbhṛtiḥ paripanthaḥ /",
    "T06asmahsbu:1398": " adhimuktāv anuśaṃse pañca ślokāḥ /",
    "T06asmahsbu:1399": " puṇyaṃ mahadakaukṛtyaṃ saumanasyaṃ sukhaṃ mahat /",
    "T06asmahsbu:1400": " avipraṇāśaḥ sthairyaṃ ca viśeṣagamanaṃ tathā // AMsa_10.7 //",
    "T06asmahsbu:1401": " dharmābhisamayaś cātha svaparārthāptir uttamā /",
    "T06asmahsbu:1402": " kṣiprābhijñatvam ete hi anuśaṃsādhimuktitaḥ // AMsa_10.8 //",
    "T06asmahsbu:1403": " (Msa 52)",
    "T06asmahsbu:1404": " jātāyāṃ pratyutpannāyāṃ puṇyaṃ mahat /",
    "T06asmahsbu:1405": " atītāyām akaukṛtyam avipratisārāt /",
    "T06asmahsbu:1406": " grāhikāyāṃ grāhyabhūtāyāṃ ca mahatsaumanasyaṃ samādhiyogāt /",
    "T06asmahsbu:1407": " kalyāṇamitrajanitāyām avipraṇāśaḥ /",
    "T06asmahsbu:1408": " svayam adhimuktau sthairyaṃ /",
    "T06asmahsbu:1409": " bhrāntikāyāmāmukhāyāṃ śrutamayādikāyāṃ ca yāvat madhyāyāṃ viśeṣagamanaṃ /",
    "T06asmahsbu:1410": " adhimātrāyāṃ dharmābhisamayaḥ /",
    "T06asmahsbu:1411": " hīnāyāṃ svārthaprāptiḥ /",
    "T06asmahsbu:1412": " udārāyāṃ parārthaprāptiḥ paramā /",
    "T06asmahsbu:1413": " anāvṛtayuktasaṃbhṛtādiṣu śulkapakṣāsu kṣiprābhijñatvam anuśaṃsaḥ /",
    "T06asmahsbu:1414": " kāmināṃ sā śvasadṛśī kūrmaprakhyā samādhinām /",
    "T06asmahsbu:1415": " bhṛtyopamā svārthināṃ sā rājaprakhyā parārthinām // AMsa_10.9 //",
    "T06asmahsbu:1416": " yathā śvā duḥkhārtaḥ satatam avitṛptaḥ kṣudhitako yathā kūrmaś cāsau jalavivarake saṃkucitakaḥ /",
    "T06asmahsbu:1417": " yathā bhṛtyo nityam upacakitamūrtir vicarati /",
    "T06asmahsbu:1418": " yathā rājā rājñāṃ viṣaye vaśavartī viharati /",
    "T06asmahsbu:1419": " tathā kāmisthātṛsvaparajanakṛtyārtham udite viśeṣo vijñeyaḥ satatam adhimuktayā vividhayā /",
    "T06asmahsbu:1420": " mahāyāne tasya vidhivad iha matvā paramatāṃ bhṛśaṃ tasmin dhīraḥ satatam iha tām eva vṛṇuyāt // AMsa_10.10 //",
    "T06asmahsbu:1421": " api khalu kāminām adhimuktiḥ śvasadṛśī laukikasamādhigatānāṃ kūrmaprakhyā svārthavatāṃ bhṛtyopamā /",
    "T06asmahsbu:1422": " rājaprakhyā parārthavatāṃ /",
    "T06asmahsbu:1423": " etam evārthaṃ pareṇopapādya mahāyānādhimuktau samādāpayati /",
    "T06asmahsbu:1424": " adhimuktilayapratiṣedhe ślokāḥ /",
    "T06asmahsbu:1425": " manuṣaṣya bhūtāḥ saṃbodhiṃ prāpnuvanti pratikṣaṇam /",
    "T06asmahsbu:1426": " aprameyā yataḥ satvā layaṃ nāto 'dhivāsayet // AMsa_10.11 //",
    "T06asmahsbu:1427": " tribhiḥ kāraṇair layo na yuktaḥ /",
    "T06asmahsbu:1428": " yato manuṣabhūtā bodhiṃ prāpnuvanti /",
    "T06asmahsbu:1429": " nityaṃ prāpnuvanti /",
    "T06asmahsbu:1430": " aprameyāś ca prāpnuvanti /",
    "T06asmahsbu:1431": " adhimuktipuṇyaviśeṣaṇe dvau ślokau /",
    "T06asmahsbu:1432": " yathā puṇyaṃ prasavate pareṣāṃ bhojanaṃ dadat /",
    "T06asmahsbu:1433": " na tu svayaṃ sa bhuñjānas tathā puṇyamahodayaḥ // AMsa_10.12 //",
    "T06asmahsbu:1434": " (Msa 53)",
    "T06asmahsbu:1435": " sūtrokto labhyate dharmāt parārthāśrayadeśitāt /",
    "T06asmahsbu:1436": " na tu svārthāśrayād dharmād deśitād upalabhyate // AMsa_10.13 //",
    "T06asmahsbu:1437": " yathā bhojanaṃ dadataḥ puṇyam utpadyate parārthādhikārāt /",
    "T06asmahsbu:1438": " na tu svayaṃ bhuñjānasya svārthādhikārāt /",
    "T06asmahsbu:1439": " evaṃ parārthāśrayadeśitāt mahāyānadharmāt teṣu teṣu sūtreṣūktaḥ puṇyodayo mahāṃl labhyate /",
    "T06asmahsbu:1440": " na tu svārthāśrayadeśitāt śrāvakayānadharmāt /",
    "T06asmahsbu:1441": " adhimuktiphalaparigrahe ślokaḥ /",
    "T06asmahsbu:1442": " iti vipulagatau mahoghamahāryadharme janiya sadā matimān mahādhimuktim /",
    "T06asmahsbu:1443": " vipulasatatapuṇyatadvivṛddhiṃ vrajati guṇair asamair mahātmatāṃ ca // AMsa_10.14 //",
    "T06asmahsbu:1444": " yatra yādṛśyādhimuktyā yo yatphalaṃ parigṛhlāti /",
    "T06asmahsbu:1445": " vistīrṇe mahāyānadharme 'pariṇīyayodārādhimuktyā matimān trividhaṃ phalaṃ parigṛhṇāti /",
    "T06asmahsbu:1446": " vipulapuṇyavṛddhiṃ tasyā evādhimukter vṛddhiṃ taddhetukāṃ cātulyaguṇamahātmatāṃ buddhatvaṃ /",
    "T06asmahsbu:1447": " mahāyānasūtrālaṃkāre adhimuktyadhikāro daśamaḥ",
    "T06asmahsbu:1448": " CHAPITRE XI",
    "T06asmahsbu:1449": " ekādaśo 'dhikāraḥ",
    "T06asmahsbu:1450": " dharmaparyeṣṭyadhikāre ālambanaparyeṣṭau catvāraḥ ślokāḥ",
    "T06asmahsbu:1451": " piṭakatrayaṃ dvayaṃ vā saṃgrahataḥ kāraṇair navabhir iṣṭam /",
    "T06asmahsbu:1452": " vāsanabodhanaśamanaprativedhais tad vimocayati // AMsa_11.1 //",
    "T06asmahsbu:1453": " piṭakatrayaṃ sūtravinayābhidharmāḥ /",
    "T06asmahsbu:1454": " tad eva trayaṃ hīnayānāgrayānabhedena dvayaṃ bhavati /",
    "T06asmahsbu:1455": " śrāvakapiṭakaṃ bodhisatvapiṭakaṃ ca /",
    "T06asmahsbu:1456": " tatpunas trayaṃ dvayaṃ vā kenārthena piṭakam ity āha /",
    "T06asmahsbu:1457": " saṃgrahataḥ sarvajñeyārthasaṃgrahād veditavyaṃ /",
    "T06asmahsbu:1458": " kena kāraṇena trayaṃ /",
    "T06asmahsbu:1459": " navabhiḥ kāraṇair vicikitsāpratipakṣeṇa sūtraṃ yo yatrārthe saṃśayitas tasya tanniścayārthaṃ deśanāt /",
    "T06asmahsbu:1460": " antadvayānuyogapratipakṣeṇa vinayaḥ sāvadyaparibhogapratiṣedhataḥ kāmasukhallikānuyogāntasyānavadyaparibhogānujñānata ātmaklamathānuyogāntasya",
    "T06asmahsbu:1461": " svayaṃdṛṣṭiparāmarṣapratipakṣeṇābhidharmo 'viparītadharmalakṣaṇābhidyotanāt /",
    "T06asmahsbu:1462": " (Msa 54) punaḥ śikṣātrayadeśanā sūtreṇa adhiśīlādhicittasaṃpādanatā vinayena śīlavato 'vipratisārādavipratisāreṇa samādhilābhāt /",
    "T06asmahsbu:1463": " adhiprajñāsaṃpādanābhidharmeṇāviparītārthapravicayāt /",
    "T06asmahsbu:1464": " punar dharmārthadeśanā sūtreṇa /",
    "T06asmahsbu:1465": " dharmārthaniṣpattirvinayena kleśavinayasaṃyuktasasya tayoḥ prativedhāt /",
    "T06asmahsbu:1466": " dharmārthasāṃkathyaviniścayakauśalyam abhidharmeṇeti /",
    "T06asmahsbu:1467": " ebhir nabhiḥ kāraṇaiḥ piṭakatrayam iṣṭaṃ /",
    "T06asmahsbu:1468": " tac ca saṃsārād vimocanārthaṃ /",
    "T06asmahsbu:1469": " kathaṃ punas tad vimocayati /",
    "T06asmahsbu:1470": " vāsanabodhaśamanaprativedhais tad vimocayati /",
    "T06asmahsbu:1471": " śrutena cittavāsanataḥ /",
    "T06asmahsbu:1472": " cintayā bodhanataḥ /",
    "T06asmahsbu:1473": " bhāvanayā śamathena śamanataḥ /",
    "T06asmahsbu:1474": " vipaśyanayā prativedhataḥ /",
    "T06asmahsbu:1475": " sūtrābhidharmavinayāś caturvidhārthā matāḥ samāsena /",
    "T06asmahsbu:1476": " teṣāṃ jñānād dhīmān sarvākārajñatām eti // AMsa_11.2 //",
    "T06asmahsbu:1477": " te ca sūtravinayābhidharmāḥ pratyekaṃ caturvidhārthāḥ samāsatas teṣāṃ jñānād bodhisatvaḥ sarvajñatāṃ prāpnoti /",
    "T06asmahsbu:1478": " śrāvakas tv ekasyā api gāthāyā artham ājñāyāsravakṣyaṃ prāpnoti /",
    "T06asmahsbu:1479": " āśrayato lakṣaṇato dharmād arthāc ca sūcanāt sūtram /",
    "T06asmahsbu:1480": " abhimukhato 'thābhīkṣṇyād abhibhavagatito 'bhidharmaś ca // AMsa_11.3 //",
    "T06asmahsbu:1481": " kathaṃ pratyekaṃ caturvidhārthaḥ /",
    "T06asmahsbu:1482": " āśrayakṣaṇadharmārthasūcanāt sūtraṃ /",
    "T06asmahsbu:1483": " tatrāśrayo yatra deśe deśitaṃ yena yasmai ca /",
    "T06asmahsbu:1484": " lakṣaṇaṃ saṃvṛtisatyalakṣaṇaṃ paramārthasatyalakṣaṇaṃ ca /",
    "T06asmahsbu:1485": " dharmāḥ skandhāyatanadhātvāhārapratītyasamutpādādayaḥ /",
    "T06asmahsbu:1486": " artho 'nusaṃdhiḥ /",
    "T06asmahsbu:1487": " abhimukhatvād abhīkṣṇatvād abhibhavanād abhigamanāc cābhidharmo veditavyaḥ /",
    "T06asmahsbu:1488": " nirvāṇābhimukho dharmo 'bhidharmaḥ satyabodhipakṣavimokṣamukhādideśanāt /",
    "T06asmahsbu:1489": " abhīkṣṇaṃ dharmo 'bhidharma ekaikasya dharmasya rūpyarūpisanidarśanādiprabhedena bahulanirdeśāt /",
    "T06asmahsbu:1490": " abhibhavatīty abhidharmaḥ parapravādābhibhavanād vivādādhikaraṇādibhiḥ /",
    "T06asmahsbu:1491": " abhigamyate sūtrārtha etenety abhidharmaḥ /",
    "T06asmahsbu:1492": " āpatter utthānād vyutthānān niḥsṛteś ca vinayatvam /",
    "T06asmahsbu:1493": " pudgalataḥ prajñapteḥ pravibhāgaviniścayāc caiva // AMsa_11.4 //",
    "T06asmahsbu:1494": " āpattitaḥ samutthānato vyutthānato niḥsaraṇataś ca veditavyaḥ /",
    "T06asmahsbu:1495": " tatrāpattiḥ (Msa 55)",
    "T06asmahsbu:1496": " pañcāpattinikāyāḥ /",
    "T06asmahsbu:1497": " samutthānam āpattīnām ajñānāt pramādāt kleśaprācuryādanādarāc ca /",
    "T06asmahsbu:1498": " vyutthānam āśayato na daṇḍakarmataḥ /",
    "T06asmahsbu:1499": " niḥsaraṇaṃ saptavidhaṃ /",
    "T06asmahsbu:1500": " pratideśanā /",
    "T06asmahsbu:1501": " abhyupagamaḥ śikṣādattakādīnāṃ daṇḍakarmaṇaḥ /",
    "T06asmahsbu:1502": " samavadyotaḥ prajñapte śikṣāpade punaḥ paryāyeṇa /",
    "T06asmahsbu:1503": " ajñānāt prasrabdhiḥ samagreṇa saṃghena śikṣāpadastha pratiprasrambhaṇāt /",
    "T06asmahsbu:1504": " āśrayaparivṛttir bhikṣubhikṣuṇyoḥ strīpuruṣavyañjanaparivartanād asādhāraṇā vedāpattiḥ /",
    "T06asmahsbu:1505": " bhūtapratyavekṣā dharmoddānākaraiḥ pratyavekṣāviśeṣaḥ /",
    "T06asmahsbu:1506": " dharmatāpratilambhaś ca satyadarśanena kṣudrānukṣudrāpannābhāve dharmapratilambhāt /",
    "T06asmahsbu:1507": " punaś caturvidhenārthena vinayo veditavyaḥ /",
    "T06asmahsbu:1508": " pudgalato yam āgamya śikṣā prajñapyate /",
    "T06asmahsbu:1509": " prajñaptito yadā 'rocite pudgalāparādhe śāstā saṃnipātya saṃghaśikṣāṃ prajñāpayati /",
    "T06asmahsbu:1510": " pravibhāgato yaḥ prajñapte śikṣāpade tad uddeśasya vibhāgaḥ /",
    "T06asmahsbu:1511": " viniścayataś ca tatrāpattiḥ kathaṃ bhavaty anāpattir veti nirdhāraṇāt /",
    "T06asmahsbu:1512": " ālambanalābhaparyeṣṭau trayaḥ ślokāḥ /",
    "T06asmahsbu:1513": " ālambanaṃ mato dharmaḥ ādhyātmaṃ bāhyakaṃ dvayam /",
    "T06asmahsbu:1514": " lābho dvayor dvayārthena dvayoś cānupalambhataḥ // AMsa_11.5 //",
    "T06asmahsbu:1515": " ..... bāhyam ādhyātmikaṃ bāhyaṃ ca /",
    "T06asmahsbu:1516": " tatra grāhakabhūtaṃ kāyādikamādhyātmikaṃ grāhyabhūtaṃ bāhyaṃ tayor eva tathatādvayaṃ /",
    "T06asmahsbu:1517": " tatra dvayor ādhyātmikabāhyayor ālambanayor dvayārthena lābho yathākramaṃ /",
    "T06asmahsbu:1518": " yadi grāhyārthād grāhakārtham abhinnaṃ paśyati grāhakārthāc ca grāhyārthaṃ dvayasya",
    "T06asmahsbu:1519": " punaḥ samastasyādhyātmikabāhyālambanasya tathatāyā lābhas tayor eva dvayor anupalambhād veditavyaḥ /",
    "T06asmahsbu:1520": " manojalpair yathoktārthaprasannasya pradhāraṇāt /",
    "T06asmahsbu:1521": " arthakhyānasya jalpāc ca nāmni sthānāc ca cetasaḥ // AMsa_11.6 //",
    "T06asmahsbu:1522": " (Msa 56)",
    "T06asmahsbu:1523": " dharmālambanalābhaḥ syāt tribhir jñānaiḥ śrutādibhiḥ /",
    "T06asmahsbu:1524": " trividhālambanalābhaś ca pūrvoktas tat samāśritaḥ // AMsa_11.7 //",
    "T06asmahsbu:1525": " dharmālambanalābhaḥ punas tribhir jñānair bhavati śrutacintābhāvanāmayaiḥ /",
    "T06asmahsbu:1526": " tatra samāhitena cetasā manojalpair yathoktārthaprasannasya tatpradhāraṇāt /",
    "T06asmahsbu:1527": " śrutamayena jñānena tallābhaḥ manojalpair iti saṃkalpaiḥ /",
    "T06asmahsbu:1528": " prasannasyety adhimuktasya niścitasya /",
    "T06asmahsbu:1529": " pradhāraṇād iti pravicayāt /",
    "T06asmahsbu:1530": " jalpād arthakhyānasya pradhāraṇāc cintāmayena tallābhaḥ /",
    "T06asmahsbu:1531": " yadi manojalpād evāyam arthaḥ khyātīti paśyati nānyan manojalpād yathoktaṃ dvayālambanalābhe /",
    "T06asmahsbu:1532": " cittasya nāmni sthānāt bhāvanāmayena jñānena tallābho veditavyo dvayānupalambhād yathoktaṃ dvayālambanalābhe /",
    "T06asmahsbu:1533": " ata eva ca sa pūrvoktas trividhālambanalābho dharmālambanalābhasaṃniśrito veditavyaḥ /",
    "T06asmahsbu:1534": " manasikāraparyeṣṭau pañca ślokāḥ /",
    "T06asmahsbu:1535": " tridhātukaḥ kṛtyakaraḥ sasaṃbādhāśrayo 'paraḥ /",
    "T06asmahsbu:1536": " adhimuktiniveśī ca tīvracchandakaro 'paraḥ // AMsa_11.8 //",
    "T06asmahsbu:1537": " hīnapūrṇāśrayo dvedhā sajalpo 'jalpa eva ca /",
    "T06asmahsbu:1538": " jñānena saṃprayuktaś ca yogopaniṣadātmakaḥ // AMsa_11.9 //",
    "T06asmahsbu:1539": " saṃbhinnālambanaś cāsau vibhinnālambanaḥ sa ca /",
    "T06asmahsbu:1540": " pañcadhā saptadhā caiva parijñā pañcadhā 'sya ca // AMsa_11.10 //",
    "T06asmahsbu:1541": " catvāraḥ saptatriṃśac ca ākārā bhāvanāgatāḥ /",
    "T06asmahsbu:1542": " mārgadvayasvabhāvo 'sau dvyanuśaṃsaḥ pratīcchakaḥ // AMsa_11.11 //",
    "T06asmahsbu:1543": " prayogī vaśavartī ca parītto vipulātmakaḥ /",
    "T06asmahsbu:1544": " yogināṃ hi manaskāra eṣa sarvātmako mataḥ // AMsa_11.12 //",
    "T06asmahsbu:1545": " aṣṭādaśavidho manaskāraḥ /",
    "T06asmahsbu:1546": " dhātuniyataḥ kṛtyakara āśrayavibhakto 'dhimuktiniveśakaś cchandajanakaḥ samādhisaṃniśrito",
    "T06asmahsbu:1547": " jñānasaṃprayuktaḥ saṃbhinnālambano vibhinnālambanaḥ parijñāniyato bhāvanākārapraviṣṭaḥ",
    "T06asmahsbu:1548": " śamathavipaśyanāmārgasvabhāvo 'nuśaṃsamanaskāraḥ pratīcchakaḥ prāyogikamanaskāro",
    "T06asmahsbu:1549": " vaśavartimanaskāraḥ parīttamanaskāro vipulamanaskāraś ca /",
    "T06asmahsbu:1550": " tatra dhātuniyato yaḥ śrāvakādigotraniyataḥ /",
    "T06asmahsbu:1551": " kṛtyakaro yaḥ saṃbhṛtasaṃbhārasya /",
    "T06asmahsbu:1552": " āśrayavibhakto yaḥ sasaṃbādhagṛhasthāśrayo 'saṃbādhapravrajitāśrayaś ca /",
    "T06asmahsbu:1553": " adhimuktiniveśako yo buddhānusmṛtisahagataḥ /",
    "T06asmahsbu:1554": " cchandajanako (Msa 57)",
    "T06asmahsbu:1555": " yas tat saṃpratyayasahagataḥ /",
    "T06asmahsbu:1556": " samādhisaṃniśrito yaḥ samantakamaulasamādhisahagataḥ savitarkasavicāramātrāvitarkāvicārasahagataś ca /",
    "T06asmahsbu:1557": " jñānasaṃprayukto yo yogopaniṣad yogasahagataḥ sa punaryathākramaṃ śrutacintāmanyo bhāvanāmayaś ca /",
    "T06asmahsbu:1558": " saṃbhinnālambanaḥ pañcavidhaḥ sūtroddānagāthānipātayāvadudgṛhītayāvaddeśitālambanaḥ /",
    "T06asmahsbu:1559": " vibhinnālambanaḥ saptavidho nāmālambanaḥ padālambano vyañjanālambanaḥ pudgalanairātmyālambano dharmanairātmyālambano rūpidharmālambano 'rūpidharmālambanaś ca /",
    "T06asmahsbu:1560": " tatra rūpidharmālambano yaḥ kāyālambanaḥ /",
    "T06asmahsbu:1561": " arūpidharmālambano yo vedanācittadharmālambanaḥ /",
    "T06asmahsbu:1562": " parijñāniyato yaḥ parijñeye vastuni parijñeye 'rthe parijñāyāṃ parijñāphale tatpravedanāyāṃ ca /",
    "T06asmahsbu:1563": " tatra parijñeyaṃ vastu duḥkhaṃ parijñeyo 'rthas tasyaivānityaduḥkhaśūnyānātmatā /",
    "T06asmahsbu:1564": " parijñā mārgaḥ /",
    "T06asmahsbu:1565": " parijñāphalaṃ vimuktiḥ /",
    "T06asmahsbu:1566": " tatpravedanā vimuktijñānadarśanaṃ /",
    "T06asmahsbu:1567": " bhāvanākārapraviṣṭaś caturākārabhāvanaḥ saptatriṃśadākārabhāvanaś ca /",
    "T06asmahsbu:1568": " tatra caturākārabhāvanaḥ pudgalanairātmyākārabhāvano dharmanairātmyākārabhāvano darśanākārabhāvano jñānākārabhāvanaś ca /",
    "T06asmahsbu:1569": " tatra saptatriṃśadākārabhāvanaḥ /",
    "T06asmahsbu:1570": " aśubhākārabhāvano duḥkhākārabhāvano 'nityākārabhāvano 'nātmākārabhāvanaḥ smṛtyupasthāneṣu /",
    "T06asmahsbu:1571": " pratilambhākārabhāvano nisevanākārabhāvano vinirdhāvanākārabhāvanaḥ pratipakṣākārabhāvanaḥ samyakprahāṇeṣu /",
    "T06asmahsbu:1572": " saṃtuṣṭiprātipakṣikamanaskārabhāvano yadā cchandaṃ janayati /",
    "T06asmahsbu:1573": " vikṣepasaṃśayaprātipakṣikamanaskārabhāvano yadā vyāyacchate vīryam ārabhate yathākramaṃ /",
    "T06asmahsbu:1574": " auddhatyaprātipakṣikasamādhyākārabhāvano yadā cittaṃ pradadhāti /",
    "T06asmahsbu:1575": " layaprātipakṣikasamādhyākārabhāvano yadā cittaṃ pragṛhṇāti /",
    "T06asmahsbu:1576": " ete yathākramaṃ caturṣu ṛddhipādeṣu veditavyāḥ /",
    "T06asmahsbu:1577": " sthitacittasya lokottarasaṃpattisaṃpratyayākārabhāvano yathā saṃpratyayākārabhāvana",
    "T06asmahsbu:1578": " evaṃ vyavasāyākārabhāvano dharmāsaṃpramoṣākārabhāvanaś cittasthityākārabhāvanaḥ pravicayākārabhāvana indriyeṣu /",
    "T06asmahsbu:1579": " eta eva pañca nirlikhitavipakṣamanaskārā baleṣu /",
    "T06asmahsbu:1580": " saṃbodhisaṃprakhyānākārabhāvanas tatraiva vicayotsāhasaumanasyakarmaṇyatā cittasthitisamatākārabhāvanāḥ saptasaṃbodhyaṅgeṣu /",
    "T06asmahsbu:1581": " prāptiniścayākārabhāvanaḥ parikarmabhūmisaṃrakṣaṇākārabhāvanaḥ parasaṃprāptyākārabhāvana",
    "T06asmahsbu:1582": " āryakāntaśīlapraviṣṭākārabhāvanaḥ saṃlikhitavṛttisamudācārakārabhāvanaḥ pūrvaparibhāvitapratilabdhamārgābhyāsākārabhāvano",
    "T06asmahsbu:1583": " dharmasthitinimittāsaṃpramoṣākārabhāvano 'nimittasthityāśrayaparivṛttyākārabhāvanaś ca mārgāṅgeṣu /",
    "T06asmahsbu:1584": " śamathavipaśyanābhāvanāmārgasvabhāvayor na kaścin nirdeśaḥ /",
    "T06asmahsbu:1585": " anuśaṃsamanaskāro dvividho dauṣṭhulyāpakarṣaṇo (Msa 58)",
    "T06asmahsbu:1586": " dṛṣṭinimittāpakarṣaṇaśca /",
    "T06asmahsbu:1587": " pratīcchako yo dharmasrotasi buddhabodhisatvānām antikād avavādagrāhakaḥ /",
    "T06asmahsbu:1588": " prāyogikamanaskāraḥ pañcavidhaḥ samādhigocare /",
    "T06asmahsbu:1589": " saṃkhyopalakṣaṇaprāyogiko yena sūtrādiṣu nāmapadavyañjanasaṃkhyām upalakṣayate /",
    "T06asmahsbu:1590": " vṛttyupalakṣaṇaprāyogiko yena dvividhāṃ vṛttim upalakṣayate parimāṇavṛttiṃ ca vyañjanānām aparimāṇavṛttiṃ ca nāmapadayoḥ /",
    "T06asmahsbu:1591": " parikalpopalakṣaṇaprāyogiko yena dvayam upādāya dvayaparikalpam upalakṣayate /",
    "T06asmahsbu:1592": " nāmaparikalpam upādāyārthaparikalpam arthaparikalpamupādāya nāmaparikalpam aparikalpam akṣaraṃ /",
    "T06asmahsbu:1593": " kramopalakṣaṇaprāyogiko yena nāmagrahaṇapūrvikām arthagrahaṇapravṛttim upalakṣayate /",
    "T06asmahsbu:1594": " prativedhaprāyogikaś ca /",
    "T06asmahsbu:1595": " sa punar ekādaśavidho veditavya āgantukatvaprativedhataḥ saṃprakhyānanimittaprativedhato",
    "T06asmahsbu:1596": " 'rthānupalambhaprativedhata upalambhānupalambhaprativedhato dharmadhātuprativedhataḥ",
    "T06asmahsbu:1597": " pudgalanairātmyaprativedhato dharmanairātmyaprativedhato hīnāśayaprativedhata udāramāhātmyāśayaprativedhato",
    "T06asmahsbu:1598": " yathādhigamadharmavyavasthānaprativedhato vyavasthāpitadharmaprativedhataś ca /",
    "T06asmahsbu:1599": " vaśavartimanaskārasrividhaḥ āvaraṇasuviśuddhaḥ kleśajñeyāvaraṇasuviśuddho guṇābhinirhārasuviśuddhaś ca /",
    "T06asmahsbu:1600": " dharmatatvaparyeṣṭau dvau ślokau /",
    "T06asmahsbu:1601": " tatvaṃ yat satataṃ dvayena rahitaṃ bhrānteś ca saṃniśrayaḥ śakyaṃ naiva ca sarvathābhilapituṃ yañ cāprapañcātmakam /",
    "T06asmahsbu:1602": " jñeyaṃ heyam atho viśodhyamamalaṃ yac ca prakṛtyā matam yasyākāśasuvarṇavārisadṛśī kleśād viśuddhirmatā // AMsa_11.13 //",
    "T06asmahsbu:1603": " satataṃ dvayena rahitaṃ tatvaṃ parikalpitaḥ svabhāvo grāhyagrāhakalakṣaṇenātyantamasatvāt /",
    "T06asmahsbu:1604": " bhrānteḥ saṃniśrayaḥ paratantras tena tatparikalpanāt /",
    "T06asmahsbu:1605": " anabhilāpyam aprapañcātmakaṃ ca pariniṣpannaḥ svabhāvaḥ /",
    "T06asmahsbu:1606": " tatra prathamaṃ tatvaṃ parijñeyaṃ dvitīyaṃ praheyaṃ tṛtīyaṃ viśodhyaṃ cāgantukamalādviśuddhaṃ ca prakṛtyā yasya prakṛtyā viśuddhasyākāśasuvarṇavārisadṛśī kleśād viśuddhiḥ /",
    "T06asmahsbu:1607": " na hy ākāśādīni prakṛtyā aśuddhāni /",
    "T06asmahsbu:1608": " na cāgantukamalāpagamād eṣāṃ viśuddhir neṣyata iti /",
    "T06asmahsbu:1609": " na khalu jagati tasmād vidyate kiṃcid anyaj jagad api tad aśeṣaṃ tatra saṃmūḍhabuddhi /",
    "T06asmahsbu:1610": " katham ayam abhirūḍho lokamohaprakāro yadasadabhiniviṣṭaḥ satsamantād vihāya // AMsa_11.14 //",
    "T06asmahsbu:1611": " (Msa 59)",
    "T06asmahsbu:1612": " na khalu tasmād evaṃlakṣaṇād dharmadhātoḥ kiṃcit anyal loke vidyate dharmatāyā dharmasyābhinnatvāt /",
    "T06asmahsbu:1613": " śeṣaṃ gatārthaṃ /",
    "T06asmahsbu:1614": " tatve māyopamaparyeṣṭau pañcadaśa ślokāḥ /",
    "T06asmahsbu:1615": " yathā māyā tathā'bhūtaparikalpo nirucyate /",
    "T06asmahsbu:1616": " yathā māyākṛtaṃ tadvat dvayabhrāntirnirucyate // AMsa_11.15 //",
    "T06asmahsbu:1617": " yathā māyā yantraparigṛhītaṃ bhrāntinimittaṃ kāṣṭhaloṣṭādikaṃ tathābhūtaparikalpaḥ paratantraḥ svabhāvo veditavyaḥ /",
    "T06asmahsbu:1618": " yathā māyākṛtaṃ tasyāṃ māyāyāṃ hastyaśvasuvarṇādyākṛtis tadbhāvena pratibhāsitā tathā",
    "T06asmahsbu:1619": " tasminn abhūtaparikalpe dvayabhrāntirgrāhyagrāhakatvena pratibhāsitā parikalpitasvabhāvākārā veditavyā /",
    "T06asmahsbu:1620": " yathā tasmin na tadbhāvaḥ paramārthas tatheṣyate /",
    "T06asmahsbu:1621": " yathā tasyopalabdhis tu tathā saṃvṛtisatyatā // AMsa_11.16 //",
    "T06asmahsbu:1622": " yathā tasmin na tadbhāvo māyākṛte hastitvādyabhāvas tathā tasmin paratantre paramārtha iṣyate parikalpitasya dvayalakṣaṇasyābhāvaḥ /",
    "T06asmahsbu:1623": " yathā tasya māyākṛtasya hastyādibhāvenopalabdhis tathābhūtaparikalpasya saṃvṛtisatyatopalabdhiḥ /",
    "T06asmahsbu:1624": " tadabhāve yathā vyaktis tannimittasya labhyate /",
    "T06asmahsbu:1625": " tathāśrayaparāvṛttāv asatkalpasya labhyate // AMsa_11.17 //",
    "T06asmahsbu:1626": " yathā māyākṛtyasyābhāve tasya nimittasya kāṣṭhādikasya vyaktir bhūtārthopalabhyate tathāśrayaparāvṛttau dvayabhrāntyabhāvād abhūtaparikalpasya bhūto 'rtha upalabhyate /",
    "T06asmahsbu:1627": " tannimitte yathā loko hy abhrāntaḥ kāmataś caret /",
    "T06asmahsbu:1628": " parāvṛttāv aparyas taḥ kāmacārī tathā patiḥ yatiḥ // AMsa_11.18 //",
    "T06asmahsbu:1629": " yathā tannimitte kāṣṭhādāv abhrānto lokaḥ kāmataś carati svatantras tathā 'śrayaparāvṛttvaparyasta āryaḥ kāmacārī bhavati svatantraḥ /",
    "T06asmahsbu:1630": " tadākṛtiś ca tatrāsti tadbhāvaś ca na vidyate /",
    "T06asmahsbu:1631": " tasmād astitvanāstitvaṃ māyādiṣu vidhīyate // AMsa_11.19 //",
    "T06asmahsbu:1632": " (Msa 60)",
    "T06asmahsbu:1633": " eṣa śloko gatārthaḥ",
    "T06asmahsbu:1634": " na bhāvas tatra cābhāvo nābhāvo bhāva eva ca /",
    "T06asmahsbu:1635": " bhāvābhāvāviśeṣaś ca māyādiṣu vidhīyate // AMsa_11.20 //",
    "T06asmahsbu:1636": " na bhāvas tatra cābhāvo yas tadākṛtibhāvo nāsau na bhāvaḥ /",
    "T06asmahsbu:1637": " nābhāvo bhāva eva ca yo hastitvādyabhāvo nāsau na bhāvaḥ /",
    "T06asmahsbu:1638": " tayoś ca bhāvābhāvayor aviśeṣo māyādiṣu vidhīyate /",
    "T06asmahsbu:1639": " ya eva hi tatra tadākṛtibhāvaḥ /",
    "T06asmahsbu:1640": " sa eva hastitvādyabhāvaḥ /",
    "T06asmahsbu:1641": " ya eva hastitvādyabhāvaḥ sa eva tadākṛtibhāvaḥ /",
    "T06asmahsbu:1642": " tathā dvayābhatātrāsti tadbhāvaś ca na vidyate /",
    "T06asmahsbu:1643": " tasmād astitvanāstitvaṃ rūpādiṣu vidhīyate // AMsa_11.21 //",
    "T06asmahsbu:1644": " tathā 'trābhūtaparikalpe dvayābhāsatāsti dvayabhāvaś ca nāsti /",
    "T06asmahsbu:1645": " tasmād astitvanāstitvaṃ rūpādiṣu vidhīyate 'bhūtaparikalpasvabhāveṣu /",
    "T06asmahsbu:1646": " na bhāvas tatra cābhāvo nābhāvo bhāva eva ca /",
    "T06asmahsbu:1647": " bhāvābhāvāviśeṣaś ca rūpādiṣu vidhīyate // AMsa_11.22 //",
    "T06asmahsbu:1648": " na bhāvas tatra cābhāvaḥ /",
    "T06asmahsbu:1649": " yā dvayābhāsatā /",
    "T06asmahsbu:1650": " nābhāvo bhāva eva ca /",
    "T06asmahsbu:1651": " yā dvayatā nāstitā /",
    "T06asmahsbu:1652": " bhāvābhāvāviśeṣaś ca rūpādiṣu vidhīyate /",
    "T06asmahsbu:1653": " ya eva hi ābhāsatāyā bhāvaḥ sa eva dvayasyābhāva iti /",
    "T06asmahsbu:1654": " samāropāpavādābhapratiṣedhārtham iṣyate /",
    "T06asmahsbu:1655": " hīnayānena yānasya pratiṣedhārtham eva ca // AMsa_11.23 //",
    "T06asmahsbu:1656": " kim arthaṃ punar ayaṃ bhāvābhāvayor aikāntikatvam aviśeṣaś ceṣyate /",
    "T06asmahsbu:1657": " yathākramaṃ /",
    "T06asmahsbu:1658": " samāropāpavādābhapratiṣedhārtham iṣyate /",
    "T06asmahsbu:1659": " hīnayānagamanapratiṣedhārthaṃ ca /",
    "T06asmahsbu:1660": " abhāvasya hy abhāvatvaṃ viditvā samāropaṃ na karoti /",
    "T06asmahsbu:1661": " bhāvasya bhāvatvaṃ viditvāpavādaṃ na karoti /",
    "T06asmahsbu:1662": " tayoś cāviśeṣaṃ viditvā na bhāvād udvijayate tasmān na hīnayānena niryāti /",
    "T06asmahsbu:1663": " bhrānter nimittaṃ bhrāntiś ca rūpavijñaptir iṣyate /",
    "T06asmahsbu:1664": " arūpiṇī ca vijñaptir abhāvāt syān na cetarā // AMsa_11.24 //",
    "T06asmahsbu:1665": " rūpabhrānter yā nimittavijñaptiḥ sā rūpavijñaptir iṣyate rūpākhyā /",
    "T06asmahsbu:1666": " sā tu (Msa 61) rūpabhrāntir arūpiṇī vijñaptiḥ /",
    "T06asmahsbu:1667": " abhāvād rūpāvijñapter itarāpi na syād arūpiṇī vijñaptiḥ /",
    "T06asmahsbu:1668": " kāraṇābhāvāt /",
    "T06asmahsbu:1669": " māyāhastyākṛtigrāhabhrānter dvayam udāhṛtam /",
    "T06asmahsbu:1670": " dvayaṃ tatra yathā nāsti dvayaṃ caivopalabhyate // AMsa_11.25 //",
    "T06asmahsbu:1671": " bimbasaṃkalikāgrāhabhrānter dvayam udāhṛtam /",
    "T06asmahsbu:1672": " dvayaṃ tatra yathā nāsti dvayaṃ caivopalabhyate // AMsa_11.26 //",
    "T06asmahsbu:1673": " māyāhastyākṛtigrāhyabhrāntito dvayam udāhṛtaṃ /",
    "T06asmahsbu:1674": " grāhyaṃ grāhakaṃ ca tatra yathā nāsti dvayaṃ caivopalabhyate /",
    "T06asmahsbu:1675": " pratibimbaṃ saṃkalikāṃ ca manasikurvataḥ tadgrāhabhrānter dvayam udāhṛtaṃ pūrvavat /",
    "T06asmahsbu:1676": " tathā bhāvāt tathābhāvād bhāvābhāvaviśeṣataḥ /",
    "T06asmahsbu:1677": " sadasanto 'tha māyābhā ye dharmā bhrāntilakṣaṇāḥ // AMsa_11.27 //",
    "T06asmahsbu:1678": " ye dharmā bhrāntilakṣaṇā vipakṣasvabhāvās te sadasanto māyopamāś ca /",
    "T06asmahsbu:1679": " kiṃ kāraṇaṃ /",
    "T06asmahsbu:1680": " santas tathā bhāvād abhūtaparikalpatvena /",
    "T06asmahsbu:1681": " asantas tathā 'bhāvāt grāhyagrāhakatvena /",
    "T06asmahsbu:1682": " tayoś ca bhāvābhāvayor aviśiṣṭatvāt santo 'pya santo 'pi māyāpi caivaṃlakṣaṇās tasmān māyopamāḥ /",
    "T06asmahsbu:1683": " tathā 'bhāvāt tathā ';",
    "T06asmahsbu:1684": " bhāvāt tathā 'bhāvād alakṣaṇāḥ /",
    "T06asmahsbu:1685": " māyopamāś ca nirdiṣṭā ye dharmāḥ prātipakṣikāḥ // AMsa_11.28 //",
    "T06asmahsbu:1686": " ye 'pi prātipakṣikā dharmā buddhenopadiṣṭāḥ smṛtyupasthānādayas te 'pyalakṣaṇā māyāś ca nirdiṣṭāḥ /",
    "T06asmahsbu:1687": " kiṃ kāraṇaṃ tathā 'bhāvād yathā bālair gṛhyante /",
    "T06asmahsbu:1688": " tathā 'bhāvād yathā deśitāḥ /",
    "T06asmahsbu:1689": " tathā 'bhāvād yathā saṃdarśitā buddhena garbhāvakramaṇajanmābhiniṣkramaṇābhisaṃbodhyādayaḥ /",
    "T06asmahsbu:1690": " evam alakṣaṇā avidyamānāś ca khyānti tasmān māyopamāḥ /",
    "T06asmahsbu:1691": " māyārājaiva cānyena māyārājñā parājitaḥ /",
    "T06asmahsbu:1692": " ye sarvadharmān paśyanti nirmārās te jinātmajāḥ // AMsa_11.29 //",
    "T06asmahsbu:1693": " (Msa 62)",
    "T06asmahsbu:1694": " ye prātipakṣikā dharmās te māyārājasthānīyāḥ saṃkleśaprahāṇe vyavadānādhipatyāt /",
    "T06asmahsbu:1695": " ye 'pi sāṃkleśikā dharmās te 'pi rājasthānīyāḥ saṃkleśanirvṛttāv ādhipatyāt /",
    "T06asmahsbu:1696": " atas taiḥ prātipakṣikaiḥ saṃkleśaparājayo māyārājñeva rājñaḥ parājayo draṣṭavyaḥ /",
    "T06asmahsbu:1697": " tajjñānāc ca bodhisatvā nirmānāḥ] bhavanti ubhayapakṣe /",
    "T06asmahsbu:1698": " aupamyārthe ślokaḥ /",
    "T06asmahsbu:1699": " māyāsvapnamarīcibimbasadṛśāḥ prodbhāsaśrutkopamā vijñeyodakacandrabimbasadṛśā nirmāṇatulyāḥ punaḥ /",
    "T06asmahsbu:1700": " ṣaṭ ṣaṭ dvau ca punaś ca ṣaṭ dvayamatā ekaikaśaś ca trayaḥ saṃskārāḥ khalu tatra tatra kathitā buddhair vibuddhottamaiḥ // AMsa_11.30 //",
    "T06asmahsbu:1701": " yat tūktaṃ bhagavatā māyopamā dharmā yāvan nirmāṇopamā iti /",
    "T06asmahsbu:1702": " tatra māyopamā dharmāḥ ṣaḍādhyātmikāny āyatanāni /",
    "T06asmahsbu:1703": " asaty ātmajīvāditve tathā prakhyānāt /",
    "T06asmahsbu:1704": " svapnopamāḥ ṣaṭ bāhyāny āyatanāni tadupabhogasyāvastukatvāt /",
    "T06asmahsbu:1705": " marīcikopamau dvau dharmo cittaṃ caitasikāś ca bhrāntikaratvāt /",
    "T06asmahsbu:1706": " pratibimbopamāḥ punaḥ ṣaḍ evādhyātmikāny āyatanāni pūrvakarmapratibimbatvāt /",
    "T06asmahsbu:1707": " pratibhāsopamāḥ ṣaḍ eva bāhyāny āyatanāny ādhyātmikānām āyatanānāṃ chāyābhūtatvāt tadādhipatyotpattitaḥ /",
    "T06asmahsbu:1708": " ṣaṭ dvayaṃ matāḥ ṣaṭ dvayamatāḥ /",
    "T06asmahsbu:1709": " pratiśrutkopamā deśanādharmāḥ /",
    "T06asmahsbu:1710": " udakacandrabimbopamāḥ samādhisaṃniśritā dharmāḥ samādher udakasthānīyatvād acchatayā /",
    "T06asmahsbu:1711": " nirmāṇopamāḥ saṃcintyabhavopapattiparigrahe 'saṃkliṣṭasarvakriyāprayogatvāt /",
    "T06asmahsbu:1712": " jñeyaparyeṣṭau ślokaḥ /",
    "T06asmahsbu:1713": " abhūtakalpo na bhūto nābhūto 'kalpa eva ca /",
    "T06asmahsbu:1714": " na kalpo nāpi cākalpaḥ sarvaṃ jñeyaṃ nirucyate // AMsa_11.31 //",
    "T06asmahsbu:1715": " abhūtakalpo yo na lokottarajñānānukūlaḥ kalpaḥ /",
    "T06asmahsbu:1716": " na bhūto nābhūto yas tadanukūlo yāvan nirvedhabhāgīyaḥ /",
    "T06asmahsbu:1717": " akalpas tathatā lokottaraṃ ca jñānaṃ /",
    "T06asmahsbu:1718": " na kalpo (Msa 63) nāpi cākalpo lokottarapṛṣṭhalabdhaṃ laukikaṃ jñānaṃ /",
    "T06asmahsbu:1719": " etāvac ca sarvaṃ jñeyaṃ /",
    "T06asmahsbu:1720": " saṃkleśavyavadānaparyeṣṭau ślokadvayaṃ /",
    "T06asmahsbu:1721": " svadhātuto dvayābhāsāḥ sāvidyākleśavṛttayaḥ /",
    "T06asmahsbu:1722": " vikalpāḥ saṃpravartante dvayadravyavivarjitāḥ // AMsa_11.32 //",
    "T06asmahsbu:1723": " svadhātuta iti bhāvāṅgād ālayavijñānataḥ /",
    "T06asmahsbu:1724": " dvayābhāsā iti grāhyagrāhakābhāsāḥ /",
    "T06asmahsbu:1725": " sahāvidyayā kleśaiś ca vṛttir eṣāṃ ta ime sāvidyākleśavṛttayaḥ /",
    "T06asmahsbu:1726": " dvayadravyavivarjitā iti grāhyadravyeṇa grāhakadravyeṇa ca /",
    "T06asmahsbu:1727": " evaṃ kleśaḥ paryeṣitavyaḥ /",
    "T06asmahsbu:1728": " ālambanaviśeṣāptiḥ svadhātusthānayogataḥ /",
    "T06asmahsbu:1729": " ta eva hy advayābhāsā vartante carmakāṇḍavat // AMsa_11.33 //",
    "T06asmahsbu:1730": " ālambanaviśeṣāptir iti yo dharmālambanalābhaḥ pūrvam uktaḥ /",
    "T06asmahsbu:1731": " svadhātusthānayogata iti svadhātur vikalpānāṃ tathatā tatra sthānaṃ nāmni sthānāc cetasaḥ /",
    "T06asmahsbu:1732": " yogata ity abhyāsāt /",
    "T06asmahsbu:1733": " bhāvanāmārgeṇa ta eva vikalpā advayābhāsā vartante parāvṛttāśrayasya /",
    "T06asmahsbu:1734": " carmavat kāṇḍavac ca /",
    "T06asmahsbu:1735": " yathā hi kharatvāpagamāt tad eva carma mṛdu bhavati /",
    "T06asmahsbu:1736": " agnisaṃtāpanayā tad eva kāṇḍaṃ ṛju bhavati /",
    "T06asmahsbu:1737": " evaṃ śamathavipaśyanābhāvanābhyāṃ cetaḥprajñāvimuktilābhe parāvṛttāśrayasya ta eva vikalpā na punar dvayābhāsāḥ pravartante ity eva vyavadānaṃ paryeṣitavyaṃ /",
    "T06asmahsbu:1738": " vijñaptimātratāparyeṣṭau dvau ślokau /",
    "T06asmahsbu:1739": " cittaṃ dvayaprabhāsaṃ rāgādyābhāsam iṣyate tadvat /",
    "T06asmahsbu:1740": " śraddhādyābhāsaṃ na tadanyo dharmaḥ kliṣṭakuśalo 'sti // AMsa_11.34 //",
    "T06asmahsbu:1741": " cittamātram eva dvayapratibhāsam iṣyate grāhyapratibhāsaṃ grāhakapratibhāsaṃ ca /",
    "T06asmahsbu:1742": " tathā rāgādikleśābhāsaṃ tad eveṣyate /",
    "T06asmahsbu:1743": " śraddhādikuśaladharmābhāsaṃ vā /",
    "T06asmahsbu:1744": " na tu tadābhāsād anyaḥ kliṣṭo dharmo 'sti rāgādilakṣaṇaḥ kuśalo vā śraddhādilakṣaṇaḥ /",
    "T06asmahsbu:1745": " yathā dvayapratibhāsād anyo na dvayalakṣaṇaḥ /",
    "T06asmahsbu:1746": " iti cittaṃ citrābhāsaṃ citrākāraṃ pravartate // AMsa_11.35 //",
    "T06asmahsbu:1747": " tathābhāsābhāvābhāvo na tu dharmāṇāṃ mataḥ /",
    "T06asmahsbu:1748": " tatra cittam eva vastu tac citrābhāsaṃ (Msa 64)",
    "T06asmahsbu:1749": " pravartate /",
    "T06asmahsbu:1750": " paryāyeṇa rāgābhāsaṃ vā dveṣābhāsaṃ vā tadanyadharmābhāsaṃ vā /",
    "T06asmahsbu:1751": " citrākāraṃ ca yugapat śraddhādyākāraṃ /",
    "T06asmahsbu:1752": " bhāso bhāvābhāvaḥ kliṣṭakuśalāvasthe cetasi /",
    "T06asmahsbu:1753": " na tu dharmāṇāṃ kuśalānāṃ tatpratibhāsavyatirekeṇa tallakṣaṇābhāvāt /",
    "T06asmahsbu:1754": " lakṣaṇaparyeṣṭau ślokā aṣṭau /",
    "T06asmahsbu:1755": " ekenoddeśaḥ śeṣair nirdeśaḥ /",
    "T06asmahsbu:1756": " lakṣyaṃ ca lakṣaṇaṃ caiva lakṣaṇā ca prabhedataḥ /",
    "T06asmahsbu:1757": " anugrahārthaṃ satvānāṃ saṃbuddhaiḥ saṃprakāśitā // AMsa_11.36 //",
    "T06asmahsbu:1758": " anenoddeśaḥ /",
    "T06asmahsbu:1759": " sadṛṣṭikaṃ ca yaccittaṃ tatrāvasthāvikāritā /",
    "T06asmahsbu:1760": " lakṣyam etat samāsena hy apramāṇaṃ prabhedataḥ // AMsa_11.37 //",
    "T06asmahsbu:1761": " tatra cittaṃ vijñānaṃ rūpaṃ ca /",
    "T06asmahsbu:1762": " dṛṣṭiś caitasikā dharmāḥ /",
    "T06asmahsbu:1763": " tatrāvasthā cittaviprayuktā dharmāḥ /",
    "T06asmahsbu:1764": " avikāritā asaṃskṛtam ākāśādikaṃ tadvijñapter nityaṃ tathāpravṛtteḥ /",
    "T06asmahsbu:1765": " ity etat samāsena pañcavidhaṃ lakṣyaṃ prabhedenāpramāṇaṃ /",
    "T06asmahsbu:1766": " yathājalpārthasaṃjñāyā nimittaṃ tasya vāsanā /",
    "T06asmahsbu:1767": " tasmād apy arthavikhyānaṃ parikalpitalakṣaṇaṃ // AMsa_11.38 //",
    "T06asmahsbu:1768": " lakṣaṇaṃ samāsena trividhaṃ parikalpitādilakṣaṇaṃ /",
    "T06asmahsbu:1769": " tatra parikalpitalakṣaṇaṃ trividhaṃ yathājalpārthasaṃjñāyā nimittaṃ tasya jalpasya vāsanā tasmāc ca vāsanādyo 'rthaḥ khyāti avyavahārakuśalānāṃ vināpi yathājalpārthasaṃjñayā /",
    "T06asmahsbu:1770": " tatra yathā 'bhilāpam arthasaṃjñā caitasikī yathājalpārthasaṃjñā /",
    "T06asmahsbu:1771": " tasyā yad ālambanaṃ tannimittam evaṃ yac ca parikalpyate yataś ca kāraṇād vāsanatas tad ubhayaṃ parikalpitalakṣaṇamatrābhipretaṃ /",
    "T06asmahsbu:1772": " yathā nāmārtham arthasya nāmnaḥ prakhyānatā ca yā /",
    "T06asmahsbu:1773": " asaṃkalpanimittaṃ hi parikalpitalakṣaṇam // AMsa_11.39 //",
    "T06asmahsbu:1774": " aparaparyāyo yathā nāma cārthaś ca yathānāmārtham arthasya nāmnaś ca prakhyānatā yathānāmārthaprakhyānatā /",
    "T06asmahsbu:1775": " yadi yathānāmārthaḥ khyāti yathārthaṃ vā nāma ity etad abhūtaparikalpālambanaṃ parikalpitalakṣaṇaṃ etāvad dhi parikalpyate yad uta nāma vā artho veti /",
    "T06asmahsbu:1776": " trividhatrividhābhāso grāhyagrāhakalakṣaṇaḥ /",
    "T06asmahsbu:1777": " abhūtaparikalpo hi paratantrasya lakṣaṇam // AMsa_11.40 //",
    "T06asmahsbu:1778": " (Msa 65)",
    "T06asmahsbu:1779": " trividhas trividhaś cābhāso 'syeti trividhatrividhābhāsaḥ /",
    "T06asmahsbu:1780": " tatra trividhābhāsaḥ padābhāso 'rthābhāso dehābhāsaś ca /",
    "T06asmahsbu:1781": " punas trividhābhāso manaudgrahavikalpābhāsaḥ /",
    "T06asmahsbu:1782": " mano yat kliṣṭaṃ sarvadā /",
    "T06asmahsbu:1783": " udgrahaḥ pañca vijñānakāyāḥ /",
    "T06asmahsbu:1784": " vikalpo manovijñānaṃ /",
    "T06asmahsbu:1785": " tatra prathamatrividhābhāso grāhyalakṣaṇaḥ /",
    "T06asmahsbu:1786": " dvitīyo grāhakalakṣaṇaḥ /",
    "T06asmahsbu:1787": " ity ayam abhūtaparikalpaḥ paratantrasya lakṣaṇaṃ /",
    "T06asmahsbu:1788": " abhāvabhāvatā yā ca bhāvābhāvasamānatā /",
    "T06asmahsbu:1789": " aśāntaśāntā 'kalpā ca pariniṣpannalakṣaṇam // AMsa_11.41 //",
    "T06asmahsbu:1790": " pariniṣpannalakṣaṇaṃ punas tathatā sā hy abhāvatā ca sarvadharmāṇāṃ parikalpitā nābhāvatā ca tadabhāvatvena bhāvāt /",
    "T06asmahsbu:1791": " bhāvābhāvasamānatā ca tayor bhāvābhāvayor abhinnatvāt /",
    "T06asmahsbu:1792": " aśāntā cāgantukair upakleśaiḥ śāntā ca prakṛtipariśaddhatvāt /",
    "T06asmahsbu:1793": " avikalpā ca vikalpāgocaratvāt niṣprapañcatayā /",
    "T06asmahsbu:1794": " etena trividhaṃ lakṣaṇaṃ tathatāyāḥ paridīpitaṃ svalakṣaṇaṃ kleśavyavadānalakṣaṇam avikalpalakṣaṇaṃ ca /",
    "T06asmahsbu:1795": " uktaṃ trividhaṃ lakṣanāṃ /",
    "T06asmahsbu:1796": " niṣpandadharmam ālambya yoniśo manasikriyā /",
    "T06asmahsbu:1797": " cittasya dhātau sthānaṃ ca sadasattārthapaśyanā // AMsa_11.42 //",
    "T06asmahsbu:1798": " lakṣaṇā punaḥ pañcavidhā yogabhūmiḥ /",
    "T06asmahsbu:1799": " ādhāra ādhānam ādarśa āloka āśrayaś ca /",
    "T06asmahsbu:1800": " tatrādhāro niṣpandadharmo yo buddhenādhigamo deśitaḥ sa tasyādhigamasya niṣpandaḥ /",
    "T06asmahsbu:1801": " ādhānaṃ yoniśo manaskāraḥ /",
    "T06asmahsbu:1802": " ādarśaḥ cittasya dhātau sthānaṃ samādhir yad etat pūrvaṃ nāmni sthānam uktaṃ /",
    "T06asmahsbu:1803": " ālokaḥ sadasatvenārthadarśanaṃ lokottarā prajñā tathā sac ca sato yathābhūtaṃ paśyaty asaccāsataḥ /",
    "T06asmahsbu:1804": " āśraya āśrayaparāvṛttiḥ /",
    "T06asmahsbu:1805": " samatāgamanaṃ tasminn āryagotraṃ hi nirmalam /",
    "T06asmahsbu:1806": " samaṃ viśiṣṭam anyūnānadhikaṃ lakṣaṇā matā // AMsa_11.43 //",
    "T06asmahsbu:1807": " samatāgamanamanāsravadhātau āryagotre tadanyair āryaiḥ /",
    "T06asmahsbu:1808": " tac ca nirmalam āryagotraṃ buddhānāṃ /",
    "T06asmahsbu:1809": " samaṃ vimuktisamatayā śrāvakapratyekabuddhaiḥ /",
    "T06asmahsbu:1810": " viśiṣṭaṃ pañcabhir viśeṣaiḥ /",
    "T06asmahsbu:1811": " viśuddhiviśeṣeṇa savāsanakleśaviśuddhitaḥ /",
    "T06asmahsbu:1812": " pariśuddhiviśeṣeṇa kṣetrapariśuddhitaḥ /",
    "T06asmahsbu:1813": " kāyaviśeṣeṇa dharmakāyatayā /",
    "T06asmahsbu:1814": " saṃbhogaviśeṣeṇa parṣanmaṇḍaleṣv avicchinnadharmasaṃbhogapravartanataḥ /",
    "T06asmahsbu:1815": " karmaviśeṣeṇa ca tuṣitabhavanavāsādinirmāṇaiḥ satvārthakriyānuṣṭhānataḥ /",
    "T06asmahsbu:1816": " na ca tasyonatvaṃ saṃkleśapakṣanirodhe nādhikatvaṃ vyavadānapakṣotpāda ity eṣā (Msa 66)",
    "T06asmahsbu:1817": " pañcavidhā yogabhūmir lakṣaṇā /",
    "T06asmahsbu:1818": " tathā hi tallakṣyaṃ ca lakṣyate /",
    "T06asmahsbu:1819": " vimuktiparyeṣṭau ṣaṭ ślokāḥ /",
    "T06asmahsbu:1820": " padārthadehanirbhāsaparāvṛttir anāsravaḥ /",
    "T06asmahsbu:1821": " dhātur bījaparāvṛtteḥ sa ca sarvatragāśrayaḥ // AMsa_11.44 //",
    "T06asmahsbu:1822": " bījaparāvṛtter ity ālayavijñānaparāvṛttitaḥ /",
    "T06asmahsbu:1823": " padārthadehanirbhāsānāṃ vijñānānāṃ parāvṛttir anāsravo dhātur vimuktiḥ /",
    "T06asmahsbu:1824": " sa ca sarvatragāśrayaḥ śrāvakapratyekabuddhagataḥ /",
    "T06asmahsbu:1825": " caturdhā vaśitā vṛtter manasaś codgrahaś ca ca /",
    "T06asmahsbu:1826": " vikalpasyāvikalpe hi kṣetre jñāne 'tha karmaṇi // AMsa_11.45 //",
    "T06asmahsbu:1827": " manasaś codgrahasya ca vikalpasya cāvṛtteḥ parāvṛtter ity arthaḥ /",
    "T06asmahsbu:1828": " caturdhā vaśitā bhavati yathākramam avikalpe kṣetre jñānakarmaṇoś ca /",
    "T06asmahsbu:1829": " acalāditribhūmau ca vaśitā sā caturvidhā /",
    "T06asmahsbu:1830": " dvidhaikasyāṃ tadanyasyām ekaikā vaśitā matā // AMsa_11.46 //",
    "T06asmahsbu:1831": " sā ceyam acalādibhūmitraye caturdhā vaśitā veditavyā /",
    "T06asmahsbu:1832": " ekasyām acalāyāṃ bhūmau dvividhā /",
    "T06asmahsbu:1833": " avikalpe na cānabhisaṃskāranirvikalpatvāt /",
    "T06asmahsbu:1834": " kṣetre ca buddhakṣetrapariśodhanāt /",
    "T06asmahsbu:1835": " tadanyasyāṃ bhūmāv ekaikā vaśitā sādhumatyaṃ jñānavaśitā pratisaṃvidviśeṣalābhāt /",
    "T06asmahsbu:1836": " dharmamedhāyāṃ karmaṇyabhijñākarmaṇām avyāghātāt /",
    "T06asmahsbu:1837": " viditvā nairātmyaṃ dvividham iha dhīmān bhavagataṃ samaṃ tac ca jñātvā praviśati sa tatvaṃ grahaṇataḥ /",
    "T06asmahsbu:1838": " tatas tatra sthānān manasa iha na khyāti tad api tadakhyānaṃ muktiḥ parama upalambhasya vigamaḥ // AMsa_11.47 //",
    "T06asmahsbu:1839": " aparo vimuktiparyāyaḥ /",
    "T06asmahsbu:1840": " dvividhaṃ nairātmyaṃ viditvā bhavatrayagataṃ bodhisatvaḥ samaṃ tac ca jñātvā dvividhinair ātmyaṃ parikalpitapudgalābhāvāt parikalpitadharmābhāvāt na tu sarvathaivābhāvataḥ /",
    "T06asmahsbu:1841": " tatvaṃ praviśati vijñaptimātratāṃ grahaṇato grahaṇamātram etad iti /",
    "T06asmahsbu:1842": " tatas tatra tatvavijñaptimātrasthānān manasas tad api tatvaṃ na khyāti (Msa 67)",
    "T06asmahsbu:1843": " vijñaptimātraṃ /",
    "T06asmahsbu:1844": " tadakhyānaṃ muktiḥ parama upalambhasya yo vigamaḥ pudgaladharmayor anupalambhāt /",
    "T06asmahsbu:1845": " ādhāre saṃbhārād ādhāne sati hi nāmamātraṃ paśyan /",
    "T06asmahsbu:1846": " paśyati hi nāmamātraṃ tatpaśyaṃs tac ca naiva paśyati bhūyaḥ // AMsa_11.48 //",
    "T06asmahsbu:1847": " aparaparyāyaḥ /",
    "T06asmahsbu:1848": " ādhāra iti śrutau saṃbhārād iti saṃbhṛtasaṃbhārasya pūrvasaṃbhāralābhāt /",
    "T06asmahsbu:1849": " ādhāne satīti yoniśomanaskāre nāmamātraṃ paśyann ity abhilāpamātram artharahitaṃ /",
    "T06asmahsbu:1850": " paśyati hi nāmamātram iti vijñaptimātraṃ nāma arūpiṇaś catvāraḥ skandhā iti kṛtvā",
    "T06asmahsbu:1851": " tatpaśyaṃs tad api bhūyo naiva paśyaty arthabhāve tadvijñaptyadarśanād ity ayam anupalambho vimuktiḥ /",
    "T06asmahsbu:1852": " cittam etat sadauṣṭhulyam ātmadarśanapāśitam /",
    "T06asmahsbu:1853": " pravartate nivṛttis tu tad adhyātmasthiter matā // AMsa_11.49 //",
    "T06asmahsbu:1854": " aparaprakāraś cittam etat sadauṣṭhulyaṃ pravartate janmasu /",
    "T06asmahsbu:1855": " ātmadarśanapāśitam iti dauṣṭhulyakāraṇaṃ darśayati /",
    "T06asmahsbu:1856": " dvividhenātmadarśanena pāśitamataḥ sadauṣṭhulyam iti /",
    "T06asmahsbu:1857": " nivṛttis tu tad adhyātmasthiter iti tasya cittasya citta evāvasthānād ālambanānupalambhataḥ /",
    "T06asmahsbu:1858": " niḥsvabhāvatāparyeṣṭau ślokadvayaṃ",
    "T06asmahsbu:1859": " svayaṃ svenātmanā 'bhāvāt svabhāve cānavasthiteḥ /",
    "T06asmahsbu:1860": " grāhavattadādabhāvāc ca niḥsvabhāvatvam iṣyate // AMsa_11.50 //",
    "T06asmahsbu:1861": " svayam abhāvān niḥsvabhāvatvaṃ dharmāṇāṃ pratyayādhīnatvāt /",
    "T06asmahsbu:1862": " svenātmanā 'bhāvān niḥsvabhāvatvaṃ niruddhānāṃ punas tenātmanānutpatteḥ /",
    "T06asmahsbu:1863": " svabhāva 'navasthitatvān niḥsvabhāvatvaṃ kṣaṇikatvād ity etattrividhaṃ niḥsvabhāvatvaṃ saṃskṛtalakṣaṇatrayānugaṃ veditavyaṃ /",
    "T06asmahsbu:1864": " grāhavat tadabhāvāc ca niḥsvabhāvatvaṃ tadabhāvād iti svābhāvāt /",
    "T06asmahsbu:1865": " yathā bālānāṃ svabhāvagrāho nityasukhaśacyāt to vā 'nyena vā parikalpitalakṣaṇena tathāsau svabhāvo nāsti tasmād api niḥsvabhāvatvaṃ dharmāṇām iṣyate / ....",
    "T06asmahsbu:1866": " niḥsvabhāvatayā siddhā uttarottaraniśrayāḥ /",
    "T06asmahsbu:1867": " anutpādo 'nirodhaś cādiśantiḥ parinirvṛtiḥ // AMsa_11.51 //",
    "T06asmahsbu:1868": " (Msa 68)",
    "T06asmahsbu:1869": " ...... niḥsvabhāvatayā 'nutpādādayaḥ /",
    "T06asmahsbu:1870": " yo hi niḥsvabhāvaḥ so 'nutpanno yo 'nutpannaḥ so 'niruddho yo 'niruddhaḥ sa ādiśānto",
    "T06asmahsbu:1871": " ya ādiśāntaḥ sa prakṛtiparinirvṛta ity evam uttarottaraniśrayair ebhir niḥsvabhāvatābhir",
    "T06asmahsbu:1872": " niḥsvabhāvatayā 'nutpādādayaḥ siddhā bhavanti /",
    "T06asmahsbu:1873": " anutpattidharmakṣāntiparyeṣṭāvāryā /",
    "T06asmahsbu:1874": " ādau tatve 'nyatve svalakṣaṇe svayam athānyathābhāve /",
    "T06asmahsbu:1875": " saṃkleśe 'tha viśeṣe kṣāntir anutpattidharmoktā // AMsa_11.52 //",
    "T06asmahsbu:1876": " aṣṭāsv anutpattidharmeṣu kṣāntir anutpattikadharmakṣāntiḥ /",
    "T06asmahsbu:1877": " ādau saṃsārasya na hi tasyādyutpattir asti /",
    "T06asmahsbu:1878": " tatve 'nyatve ca pūrvapaścimānāṃ na hi saṃsāre teṣām eva dharmāṇām utpattirye pūrvam utpannās tadbhāvenānutpatteḥ /",
    "T06asmahsbu:1879": " na cānyeṣām apūrvaprakārānutpatteḥ /",
    "T06asmahsbu:1880": " svalakṣaṇe parikalpitasya svabhāvasya na hi tasya kadācid utpattiḥ /",
    "T06asmahsbu:1881": " svayamanutpattau paratantrasya /",
    "T06asmahsbu:1882": " anyathābhāve pariniṣpannasya na hi tadanyathā bhāvasyotpattir asti /",
    "T06asmahsbu:1883": " saṃkleśe prahīṇe na hi kṣayajñānalābhinaḥ sakleśasyotpattiṃ punaḥ paśyanti /",
    "T06asmahsbu:1884": " viśeṣe buddhadharmakāyānāṃ na hi teṣāṃ viśeṣotpattir asti /",
    "T06asmahsbu:1885": " ity eteṣv anutpattidharmeṣu kṣāntir anutpattidharmoktā /",
    "T06asmahsbu:1886": " ekayānatāparyeṣṭau sapta ślokāḥ /",
    "T06asmahsbu:1887": " dharma nairātmyamuktīnāṃ tulyatvāt gotrabhedataḥ /",
    "T06asmahsbu:1888": " dvyāśayāpteś ca nirmāṇāt paryantād ekayānatā // AMsa_11.53 //",
    "T06asmahsbu:1889": " dharmatulyatvād ekayānatā śrāvakādīnāṃ dharmadhātor abhinnatvāt yātavyaṃ yānam iti",
    "T06asmahsbu:1890": " kṛtvā nairātmyasya tulyatvād ekayānatā śrāvakādīnām ātmābhāvatāsāmānyād yātā yānam",
    "T06asmahsbu:1891": " iti kṛtvā vimuktitulyatvād ekayānatā yāti yānam iti kṛtvā /",
    "T06asmahsbu:1892": " gotrabhedād ekayānatā /",
    "T06asmahsbu:1893": " aniyataśrāvakagotrāṇāṃ mahāyānena niryāṇād yānti tena yānam iti kṛtvā dvyāśayāpter",
    "T06asmahsbu:1894": " ekayānatā buddhānāṃ ca sarvasatveṣv ātmāśayaprāpteḥ śrāvakāṇāṃ ca tadgotraniyatānāṃ",
    "T06asmahsbu:1895": " pūrvaṃ bodhisaṃbhāracaritād anātmani baddhāśayaprāpter abhinnasaṃtānādhimokṣalābhato",
    "T06asmahsbu:1896": " buddhānubhāvena tathāgatānugrahaviśeṣapradeśalābhāya ity ekatvāśayalābhenaikatvāt",
    "T06asmahsbu:1897": " buddhatacchrāvakāṇām ekayānatā /",
    "T06asmahsbu:1898": " nirmāṇād ekayānatā yathoktam anekaśatakṛtvo 'haṃ śrāvakayānena parinirvṛta iti vineyānām arthe tathā nirmāṇasaṃdarśanāt /",
    "T06asmahsbu:1899": " paryantād apyekayānatā yataḥ pareṇa yātavyaṃ nāsti tadyānam iti kṛtvā /",
    "T06asmahsbu:1900": " buddhatvam ekayānam evaṃ tatra tatra sūtre tena (Msa 69)",
    "T06asmahsbu:1901": " tanābhiprāyeṇaikayānatā veditavyā na tu yānatrayaṃ nāsti /",
    "T06asmahsbu:1902": " kim arthaṃ punas tena tenābhiprāyeṇaikayānatā buddhair deśitā /",
    "T06asmahsbu:1903": " ākarṣaṇārtham ekeṣām anyasaṃdhāraṇāya ca /",
    "T06asmahsbu:1904": " deśitāniyatānāṃ hi saṃbuddhair ekayānatā // AMsa_11.54 //",
    "T06asmahsbu:1905": " ākarṣaṇārtham ekeṣām iti ye śrāvakagotrā aniyatāḥ /",
    "T06asmahsbu:1906": " anyeṣāṃ ca saṃdhāraṇāya ye bodhisatvāgotrā aniyatāḥ /",
    "T06asmahsbu:1907": " śrāvako 'niyato dvedhā dṛṣṭādṛṣṭārthayānataḥ /",
    "T06asmahsbu:1908": " dṛṣṭārtho vītarāgaś cāvītarāgo 'pya sau mṛduḥ // AMsa_11.55 //",
    "T06asmahsbu:1909": " śrāvakaḥ punar aniyato dvividho veditavyaḥ /",
    "T06asmahsbu:1910": " dṛṣṭārthayānaś ca yo dṛṣṭasatyo mahāyānena niryāti adṛṣṭārthayānaś ca yo na dṛṣṭasatyo mahāyānena niryāti /",
    "T06asmahsbu:1911": " dṛṣṭārthaḥ punar vītarāgaś cāvītarāgaś ca kāmebhyaḥ /",
    "T06asmahsbu:1912": " asau ca mṛdur dhandhagatiko veditavyaḥ /",
    "T06asmahsbu:1913": " yo dṛṣṭārtho dvividha uktaḥ /",
    "T06asmahsbu:1914": " tau ca labdhāryamārgasya bhaveṣu pariṇāmanāt /",
    "T06asmahsbu:1915": " acintyapariṇāmikyā upapattyā samanvitau // AMsa_11.56 //",
    "T06asmahsbu:1916": " tau ca dṛṣṭārtho labdhasyāryamārgasya bhaveṣu pariṇāmanāt /",
    "T06asmahsbu:1917": " acintyapariṇāmikyā upapattyā samanvāgatau veditavyau /",
    "T06asmahsbu:1918": " acintyo hi tasyāryamārgasya pariṇāma upapattau tasmād acintyapariṇāmikī /",
    "T06asmahsbu:1919": " praṇidhānavaśād eka upapattiṃ prapadyate /",
    "T06asmahsbu:1920": " eko 'nāgāmitāyogān nirmāṇaiḥ pratipadyate // AMsa_11.57 //",
    "T06asmahsbu:1921": " tayoś caikaḥ praṇidhānavaśād upapattiṃ gṛhṇāti yatheṣṭaṃ yo na vītarāgaḥ /",
    "T06asmahsbu:1922": " eko 'nāgāmitāyogabalena nirmāṇaiḥ /",
    "T06asmahsbu:1923": " nirvāṇābhiratatvāc ca tau dhandhagatikau matau /",
    "T06asmahsbu:1924": " punaḥ punaḥ svacittasya samudācārayogataḥ // AMsa_11.58 //",
    "T06asmahsbu:1925": " (Msa 70)",
    "T06asmahsbu:1926": " tau ca nirvāṇābhiratatvād ubhāv api dhandhagatikau matau ciratareṇābhisaṃbodhataḥ /",
    "T06asmahsbu:1927": " svasya śrāvakacittasya nirvitsahagatasyābhīkṣṇaṃ samudācārāt /",
    "T06asmahsbu:1928": " so 'kṛtārtho hy abuddhe ca jāto dhyānārtham udyataḥ /",
    "T06asmahsbu:1929": " nirmāṇārthī tadāśritya parāṃ bodhim avāpnute // AMsa_11.59 //",
    "T06asmahsbu:1930": " yaḥ punar asāv avītarāgo dṛṣṭasatyaḥ so 'kṛtārthaḥ śaikṣo bhavan buddharahite kāle jāto dhyānārtham udyato bhavati nirmāṇārthī /",
    "T06asmahsbu:1931": " tacca nirmāṇam āśritya krameṇa parāṃ bodhiṃ prāpnoti /",
    "T06asmahsbu:1932": " tam avasthātrayasthaṃ saṃdhāyoktaṃ bhagavatā śrīmālāsūtre /",
    "T06asmahsbu:1933": " śrāvako bhūtvā pratyekabuddho bhavati punaś ca buddha iti /",
    "T06asmahsbu:1934": " agnidṛṣṭānte ca yadā ca pūrvaṃ dṛṣṭasatyāvasthā sadā buddharahite kāle svayaṃ dhyānam utpādya janmakāyaṃ tyaktvā nirmāṇakāyaṃ gṛhṇāti yadā ca parāṃ bodhiṃ prāpnotīti /",
    "T06asmahsbu:1935": " vidyāsthānaparyeṣṭau ślokaḥ /",
    "T06asmahsbu:1936": " vidyāsthāne pañcavidhe yogamakṛtvā sarvajñatvaṃ naiti kathaṃcit paramāryaḥ /",
    "T06asmahsbu:1937": " ity anyeṣāṃ nigrahaṇānugrahaṇāya svājñārthaṃ vā tatra karoty eva sa yogam // AMsa_11.60 //",
    "T06asmahsbu:1938": " pañcavidhaṃ vidyāsthānaṃ /",
    "T06asmahsbu:1939": " adhyātmavidyā hetuvidyā śabdavidyā cikitsāvidyā śilpakarmasthānavidyā ca /",
    "T06asmahsbu:1940": " tad yad arthaṃ bodhisatvena paryeṣitavyaṃ tad darśayati /",
    "T06asmahsbu:1941": " sarvajñatvaprāptyartham abhedena sarvaṃ /",
    "T06asmahsbu:1942": " bhedena punar hetuvidyāṃ śabdavidyāṃ ca paryeṣate nigrahārtham anyeṣāṃ tad anadhimuktānāṃ /",
    "T06asmahsbu:1943": " cikitsāvidyāṃ śilpakarmasthānavidyāṃ cānyeṣām anugrahārthaṃ tadarthikānāṃ /",
    "T06asmahsbu:1944": " adhyātmavidyāṃ svayam ājñārthaṃ /",
    "T06asmahsbu:1945": " dhātupuṣṭiparyeṣṭau trayodaśa (Msa 71) ślokāḥ /",
    "T06asmahsbu:1946": " pāramitāparipūraṇārthaṃ ye pāramitāpratisaṃyuktā evaṃ manasikārā dhātupuṣṭaye bhavanti ta etābhir gāthābhir deśitāḥ /",
    "T06asmahsbu:1947": " hetūpalabdhituṣṭiś ca niśrayatadanusmṛtiḥ /",
    "T06asmahsbu:1948": " sādhāraṇaphalecchā ca yathābodhādhimucyanā // AMsa_11.61 //",
    "T06asmahsbu:1949": " te punar hetopalabdhituṣṭimanasikārāt /",
    "T06asmahsbu:1950": " yāvad agratvātmāvadhāraṇamanasikāraḥ /",
    "T06asmahsbu:1951": " tatra hetūpalabdhituṣṭimanasikāra ādita eva tāvat /",
    "T06asmahsbu:1952": " gotrastho bodhisatvaḥ svātmani pāramitānāṃ gotraṃ paśyan hetūpalabdhituṣṭyā pāramitādhātupuṣṭiṃ karoti /",
    "T06asmahsbu:1953": " gotrastho 'nuttarāyāṃ samyaksaṃbodhau cittam utpādayatīty ato 'nantaraṃ niśrayatadanusmṛtimanasikāraḥ /",
    "T06asmahsbu:1954": " sa hi bodhisatvaḥ svātmani pāramitānāṃ saṃniśrayabhūtaṃ bodhicittaṃ samanupaśyann evaṃ manasikaroti niyatam etāḥ pāramitāḥ paripūriṃ gamiṣyanti",
    "T06asmahsbu:1955": " tathā hy asmākaṃ bodhicittaṃ saṃvidyate iti /",
    "T06asmahsbu:1956": " utpāditabodhicittasya pāramitābhiḥ svaparārthaprayoge sādhāraṇaphalecchāmanasikāra āsāṃ pāramitānāṃ parasādhāraṇaṃ va phalāṃ bhavatv anyathā vā mā bhūd ity abhisaṃskaraṇāt /",
    "T06asmahsbu:1957": " svaparārthaṃ prayujyamāno 'saṃkleśopāyaṃ tatvārthaṃ pratividhyatīty ato 'nantaraṃ yathābodhādhimucyanāmanasikāraḥ /",
    "T06asmahsbu:1958": " evaṃ sarvatrānukramo veditavyaḥ /",
    "T06asmahsbu:1959": " yathā buddhair bhagavadbhiḥ pāramitā abhisaṃbuddhā abhisaṃbhotsyante 'bhisaṃbudhyante ca tathā 'ham adhimucye ity abhisaṃskaraṇāt /",
    "T06asmahsbu:1960": " caturvidhānubhāvena prīyaṇā khedaniścayaḥ /",
    "T06asmahsbu:1961": " vipakṣe pratipakṣe ca pratipattiś caturvidhā // AMsa_11.62 //",
    "T06asmahsbu:1962": " anubhāvaprīyaṇāmanasikāraś caturvidhānubhāvadarśanaprīyaṇā caturvidhānubhāvo vipakṣaprahāṇaṃ saṃbhāraparipākaḥ svaparānugraha āyatyāṃ vipākaphalaniḥṣyandaphaladānatā ca /",
    "T06asmahsbu:1963": " satvasvabuddhadharmaparipākam ārabhyākhedaniścayamanasikāraḥ sarvasatvavipratipattibhiḥ sarvaduḥkhāpattipātaiś cākhedaniścayābhisaṃskaraṇāt paramabodhiprāptaye /",
    "T06asmahsbu:1964": " vipakṣe pratipakṣe ca caturvidhapratipattimanasikāraḥ /",
    "T06asmahsbu:1965": " dānādivipakṣāṇāṃ ca mātsaryādīnāṃ pratideśanā pratipakṣāṇāṃ ca dānādīnām anumodanā (Msa 72)",
    "T06asmahsbu:1966": " tadadhipateyadharmadeśanārthaṃ ca buddhādhyeṣaṇā /",
    "T06asmahsbu:1967": " tāsāṃ ca bodhau pariṇāmanā /",
    "T06asmahsbu:1968": " prasādaḥ saṃpratīkṣā ca dānacchandaḥ paratra ca /",
    "T06asmahsbu:1969": " saṃnāhaḥ praṇidhānaṃ ca abhinandamanaskriyā // AMsa_11.63 //",
    "T06asmahsbu:1970": " adhimuktibalādhānatām ārabhya pāramitādhipateyadharmārthe ca prasādamanasikāraḥ /",
    "T06asmahsbu:1971": " dharmaparyeṣṭim ārabhya saṃpratīcchanamanasikāras tasyaiva dharmasyāprativahanayogena parigrahaṇatayā /",
    "T06asmahsbu:1972": " daśanām ārabhya dānacchandamanasikāro dharmasyārthasya ca prakāśanārthaṃ pareṣāṃ /",
    "T06asmahsbu:1973": " pratipattim ārabhya saṃnāhamanasikāro dānādiparipūraye saṃnahanāt /",
    "T06asmahsbu:1974": " praṇidhānamanasikāras tatparipūriprāptaye samavadhānārthaṃ /",
    "T06asmahsbu:1975": " abhinandamanasikāro 'ho bata dānādipratipattyā samyak saṃpādayeyam ity abhinandanāt /",
    "T06asmahsbu:1976": " eta eva trayo manasikārā avavādānuśāsanyāṃ yojayitavyāḥ /",
    "T06asmahsbu:1977": " upāyopasaṃhitakarmamanasikāraḥ saṃkalpaiḥ sarvaprakāradānādiprayogamanasikaraṇāt /",
    "T06asmahsbu:1978": " śaktilābhe sadāutsukyaṃ dānādau ṣaḍvidhe dhanam /",
    "T06asmahsbu:1979": " paripāke 'tha pūjāyāṃ sevāyām anukampanā // AMsa_11.64 //",
    "T06asmahsbu:1980": " autsukyamanasikāraś caturvidhaḥ /",
    "T06asmahsbu:1981": " śaktilābhe na dānādau ṣaḍvidhe dānadāne yāvat prajñādāne /",
    "T06asmahsbu:1982": " evaṃ śīlādiṣu ṣaḍvidheṣu /",
    "T06asmahsbu:1983": " pāramitābhir eva saṃgrahavastuprayogeṇa satvaparipāke /",
    "T06asmahsbu:1984": " pūjāyāṃ ca dānena lābhasatkārapūjayā /",
    "T06asmahsbu:1985": " śeṣābhiś ca pratipattipūjayā /",
    "T06asmahsbu:1986": " aviparītapāramitopadeśāpañcakalyāṇamitrasevāyām autsukyamanasikāro veditavyaḥ /",
    "T06asmahsbu:1987": " anukampāmanasikāraś caturbhir apramāṇair dānādyupasaṃhāreṇa maitrāyataḥ /",
    "T06asmahsbu:1988": " mātsaryādisamavadhānena satveṣu karuṇāyataḥ /",
    "T06asmahsbu:1989": " dānādisamanvāgateṣu muditāyataḥ /",
    "T06asmahsbu:1990": " tadasaṃkleśādhimokṣataś ca upekṣāyataḥ /",
    "T06asmahsbu:1991": " akṛte kukṛte lajjā kaukṛtyaṃ viṣaye ratiḥ /",
    "T06asmahsbu:1992": " amitrasaṃjñā khede ca racanodbhāvanāmatiḥ // AMsa_11.65 //",
    "T06asmahsbu:1993": " hrīdharmam ārabhya lajjāmanaskāro 'kṛteṣu vā dānādiṣv aparipūrṇamithyākṛteṣu vā lajjā lajjāyamānaś ca pravṛttinivṛttyartham anānuṣaṅgikaṃ kaukṛtyāyate",
    "T06asmahsbu:1994": " dhṛtim ārabhya ratimanaskāro dānādyālambane 'vikṣepataś cittasya dhāraṇāt /",
    "T06asmahsbu:1995": " akhedamanaskāro (Msa 73)",
    "T06asmahsbu:1996": " dānādiprayogaparikhede śatrusaṃjñākaraṇāt /",
    "T06asmahsbu:1997": " racanāc chandamanaskāraḥ pāramitāpratisaṃyuktaśāstraracanābhisaṃskaraṇāt /",
    "T06asmahsbu:1998": " lokajñatām ārabhya udbhāvanāmanaskāras tasyaiva śāstrasya loke yathābhājanam udbhāvanābhisaṃskaraṇāt /",
    "T06asmahsbu:1999": " dānādayaḥ pratisaraṇaṃ sambodhau neśvarādayaḥ /",
    "T06asmahsbu:2000": " doṣāṇāṃ ca guṇānāṃ ca pratisaṃvedanād dvayoḥ // AMsa_11.66 //",
    "T06asmahsbu:2001": " pratisaraṇamanaskāro bodhiprāptaye dānādīnāṃ pratisaraṇān neśvarādīnāṃ pratisaṃvinmanaskāro mātsaryadānādivipakṣapratipakṣayor doṣaguṇapratisaṃvedanāt",
    "T06asmahsbu:2002": " cayānusmaraṇaprītir māhārthyasya ca darśanam /",
    "T06asmahsbu:2003": " yoge 'bhilāṣo 'vikalpe taddhṛtyāṃ pratyayāgame // AMsa_11.67 //",
    "T06asmahsbu:2004": " cayānusmaraṇaprītimanaskāro dānādyupacaye puṇyajñānasaṃbhāropacayasaṃdarśanāt /",
    "T06asmahsbu:2005": " māhārthyasaṃdarśanamanaskāro dānādīnāṃ bodhipakṣe bhāvārthena mahābodhiprāptyarthasaṃdarśanāt /",
    "T06asmahsbu:2006": " abhilāṣamanaskāraḥ sa punaś caturvidhaḥ /",
    "T06asmahsbu:2007": " yogābhilāṣamanaskāraḥ śamathavipaśyanāyogabhāvanābhilāṣāt /",
    "T06asmahsbu:2008": " avikalpābhilāṣamanaskāraḥ pāramitāparipūraṇārtham upāyakauśalyābhilāṣāt /",
    "T06asmahsbu:2009": " dhṛtyabhilāṣamanaskāraḥ pāramitādhipateyadharmārthadhāraṇābhilāṣāt /",
    "T06asmahsbu:2010": " pratyayābhigamābhilāṣamanaskāraḥ samyakpraṇidhānābhisaṃskaraṇāt /",
    "T06asmahsbu:2011": " saptaprakārāsadgrāhavyutthāne śaktidarśanam /",
    "T06asmahsbu:2012": " āścaryaṃ cāpyanāścaryaṃ saṃjñā caiva caturvidhā // AMsa_11.68 //",
    "T06asmahsbu:2013": " saptaprakārāsadgrāhavyutthānaśaktidarśanamanaskāraḥ /",
    "T06asmahsbu:2014": " saptavidho 'sadgrāhaḥ /",
    "T06asmahsbu:2015": " asati sadgrāho doṣavati guṇavatvagrāho guṇavatyaguṇavatvagrāhaḥ /",
    "T06asmahsbu:2016": " sarvasaṃskāreṣu ca nityasukhāsadgrāhau /",
    "T06asmahsbu:2017": " sarvadharmeṣu cātmāsadgrāhaḥ nirvāṇe cāśāntāsadgrāhaḥ /",
    "T06asmahsbu:2018": " yasya pratipakṣeṇa śūnyatāsamādhitrayaṃ dharmoddānacatuṣṭayaṃ ca deśyate /",
    "T06asmahsbu:2019": " āścarye caturvidhasaṃjñāmanaskāraḥ /",
    "T06asmahsbu:2020": " pāramitāsūdārasaṃjñā āyatatvasaṃjñā pratikāranirapekṣasaṃjñā vipākanirapekṣasaṃjñā ca /",
    "T06asmahsbu:2021": " anāścarye 'pi caturvidhamanaskāraḥ /",
    "T06asmahsbu:2022": " caturvidham anāścaryam audarya āyatatve ca sati pāramitānāṃ buddhatvaphalābhinivartanāt /",
    "T06asmahsbu:2023": " asminn eva ca dvaye sati svaparasamacittāvasthāpanāt tadviśiṣṭebhyaś ca śarudibhyaḥ (Msa 74)",
    "T06asmahsbu:2024": " pūjādilābhe sati pratikāranirapekṣatā ...",
    "T06asmahsbu:2025": " samatā sarvasatveṣu dṛṣṭiś cāpi mahātmikā /",
    "T06asmahsbu:2026": " paraguṇapratikāras trayāśastir nirantaraḥ // AMsa_11.69 //",
    "T06asmahsbu:2027": " ... pratyayakārāśaṃsanamanaskāro dānādiguṇapravṛttyā parebhyaḥ /",
    "T06asmahsbu:2028": " āśāstimanaskāraḥ satveṣu tristhānāśaṃsanāt /",
    "T06asmahsbu:2029": " pāramitānāṃ bodhisatvabhūminiṣṭhāyā buddhabhūminiṣṭhāyāḥ satvāvaraṇāśaṃsanā cca /",
    "T06asmahsbu:2030": " nirantaramanaskāro dānādibhir avadhyakālakaraṇābhisaṃskaraṇāt /",
    "T06asmahsbu:2031": " buddhapraṇītānuṣṭhānād arvāgasthānacetanāt /",
    "T06asmahsbu:2032": " taddhānivṛddhyā satveṣu anāmodaḥ pramodanā // AMsa_11.70 //",
    "T06asmahsbu:2033": " samyakprayogamanaskāro 'viparītānuṣṭhānād arvāgasthānamanasikāraṇāt /",
    "T06asmahsbu:2034": " anāmodamanaskāro dānādibhir hīyamāneṣu /",
    "T06asmahsbu:2035": " pramodamanaskāro dānādibhirvardhamāneṣu satveṣu /",
    "T06asmahsbu:2036": " prativarṇikāyāṃ varṇikābhūtāyāṃ bhāvanāyāṃ ca nārūciḥ /",
    "T06asmahsbu:2037": " nādhivāsamanaskāro vyākṛtaniyate spṛhā // AMsa_11.71 //",
    "T06asmahsbu:2038": " arucimanaskāraḥ pāramitāprativarṇikā bhāvanāyāṃ /",
    "T06asmahsbu:2039": " rucimanaskāro bhūtāyāṃ /",
    "T06asmahsbu:2040": " anadhivāsanāmanaskāro mātsaryādivipakṣavinayanābhisaṃskāraṇāt /",
    "T06asmahsbu:2041": " spṛhāmanaskāro dvividhiḥ pāramitāparipūrivyākaraṇalābhaspṛhāmanaskāraḥ pāramitāniyatabhūmyavasthālābhaspṛhāmanaskāraś ca /",
    "T06asmahsbu:2042": " āyatyāṃ darśanād vṛtticetanā samatekṣaṇā /",
    "T06asmahsbu:2043": " agradharmeṣu vṛttyā ca agratvātmāvadhāraṇāt dhāraṇā // AMsa_11.72 //",
    "T06asmahsbu:2044": " āyatyāṃ darśanād vṛttimanaskāro yātvā gatiṃ gatvā bodhisatvena satā 'vaśyakaraṇīyatā 'bhisaṃskāraṇāt /",
    "T06asmahsbu:2045": " dānādīnāṃ samatekṣaṇāmanaskāras tadanyair (Msa 75)",
    "T06asmahsbu:2046": " bodhisatvaiḥ sahātmanaḥ pāramitāsātatyakaraṇādhimokṣārthaṃ /",
    "T06asmahsbu:2047": " agratvātmāvadhāraṇamanaskāraḥ pāramitāgradharmapravṛttyā svātmanaḥ pradhānabhāvasaṃdarśanāt /",
    "T06asmahsbu:2048": " ete śubhamanaskārā daśapāramitānvayāḥ /",
    "T06asmahsbu:2049": " sarvadā bodhisatvānāṃ dhātupuṣṭau bhavanti hi // AMsa_11.73 //",
    "T06asmahsbu:2050": " iti nigamanaśloko gatārthaḥ /",
    "T06asmahsbu:2051": " dharmaparyeṣṭibhede dvau ślokau /",
    "T06asmahsbu:2052": " puṣṭer adhyāśayato mahatī paryeṣṭir iṣyate dhīre /",
    "T06asmahsbu:2053": " savivāsā hy avivāsā tathaiva vaibhutvikī teṣām // AMsa_11.74 //",
    "T06asmahsbu:2054": " asakāyā laghulabdhakāyā prapūrṇakāyā ca bodhisatvānām /",
    "T06asmahsbu:2055": " bahumānasūkṣmamānā nirmāṇā caiṣaṇābhimatā // AMsa_11.75 //",
    "T06asmahsbu:2056": " trayodaśavidhā paryeṣṭiḥ /",
    "T06asmahsbu:2057": " puṣṭitaḥ śrutādhimuktipuṣṭyā /",
    "T06asmahsbu:2058": " adhyāśayato dharmamukhasrotasā /",
    "T06asmahsbu:2059": " mahatī cittatvalābhināṃ /",
    "T06asmahsbu:2060": " savipravāsā prathamā /",
    "T06asmahsbu:2061": " avipravāsā dvitīyā vaibhutvikī tṛtīyā /",
    "T06asmahsbu:2062": " akāyā śrutacintāmayī dharmakāyarahitatvāt /",
    "T06asmahsbu:2063": " sakāyā bhāvanāmayī adhimukticaryābhūmau /",
    "T06asmahsbu:2064": " laghukāyā saptasu bhūmiṣu /",
    "T06asmahsbu:2065": " paripūrṇakāyā śeṣāsu /",
    "T06asmahsbu:2066": " bahumānādhimukticaryābhūmau /",
    "T06asmahsbu:2067": " sūkṣmamānā saptasu /",
    "T06asmahsbu:2068": " nirmāṇā śeṣāsu /",
    "T06asmahsbu:2069": " dharmahetutvaparyeṣṭau ślokaḥ /",
    "T06asmahsbu:2070": " rūpārūpe dharmo lakṣaṇahetus tathaiva cārogyaṃgye /",
    "T06asmahsbu:2071": " aiśvarye 'bhijñābhis tadakṣayatve ca dhīrāṇām // AMsa_11.76 //",
    "T06asmahsbu:2072": " rūpe lakṣaṇahetur dharmaḥ /",
    "T06asmahsbu:2073": " arūpe ārogyahetuḥ kleśavyādhipraśamanāt aiśvaryahetur abhijñābhis tadakṣayatvahetuś cānupadhiśeṣanirvāṇo 'pyanupacchedāt /",
    "T06asmahsbu:2074": " ata evoktaṃ brahmaparipṛcchāsūtre /",
    "T06asmahsbu:2075": " caturbhir dharmaiḥ samanvāgatā bodhisatvā dharmaṃ paryeṣante /",
    "T06asmahsbu:2076": " (Msa 76) ratnasaṃjñayā durlabhārthena bhaiṣajyasaṃjñayā kleśavyādhipraśamanārthena arthasaṃjñayā avipraṇāśārthena nirvāṇasaṃjñayā sarvaduḥkhapraśamanārthena",
    "T06asmahsbu:2077": " ratnābhūtāni hi lakṣaṇāni śobhākaratvād atas taddhetutvād dharmaratnasaṃjñā /",
    "T06asmahsbu:2078": " ārogyahetutvād bhaiṣajyasaṃjñā abhijñāiśvaryahetutvād arthasaṃjñā /",
    "T06asmahsbu:2079": " tadakṣayahetutvān nirvāṇasaṃjñākṣayanirbhayatārthena /",
    "T06asmahsbu:2080": " vikalpaparyeṣṭau ślokaḥ /",
    "T06asmahsbu:2081": " abhāvabhāvādhyapavādakalpa ekatvanānāsvaviśeṣakalpāḥ /",
    "T06asmahsbu:2082": " yathārthanāmābhiniveśakalpāḥ jinātmajaiḥ saṃparivarjanīyāḥ // AMsa_11.77 //",
    "T06asmahsbu:2083": " daśavidhavikalpo bodhisatvena parivarjanīyaḥ /",
    "T06asmahsbu:2084": " abhāvavikalpo yasya pratipakṣeṇāha /",
    "T06asmahsbu:2085": " prajñāpāramitāyām iha bodhisatvo bodhisatva eva sann iti /",
    "T06asmahsbu:2086": " bhāvavikalpo yasya pratipakṣeṇāha /",
    "T06asmahsbu:2087": " bodhisatvaṃ na samanupaśyatīty evam ādi /",
    "T06asmahsbu:2088": " adhyāropavikalpo yasya pratipakṣeṇāha /",
    "T06asmahsbu:2089": " rūpaṃ śāriputra svabhāvena śūnyam iti /",
    "T06asmahsbu:2090": " apavādavikalpo yasya pratipakṣeṇāha /",
    "T06asmahsbu:2091": " na śūnyatayeti /",
    "T06asmahsbu:2092": " ekatvavikalpo yasya pratipakṣeṇāha /",
    "T06asmahsbu:2093": " yā rūpasya śūnyatā na tadrūpam iti /",
    "T06asmahsbu:2094": " nānātvavikalpo yasya pratipakṣeṇāha /",
    "T06asmahsbu:2095": " na cānyatra śūnyatāyā rūpaṃ rūpam eva śūnyatā śūnyataiva rūpam iti /",
    "T06asmahsbu:2096": " svalakṣaṇavikalpo yasya pratipakṣeṇāha /",
    "T06asmahsbu:2097": " nāmamātram idaṃ yad idaṃ rūpam iti /",
    "T06asmahsbu:2098": " viśeṣavikalpo yasya pratipakṣeṇāha /",
    "T06asmahsbu:2099": " rūpasya hi notpādo na nirodho na saṃkleśo na vyavadānam iti /",
    "T06asmahsbu:2100": " yathānāmārthābhiniveśavikalpo yasya pratipakṣeṇāha /",
    "T06asmahsbu:2101": " kṛtrimaṃ nāmety evam ādi /",
    "T06asmahsbu:2102": " yathārthanāmābhiniveśavikalpaś ca yasya pratipakṣeṇāha /",
    "T06asmahsbu:2103": " tāni bodhisatvaḥ sarvanāmāni na samanupaśyat yasamanupaśyan nābhiniviśate yathārthatayetya bhiprāyaḥ /",
    "T06asmahsbu:2104": " iti śubhamatir etya yatnam ugraṃ dvayaparyeṣitadharmatāsatatvaḥ /",
    "T06asmahsbu:2105": " pratiśaraṇamataḥ sadā prajānāṃ bhavati guṇaiḥ sa samudravat prapūrṇaḥ // AMsa_11.78 //",
    "T06asmahsbu:2106": " anena nigamanaślokena paryeṣṭimāhātmyaṃ trividhaṃ darśayati /",
    "T06asmahsbu:2107": " upāyamāhātmyam ugravīryatayā saṃvṛtiparamārthasatyadharmatāparyeṣaṇataś ca tatvaṃ satyam ity arthaḥ /",
    "T06asmahsbu:2108": " parārthamāhātmyaṃ pratiśaraṇībhāvāt prajānāṃ /",
    "T06asmahsbu:2109": " sva-arthamāhātmyaṃ ca guṇaiḥ samudravat prapūrṇatvāt /",
    "T06asmahsbu:2110": " mahāyānasūtrālaṃkāre dharmaparyeṣṭyadhikāra ekādaśaḥ",
    "T06asmahsbu:2111": " (Msa 77)",
    "T06asmahsbu:2112": " CHAPITRE XII",
    "T06asmahsbu:2113": " dvādaśo 'dhikāraḥ",
    "T06asmahsbu:2114": " dharmadeśanāyāṃ mātsaryapratiṣedhe ślokaḥ",
    "T06asmahsbu:2115": " prāṇān bhogāṃś ca dhīrāḥ pramuditamanasaḥ kṛcchralabdhān asārān satvebhyo duḥkhitebhyaḥ satatam avasṛjanty uccadānaprakāraiḥ /",
    "T06asmahsbu:2116": " prāg evodāradharmaṃ hitakaram asakṛt sarvathaiva prajānāṃ kṛcchre naivopalabdhaṃ bhṛśamavasṛjatāṃ vṛddhigaṃ cāvyayaṃ ca // AMsa_12.1 //",
    "T06asmahsbu:2117": " kṛcchralabdhān apy asārān kṣayitvā prāṇān bhogāṃś ca bodhisatvā duḥkhitebhyaḥ kāruṇyāt",
    "T06asmahsbu:2118": " satatam udārair visargair utsṛjanti prāg eva dharmaṃ yo naiva kṛcchreṇa vā bhṛśam",
    "T06asmahsbu:2119": " api vāvasṛjatāṃ vṛddhiṃ gachati na kṣayaṃ /",
    "T06asmahsbu:2120": " dharmanairarthakyasārthakye ślokadvayaṃ /",
    "T06asmahsbu:2121": " dharmo naiva ca deśito bhagavatā pratyātmavedyo yata ākṛṣṭā janatā ca yuktayuktivihitair dharmaiḥ svakīṃ dharmatāṃ /",
    "T06asmahsbu:2122": " svaśāntyāsyapuṭe viśuddhivipule sādhāraṇe 'thākṣaye lāleneva kṛpātmabhis tvajagaraprakhyaiḥ samāpāditā // AMsa_12.2 //",
    "T06asmahsbu:2123": " tatra buddhā ajagaropamās teṣāṃ svaśāntir āsyapuṭaṃ dharmakāyaḥ /",
    "T06asmahsbu:2124": " viśuddhivipulaṃ savāsanakleśajñeyāvaraṇaviśuddhitaḥ /",
    "T06asmahsbu:2125": " sādhāraṇaṃ sarvabuddhaiḥ akṣayam ātyantikatvāt /",
    "T06asmahsbu:2126": " tasmān naiva nirarthikā bhavati sā yā bhāvanā yogināṃ tasmān naiva nirarthikā bhavati sā yā deśanā saugatī /",
    "T06asmahsbu:2127": " dṛṣṭo 'rthaḥ śrutamātrakād yadi bhavet syād bhāvanāpārthikā aśrutvā yadi bhāvanām anuviśet syād deśanāpārthikā // AMsa_12.3 //",
    "T06asmahsbu:2128": " tasmān na nirarthikā yogināṃ bhāvanā bhavati pratyātmavedyasya dharmasya tadvaśenābhigamāt /",
    "T06asmahsbu:2129": " na nirarthikā deśanā bhavati yuktivihitair dharmaiḥ svadharmatāyāṃ janatākarṣaṇāt /",
    "T06asmahsbu:2130": " yathā punarbhāvanā sārthikā bhaved deśanā vā tat ślokārdhena darśayati /",
    "T06asmahsbu:2131": " śeṣaṃ gatārthaṃ /",
    "T06asmahsbu:2132": " deśanāvibhāge ślokaḥ /",
    "T06asmahsbu:2133": " āgamato adhigamato vibhutvato deśanāgrasatvānāṃ /",
    "T06asmahsbu:2134": " mukhato rūpāt sarvākāśād uccaraṇatā 'pi............ // AMsa_12.4 //",
    "T06asmahsbu:2135": " (Msa 78)",
    "T06asmahsbu:2136": " tatra vibhutvato yā mahābhūmipraviṣṭānāṃ /",
    "T06asmahsbu:2137": " sarvato rūpādyā vṛkṣavāditrādibhyo 'pi niścarati /",
    "T06asmahsbu:2138": " śeṣaṃ gatārthaṃ /",
    "T06asmahsbu:2139": " deśanāsaṃpattau ślokadvayaṃ /",
    "T06asmahsbu:2140": " viṣadā saṃdehajahā ādeyā tatvadarśikā dvividhā /",
    "T06asmahsbu:2141": " saṃpannadeśaneyaṃ vijñeyaṃyā bodhisatvānāṃ // AMsa_12.5 //",
    "T06asmahsbu:2142": " ayaṃ catuṣkārthanirdeśena ślokaḥ /",
    "T06asmahsbu:2143": " yad uktaṃ brahmaparipṛcchāyāṃ /",
    "T06asmahsbu:2144": " caturbhir dharmaiḥ samanvāgatā bodhisatvā mahādharmadānaṃ vitaranti saddharmaparigrahaṇatayā ātmanaḥ prajñottāpanatayā satpuruṣakarmakaraṇatayā saṃkleśavyavadānasaṃdeśanatayā ca /",
    "T06asmahsbu:2145": " ekena hi bāhuśrutyād viṣadā deśanā bhavati /",
    "T06asmahsbu:2146": " dvitīyena mahāprājñatvāt saṃśayajahā pareṣāṃ saṃśayacchedāt /",
    "T06asmahsbu:2147": " tṛtīyenānavadyakarmatvād ādeyā /",
    "T06asmahsbu:2148": " caturthena tatvadarśikā dvividhā saṃkleśalakṣaṇasya ca tatvasya vyavadānalakṣaṇasya ca dvābhyāṃ dvābhyāṃ satyābhyāṃ /",
    "T06asmahsbu:2149": " madhurā madavyapetā na ca khinnā deśanāgrasatvānāṃ /",
    "T06asmahsbu:2150": " sphuṭacitrayuktagamikā nirāmiṣā sarvagā caiva // AMsa_12.6 //",
    "T06asmahsbu:2151": " asmin dvitīye śloke madhurā pareṇākṣiptasyāparuṣavacanāt /",
    "T06asmahsbu:2152": " madavyapetā stutau siddhau vā madānanugamanāt /",
    "T06asmahsbu:2153": " akhinnā akilāsikatvāt /",
    "T06asmahsbu:2154": " sphuṭā nirācāryamuṣṭitvāt kṛtsnadeśanataḥ /",
    "T06asmahsbu:2155": " citrā apunaruktatvāt /",
    "T06asmahsbu:2156": " yuktā pramāṇāviruddhavāt /",
    "T06asmahsbu:2157": " gamikā pratītapadavyañjanatvāt nirāmiṣā prasannādhikārānadhikatvāt /",
    "T06asmahsbu:2158": " sarvatragā yānatrayagatatvāt /",
    "T06asmahsbu:2159": " vāksaṃpattau ślokaḥ /",
    "T06asmahsbu:2160": " adīnā madhurā sūktā pratītā viṣadā tathā vāg jinātmaje /",
    "T06asmahsbu:2161": " yathārhā nirāmiṣā ca parimitākṣayā tathā // AMsa_12.7 //",
    "T06asmahsbu:2162": " (Msa 79)",
    "T06asmahsbu:2163": " adīnā paurī parṣanpūraṇāt /",
    "T06asmahsbu:2164": " madhurā valguḥ /",
    "T06asmahsbu:2165": " sūktā vispaṣṭā suniruktākṣaratvāt /",
    "T06asmahsbu:2166": " pratītā vijñeyā pratītābhidhānatvāt /",
    "T06asmahsbu:2167": " yathārhā śravaṇīyā vineyānurūpatvāt /",
    "T06asmahsbu:2168": " anāmiṣā aniḥśritalābhasatkārā loke /",
    "T06asmahsbu:2169": " pratatā apratikūlā /",
    "T06asmahsbu:2170": " parimitā āyāmakhedāt /",
    "T06asmahsbu:2171": " viṣadā aparyāttā /",
    "T06asmahsbu:2172": " vyañjanasaṃpattau ślokadvayaṃ /",
    "T06asmahsbu:2173": " uddeśān nirdeśāt tathaiva yānānulomanāt ślākṣṇyāt /",
    "T06asmahsbu:2174": " prātītyād yāthārhān nairyāṇyād ānukūlyatvāt // AMsa_12.8 //",
    "T06asmahsbu:2175": " yuktaiḥ padavyañjanair uddeśāt pramāṇāvirodhena /",
    "T06asmahsbu:2176": " sahitair nirdeśād uddeśāvirodhena /",
    "T06asmahsbu:2177": " yānānulomanād ānulomikair yānatrayāvirodhena /",
    "T06asmahsbu:2178": " ślākṣṇyād anucchavikair akaṣṭaśabdatayā /",
    "T06asmahsbu:2179": " prātītyād aupayikaiḥ pratītārthatayā cārthopagamanāt /",
    "T06asmahsbu:2180": " yāthārhāt pratirūpair vineyānurūpatayā /",
    "T06asmahsbu:2181": " nairyāṇyāt pradakṣiṇair nirvāṇādhikāratayā /",
    "T06asmahsbu:2182": " ānukūlyān nipakasyāṅgasaṃbhāraiḥ śaikṣasyāryāṣṭāṅgamārgānukūlyāt /",
    "T06asmahsbu:2183": " vyañjanasaṃpac caiṣā vijñeyā sarvathāgrasatvānāṃ /",
    "T06asmahsbu:2184": " ṣaṣṭyaṅgī sācintyā ghoṣo 'nantas tu sugatānāṃ // AMsa_12.9 //",
    "T06asmahsbu:2185": " ṣaṣṭyaṅgī sācintyā yā guhyakādhipatinirdeśe buddhasya ṣaṣṭyākārā vāg nirdiṣṭā /",
    "T06asmahsbu:2186": " punar aparaṃ śāntamate tathāgatasya ṣaṣṭyākāropetā vāg niścarati snigdhā ca mṛdukā ca manojñā ca manoramā ca śuddhā ceti vistaraḥ /",
    "T06asmahsbu:2187": " tatra (Msa 80) snigdhā satvadhātukuśalamūlopastambhikatvāt /",
    "T06asmahsbu:2188": " mṛdukā duṣṭa eva dharme sukhasaṃsparśatvāt /",
    "T06asmahsbu:2189": " manojñā svarthatvāt /",
    "T06asmahsbu:2190": " manoramā suvyañjanatvāt /",
    "T06asmahsbu:2191": " śuddhā niruttaralokottarapṛṣṭhalabdhatvāt /",
    "T06asmahsbu:2192": " vimalā sarvakleśānuśayavāsanāvisaṃyuktatvāt /",
    "T06asmahsbu:2193": " prabhāsvarā pratītapadavyañjanatvāt /",
    "T06asmahsbu:2194": " valguḥ sarvatīrthyakumatidṛṣṭivighātabalaguṇayuktatvāt /",
    "T06asmahsbu:2195": " śravaṇīyā pratipattinairyāṇikatvāt /",
    "T06asmahsbu:2196": " anantā sarvaparapravādibhir anāchedyatvāt /",
    "T06asmahsbu:2197": " kalā rañjikatvāt /",
    "T06asmahsbu:2198": " vinītā rāgādipratipakṣatvāt /",
    "T06asmahsbu:2199": " akarkaśā śikṣāprajñaptisukhopāyatvāt /",
    "T06asmahsbu:2200": " aparuṣā tadvyatikramasaṃpanniḥsaraṇopadeśakatvāt /",
    "T06asmahsbu:2201": " suvinītā yānatrayanayopadeśikatvāt /",
    "T06asmahsbu:2202": " karṇasukhā vikṣepapratipakṣatvāt /",
    "T06asmahsbu:2203": " kāyaprahlādanakarī samādhyāvāhakatvāt /",
    "T06asmahsbu:2204": " cittāudvilyakarī vipaśyanāprāmodyāvāhaphalakatvāt /",
    "T06asmahsbu:2205": " hṛdayasaṃtuṣṭikarī saṃśayacchedikatvāt /",
    "T06asmahsbu:2206": " prītisukhasaṃjananī mithyāniścayāpakarṣikatvāt /",
    "T06asmahsbu:2207": " niḥparidāhā pratipattāvavipratisāratvāt /",
    "T06asmahsbu:2208": " ājñeyā saṃpannaśrutamayajñānāśrayatvāt /",
    "T06asmahsbu:2209": " vijñeyā saṃpannacintāmayajñānāśrayatvāt /",
    "T06asmahsbu:2210": " viṣpaṣṭā anācāryamuṣṭidharmavihitatvāt /",
    "T06asmahsbu:2211": " premaṇīyā 'nuprāptasvaka-arthānāṃ premakaratvāt /",
    "T06asmahsbu:2212": " abhinandanīyā 'nanuprāptasvakārthānāṃ spṛhaṇīyatvāt /",
    "T06asmahsbu:2213": " ājñāpanīyā acintyadharmasamyagdarśikatvāt /",
    "T06asmahsbu:2214": " vijñāpanīyā 'cintyadharmasamyagdeśikatvāt /",
    "T06asmahsbu:2215": " yuktā pramāṇāviruddhatvāt /",
    "T06asmahsbu:2216": " sahitā yathārhavineyadeśikatvāt /",
    "T06asmahsbu:2217": " punaruktadoṣajahā avandhyatvāt /",
    "T06asmahsbu:2218": " siṃhasvaravegā sarvatīrthyasaṃtrāsakatvāt /",
    "T06asmahsbu:2219": " nāgasvaraśabdā udāratvāt /",
    "T06asmahsbu:2220": " meghasvaraghoṣā gambhīratvāt /",
    "T06asmahsbu:2221": " nāgendrarutā ādeyatvāt /",
    "T06asmahsbu:2222": " kinnarasaṃgītighoṣā madhuratvāt /",
    "T06asmahsbu:2223": " kalaviṅkasvararutaravitā 'bhīkṣṇabhaṅgaratvāt /",
    "T06asmahsbu:2224": " brahmasvararutaravitā dūraṃgamatvāt /",
    "T06asmahsbu:2225": " jīvaṃjīvakasvararutaravitā sarvasiddhipūrvaṃgamanaṅgalatvāt /",
    "T06asmahsbu:2226": " devendramadhuranirghoṣā anatikramaṇīyatvāt /",
    "T06asmahsbu:2227": " dundubhisvarā sarvamārapratyarthikavijayapūrvaṃgamatvāt /",
    "T06asmahsbu:2228": " anunnatā stutyasaṃkliṣṭatvāt /",
    "T06asmahsbu:2229": " anavanatā nindā'saṃkliṣṭatvāt /",
    "T06asmahsbu:2230": " sarvaśabdānupraviṣṭā sarvavyākaraṇasarvākāralakṣaṇānupraviṣṭatvāt /",
    "T06asmahsbu:2231": " apaśabdavigatā smṛtisaṃpramoṣe tadaniścaraṇatvāt /",
    "T06asmahsbu:2232": " avikalā vineyakṛtyasarvakālapratyupasthitatvāt /",
    "T06asmahsbu:2233": " alīnā lābhasatkārāniśritatvāt /",
    "T06asmahsbu:2234": " adīnā sāvadyāpagatatvāt /",
    "T06asmahsbu:2235": " pramuditā akheditvāt /",
    "T06asmahsbu:2236": " prasṛtā sarvavidyāsthānakauśalyānugatatvāt /",
    "T06asmahsbu:2237": " akhilā satvānāṃ tatsakalārthasaṃpādakatvāt /",
    "T06asmahsbu:2238": " saritā prabandhānupacchinnatvāt /",
    "T06asmahsbu:2239": " lalitā vicitrākārapratyupasthānatvāt /",
    "T06asmahsbu:2240": " sarvasvarapūraṇī ekasvaranaikaśabdavijñaptipratyupasthāpanatvāt /",
    "T06asmahsbu:2241": " sarvasatvendriyasaṃtoṣaṇī ekānekārthavijñaptipratyupasthānatvāt /",
    "T06asmahsbu:2242": " aninditā yathāpratijñatvāt /",
    "T06asmahsbu:2243": " acañcalā āgamitakālaprayuktatvāt /",
    "T06asmahsbu:2244": " acapalā atvaramāṇavihitatvāt /",
    "T06asmahsbu:2245": " sarvaparṣadanuravitā dūrāntikaparṣattulyaśravaṇatvāt /",
    "T06asmahsbu:2246": " (Msa 81) sarvākāravaropeto sarvalaukikārthadṛṣṭāntadharmapariṇāmikatvāt /",
    "T06asmahsbu:2247": " deśanāmāhātmye catvāraḥ ślokāḥ /",
    "T06asmahsbu:2248": " vācā padaiḥ suyuktair anudeśavibhāgasaṃśayacchedaiḥ /",
    "T06asmahsbu:2249": " bahulīkārānugatā hy uddhaṭitavipañcitajñeṣu // AMsa_12.10 //",
    "T06asmahsbu:2250": " ākhyāti vācā /",
    "T06asmahsbu:2251": " prajñāpayati padaiḥ suyuktaiḥ /",
    "T06asmahsbu:2252": " prasthāpayati vibhājayati vivṛṇoti yathākramamuddeśavibhāgasaṃśayacchedaiḥ /",
    "T06asmahsbu:2253": " uttānīkaroti uttānīkaraṇaṃ bahulīkārānugatā deśanā niścayabalādhānarthaṃ /",
    "T06asmahsbu:2254": " deśayaty udghaṭitajñeṣu /",
    "T06asmahsbu:2255": " saṃprakāśayati vipañcitajñeṣu /",
    "T06asmahsbu:2256": " śuddhā trimaṇḍalena hiteyaṃ deśanā hi buddhānāṃ /",
    "T06asmahsbu:2257": " doṣair vivarjitā punar aṣṭabhir eṣaiva vijñeyā // AMsa_12.11 //",
    "T06asmahsbu:2258": " śuddhā trimaṇḍaleneti /",
    "T06asmahsbu:2259": " yena ca deśayati vācā padaiś ca /",
    "T06asmahsbu:2260": " yathā coddeśādiprakāraiḥ /",
    "T06asmahsbu:2261": " yeṣu codghaṭitavipañcitajñeṣu /",
    "T06asmahsbu:2262": " eṣaiva ca deśanā punar aṣṭadoṣavivarjitā veditavyā yathākramaṃ /",
    "T06asmahsbu:2263": " kauśīdyam anavabodho hy avakāśasyākṛtir hy anītatvam /",
    "T06asmahsbu:2264": " saṃdehasyācchedas tadvigamasyādṛḍhīkaraṇam // AMsa_12.12 //",
    "T06asmahsbu:2265": " te punar aṣṭau doṣāḥ kauśīdyam anavasaṃbodhaḥ avakāśasyākaraṇaṃ anītārthatvaṃ saṃdehasyācchedanā tadvigamasyādṛḍhīkaraṇaṃ niścayasyety arthaḥ",
    "T06asmahsbu:2266": " khedo 'tha matsaritvaṃ doṣā hy ete matā kathāyāṃ hi /",
    "T06asmahsbu:2267": " tadabhāvād buddhānāṃ niruttarā deśanā bhavati // AMsa_12.13 //",
    "T06asmahsbu:2268": " khedo yenābhīkṣṇaṃ na deśayet /",
    "T06asmahsbu:2269": " matsaritvaṃ cākṛtsnaprakāśantā /",
    "T06asmahsbu:2270": " arthasaṃpattau ślokadvayaṃ /",
    "T06asmahsbu:2271": " kalyāṇo dharmo 'yaṃ hetutvād bhaktituṣṭibuddhīnāṃ /",
    "T06asmahsbu:2272": " dvividhārthaḥ sugrāhyaś caturguṇabrahmacaryavadaḥ // AMsa_12.14 //",
    "T06asmahsbu:2273": " parair asādhāraṇayogakevalaṃ tridhātukakleśavihānipūrakam /",
    "T06asmahsbu:2274": " svabhāvaśuddhaṃ malaśuddhitaś ca tac caturguṇabrahmavicaryam iṣyate // AMsa_12.15 //",
    "T06asmahsbu:2275": " (Msa 82)",
    "T06asmahsbu:2276": " caturguṇabrahmacaryasaṃprakāśako dharmaḥ /",
    "T06asmahsbu:2277": " ādimadhyaparyavasānakalyāṇo yathākramaṃ śrutacintābhāvanābhir bhaktituṣṭibuddhihetutvāt /",
    "T06asmahsbu:2278": " tatra bhaktir adhimuktiḥ saṃpratyayaḥ tuṣṭiḥ prāmodyaṃ yuktinidhyānāc chakyaprāptitāṃ viditvā /",
    "T06asmahsbu:2279": " buddhiḥ samāhitacittasya yathābhūtajñānaṃ /",
    "T06asmahsbu:2280": " dvividhārtha ityataḥ svarthaḥ saṃvṛttiparamārthasatyayogāt /",
    "T06asmahsbu:2281": " sugrāhya ityataḥ suvyañjanaḥ pratītapadavyañjanatvāt /",
    "T06asmahsbu:2282": " caturguṇaṃ brahmacaryaṃ /",
    "T06asmahsbu:2283": " kevalaṃ parair asādhāraṇatvāt paripūrṇaṃ tridhātukleśaprahāṇaparipūraṇāt /",
    "T06asmahsbu:2284": " pariśuddhaṃ svabhāvaviśuddhito 'nāsravatvāt /",
    "T06asmahsbu:2285": " paryavadātaṃ malaviśuddhitaḥ saṃtānaviśuddhyā kṣīṇāsravāṇāṃ /",
    "T06asmahsbu:2286": " abhisaṃdhivibhāge ślokadvayaṃ /",
    "T06asmahsbu:2287": " avatāraṇasaṃdhiś ca saṃdhir lakṣaṇato 'paraḥ /",
    "T06asmahsbu:2288": " pratipakṣābhisaṃdhiś ca saṃdhiḥ pariṇatāv api // AMsa_12.16 //",
    "T06asmahsbu:2289": " śrāvakeṣu svabhāveṣu doṣāṇāṃ vinaye tathā /",
    "T06asmahsbu:2290": " abhidhānasya gāmbhīrye saṃdhir eṣa caturvidhaḥ // AMsa_12.17 //",
    "T06asmahsbu:2291": " asāre sāramatayo viparyāse ca susthitāḥ /",
    "T06asmahsbu:2292": " kleśena ca susaṃkliṣṭā labhante bodhimuktamāṃ //",
    "T06asmahsbu:2293": " AMsa_12.17* // // iti //",
    "T06asmahsbu:2294": " caturvidho 'bhisaṃdhirdeśanāyāṃ buddhasya veditavyaḥ /",
    "T06asmahsbu:2295": " avatāraṇābhisaṃdhir lakṣaṇābhisaṃdhiḥ pratipakṣābhisaṃdhiḥ pariṇāmana-abhisaṃdhiśca /",
    "T06asmahsbu:2296": " tatrāvatāraṇābhisaṃdhiḥ śrāvakeṣu draṣṭavyaḥ /",
    "T06asmahsbu:2297": " śāsanāvatāraṇārtham anuttrāsāya rūpādyastitvadeśanāt /",
    "T06asmahsbu:2298": " lakṣaṇābhisaṃdhis triṣu parikalpitādisv abhāveṣu draṣṭavyo niḥsvabhāvānutpannādisarvadharmadeśanāt /",
    "T06asmahsbu:2299": " pratipakṣābhisaṃdhir doṣāṇāṃ vinaye draṣṭavyo yathāṣṭāvaraṇapratipakṣāgrayānasaṃbhāṣānuśaṃse gāthādvayaṃ vakṣyati /",
    "T06asmahsbu:2300": " pariṇāmanābhisaṃdhir abhidhānagāmbhīrye draṣṭavyo yathāha /",
    "T06asmahsbu:2301": " asāre sāratayo viparyāseca sukhitāḥ /",
    "T06asmahsbu:2302": " kleśena ca susaṃkliṣṭā labhante bodhim uttamāṃ // iti",
    "T06asmahsbu:2303": " ayam atrābhisaṃdhiḥ /",
    "T06asmahsbu:2304": " asāre sāramataya ity avikṣepe yeṣāṃ sārabuddhiḥ pradhānabuddhirvikṣepo hi visāraś cetasaḥ /",
    "T06asmahsbu:2305": " viparyāse ca susthitā iti nityasukhaśucyātmagrāhaviparyayeṇānityādike viparyāse susthitā aparihāṇitaḥ /",
    "T06asmahsbu:2306": " kleśena ca sa saṃkliṣṭā iti dīrghaduṣkaravyāyām aśrameṇātyarthaṃ parikliṣṭāḥ /",
    "T06asmahsbu:2307": " abhiprāyavibhāge ślokaḥ /",
    "T06asmahsbu:2308": " samatā 'rthāntare jñeyas tathā kālāntare punaḥ /",
    "T06asmahsbu:2309": " pudgalasyāśaye caiva abhiprāyaś caturvidhaḥ // AMsa_12.18 //",
    "T06asmahsbu:2310": " (Msa 83)",
    "T06asmahsbu:2311": " caturvidho 'bhiprāyaḥ /",
    "T06asmahsbu:2312": " satatābhiprāyo yad āha /",
    "T06asmahsbu:2313": " aham eva sa tasmin samaye vipaśvī samyaksaṃbuddho 'bhūvam ity aviśiṣṭadharmakāyatvāt /",
    "T06asmahsbu:2314": " arthāntarābhiprāyo yad āha /",
    "T06asmahsbu:2315": " niḥsvabhāvāḥ sarvadharmā anutpannā ity evam ādi ayathārutārthatvāt kālāntarābhiprāyo yadāha /",
    "T06asmahsbu:2316": " ye sukhāvatyāṃ prāṇidhānaṃ kariṣyanti te tatropapatsyanta iti kālāntareṇety abhiprāyaḥ /",
    "T06asmahsbu:2317": " pudgalāśayābhiprāyo yat tad eva kuśalamūlaṃ kasyacit praśaṃsate kasyacid vigarhate 'lpamātrasaṃtuṣṭasya vaipulyasaṃgrahāt mahāyānasūtrāntasānuśaṃsaṃ gāthādvayam upādāyāha /",
    "T06asmahsbu:2318": " buddhe dharme 'vajñā kauśīdyaṃ tuṣṭir alpamātreṇa /",
    "T06asmahsbu:2319": " rāge māne caritaṃ kaukṛtaṃ cāniyatabhedaḥ // AMsa_12.19 //",
    "T06asmahsbu:2320": " satvānām āvaraṇaṃ tatpratipakṣo 'grayān asaṃbhāṣā /",
    "T06asmahsbu:2321": " sarvāntarāyadoṣaprahāṇam eṣāṃ tato bhavati // AMsa_12.20 //",
    "T06asmahsbu:2322": " yo granthato 'rthato vā gāthādvayadhāraṇe prayujyeta /",
    "T06asmahsbu:2323": " sa hi daśavidhamanuśaṃsaṃ labhate satvottamo dhīmān // AMsa_12.21 //",
    "T06asmahsbu:2324": " kṛtsnāṃ ca dhātupuṣṭiṃ prāmodyaṃ cottamaṃ maraṇakāle /",
    "T06asmahsbu:2325": " janma ca yathābhikāmaṃ jātismaratāṃ ca sarvatra // AMsa_12.22 //",
    "T06asmahsbu:2326": " buddhaiś ca samavadhānaṃ tebhyaḥ śravaṇaṃ tathāgrayān asya /",
    "T06asmahsbu:2327": " adhimuktiṃ saha buddhyā dvayamukhatām āśubodhiṃ ca // AMsa_12.23 //",
    "T06asmahsbu:2328": " buddhe dharme 'vajñeti pañca gāthāḥ /",
    "T06asmahsbu:2329": " tatrāniyatabhedo bodhisatvānām aniyatānāṃ mahāyānadbhedaḥ /",
    "T06asmahsbu:2330": " agrayān asaṃbhāṣā yā mahāyānadeśanā /",
    "T06asmahsbu:2331": " buddhe 'vajñāvaraṇasya pratipakṣasaṃbhāṣā /",
    "T06asmahsbu:2332": " aham eva sa tena kālena vipaśvī samyaksaṃbuddho 'bhūvam iti /",
    "T06asmahsbu:2333": " dharme 'vajñāvaraṇasya pratipakṣasaṃbhāṣā /",
    "T06asmahsbu:2334": " iyato gaṃgānadīvālikāsamānabuddhān paryupāsya mahāyāne 'vabodha utpadyata iti /",
    "T06asmahsbu:2335": " kauśīdyāvaraṇasya pratipakṣasaṃbhāṣā /",
    "T06asmahsbu:2336": " ye sukhāvatyāṃ praṇidhānaṃ kariṣyanti te tatropapatsyanta iti /",
    "T06asmahsbu:2337": " vimalacandraprabhasya ca tathāgatasya nāmadheyagrahaṇamātreṇa niyato bhavaty unattarāyāṃ samyaksaṃbodhāv iti /",
    "T06asmahsbu:2338": " alpamātrasaṃtuṣṭyāvarasya pratipakṣasaṃbhāṣā /",
    "T06asmahsbu:2339": " yatra bhagavān kvacid dānādi vivarṇayati anyatra varṇitavān /",
    "T06asmahsbu:2340": " rāgacaritasya cāvaraṇasya pratipakṣasaṃbhāṣā /",
    "T06asmahsbu:2341": " yatra bhagavān buddhakṣetravibhūtiṃ varṇayati /",
    "T06asmahsbu:2342": " mānacaritasyāvaraṇasya pratipakṣasaṃbhāṣā /",
    "T06asmahsbu:2343": " yatra bhagavān kasyacid buddhasyādhikāṃ saṃpattiṃ varṇayati /",
    "T06asmahsbu:2344": " kaukṛtyāvaraṇasya (Msa 84)",
    "T06asmahsbu:2345": " pratipakṣasaṃbhāṣā /",
    "T06asmahsbu:2346": " ye buddhabodhisatveṣv akāraṃ kariṣyanti te sarve svargopagā bhaviṣyantīti /",
    "T06asmahsbu:2347": " aniyatabhedasyāvaraṇasya pratipakṣasaṃbhāṣā /",
    "T06asmahsbu:2348": " mahāśrāvakāṇāṃ buddhatve vyākaraṇadeśanā ekayānadeśanā ca /",
    "T06asmahsbu:2349": " kṛtsnadhātupuṣṭiḥ sarvamahāyānādhiṣṭhānāya dhātupuṣṭis tadāvaraṇavigamāt sarvatra mahāyāne 'dhimuktilābhataḥ /",
    "T06asmahsbu:2350": " dvayamukhatā samādhimukhatā dhāraṇīmukhatā ca /",
    "T06asmahsbu:2351": " dṛṣṭe dharme dvividho 'nuśaṃsaḥ sāṃparāyike 'ṣṭavidhaḥ krameṇottarāuttaraviśeṣalābhād veditavyaḥ /",
    "T06asmahsbu:2352": " deśanānuśaṃse ślokaḥ /",
    "T06asmahsbu:2353": " iti sugatirakhedavān kṛpāluḥ prathitayaśāḥ suvidhijñatām upetaḥ /",
    "T06asmahsbu:2354": " bhavati sukathiko hi bodhisatvas tapati jane kathitair yathaiva sūryaḥ // AMsa_12.24 //",
    "T06asmahsbu:2355": " pañcabhiḥ kāraṇaiḥ sukathikatvaṃ /",
    "T06asmahsbu:2356": " sūryavat pratapanaṃ cānuśaṃsaḥ /",
    "T06asmahsbu:2357": " lokāvarjanato bahumatatvāt /",
    "T06asmahsbu:2358": " pañca kāraṇāni sukathikatvasya yenāviparītaṃ darśayati abhīkṣṇaṃ nirāmiṣacitta ādeyavākyavineyānurūpaṃ ca /",
    "T06asmahsbu:2359": " mahāyānasūtrālaṃkāre deśanādhikāro dvādaśaḥ",
    "T06asmahsbu:2360": " CHAPITRE XIII",
    "T06asmahsbu:2361": " trayodaśo 'dhikāraḥ",
    "T06asmahsbu:2362": " pratipattivibhāge ṣaṭ ślokāḥ /",
    "T06asmahsbu:2363": " dvedhā nairātmyam ājñāya dhīmān pudgaladharmayoḥ /",
    "T06asmahsbu:2364": " dvayamithyātvasamyaktvaṃ vivarjyeta trayeṇa hi // AMsa_13.1 //",
    "T06asmahsbu:2365": " yathārtham ājñāya dharmamājñāya dharmānudharmapratipanno bhavati sāmīcīpratipanno 'nudharmacārī tatsaṃdarśayati /",
    "T06asmahsbu:2366": " tatra dvidhā pudgaladharmanairātmyajñānaṃ grāhyagrāhakābhāvataḥ /",
    "T06asmahsbu:2367": " dvayamithyātvasamyaktvaṃ vivarjyaṃ trayaṃ /",
    "T06asmahsbu:2368": " abhāve ca śūnyatāsamādhiḥ parikalpitasya svabhāvasya /",
    "T06asmahsbu:2369": " bhāve cāpraṇihitānimittau paratantraniṣpannayoḥ svabhāvayoḥ /",
    "T06asmahsbu:2370": " (Msa 85) etat samādhitrayaṃ laukikaṃ na mithyātvaṃ lokottarajñānāvāhanāt /",
    "T06asmahsbu:2371": " na samyaktvam alokottaratvāt /",
    "T06asmahsbu:2372": " arthajñaḥ sarvadharmāṇāṃ vetti kolasamānatāṃ /",
    "T06asmahsbu:2373": " śrutatuṣṭiprahāṇāya dharmajñas tena kathyate // AMsa_13.2 //",
    "T06asmahsbu:2374": " evam arthajñaḥ sarvadharmāṇāṃ sūtrādīnāṃ kolopamatāṃ jānāti /",
    "T06asmahsbu:2375": " śrutamātrasaṃtuṣṭiprahāṇāya tena dharmajño bhavati /",
    "T06asmahsbu:2376": " pārthagjanena jñānena pratividhya dvayaṃ tathā /",
    "T06asmahsbu:2377": " tajjñānapariniṣpattāv anudharmaṃ prapadyate // AMsa_13.3 //",
    "T06asmahsbu:2378": " etena dvividhena pārthagjanenārthadharmajñānena dvayaṃ nairātmyabhāvaṃ pratividhya yathākramaṃ tasya jñānasya pariniṣpattyarthaṃ pratipadyate",
    "T06asmahsbu:2379": " evam anudharmaṃ pratipadyate /",
    "T06asmahsbu:2380": " tato jñānaṃ sa labhate lokottaramanuttaraṃ /",
    "T06asmahsbu:2381": " ādibhūmau samaṃ sarvair bodhisatvais tadātmabhiḥ // AMsa_13.4 //",
    "T06asmahsbu:2382": " tato jñānaṃ sa labhate lokottaramanuttaram iti /",
    "T06asmahsbu:2383": " viśiṣṭatarayānābhāvāt /",
    "T06asmahsbu:2384": " ādibhūmau pramuditāyāṃ bhūmau samaṃ sarvair bodhisatvais tadātmabhir iti tadbhūmikair evaṃ sāmīcīpratipanno bhavati tadbhūmikabodhisatvasamatayā",
    "T06asmahsbu:2385": " kṛtvā darśanajñeyānāṃ heyānāṃ kleśānāṃ sarvasaṃkṣayam /",
    "T06asmahsbu:2386": " jñeyāvaraṇajñānāya hānāya bhavanāyāṃ prayujyate // AMsa_13.5 //",
    "T06asmahsbu:2387": " śloko gatārthaḥ /",
    "T06asmahsbu:2388": " vyavasthānāvikalpena jñānena sahacāriṇā /",
    "T06asmahsbu:2389": " anudharmaṃ caraty evaṃ pariśiṣṭāsu bhūmiṣu // AMsa_13.6 //",
    "T06asmahsbu:2390": " śeṣeṇānudharmacāritvaṃ darśayati /",
    "T06asmahsbu:2391": " vyavasthānāvikalpenāti bhūmivyavasthānajñānenāvikalpena (Msa 86) ca /",
    "T06asmahsbu:2392": " sahacāriṇety anusaṃbaddhacāriṇā anyonyanairantaryeṇa /",
    "T06asmahsbu:2393": " etena ślokadvayenānudharmacāritvaṃ darśitaṃ /",
    "T06asmahsbu:2394": " pratipattāv apramādakriyāyāṃ catvāraḥ ślokāḥ /",
    "T06asmahsbu:2395": " sulābho 'tha svadhiṣṭhānaḥ subhūmiḥ susahāyakaḥ /",
    "T06asmahsbu:2396": " suyogo guṇavān deśo yatra dhīmān prapadyate // AMsa_13.7 //",
    "T06asmahsbu:2397": " caturbhiś cakrair apramādakriyāṃ darśayati pratirūpadeśavāsādibhiḥ /",
    "T06asmahsbu:2398": " tatrānena ślokena pratirūpadeśavāsaṃ darśayati /",
    "T06asmahsbu:2399": " sulābhaś cīvarapiṇḍapātādīnāṃ jīvitapariṣkārāṇām akṛcchena lābhāt /",
    "T06asmahsbu:2400": " svadhiṣṭhāno durjanair dasyuprabhṛtibhir anadhiṣṭhitatvāt /",
    "T06asmahsbu:2401": " subhūmir ārogyabhūmitvāt /",
    "T06asmahsbu:2402": " susahāyakaḥ sabhāgaśīladṛṣṭisahāyakatvāt /",
    "T06asmahsbu:2403": " suyogo divālpākīrṇābhilāpakatvāt rātrau cālpaśabdādikatvāt /",
    "T06asmahsbu:2404": " bahuśruto dṛṣṭasatyo vāgmī samanukampakaḥ /",
    "T06asmahsbu:2405": " akhinno bodhisatvaś ca jñeyaḥ satpurūṣo mahān // AMsa_13.8 //",
    "T06asmahsbu:2406": " anena dvitīyena satpuruṣaṃ darśayati /",
    "T06asmahsbu:2407": " āgamādhigamavākkaraṇanirāmiṣacittākilāsitvaguṇayogāt /",
    "T06asmahsbu:2408": " svālambanā susaṃbhārā susaṃstabdhā subhāvanaiva deśitā /",
    "T06asmahsbu:2409": " suniryāṇaprayogā cātmasamyakpradhānatā // AMsa_13.9 //",
    "T06asmahsbu:2410": " anena tṛtīyena yoniśomanaskārasaṃgṛhītāmātmanaḥ samyakpraṇidhānatāṃ darśayati /",
    "T06asmahsbu:2411": " saddharmālambanatayā susaṃbhṛtasaṃbhāratayā śamathādinimittānāṃ kālena kālaṃ bhāvanātayā alpamātrāsaṃtuṣṭitayā satyuttarakaraṇīye sātatyasatkṛtyaprayogatayā ca /",
    "T06asmahsbu:2412": " rateḥ kṣaṇopapatteś ca ārogyasyāpi kāraṇaṃ /",
    "T06asmahsbu:2413": " samādher vicayasyāpi pūrve hi kṛtapuṇyatā // AMsa_13.10 //",
    "T06asmahsbu:2414": " anena caturthena pūrvakṛtapuṇyatāṃ pañcavidhena hetutvena darśayati /",
    "T06asmahsbu:2415": " ratihetutvena yataḥ pratirūpadaśavāse 'bhiramate /",
    "T06asmahsbu:2416": " kṣaṇaupapattihetutvena yataḥ satpuruṣāyāśrayaṃ (Msa 87) labhate /",
    "T06asmahsbu:2417": " ārogyasamādhiprajñāhetutvena ca yata ātmanaḥ samyakpraṇidhānaṃ saṃpadyate /",
    "T06asmahsbu:2418": " kleśata eva kleśaniḥsaraṇe ślokās trayaḥ /",
    "T06asmahsbu:2419": " dharmadhātuvinirmukto yasmād dharmo na vidyate /",
    "T06asmahsbu:2420": " tasmād rāgādayas teṣāṃ buddhair niḥsaraṇaṃ matāḥ // AMsa_13.11 //",
    "T06asmahsbu:2421": " yad uktaṃ bhagavatā /",
    "T06asmahsbu:2422": " nāham anyatra rāgād rāgasya niḥsaraṇaṃ vadāmy evaṃ dveṣān mohād iti /",
    "T06asmahsbu:2423": " tatrābhisaṃdhiṃ darśayati /",
    "T06asmahsbu:2424": " yasmād dharmadhātuvinirmukto dharmo nāsti dharmatāvyatirekeṇa dharmābhāvāt /",
    "T06asmahsbu:2425": " tasmād rāgādidharmatāpi rāgādyākhyāṃ labhate sa ca niḥsaraṇaṃ rāgādīnām ity evaṃ tatrābhisaṃdhir veditavyaḥ /",
    "T06asmahsbu:2426": " dharmadhātuvinirmukto yasmād dharmo na vidyate /",
    "T06asmahsbu:2427": " tasmāt saṃkleśanirdeśe sa saṃvid dhīmatāṃ mataḥ // AMsa_13.12 //",
    "T06asmahsbu:2428": " yad uktaṃ / avidyā ca bodhiś caikam iti /",
    "T06asmahsbu:2429": " tatrāpi sakleśanirdeśe sa evābhisaṃdhiḥ /",
    "T06asmahsbu:2430": " avidyā bodhidharmatā syāt tad upacārāt /",
    "T06asmahsbu:2431": " yatas tān eva rāgādīn yoniśaḥ pratipadyate /",
    "T06asmahsbu:2432": " tato vimucyate tebhyas tenaiṣāṃ niḥsṛtis tataḥ // AMsa_13.13 //",
    "T06asmahsbu:2433": " tān eva rāgādīn yoniśaḥ pratipadyamānas tebhyo vimucyate tasmāt parijñātās ta eva teṣāṃ niḥsaraṇaṃ bhavatīty ayam atrābhisaṃdhiḥ /",
    "T06asmahsbu:2434": " śrāvakapratyekabuddhamanasikāraparivarjane ślokadvayaṃ /",
    "T06asmahsbu:2435": " na khalu jinasutānāṃ bādhakaṃ duḥkhamugraṃ narakabhavanavāsaiḥ satvahetoḥ kathaṃcit /",
    "T06asmahsbu:2436": " śamabhavaguṇadoṣapreritā hīnayāne vividhaśubhavikalpā bādhakā dhīmatāṃ tu // AMsa_13.14 //",
    "T06asmahsbu:2437": " na khalu narakavāso dhīmatāṃ sarvakālaṃ vimalavipulabodherantarāyaṃ karoti /",
    "T06asmahsbu:2438": " svahitaparamaśītas tvanyayāne vikalpaḥ paramasukhavihāre 'pyantarāyaṃ karoti // AMsa_13.15 //",
    "T06asmahsbu:2439": " (Msa 88)",
    "T06asmahsbu:2440": " anayoḥ ślokayor ekasya dvitīyaḥ sādhakaḥ /",
    "T06asmahsbu:2441": " ubhau gatārtho /",
    "T06asmahsbu:2442": " niḥsvabhāvatāprakṛtipariśuddhitrāsapratiṣedhe catvāraḥ ślokāḥ /",
    "T06asmahsbu:2443": " dharmābhāvopalabdhiś ca niḥsaṃkleśaviśuddhitā /",
    "T06asmahsbu:2444": " māyādisadṛśī jñeyā ākāśasadṛśī tathā // AMsa_13.16 //",
    "T06asmahsbu:2445": " yathaiva citre vidhivadvicitrite natonnataṃ nasti ca dṛśyate 'tha ca /",
    "T06asmahsbu:2446": " abhūtakalpe 'pi tathaiva sarvathā dvayaṃ sadā nasti ca dṛśyate 'the ca // AMsa_13.17 //",
    "T06asmahsbu:2447": " yathaiva toye lutiṭite prasādite na jāyate sā punar acchatānyataḥ /",
    "T06asmahsbu:2448": " malāpakarṣas tu sa tatra kevalaḥ svacittaśuddhau vidhir eṣa eva hi // AMsa_13.18 //",
    "T06asmahsbu:2449": " mataṃ ca cittaṃ prakṛtiprabhāsvaraṃ sadā tadāgantukadoṣadūṣitaṃ /",
    "T06asmahsbu:2450": " na dharmatācittamṛte 'nyacetasaḥ prabhāsvaratvaṃ prakṛtau vidhīyate // AMsa_13.19 //",
    "T06asmahsbu:2451": " dharmābhāvaś ca dharmopalabdhiś ceti trāsasthānaṃ niḥsaṃkleśatā ca dharmadhātoḥ prakṛtyā viśuddhatā ca paścād iti trāsasthānaṃ bālānāṃ /",
    "T06asmahsbu:2452": " tadyathākramaṃ māyādisādṛśyenākāśasādṛśyena ca prasādhayaṃs tatas trāsaṃ pratiṣedhayati /",
    "T06asmahsbu:2453": " tathā citre natonnatasādṛśyena lutitaprasāditatoyasādṛśyena ca yathākramaṃ /",
    "T06asmahsbu:2454": " caturthena ślokena toyasādharmyaṃ citte pratipādayati /",
    "T06asmahsbu:2455": " yathā toyaṃ prakṛtyā prasannam āgantukena tu kāluṣyeṇa lutitaṃ bhavaty evaṃ cittaṃ prakṛtyā prabhāsvaraṃ matam āgantukais tu doṣair dūṣitam iti /",
    "T06asmahsbu:2456": " na ca dharmatācittād ṛte 'nyasya cetasaḥ paratantralakṣaṇasya prakṛtiprabhāsvaratvaṃ vidhīyate /",
    "T06asmahsbu:2457": " tasmāc cittatathataivātra cittaṃ veditavyaṃ /",
    "T06asmahsbu:2458": " rāgajāpattipratiṣedhe catvāraḥ ślokāḥ /",
    "T06asmahsbu:2459": " bodhisatvasya satveṣu prema majjagataṃ mahat /",
    "T06asmahsbu:2460": " yathaikaputrake tasmāt sadā hitakaraṃ matam // AMsa_13.20 //",
    "T06asmahsbu:2461": " satveṣu hitakāritvān naity āpattiṃ sa rāgajāṃ /",
    "T06asmahsbu:2462": " dveṣo virudyate tvasya sarvasatveṣu satpathā // AMsa_13.21 //",
    "T06asmahsbu:2463": " yathā kapotī svasutātivatsalā svabhāvakāṃs tān upaguhya tiṣṭhati /",
    "T06asmahsbu:2464": " tathāvidhāyaṃ pratigho virudhyate suteṣu tadvat sakṛpe 'pi dehiṣu // AMsa_13.22 //",
    "T06asmahsbu:2465": " maitrī yataḥ pratighacittam ato viruddhaṃ śāntir yato vyasanacittam ato viruddhaṃ /",
    "T06asmahsbu:2466": " (Msa 89)",
    "T06asmahsbu:2467": " artho yato nikṛticittam ato viruddhaṃ lhādo yataḥ pratibhayaṃ na ca tato viruddhaṃ // AMsa_13.23 //",
    "T06asmahsbu:2468": " yat satveṣu bodhisatvasya prema so 'ca rāgo 'bhipretas tatkṛtām āpattiṃ teṣāṃ pratiṣedhayati /",
    "T06asmahsbu:2469": " satvahitakriyāhetutvāt /",
    "T06asmahsbu:2470": " kapotīm udāharati tadbahurāgatvāt apatyasnehādhimātratayā sakṛpe bodhisatve dehiṣu satveṣu pratigho virudhyate /",
    "T06asmahsbu:2471": " bodhisatvānāṃ satveṣu maitrī bhavati vyasanaśāntiḥ arthadānaṃ hlādaś ca prītyutpādāt /",
    "T06asmahsbu:2472": " yata ime maitryādayas tata eva pratighacittaṃ viruddhaṃ /",
    "T06asmahsbu:2473": " tatpūrvakāṇi ca vyasanacittādīni /",
    "T06asmahsbu:2474": " pratipattibhede pañca ślokāḥ /",
    "T06asmahsbu:2475": " yathāturaḥ subhaiṣajye saṃsāre pratipadyate /",
    "T06asmahsbu:2476": " āture ca yathā vaidyaḥ satveṣu pratipadyate // AMsa_13.24 //",
    "T06asmahsbu:2477": " aniṣpanne yathā ceṭe svātmani pratipadyate /",
    "T06asmahsbu:2478": " vaṇigyathā punaḥ puṇye kāmeṣu pratipadyate // AMsa_13.25 //",
    "T06asmahsbu:2479": " yathaiva rajako vastre karmaṇe pratipadyate /",
    "T06asmahsbu:2480": " pitā yathā sute bāle satvāheṭhe prapadyate // AMsa_13.26 //",
    "T06asmahsbu:2481": " agnyarthī vādharāraṇyāṃ sātatye pratipadyate /",
    "T06asmahsbu:2482": " vaiśvāsiko vāniṣpanne adhicitte prapadyate // AMsa_13.27 //",
    "T06asmahsbu:2483": " māyākāra iva jñeye prajñayā pratipadyate /",
    "T06asmahsbu:2484": " pratipattiryathā yasmin bodhisatvasya sā matā // AMsa_13.28 //",
    "T06asmahsbu:2485": " yathā yasmin pratipadyate tad abhidyotayati /",
    "T06asmahsbu:2486": " yatheti subhaiṣajyādiṣv ivāturādayaḥ /",
    "T06asmahsbu:2487": " yatreti saṃsārādiṣu pratisaṃkhyāya saṃsāraniṣevaṇāt /",
    "T06asmahsbu:2488": " kāruṇyena kleśāturasatvāparityāgāt /",
    "T06asmahsbu:2489": " svapraṇihitatvacittakaraṇāt /",
    "T06asmahsbu:2490": " dānādipāramitābhiś ca yathākramaṃ bhogavṛddhinayanāt /",
    "T06asmahsbu:2491": " kāyādikarmapariśodhanāt /",
    "T06asmahsbu:2492": " satvāpakārākopāt /",
    "T06asmahsbu:2493": " kuśalabhāvanānirantarābhiyogāt /",
    "T06asmahsbu:2494": " samādhyanāsvādanāt /",
    "T06asmahsbu:2495": " jñeyāviparyāsāc ca /",
    "T06asmahsbu:2496": " pratipattitrimaṇḍalapariśuddhau ślokaḥ /",
    "T06asmahsbu:2497": " iti satatam udārayuktavīryo dvayaparipācanaśodhane suyuktaḥ /",
    "T06asmahsbu:2498": " paramavimalanirvikalpabuddhyā vrajati sa siddhim anuttamāṃ krameṇa // AMsa_13.29 //",
    "T06asmahsbu:2499": " (Msa 90)",
    "T06asmahsbu:2500": " iti nirvikalpena dharmanairātmyajñānena pratipattuḥ pratipattavyasya pratipatteś cāvikalpanā trimaṇḍalapariśuddhir veditavyā /",
    "T06asmahsbu:2501": " dvayaparipācanaśodhaneṣu yukta iti satvānām ātmanaś ca /",
    "T06asmahsbu:2502": " mahāyānasūtrālaṃkāre pratipattyadhikāras trayodaśaḥ",
    "T06asmahsbu:2503": " CHAPITRE XIV",
    "T06asmahsbu:2504": " caturdaśo 'dhikāraḥ",
    "T06asmahsbu:2505": " avavādānuśāsanīvibhāge ślokā ekapañcāśat /",
    "T06asmahsbu:2506": " kalpāsaṃkhyeyaniryāto hy adhimuktiṃ vivardhayan /",
    "T06asmahsbu:2507": " saṃpūrṇaḥ kuśalair dharmaiḥ sāgaro vāribhiryathā // AMsa_14.1 //",
    "T06asmahsbu:2508": " adhimuktiṃ vivardhayann ity adhimātrāvasthānayanāt /",
    "T06asmahsbu:2509": " śeṣaṃ gatārthaḥ /",
    "T06asmahsbu:2510": " tathā saṃbhṛtasaṃbhāro hy ādiśuddhau jinātmajaḥ /",
    "T06asmahsbu:2511": " suvijñaḥ kalpacittaś ca bhāvanāyāṃ prayujyate // AMsa_14.2 //",
    "T06asmahsbu:2512": " ādiśuddho bodhisatvasaṃvarapariśodhanān mahāyāne dṛṣṭiṛjjukaraṇāc cāviparītārthagrahaṇataḥ /",
    "T06asmahsbu:2513": " suvijño bahuśrutatvāt /",
    "T06asmahsbu:2514": " kalpacitto vinivaraṇatvāt /",
    "T06asmahsbu:2515": " dharmasrotasi buddhebhyo 'vavādaṃ labhate tadā /",
    "T06asmahsbu:2516": " vipulaṃ śamathajñānavaipulyagamanāya hi // AMsa_14.3 //",
    "T06asmahsbu:2517": " śloko gatārthaḥ /",
    "T06asmahsbu:2518": " tataḥ sūtrādike dharme so 'dvayārthavibhāvake /",
    "T06asmahsbu:2519": " sūtrādināmni bandhīyāc cittaṃ prathamato yatiḥ // AMsa_14.4 //",
    "T06asmahsbu:2520": " tataḥ padaprabhedeṣu vicared anupūrvaśaḥ /",
    "T06asmahsbu:2521": " vicārayet tadarthāṃś ca pratyātmayoniśaś ca saḥ // AMsa_14.5 //",
    "T06asmahsbu:2522": " avadhṛtya ca tān arthān dharme saṃkalayet punaḥ /",
    "T06asmahsbu:2523": " tataḥ kuryāt samāśastiṃ tadarthādhigamāya saḥ // AMsa_14.6 //",
    "T06asmahsbu:2524": " (Msa 91)",
    "T06asmahsbu:2525": " sūtrageyādike dharme yatsūtrādināma daśabhūmikam ity evamādi tatra cittaṃ prathamato badhnīyāt /",
    "T06asmahsbu:2526": " ebhis tribhiḥ ślokaiḥ ṣaṭ cittāny upadiṣṭāni /",
    "T06asmahsbu:2527": " mūlacittam anucaracittaṃ vicāraṇācittam avadhāraṇācittaṃ saṃkalanacittam āśāsticittaṃ ca /",
    "T06asmahsbu:2528": " tatra mūlacittaṃ yatsūtrādīnāṃ dharmāṇāṃ nāmālambanaṃ /",
    "T06asmahsbu:2529": " avavādaṃ śrutvā svayaṃ vā kalpayitvā /",
    "T06asmahsbu:2530": " tadyathā 'nityaṃ duḥkhaṃ śūnyam anātmyaṃ ca yoniśo na cety ādi /",
    "T06asmahsbu:2531": " anucaracittaṃ yena sūtrādīnāṃ nāmata ālambitānāṃ padaprabhedam anugacchati /",
    "T06asmahsbu:2532": " vicāraṇācittaṃ yenārthaṃ vyañjanaṃ ca vicārayati /",
    "T06asmahsbu:2533": " tatrārthaṃ caturbhir ākārair vicārayati gaṇanayā tulanayā mīmāṃsayā pratyavekṣaṇayā ca /",
    "T06asmahsbu:2534": " tatra gaṇanā saṃgrahaṇaṃ tadyathā rūpaṃ daśāyatanāny ekasya ca pradeśo vedanā ṣaḍ vedanākāyā ity evam ādi /",
    "T06asmahsbu:2535": " tulanā saṃkhyāvato dharmasya śamalakṣagrahaṇam anādhyāropān apavādataḥ /",
    "T06asmahsbu:2536": " mīmāṃsā pramāṇaparīkṣā /",
    "T06asmahsbu:2537": " pratyavekṣaṇā /",
    "T06asmahsbu:2538": " gaṇitatulitamīmāṃsitasyārthasyāvalokanaṃ /",
    "T06asmahsbu:2539": " vyañjanaṃ dvābhyām ākārābhyāṃ vicārayati /",
    "T06asmahsbu:2540": " sārthatathā ca samastānāṃ vyañjanānāṃ nirarthatayā ca vyastānāṃ /",
    "T06asmahsbu:2541": " avadhāraṇācittaṃ yena yathānucaritaṃ vicāritaṃ vā tannimittam avadhārayati /",
    "T06asmahsbu:2542": " saṃkalanacittaṃ tadyathā vicāritam arthaṃ mūlacitte saṃkṣipya paripiṇḍitākāraṃ vartate /",
    "T06asmahsbu:2543": " āśāsticittaṃ yadarthaṃ prayukto bhavati samā tatparipūryarthaṃ vā śrāmaṇyaphalārthaṃ vā bhūmipraveśārthaṃ vā viśeṣagamanārthaṃ vā tacchandasahagataṃ vartate /",
    "T06asmahsbu:2544": " cittam eva hy ālambanapratibhāsaṃ vartate na cittād anyad ālambanam astīti jānato vā cittamātram ajānato vā cittam evālambanaṃ nānyat /",
    "T06asmahsbu:2545": " iti ṣaḍvidhaṃ cittam ālambanaṃ vyavasthāpyate /",
    "T06asmahsbu:2546": " eṣeta pratyavekṣeta manojalpaiḥ prabandhataḥ /",
    "T06asmahsbu:2547": " nirjalpaikarasaiś cāpi manaskārair vicārayet // AMsa_14.7 //",
    "T06asmahsbu:2548": " jñeyaḥ śamathamārgo 'sya dharmanāma ca piṇḍitaṃ /",
    "T06asmahsbu:2549": " jñeyo vipaśyanāmārgas tadarthānāṃ vicāraṇā // AMsa_14.8 //",
    "T06asmahsbu:2550": " yuganaddhaś ca vijñeyo mārgas tatpiṇḍitaṃ punaḥ /",
    "T06asmahsbu:2551": " līnaṃ cittasya gṛhṇīyād uddhataṃ śamayet punaḥ // AMsa_14.9 //",
    "T06asmahsbu:2552": " śamaprāptam upekṣeta tasminn ālambane punaḥ /",
    "T06asmahsbu:2553": " sātatyenātha satkṛtya sarvasmin yojayet punaḥ // AMsa_14.10 //",
    "T06asmahsbu:2554": " ebhiś caturbhiḥ ślokair ekādaśa manaskārā upadiṣṭāḥ /",
    "T06asmahsbu:2555": " savitarkaḥ savicāraḥ /",
    "T06asmahsbu:2556": " avitarko vicāramātraḥ /",
    "T06asmahsbu:2557": " avitarko 'vicāraḥ /",
    "T06asmahsbu:2558": " śamathamanaskāraḥ /",
    "T06asmahsbu:2559": " vipaśyanāmanaskāraḥ /",
    "T06asmahsbu:2560": " (Msa 92) yuganaddhamanaskāraḥ /",
    "T06asmahsbu:2561": " śamathanimittamanaskāraḥ /",
    "T06asmahsbu:2562": " upekṣānimittamanaskāraḥ /",
    "T06asmahsbu:2563": " sātatyamanaskāraḥ /",
    "T06asmahsbu:2564": " satkṛtyamanaskāraś ca /",
    "T06asmahsbu:2565": " nibadhyālambane cittaṃ tatpravedhaṃ na vikṣipet /",
    "T06asmahsbu:2566": " avagamyāśu vikṣepaṃ tasmin pratiharet punaḥ // AMsa_14.11 //",
    "T06asmahsbu:2567": " pratyātmaṃ saṃkṣipec cittam upary upari buddhimān /",
    "T06asmahsbu:2568": " tataś ca ramayec cittaṃ samādhau guṇadarśanāt // AMsa_14.12 //",
    "T06asmahsbu:2569": " aratiṃ śamayet tasmin vikṣepadoṣadarśanāt /",
    "T06asmahsbu:2570": " abhidhyā daurmanasyādīn vyutthitān śamayet tathā // AMsa_14.13 //",
    "T06asmahsbu:2571": " tataś ca sābhisaṃskārāṃ citte svarasavāhitāṃ /",
    "T06asmahsbu:2572": " labhetānabhisaṃskārānrāṃ tadabhyāsāt punar yatiḥ // AMsa_14.14 //",
    "T06asmahsbu:2573": " ebhiś caturbhiḥ ślokair navākārayā cittasthityā sthityupāya upadiṣṭaḥ /",
    "T06asmahsbu:2574": " cittaṃ sthāpayati saṃsthāpayati avasthāpayati upasthāpayati damayati śamayati vyupaśamayaty ekotīkaroti cittaṃ samādadhātīti navākārāḥ /",
    "T06asmahsbu:2575": " tataḥ sa tanukāṃ labdhvā praśrabdhiṃ kāyacetasoḥ /",
    "T06asmahsbu:2576": " vijñeyaḥ samanaskāraḥ punas tāns tāṃ sa vivardhayan // AMsa_14.15 //",
    "T06asmahsbu:2577": " vṛddhidūraṃgamatvena maulī sa labhate sthitiṃ /",
    "T06asmahsbu:2578": " tāṃ śodhayann abhijñārtham eti karmaṇyatāṃ parāṃ // AMsa_14.16 //",
    "T06asmahsbu:2579": " dhyāne 'bhijñābhinirhārāl lokadhātūn sa gacchati /",
    "T06asmahsbu:2580": " pūjārtham aprameyāṇāṃ buddhāyāṃ śravaṇāya ca // AMsa_14.17 //",
    "T06asmahsbu:2581": " aprameyān upāsyāsau buddhān kalpair ameyagaiḥ /",
    "T06asmahsbu:2582": " karmaṇyatāṃ parām eti cetasas tadupāsanāt // AMsa_14.18 //",
    "T06asmahsbu:2583": " eti karmaṇyatāṃ parāṃ dhyāne iti saṃbandhanīyaṃ /",
    "T06asmahsbu:2584": " kalpair ameyagair ity aprameyasaṃkhyāgataiḥ /",
    "T06asmahsbu:2585": " śeṣam eṣāṃ ślokānāṃ gatārthaṃ /",
    "T06asmahsbu:2586": " tato 'nuśaṃsān labhate pañca śuddhaiḥ sa pūrvagān /",
    "T06asmahsbu:2587": " viśuddhibhājanatvaṃ ca tato yāti niruttaraṃ // AMsa_14.19 //",
    "T06asmahsbu:2588": " kṛtsnādau svalpadauṣṭhulya kāyo hi dravate 'sya pratikṣaṇaṃ /",
    "T06asmahsbu:2589": " āpūryate ca praśrabdhyā kāyacittaṃ samantataḥ // AMsa_14.20 //",
    "T06asmahsbu:2590": " aparicchinnam ābhāsaṃ dharmāṇāṃ vetti sarvataḥ /",
    "T06asmahsbu:2591": " akalpitāni saṃśuddhau nimittāni prapaśyati // AMsa_14.21 //",
    "T06asmahsbu:2592": " prapūrau ca viśuddhau ca dharmakāyasya sarvathā /",
    "T06asmahsbu:2593": " karoti satataṃ dhīmān evaṃ hetuparigrahaṃ // AMsa_14.22 //",
    "T06asmahsbu:2594": " (Msa 93)",
    "T06asmahsbu:2595": " tataḥ śuddheḥ pūrvaṃgamān pañcānuśaṃsān labhate /",
    "T06asmahsbu:2596": " śuddher iti śuddhyāśayabhūmeḥ /",
    "T06asmahsbu:2597": " teṣāṃ ca lābhādviśuddhibhājanatvaṃ prāpnoti /",
    "T06asmahsbu:2598": " niruttaraṃ yānānantaryāt /",
    "T06asmahsbu:2599": " prapūrau ca viśuddhau ca dharmakāyasyeti daśamyāṃ bhūmau paripūri rbuddhabhūmau viśuddhiḥ /",
    "T06asmahsbu:2600": " eteṣāṃ pañcānām anuśaṃsānāṃ trayaḥ śamathapakṣā dvau vipaśyanāpakṣau veditavyau /",
    "T06asmahsbu:2601": " ato yāval laukikaḥ samudāgamaḥ /",
    "T06asmahsbu:2602": " tataś cāsau tathābhūto bodhisatvaḥ samāhitaḥ /",
    "T06asmahsbu:2603": " manojalpād vinirmuktān sarvārthān na prapaśyati // AMsa_14.23 //",
    "T06asmahsbu:2604": " dharmalokasya vṛddhyarthaṃ vīryam ārabhate dṛḍhaṃ /",
    "T06asmahsbu:2605": " dharmālokavivṛdhdyā ca cittamātre 'vatiṣṭhate // AMsa_14.24 //",
    "T06asmahsbu:2606": " sarvārthapratibhāsatvaṃ tataś citte prapaśyati /",
    "T06asmahsbu:2607": " prahīno grāhyanivikṣepas tadā tasya bhavaty asau // AMsa_14.25 //",
    "T06asmahsbu:2608": " tato grāhakavikṣepaḥ kevalo 'syāvaśiṣyate /",
    "T06asmahsbu:2609": " ānantaryasamādhiṃ ca spṛśaty āśu tadā punaḥ // AMsa_14.26 //",
    "T06asmahsbu:2610": " ata ūrdhvaṃ nirvedhabhāgīyāni /",
    "T06asmahsbu:2611": " tathābhūto bodhisatvaḥ samāhitacitto manojalpād vinirmuktān sarvadharmān na paśyati svalakṣaṇasāmānyalakṣaṇākhyān manojalpamātram eva khyāti",
    "T06asmahsbu:2612": " sāsyoṣmagatāvasthā /",
    "T06asmahsbu:2613": " ayaṃ sa āloko yam adhikṛtyoktaṃ kṣāranadyām /",
    "T06asmahsbu:2614": " āloka iti dharmanidhyānakṣānter etad adhivacanam iti /",
    "T06asmahsbu:2615": " sa tasyaiva dharmālokasya vivṛddhyartham āsthitakriyayā dṛḍhaṃ vīryam ārabhate /",
    "T06asmahsbu:2616": " sāsya mūrdhāvasthā dharmālokavivṛddhyā ca cittamātre 'vatiṣṭhate /",
    "T06asmahsbu:2617": " cittam etad iti prativedhāt /",
    "T06asmahsbu:2618": " tataś citta eva sarvārthapratibhāsatvaṃ paśyati /",
    "T06asmahsbu:2619": " na cittād anyam arthaṃ /",
    "T06asmahsbu:2620": " tadā cāsya grāhyavikṣepaḥ prahīno bhavati /",
    "T06asmahsbu:2621": " grāhakavikṣepaḥ kevalo 'vaśiṣyate /",
    "T06asmahsbu:2622": " sāsya kṣāntyavasthā /",
    "T06asmahsbu:2623": " tadā ca kṣipram ānantaryasamādhiṃ spṛśati /",
    "T06asmahsbu:2624": " sāsya laukikāgradharmāvasthā /",
    "T06asmahsbu:2625": " kena kāraṇena sa ānantarya ucyate /",
    "T06asmahsbu:2626": " yato grāhakavikṣepo hīyate tadanantaraṃ /",
    "T06asmahsbu:2627": " jñeyāny uṣmagatādīni etāni hi yathākramaṃ // AMsa_14.27 //",
    "T06asmahsbu:2628": " ity etāny uṣmagatādīni nirvedhabhāgīyāni /",
    "T06asmahsbu:2629": " dvayagrāhavisaṃyuktaṃ lokottaram anuttaraṃ /",
    "T06asmahsbu:2630": " nirvikalpaṃ malāpetaṃ jñānaṃ sa labhate punaḥ // AMsa_14.28 //",
    "T06asmahsbu:2631": " (Msa 94)",
    "T06asmahsbu:2632": " ataḥ pareṇa darśanamārgāvasthā /",
    "T06asmahsbu:2633": " dvayagrāhavisaṃyuktaṃ grāhyagrāhagrāhakagrāhavisaṃyogāt /",
    "T06asmahsbu:2634": " anuttaraṃ yānānantaryeṇa /",
    "T06asmahsbu:2635": " nirvikalpaṃ grāhyagrāhakavikalpavisaṃyogāt /",
    "T06asmahsbu:2636": " malāpetaṃ darśanajñeyakleśaprahāṇāt /",
    "T06asmahsbu:2637": " etena virajo vigatamalam ity uktaṃ bhavati /",
    "T06asmahsbu:2638": " sāsyāśrayaparāvṛttiḥ prathamā bhūmir iṣyate /",
    "T06asmahsbu:2639": " ameyaiś cāsya sā kalpaiḥ suviśuddhiṃ nigacchati // AMsa_14.29 //",
    "T06asmahsbu:2640": " śloko gatārthaḥ /",
    "T06asmahsbu:2641": " dharmadhātoś ca samatāṃ pratividhya punas tadā /",
    "T06asmahsbu:2642": " sarvasatveṣu labhate sadātmasamacittatāṃ // AMsa_14.30 //",
    "T06asmahsbu:2643": " nirātmatāyāṃ duḥkhārthe kṛtye niḥpratikarmaṇi /",
    "T06asmahsbu:2644": " satveṣu samacitto 'sau yathānye 'pi jinātmajāḥ // AMsa_14.31 //",
    "T06asmahsbu:2645": " dharmanairātmyena ca dharmasamatāṃ pratividhya sarvasatveṣu sadā ātmasamacittatāṃ pratilabhate /",
    "T06asmahsbu:2646": " pañcavidhayā samatayā /",
    "T06asmahsbu:2647": " nairātmyasamatayā duḥkhasamatayā svaparasaṃtāneṣu nairātmyaduḥkhatayor aviśeṣāt /",
    "T06asmahsbu:2648": " kṛtyasamatayā svaparaduḥkhaprahāṇakāmatāsāmānyāt /",
    "T06asmahsbu:2649": " niṣpratikārasamatayā /",
    "T06asmahsbu:2650": " ātmana iva parataḥ pratikārānabhinandanāt /",
    "T06asmahsbu:2651": " tadanyabodhisatvasamatayā ca yathā tair abhisamitaṃ tathābhisamayāt /",
    "T06asmahsbu:2652": " traidhātukātmasaṃskārānabhūtaparikalpataḥ /",
    "T06asmahsbu:2653": " jñānena suviśuddhena advayārthena paśyati // AMsa_14.32 //",
    "T06asmahsbu:2654": " sa traidhātukātmasaṃskārān abhūtaparikalpanāmātrān paśyati /",
    "T06asmahsbu:2655": " suviśuddhena jñānena lokottaratvāt /",
    "T06asmahsbu:2656": " tadabhāvasya bhāvaṃ ca vimuktaṃ dṛṣṭihāyibhiḥ /",
    "T06asmahsbu:2657": " labdhvā darśanamārgo hi tadā tena nirūcyate // AMsa_14.33 //",
    "T06asmahsbu:2658": " tasya grāhyagrāhakābhāvasya bhāvaṃ dharmadhātūn darśanaprahātavyaiḥ kleśair vimuktaṃ paśyati /",
    "T06asmahsbu:2659": " abhāvaśūnyatāṃ jñātvā tathā bhāvasya śūnyatāṃ /",
    "T06asmahsbu:2660": " prakṛtyā śūnyatāṃ jñātvā śūnyajña iti kathyate // AMsa_14.34 //",
    "T06asmahsbu:2661": " (Msa 95)",
    "T06asmahsbu:2662": " sa ca bodhisatvaḥ śūnyajña ity ucyate /",
    "T06asmahsbu:2663": " trividhiśūnyatājñānāt /",
    "T06asmahsbu:2664": " abhāvaśūnyatā parikalpitaḥ svabhāvaḥ svena lakṣaṇenābhāvāt /",
    "T06asmahsbu:2665": " tathā bhāvasya śūnyatā paratantrasya sa hi na tathābhāvo yathā kalpyate svena lakṣaṇena bhāvaḥ /",
    "T06asmahsbu:2666": " prakṛtiśūnyatā pariniṣpannaḥ svabhāvaḥ śūnyatāsvabhāvatvāt /",
    "T06asmahsbu:2667": " animittapadaṃ jñeyaṃ vikalpānāṃ ca saṃkṣayaḥ /",
    "T06asmahsbu:2668": " abhūtaparikalpaś ca tadapraṇihitasya hi // AMsa_14.35 //",
    "T06asmahsbu:2669": " animittapadaṃ jñeyaṃ vikalpānāṃ ca saṃkṣayaḥ /",
    "T06asmahsbu:2670": " abhūtaparikalpas tadapraṇidhānasya padam ālambanam ity arthaḥ /",
    "T06asmahsbu:2671": " tena darśanamārgeṇa saha lābhaḥ sadā mataḥ /",
    "T06asmahsbu:2672": " sarveṣāṃ bodhipakṣāṇāṃ vicitrāṇāṃ jinātmaje // AMsa_14.36 //",
    "T06asmahsbu:2673": " tena darśanamārgeṇa saha bodhisatvasya sarveṣāṃ bodhipakṣāṇāṃ dharmāṇāṃ lābho veditavyaḥ smṛtyupasthānādīnāṃ /",
    "T06asmahsbu:2674": " saṃskāramātraṃ jagad etya buddhyā nirātmakaṃ duḥkhivirūḍhimātraṃ /",
    "T06asmahsbu:2675": " vihāya yānarthamayātmadṛṣṭiḥ mahātmadṛṣṭiṃ śrayate mahārthāṃ // AMsa_14.37 //",
    "T06asmahsbu:2676": " vinātmadṛṣṭyā ya ihātmadṛṣṭir vināpi duḥkhena suduḥkhitaś ca /",
    "T06asmahsbu:2677": " sarvārthakartā na ca kārakāṅkṣī yathātmanaḥ svātmahitāni kṛtvā // AMsa_14.38 //",
    "T06asmahsbu:2678": " yo muktacittaḥ parayā vimuktyā baddhaś ca gāḍhāyatabandhanena /",
    "T06asmahsbu:2679": " duḥkhasya paryantam apaśyamānaḥ prayujyate caiva karoti caiva // AMsa_14.39 //",
    "T06asmahsbu:2680": " svaṃ duḥkham udvoḍhum ihāsamartho lokaḥ kutaḥ piṇḍitam anyaduḥkhaṃ /",
    "T06asmahsbu:2681": " janmaikam ālokayate gataṃ tvacinto viparyayāt tasya tu bodhisatvaḥ // AMsa_14.40 //",
    "T06asmahsbu:2682": " yatprema yā vatsalatā prayogaḥ satveṣv akhedaś ca jinātmajānāṃ /",
    "T06asmahsbu:2683": " āścaryam etat paramaṃ bhaveṣu na caiva satvātmasamān abhāvāt // AMsa_14.41 //",
    "T06asmahsbu:2684": " ebhiḥ pañcabhiḥ ślokair darśanamārgalābhino bodhisatvasya māhātmyodbhāvanaṃ /",
    "T06asmahsbu:2685": " anarthamayātmadṛṣṭir yā kliṣṭā satkāyadṛṣṭiḥ /",
    "T06asmahsbu:2686": " mahātmadṛṣṭir iti mahārthā yā sarvasatveṣv ātmasamacittalābhātmadṛṣṭiḥ /",
    "T06asmahsbu:2687": " sā hi sarvasatvārthakriyāhetutvāt mahārthā /",
    "T06asmahsbu:2688": " vinātmadṛṣṭyā anarthamayyātmadṛṣṭir mahārthā yā vināpi duḥkhena svasaṃtānajena suduḥkhitā sarvasatvasaṃtānajena /",
    "T06asmahsbu:2689": " yo vimuktacitto darśanaprahātavyebhyaḥ parayā vimuktyānuttareṇa yānena /",
    "T06asmahsbu:2690": " baddhaś ca gāḍhāyatabandhanena sarvasatvasāṃntāniṃkena (Msa 96)",
    "T06asmahsbu:2691": " duḥkhasya paryantaṃ na paśyati svadhātor anantatvād ākāśavat prayujyate ca duḥkhasyāntakriyāyai satvānāṃ karoti caiva tām aprameyāṇāṃ satvānāṃ",
    "T06asmahsbu:2692": " viparyayāt tasya tu bodhisatvaḥ sa hi saṃpiṇḍitasarvasatvaduḥkhaṃ yāval lokagatam udvoḍhuṃ samarthaḥ /",
    "T06asmahsbu:2693": " yā satveṣu bodhisatvasya priyatā yā ca hitasukhaiṣitā yaś ca tadarthaṃ prayogo yaś cittaprayuktasyākheda etat sarvam āścaryaṃ paramaṃ lokeṣu",
    "T06asmahsbu:2694": " na caivāścaryaṃ satvānām ātmasamānatvāt /",
    "T06asmahsbu:2695": " tato 'sau bhāvanāmārge pariśiṣṭāsu bhūmiṣu /",
    "T06asmahsbu:2696": " jñānasya dvividhasyeha bhāvanāyai prayujyate // AMsa_14.42 //",
    "T06asmahsbu:2697": " nivirkalpaṃ ca tajjñānaṃ buddhadharmaviśodhakaṃ /",
    "T06asmahsbu:2698": " anyad yathāvyavasthānaṃ satvānāṃ paripācakaṃ // AMsa_14.43 //",
    "T06asmahsbu:2699": " bhāvanāyāś ca niryāṇaṃ dvayasaṃkhyeyasamāptitaḥ /",
    "T06asmahsbu:2700": " paścimāṃ bhāvanām etya bodhisatvau 'bhiṣiktakaḥ // AMsa_14.44 //",
    "T06asmahsbu:2701": " vajropamaṃ samādhānaṃ vikalpābhedyam etya ca /",
    "T06asmahsbu:2702": " niṣṭhāśrayaparāvṛttiṃ sarvāvaraṇanirmalāṃ // AMsa_14.45 //",
    "T06asmahsbu:2703": " sarvākārajñatāṃ caiva labhate 'nuttaraṃ padaṃ /",
    "T06asmahsbu:2704": " yatra sthaḥ sarvasatvānāṃ hitāya pratipadyate // AMsa_14.46 //",
    "T06asmahsbu:2705": " ebhir bhāvanāmārgaḥ paridīpitaḥ /",
    "T06asmahsbu:2706": " dvividhaṃ jñānaṃ /",
    "T06asmahsbu:2707": " nirvikalpaṃ ca yenātmano buddhadharmāṇ viśodhayati /",
    "T06asmahsbu:2708": " yathāvyavasthānaṃ ca lokottarapṛṣṭhalabdhaṃ laukikaṃ yena satvān paripācayati /",
    "T06asmahsbu:2709": " asaṃkhyeyadvayasya samāptau paścimāṃ bhāvanām āgamyāvasānagatām abhiṣikto vajropamaṃ samādhiṃ labhate /",
    "T06asmahsbu:2710": " vikalpānuśayābhedyārthena vajropamaḥ /",
    "T06asmahsbu:2711": " tato niṣṭhāgatām āśrayaparāvṛttiṃ labhate sarvakleśajñeyāvaraṇanirmalāṃ /",
    "T06asmahsbu:2712": " sarvākārajñatāṃ cānuttarapadaṃ yatrastho yāvat saṃsāram abhisaṃbodhinirvāṇasaṃdarśanādibhiḥ satvānāṃ hitāya pratipadyate /",
    "T06asmahsbu:2713": " kathaṃ tathā durlabhadarśane munau bhaven mahārthaṃ na hi nityadarśanaṃ /",
    "T06asmahsbu:2714": " bhṛśaṃ samāpyāyitacetasaḥ sadā prasādavegair asamaśravodbhavaiḥ // AMsa_14.47 //",
    "T06asmahsbu:2715": " apracodyamānaḥ satataṃ ca saṃmukhaṃ tathāgatair dharmasumukhe vyavasthitaḥ /",
    "T06asmahsbu:2716": " nigṛhya keśeṣv iva doṣagahvarāt nikṛṣya bodhau sa balān niveśyate // AMsa_14.48 //",
    "T06asmahsbu:2717": " sa sarvalokaṃ suviśuddhadarśanair akalpabodhair abhibhūya sarvathā /",
    "T06asmahsbu:2718": " mahāndhakāraṃ vidhamayya bhāsate jaganmahāditya ivātyudārataḥ // AMsa_14.49 //",
    "T06asmahsbu:2719": " (Msa 97)",
    "T06asmahsbu:2720": " ebhis tribhiḥ ślokair avavādamāhātmyaṃ darśayati /",
    "T06asmahsbu:2721": " yo hi dharmamukhaśrotasy avavādaṃ labhate tasya nityaṃ buddhadarśanaṃ bhavati /",
    "T06asmahsbu:2722": " tataś cāsamaṃ dharmaśravaṇaṃ /",
    "T06asmahsbu:2723": " yato 'syātyarthaṃ prasādaḥ prasādavegair āpyāyitacetasas tannityadarśanaṃ buddhānāṃ mahārthaṃ bhavati /",
    "T06asmahsbu:2724": " śeṣaṃ gatārthaṃ /",
    "T06asmahsbu:2725": " buddhāḥ samyakpraśaṃsāṃ vidadhati satataṃ svārthasamyakprayukte nindām īrṣyāprayukte sthitivicayapare cāntarāyānukūlān /",
    "T06asmahsbu:2726": " dharmān sarvaprakārān vidhivad iha jinā darśayanty agrasatve yān varjyāsevya yoge bhavati vipulatā saugate śāsane 'smim // AMsa_14.50 //",
    "T06asmahsbu:2727": " caturvidhām anuśāsanīm etena ślokena darśayati /",
    "T06asmahsbu:2728": " adhiśīlam adhikṛtya samyaksvārthaprayukte bodhisatve praśaṃsāvidhānataḥ /",
    "T06asmahsbu:2729": " adhicittam adhiprajñaṃ cādhikṛtya sthitivicayapare tadantarāyāṇāṃ tadanukūlānāṃ ca sarvaprakārāṇāṃ dharmāṇāṃ deśanataḥ /",
    "T06asmahsbu:2730": " yān varjyāsevyety antarāyān anukūlāṃś ca yathākramaṃ /",
    "T06asmahsbu:2731": " yoga iti śamathavipaśyanābhāvanāyāṃ /",
    "T06asmahsbu:2732": " iti satataśubhācayaprapūrṇaḥ suvipulam etya sa cetasaḥ samādhiṃ /",
    "T06asmahsbu:2733": " munisatatamahāvavādalabdho bhavati guṇārṇavapārago 'grasatvaḥ // AMsa_14.51 //",
    "T06asmahsbu:2734": " nigamaśloko gatārthaḥ /",
    "T06asmahsbu:2735": " mahāyānasūtrālaṃkāre avavādānuśāsanyadhikāraś caturdaśaḥ",
    "T06asmahsbu:2736": " CHAPITRE XV",
    "T06asmahsbu:2737": " pañcadaśo 'dhikāraḥ",
    "T06asmahsbu:2738": " uddānam adhimukter bahulatā dharmaparyeṣṭideśane /",
    "T06asmahsbu:2739": " pratipattis tathā samyagavavādānuśāsanaṃ // AMsa_15.1 //",
    "T06asmahsbu:2740": " upāyasahitakarmavibhāge catvāraḥ ślokāḥ /",
    "T06asmahsbu:2741": " yathā pratiṣṭhā vanadehiparvatapravāhinīnāṃ pṛthivī samantataḥ /",
    "T06asmahsbu:2742": " tathaiva dānādiśubhasya sarvato budheṣu karma trividhaṃ nirucyate // AMsa_15.2 //",
    "T06asmahsbu:2743": " (Msa 98)",
    "T06asmahsbu:2744": " anena ślokena samutthānopāyaṃ darśayati /",
    "T06asmahsbu:2745": " sarvaprakārasya dānādiśubhasya pāramitābodhipakṣādikasya karmatrayasamutthitatvāt /",
    "T06asmahsbu:2746": " budheṣv iti bodhisatveṣu /",
    "T06asmahsbu:2747": " vanādigrahaṇam upabhojyāsthirasthiravastunidarśanārthaṃ /",
    "T06asmahsbu:2748": " suduṣkaraiḥ karmabhirudyatātmānāṃ vicitrarūpair bahukalpanirgataiḥ /",
    "T06asmahsbu:2749": " na kāyavākcittamayasya karmaṇo jinātmajānāṃ bhavatīha saṃnatiḥ // AMsa_15.3 //",
    "T06asmahsbu:2750": " yathā viṣāc chastramahāśanād ripor nivārayed ātmahitaḥ svam āśrayaṃ /",
    "T06asmahsbu:2751": " nihīnayānād vividhāj jinātmajo nivārayet karma tathā trayātmakaṃ // AMsa_15.4 //",
    "T06asmahsbu:2752": " ābhyāṃ ślokābhyāṃ vyutthānopāyaṃ darśayati /",
    "T06asmahsbu:2753": " mahāyānakhedānyayānapātavyutthānād yathākramaṃ /",
    "T06asmahsbu:2754": " saṃnatiḥ kheda ity arthaḥ /",
    "T06asmahsbu:2755": " viṣādisādharmyaṃ hīnayānapratisaṃyuktasya karmaṇo hīnayānacittapariṇāmanāt mahāyāne kuśalamūlasamucchedanāt anutpannakuśalamūlānutpādāya /",
    "T06asmahsbu:2756": " utpannakuśalamūlasya dhvaṃsanāt /",
    "T06asmahsbu:2757": " buddhatvasaṃpatprāptivibandhanāc ca /",
    "T06asmahsbu:2758": " na karmiṇaḥ karma na karmaṇaḥ kriyāṃ sadāvikalpaḥ samudīkṣate tridhā /",
    "T06asmahsbu:2759": " tato 'sya tatkarma viśuddhipāragaṃ bhavaty anantaṃ tadupāyasaṃgrahāt // AMsa_15.5 //",
    "T06asmahsbu:2760": " anena ślokena caturthena viśuddhyupāyaṃ karmaṇo darśayati /",
    "T06asmahsbu:2761": " maṇḍalapariśuddhitaḥ kartṛkarmakriyāṇām anupalambhāt /",
    "T06asmahsbu:2762": " anantam ity akṣayaṃ /",
    "T06asmahsbu:2763": " mahāyānasūtrālaṃkāre upāyasahitakarmādhikāraḥ pañcadaśaḥ",
    "T06asmahsbu:2764": " CHAPITRE XVI",
    "T06asmahsbu:2765": " ṣoḍaśo 'dhikāraḥ",
    "T06asmahsbu:2766": " pāramitāprabhedasaṃgrahe uddānaślokaḥ /",
    "T06asmahsbu:2767": " sāṃkhyātha tallakṣaṇam ānupūrvī niruktir abhyāsaguṇaś ca tāsāṃ /",
    "T06asmahsbu:2768": " prabhedanaṃ saṃgrahaṇaṃ vipakṣo jñeyo guṇo 'nyonyaviniścayaś ca // AMsa_16.1 //",
    "T06asmahsbu:2769": " saṃkhyāvibhāge ṣaṭ ślokāḥ /",
    "T06asmahsbu:2770": " bhogātmabhāvasaṃpatparicārārambhasaṃpadabhyudayaḥ /",
    "T06asmahsbu:2771": " kleśāvaśagatvam api ca kṛtyeṣu sadāviparyāsaḥ // AMsa_16.2 //",
    "T06asmahsbu:2772": " (Msa 99)",
    "T06asmahsbu:2773": " iti prathamaḥ /",
    "T06asmahsbu:2774": " tatra catasṛbhiḥ pāramitābhiś caturvidho 'bhyudayaḥ /",
    "T06asmahsbu:2775": " dānena bhogasaṃpat /",
    "T06asmahsbu:2776": " śīlenātmabhāvasaṃpat /",
    "T06asmahsbu:2777": " kṣāntyā paricārasaṃpat /",
    "T06asmahsbu:2778": " tathā hi tadāsevanād āyatyād bahujanasupriyo bhavati /",
    "T06asmahsbu:2779": " vīryeṇārambhasaṃpat sarvakarmāntasaṃpattitaḥ /",
    "T06asmahsbu:2780": " pañcamyā kleśāvaśagatvaṃ dhyānena kleśaviṣkambhanāt /",
    "T06asmahsbu:2781": " ṣaṣṭyā kṛtyeṣv aviparyāsaḥ sarvakāryayathābhūtaparijñānāt /",
    "T06asmahsbu:2782": " ity abhyudayaḥ tatra cāsaṃkleśamaviparītakṛtyārambhaṃ cādhikṛtya ṣaṭ pāramitā vyavasthitāḥ /",
    "T06asmahsbu:2783": " satvārtheṣu suyuktas tyāgānupaghātamarṣaṇaiḥ kurute /",
    "T06asmahsbu:2784": " sanidānasthitimuktyā ātmārthaṃ sarvathā carati // AMsa_16.3 //",
    "T06asmahsbu:2785": " iti dvitīyaḥ /",
    "T06asmahsbu:2786": " satvārtheṣu samyakprayukto bodhisatvas tisṛbhir dānaśīlakṣāntipāramitābhir yathākramaṃ tyāgenānupaghātenāupaghātamarṣaṇena ca satvārthaṃ kurute",
    "T06asmahsbu:2787": " tisṛbhiḥ sanidānatayā cittasthityā vimuktyā ca sarvaprakāram ātmārthaṃ carati /",
    "T06asmahsbu:2788": " vīryaṃ niśritya yathākramaṃ dhyānaprajñābhyāsamāhitasya cittasya samavadhānāt samāhitasya mocanāt /",
    "T06asmahsbu:2789": " iti parārtham ātmārthaṃ cārabhya ṣaṭ pāramitāḥ /",
    "T06asmahsbu:2790": " avighātair aviheṭhair viheṭhasaṃmarṣaṇaiḥ kriyākhedaiḥ /",
    "T06asmahsbu:2791": " āvarjanaiḥ sulapitaiḥ parārtha ātmārtha etasmāt // AMsa_16.4 //",
    "T06asmahsbu:2792": " iti tṛtīyaḥ /",
    "T06asmahsbu:2793": " dānādibhirbodhisatvasya sakalaḥ parārtho bhavati /",
    "T06asmahsbu:2794": " yathākrama pareṣām upakaraṇāvighātai /",
    "T06asmahsbu:2795": " aviheṭhaiḥ viheṭhanāmarṣaṇaiḥ /",
    "T06asmahsbu:2796": " sāhāyyakriyāsvakhedaiḥ ṛddhyādiprabhāvāvarjanaiḥ subhāṣitasulapitaiś ca saṃśayacchedanāt /",
    "T06asmahsbu:2797": " etasmāt parārthāt bodhisatvasyātmārtho bhavati /",
    "T06asmahsbu:2798": " parakāryasvakāryatvān mahābodhiprāptitaś ca /",
    "T06asmahsbu:2799": " iti sakalaparārthādhikārāt ṣaṭ pāramitāḥ /",
    "T06asmahsbu:2800": " bhogeṣu cānabhiratis tīvrā gurutādvaye akhedaś ca /",
    "T06asmahsbu:2801": " yogaś ca nirvikalpaḥ samas tam idam uttamaṃ yānaṃ // AMsa_16.5 //",
    "T06asmahsbu:2802": " iti caturthaḥ /",
    "T06asmahsbu:2803": " dānena bodhisatvasya bhogeṣv abhiratir nirapekṣatvāt /",
    "T06asmahsbu:2804": " śīlasamādānena bodhisatvaśikṣāsu tīvrā gurutā /",
    "T06asmahsbu:2805": " kṣāntyā vīryeṇa cākhedo dvaye yathākramaṃ duḥkhe ca satvāsatvakṛte kuśalaprayoge ca /",
    "T06asmahsbu:2806": " dhyānaprajñāyāṃ nirvikalpo (Msa 100)",
    "T06asmahsbu:2807": " yogaḥ śamathavipaśyanāsaṃgṛhītaḥ /",
    "T06asmahsbu:2808": " etāvac ca samastamahāyānasaṃgrahādhikārāt ṣaṭ pāramitāḥ /",
    "T06asmahsbu:2809": " viṣayeṣv asaktimārgas tadāptivikṣepasaṃyameṣv aparaḥ /",
    "T06asmahsbu:2810": " satvāvisṛjanavardhana āvaraṇaviśodhaneṣv aparaḥ // AMsa_16.6 //",
    "T06asmahsbu:2811": " iti pañcamaḥ /",
    "T06asmahsbu:2812": " tatra dānaṃ viṣayeṣv asaktimārgas tyāgābhyāsena tatsaktivigamāt /",
    "T06asmahsbu:2813": " śīlaṃ tadāptivikṣepasaṃyameṣu bhikṣusaṃvarasthasya viṣayāprāptaye sarvakarmāntavikṣepāṇām apravṛtteḥ /",
    "T06asmahsbu:2814": " kṣāntiḥ satvānutsarge sarvopakāraduḥkhānudvegāt /",
    "T06asmahsbu:2815": " vīryaṃ kuśalavivardhana ārabdhavīryasya tadvaddhigamanāt /",
    "T06asmahsbu:2816": " dhyānaṃ prajñā cāvaraṇaviśodhaneṣu mārgas tābhyāṃ kleśajñeyāvaraṇaviśodhanāt /",
    "T06asmahsbu:2817": " mārga ity upāyaḥ /",
    "T06asmahsbu:2818": " evaṃ sarvakāramārgādhikārāt ṣaṭ pāramitāḥ /",
    "T06asmahsbu:2819": " śikṣātrayam adhikṛtya ca ṣaḍ pāramitā jinaiḥ samākhyātāḥ /",
    "T06asmahsbu:2820": " ādyā tisro dvedhā antyadvayatas tisṛṣv ekā // AMsa_16.7 //",
    "T06asmahsbu:2821": " iti ṣaṣṭhaḥ /",
    "T06asmahsbu:2822": " tatrādyā adhiśīlaṃ śikṣā tisraḥ pāramitāḥ sasaṃbhārasaparivāragrahaṇāt /",
    "T06asmahsbu:2823": " dānena hi bhoganirapekṣaḥ śīlaṃ samādatte samāttaṃ ca kṣāntyā rakṣaty ākruṣṭāpratyākrośanādibhiḥ /",
    "T06asmahsbu:2824": " dvidhety adhicittam adhiprajñaṃ ca śikṣā sā antena dvayena saṃgṛhītā yathākramaṃ dhyānena prajñayā ca /",
    "T06asmahsbu:2825": " tisṛṣv api śikṣāsv ekā vīryapāramitā veditavyā /",
    "T06asmahsbu:2826": " sarvāsāṃ vīryasahāyatvāt /",
    "T06asmahsbu:2827": " lakṣaṇavibhāge ślokāḥ ṣaṭ /",
    "T06asmahsbu:2828": " dānaṃ vipakṣahīnaṃ jñānena gataṃ ca nirvikalpena /",
    "T06asmahsbu:2829": " sarvecchāparipūrakam api satvavipācakaṃ tredhā // AMsa_16.8 //",
    "T06asmahsbu:2830": " bodhisatvānāṃ dānaṃ caturvidhalakṣaṇaṃ /",
    "T06asmahsbu:2831": " vipakṣahīnaṃ tātparyasya prahīṇatvāt /",
    "T06asmahsbu:2832": " nirvikalpajñānasahagataṃ dharmanairātmyaprativedhayogāt sarvecchāparipūrakaṃ yo yad icchati tasmai tasya dānāt /",
    "T06asmahsbu:2833": " satvaparipācakaṃ tredhā dānena satvān saṃgṛhya triṣu yāneṣu yathābhavyaniyojanāt /",
    "T06asmahsbu:2834": " śīlaṃ vipakṣahīnaṃ jñānena gataṃ ca nirvikalpena /",
    "T06asmahsbu:2835": " sarvecchāparipūrakam api satvavipācakaṃ tredhā // AMsa_16.9 //",
    "T06asmahsbu:2836": " kṣāntirvipakṣahīnā jñānena gatā ca nirvikalpena /",
    "T06asmahsbu:2837": " sarvecchāparipūrā api satvavipācikā tredhā // AMsa_16.10 //",
    "T06asmahsbu:2838": " (Msa 101)",
    "T06asmahsbu:2839": " vīryaṃ vipakṣahīnaṃ jñānena gataṃ ca nivikalpena /",
    "T06asmahsbu:2840": " sarvecchāparipūrakam api satvāvipācakaṃ tredhā // AMsa_16.11 //",
    "T06asmahsbu:2841": " dhyānaṃ vipakṣahīnaṃ jñānena gataṃ ca nirvikalpena /",
    "T06asmahsbu:2842": " sarvecchāparipūrakam api satvavipācakaṃ tredhā // AMsa_16.12 //",
    "T06asmahsbu:2843": " prajñā vipakṣahīnā jñānena gatā ca nirvikalpena /",
    "T06asmahsbu:2844": " sarvecchāparipūrā api satvavipācikā tredhā // AMsa_16.13 //",
    "T06asmahsbu:2845": " yathā dānalakṣaṇaṃ caturvidham evaṃ śīlādīnāṃ veditavyaṃ /",
    "T06asmahsbu:2846": " eṣāṃ tu vipakṣā dauḥśīlyaṃ krodhaḥ kauśīdyaṃ vikṣepo dauṣprajñyaṃ yathākramaṃ /",
    "T06asmahsbu:2847": " sarvecchāparipūrakatvaṃ śīlādibhiḥ pareṣāṃ sarvakāyavāksaṃyamāparādhamarṣaṇasāhāyyamanorathasaṃśayacchedanecchāparipūraṇāt /",
    "T06asmahsbu:2848": " satvaparipācakatvaṃ śīlādibhir āvarjya triṣu yāneṣu paripācanāt /",
    "T06asmahsbu:2849": " anukramavibhāge ślokaḥ /",
    "T06asmahsbu:2850": " pūrvottaraviśrayataś cotpattes tatkrameṇa nirdeśaḥ /",
    "T06asmahsbu:2851": " hīnotkarṣasthānād audārikasūkṣmataś cāpi // AMsa_16.14 //",
    "T06asmahsbu:2852": " tribhiḥ kāraṇais teṣāṃ dānādīnāṃ krameṇa nirdeśaḥ /",
    "T06asmahsbu:2853": " pūrvasaṃniśrayeṇottarasyotpatteḥ /",
    "T06asmahsbu:2854": " bhoganirapekṣo hi śīlaṃ samātte śīlavān kṣamo bhavati kṣamāvān vīryam ārabhate ārabdhavīryaḥ samādhim utpādayati samāhitacitto yathābhūtaṃ prajānāti",
    "T06asmahsbu:2855": " pūrvasya ca hīnatvāt uttarasyotkarṣasthānatvāt /",
    "T06asmahsbu:2856": " hīnaṃ hi dānam utkṛṣṭaṃ śīlam evaṃ yāvad dhīnaṃ dhyānam utkṛṣṭā prajñeti /",
    "T06asmahsbu:2857": " pūrvasya cāudārikatvād uttarasya sūkṣmatvāt /",
    "T06asmahsbu:2858": " audārikaṃ hi dānaṃ supraveśatvāt sukaratvāc ca /",
    "T06asmahsbu:2859": " sūkṣmaṃ śīlaṃ tato duṣpraveśatvād duṣkaratvāc ca /",
    "T06asmahsbu:2860": " evaṃ yāvad audārikaṃ dhyānaṃ sūkṣmā prajñeti /",
    "T06asmahsbu:2861": " nirvacanavibhāge ślokaḥ /",
    "T06asmahsbu:2862": " dāridyasyāpanayāc chaityasya ca lambhanāt kṣayāt kruddheḥ /",
    "T06asmahsbu:2863": " varayogamanodhāraṇaparamāthajñānataś coktiḥ // AMsa_16.15 //",
    "T06asmahsbu:2864": " dāridryam apanayatīti dānaṃ /",
    "T06asmahsbu:2865": " śaityaṃ lambhayatīti śīlaṃ tadvato viṣayanimittakleśaparidāhābhāvāt kṣayaḥ kruddher iti kṣāntis tayā krodhakṣayāt /",
    "T06asmahsbu:2866": " vareṇa yojayatīti (Msa 102)",
    "T06asmahsbu:2867": " vīryaṃ kuśaladharmayojanāt /",
    "T06asmahsbu:2868": " dhārayaty adhyātmaṃ mana iti dhyānaṃ /",
    "T06asmahsbu:2869": " paramārtha jānāty anayeti prajñā /",
    "T06asmahsbu:2870": " bhāvanāvibhāge ślokaḥ /",
    "T06asmahsbu:2871": " bhāvanopadhim āśritya manaskāraṃ tathāśayaṃ /",
    "T06asmahsbu:2872": " upāyaṃ ca vibhutvaṃ ca sarvāsām eva kathyate // AMsa_16.16 //",
    "T06asmahsbu:2873": " pañcavidhā pāramitābhāvanā /",
    "T06asmahsbu:2874": " upadhisaṃniśritā /",
    "T06asmahsbu:2875": " tatropadhisaṃniśritā caturākārā hetusaṃniśritā yo gotrabalena pāramitāsu pratipattyabhyāsaḥ /",
    "T06asmahsbu:2876": " vipākasaṃniśritā ya ātmabhāvasaṃpattibalena /",
    "T06asmahsbu:2877": " praṇidhānasaṃniśritā yaḥ pūrvapraṇidhānabalena /",
    "T06asmahsbu:2878": " pratisaṃkhyānasaṃniśritā yaḥ prajñābalena pāramitāsu pratipattyabhyāsaḥ /",
    "T06asmahsbu:2879": " manasikārasaṃniśritā pāramitābhāvanā caturākārā /",
    "T06asmahsbu:2880": " adhimuktimanaskāreṇa sarvapāramitāpratisaṃyuktaṃ sūtrāntam adhimucyamānasya /",
    "T06asmahsbu:2881": " āsvādanāmanaskāreṇa labdhāḥ pāramitā āsvādayato guṇasaṃdarśayogena /",
    "T06asmahsbu:2882": " anumodanāmanaskāreṇa sarvalokadhātuṣu sarvasatvānāṃ dānādikam anumodamānasya /",
    "T06asmahsbu:2883": " abhinandanāmanaskāreṇātmanaḥ satvānāṃ cānāgataṃ pāramitāviśeṣam abhinandamānasya /",
    "T06asmahsbu:2884": " āśayasaṃniśritā pāramitābhāvanā ṣaḍākārā /",
    "T06asmahsbu:2885": " atṛptāśayena vipulāśayena muditā--āśayena upakārāśayena nirlepāśayena kalyāṇāśayena ca /",
    "T06asmahsbu:2886": " tatra bodhisatvasya dāne 'tṛptāśayo yad bodhisatva ekasatvasyaikakṣaṇe gaṃgānadīvālukāsamān lokadhātūn saptaratnaparipūrṇān kṛtvā pratipādayet",
    "T06asmahsbu:2887": " gaṃgānadīvālikāsamāṃś cātmabhāvān /",
    "T06asmahsbu:2888": " evaṃ ca pratikṣaṇaṃ gaṃgānadīvālikāsamān kalpān pratipādayet /",
    "T06asmahsbu:2889": " yathā caikasya satvasyaivaṃ yāvān satvadhātur anuttarāyāṃ samyaksaṃbodhau paripācayitavyas tam anena paryāyeṇa pratipādayet /",
    "T06asmahsbu:2890": " atṛpta eva bodhisatvasya dānāśaya iti /",
    "T06asmahsbu:2891": " ya evaṃrūpa āśayo 'yaṃ bodhisatvasya dāne 'tṛptāśayaḥ /",
    "T06asmahsbu:2892": " na ca bodhisatva evaṃrūpāṃ dānaparaṃparāṃ kṣaṇamātram api hāpayati /",
    "T06asmahsbu:2893": " na vicchinattyā bodhimaṇḍaniṣadanād iti /",
    "T06asmahsbu:2894": " ya evaṃrūpa āśayo 'yaṃ bodhisatvasya dāne vipulāśaya iti /",
    "T06asmahsbu:2895": " muditataraś ca bodhisatvo bhavati tān satvān dānena tathānugṛhṇan /",
    "T06asmahsbu:2896": " na tv eva te satvās tena dānenānugṛhyamāṇā iti /",
    "T06asmahsbu:2897": " ya evaṃrūpa āśayo 'yaṃ bodhisatvasya dāne muditāśayaḥ /",
    "T06asmahsbu:2898": " upakārakatarāṃś ca sa bodhisatvas tān satvān ātmanaḥ samanupaśyati /",
    "T06asmahsbu:2899": " yeṣāṃ tathā dānenopakaroti nātmānaṃ /",
    "T06asmahsbu:2900": " teṣām anuttarasamyaksaṃbodhyupastambhatām upādāya iti /",
    "T06asmahsbu:2901": " ya evaṃrūpa āśayo 'yaṃ āśayaḥ /",
    "T06asmahsbu:2902": " na ca bodhisatvaḥ satveṣu tathā vipulam api dānamayaṃ puṇyam abhisaṃskṛtya pratikāreṇa vā artho bhavati vipākena vā iti /",
    "T06asmahsbu:2903": " ya evaṃrūpa āśayo 'yaṃ bodhisatvasya dānapāramitābhāvanāyāṃ nirlepāśayaḥ /",
    "T06asmahsbu:2904": " yadbodhisatvas tathā vipulasyāpi (Msa 103)",
    "T06asmahsbu:2905": " dānaskandhasya vipākam satveṣv abhinandati nātmanaḥ /",
    "T06asmahsbu:2906": " sarvasatvasādhāraṇaṃ ca kṛtvānuttarāyāṃ samyaksaṃbodhau pariṇāmayati iti /",
    "T06asmahsbu:2907": " ya evaṃrūpa āśayo 'yaṃ bodhisatvasya dānapāramitābhāvanāyāṃ kalyāṇāśayaḥ /",
    "T06asmahsbu:2908": " tatra bodhisatvasya śīlapāramitābhāvanāyāṃ yāvat prajñāpāramitābhāvanāyām atṛptāśayaḥ /",
    "T06asmahsbu:2909": " yad bodhisatvo gaṃgānadīvālikāsameṣv ātmabhāveṣu gaṃgānadīvālikāsamakalpāyuṣpramāṇeṣu",
    "T06asmahsbu:2910": " sarvāupakaraṇanirantaravighātī trisāhasramahāsāhasralokadhātāv agnipratipūrṇe caturvidham",
    "T06asmahsbu:2911": " īryāpathaṃ kalpayann ekaṃ śīlapāramitākṣaṇaṃ yāvat prajñāpāramitākṣaṇaṃ bhāvayed",
    "T06asmahsbu:2912": " etena paryāyeṇa yāvāṃś chīlaskandho yāvān ca prajñāsakandho yenānuttarāṃ samyaksaṃbodhim",
    "T06asmahsbu:2913": " abhisaṃbudhyate śīlaskandhaṃ yāvat prajñāskandhaṃ bhāvayed atṛpta eva bodhisatvasya",
    "T06asmahsbu:2914": " śīlapāramitābhāvanāyām āśayo yāvat prajñāpāramitābhāvanāyām āśaya iti /",
    "T06asmahsbu:2915": " ya evaṃrūpa āśayo 'yaṃ bodhisatvasya śīlapāramitābhāvanāyām atṛptāśayo yāvat prajñāpāramitābhāvanāyām āśayaḥ /",
    "T06asmahsbu:2916": " yadbodhisatvāstāṃ śīlapāramitābhāvanāparaṃparāṃ yāvat prajñāpāramitābhāvanā paraṃparāmā bodhimaṇḍaniṣadanān na sraṃsayati na vicchinatti iti",
    "T06asmahsbu:2917": " ya evaṃrūpa āśayo 'yaṃ bodhisatvasya śīlapāramitābhāvanāyāṃ yāvat prajñāpāramitābhāvanāyāṃ vipulāśayaḥ /",
    "T06asmahsbu:2918": " muditataraś ca bodhisatvo bhavati tayā śīlapāramitābhāvanayā yāvat prajñāpāramitābhāvanayā satvānanugṛhlan /",
    "T06asmahsbu:2919": " na tv eva te satvā anugṛhyamāṇā iti /",
    "T06asmahsbu:2920": " ya evaṃrūpa āśyo 'yaṃ bodhisatvasya śīlapāramitābhāvanāyāṃ yāvat prajñāpāramitābhāvanāyāṃ muditāśayaḥ /",
    "T06asmahsbu:2921": " upakārakatarāṃś ca bodhisatvastān satvānātmanaḥ samanupaśyati /",
    "T06asmahsbu:2922": " yeṣāṃ tathā śīlapāramitābhāvanayā yāvat prajñāpāramitābhāvanayā upakaroti nātmānaṃ /",
    "T06asmahsbu:2923": " teṣām anuttarasamyaksaṃbodhyupastambhatām upādāya iti /",
    "T06asmahsbu:2924": " ya evaṃrūpa āśayo 'yaṃ bodhisatvasya śīlapāramitābhāvanāyāṃ yāvat prajñāpāramitābhāvanāyām upakārāśayaḥ /",
    "T06asmahsbu:2925": " na ca bodhisatvastathā vipulam api śīlapāramitābhāvanāmayaṃ yāvat prajñāpāramitābhāvanāmayaṃ puṇyam abhisaṃskṛtya pratikāreṇa vārtho bhavati vipākena vā iti /",
    "T06asmahsbu:2926": " ya evaṃrūpa āśayo 'yaṃ bodhisatvasya śīlapāramitābhāvanāyāṃ yāvat prajñāpāramitābhāvanāyāṃ nirlepāśayaḥ /",
    "T06asmahsbu:2927": " tatra yad bodhisatva evaṃ śīlapāramitābhāvanāmayasya yāvat prajñāpāramitābhāvanāmayapuṇyaskandhasya vipākaṃ satveṣv evābhinandati nātmanaḥ /",
    "T06asmahsbu:2928": " sarvasatvasādhāraṇaṃ ca kṛtvānuttarāyāṃ samyaksambodhau pariṇāmayatīti /",
    "T06asmahsbu:2929": " ya evaṃrūpa āśayo 'yaṃ bodhisatvasya śīlapāramitābhāvanāyāṃ yāvat prajñāpāramitābhāvanāyāṃ kalyāṇāśayaḥ /",
    "T06asmahsbu:2930": " upāyasaṃniśritā bhāvanā tryākārā /",
    "T06asmahsbu:2931": " nirvikalpena jñānena trimaṇḍalapariśuddhipratyavekṣaṇatām upādāya /",
    "T06asmahsbu:2932": " tathā hi sa upāyaḥ sarvamanasikārāṇām abhiniṣpattaye /",
    "T06asmahsbu:2933": " vibhutvasaṃniśritā pāramitābhāvanā tryākārā /",
    "T06asmahsbu:2934": " kāyavibhutvataḥ /",
    "T06asmahsbu:2935": " caryāvibhutvataḥ /",
    "T06asmahsbu:2936": " deśanāvibhutvataś ca /",
    "T06asmahsbu:2937": " tatra kāyavibhutvaṃ (Msa 104)",
    "T06asmahsbu:2938": " tathāgate dvau kāyau draṣṭavyau svābhāvikaḥ sāṃbhogikaś ca /",
    "T06asmahsbu:2939": " tatra caryāvibhutvaṃ nairmāṇikaḥ kāyo draṣṭavyaḥ /",
    "T06asmahsbu:2940": " yena sarvākārāṃ sarvasatvānāṃ sahadhārmikacaryāṃ darśayati /",
    "T06asmahsbu:2941": " deśanāvibhutvaṃ",
    "T06asmahsbu:2942": " ṣaṭpāramitāsarvākāradeśanāyām avyāghātaḥ /",
    "T06asmahsbu:2943": " prabhedasaṃgrahe dvādaśa ślokāḥ /",
    "T06asmahsbu:2944": " dānādīnāṃ pratyekaṃ ṣaḍarthaprabhedataḥ /",
    "T06asmahsbu:2945": " ṣaḍarthāḥ svabhāvahetuphalakarmayogavṛttyarthāḥ /",
    "T06asmahsbu:2946": " tatra dānaprabhede dvau ślokau /",
    "T06asmahsbu:2947": " pratipādanam arthasya cetanā mūlaniścitā /",
    "T06asmahsbu:2948": " bhogātmabhāvasaṃpattī dvayānugrahapūrakaṃ // AMsa_16.17 //",
    "T06asmahsbu:2949": " amātsaryayutaṃ tac ca dṛṣṭadharmāmiṣābhaye /",
    "T06asmahsbu:2950": " dānam eva parijñāya paṇḍitaḥ samudānayet // AMsa_16.18 //",
    "T06asmahsbu:2951": " arthapratipādanaṃ pratigrāhakeṣu dānasya svabhāvaḥ /",
    "T06asmahsbu:2952": " alobhādisahajā cetanā hatuḥ /",
    "T06asmahsbu:2953": " bhogasaṃpattir ātmabhāvasaṃpattiś cāyurādisaṃgṛhītā phalaṃ pañcasthānasūtravat /",
    "T06asmahsbu:2954": " svaparānugraho mahābodhisaṃbhāraparipūriś ca karma /",
    "T06asmahsbu:2955": " amātsaryayogo amatsariṣu vartate /",
    "T06asmahsbu:2956": " dṛṣṭadharmāmiṣābhayapradānaprabhedena ceti vṛttiḥ /",
    "T06asmahsbu:2957": " śīlaprabhede dvau ślokau /",
    "T06asmahsbu:2958": " ṣaḍaṅgaśamabhāvāntaṃ sugatisthitidāyakaṃ /",
    "T06asmahsbu:2959": " pratiṣṭhāśāntanirbhītaṃ puṇyasaṃbhārasaṃyutaṃ // AMsa_16.19 //",
    "T06asmahsbu:2960": " saṃketadharmatālabdhaṃ saṃvarastheṣu vidyate /",
    "T06asmahsbu:2961": " śīlam evaṃ parijñāya paṇḍitaḥ samudānayet // AMsa_16.20 //",
    "T06asmahsbu:2962": " ṣaḍaṅgam iti svabhāvaḥ /",
    "T06asmahsbu:2963": " ṣaḍaṅgīti śīlavān viharati yāvat samādāya śikṣate śikṣāpadeṣv iti /",
    "T06asmahsbu:2964": " śamabhāvāntam iti hetuḥ /",
    "T06asmahsbu:2965": " nirvāṇābhiprāyeṇa samādānāt /",
    "T06asmahsbu:2966": " sugatisthitidāyakam iti phalaṃ /",
    "T06asmahsbu:2967": " śīlena sugatigamanāt /",
    "T06asmahsbu:2968": " avipratisārādikrameṇa cittasthitilābhāc ca /",
    "T06asmahsbu:2969": " pratiṣṭhāśāntanirbhītam iti karma /",
    "T06asmahsbu:2970": " śīlaṃ hi sarvaguṇānāṃ pratiṣṭhā bhavati /",
    "T06asmahsbu:2971": " kleśaparidāhaśāntyā ca śāntaṃ /",
    "T06asmahsbu:2972": " prāṇātipātādipratyayānāṃ (Msa 105)",
    "T06asmahsbu:2973": " ca bhayāvadyavairāṇām aprasavān nirbhotaṃ /",
    "T06asmahsbu:2974": " puṇyasaṃbhārasaṃyutam iti yogaḥ sarvakālaṃ kāyavāṅmanaskarmasamāvaraṇāt /",
    "T06asmahsbu:2975": " saṃketadharmatālabdhaṃ saṃvarastheṣu vidyata iti vṛttis tatra saṃketalabdhaṃ prātimokṣasaṃvarasaṃgṛhītaṃ /",
    "T06asmahsbu:2976": " dharmatāpratilabdhaṃ dhyānānāsravasaṃvarasaṃgṛhītam eṣāsya prabhedavṛttiḥ trividhena prabhedena vartanāt /",
    "T06asmahsbu:2977": " saṃvarastheṣu vidyata ity ācāravṛttiḥ /",
    "T06asmahsbu:2978": " kṣāntiprabhede dvau ślokau /",
    "T06asmahsbu:2979": " marṣādhivāsanajñānaṃ kāruṇyād dharmasaṃśrayāt /",
    "T06asmahsbu:2980": " pañcānuśaṃsam ākhyātaṃ dvayor arthakaraṃ ca tat // AMsa_16.21 //",
    "T06asmahsbu:2981": " tapaḥ prābalyasaṃyuktaṃ teṣu tattrividhaṃ mataṃ /",
    "T06asmahsbu:2982": " kṣāntim evaṃ parijñāya paṇḍitaḥ samudānayet // AMsa_16.22 //",
    "T06asmahsbu:2983": " marṣādhivāsajñānam iti trividhiyāḥ kṣānteḥ svabhāvaḥ /",
    "T06asmahsbu:2984": " apakāramarṣaṇakṣānter marṣaṇāṃ marṣa iti kṛtvā /",
    "T06asmahsbu:2985": " duḥkhādhivāsakṣānter dharmanidhyānakṣānteś ca yathākramaṃ /",
    "T06asmahsbu:2986": " kāruṇyād dharmasaṃśrayād iti hetuḥ /",
    "T06asmahsbu:2987": " dharmasaṃśrayaḥ punaḥ /",
    "T06asmahsbu:2988": " śīlasamādānaṃ śrutaparyavāptiś ca /",
    "T06asmahsbu:2989": " pañcānuśaṃsam ākhyātam iti phalaṃ /",
    "T06asmahsbu:2990": " yathoktaṃ sūtre /",
    "T06asmahsbu:2991": " pañcānuśaṃsāḥ kṣāntau /",
    "T06asmahsbu:2992": " na vairabahulo bhavati /",
    "T06asmahsbu:2993": " na bhedabahulo bhavati /",
    "T06asmahsbu:2994": " sukhasaumanasya bahulo bhavati /",
    "T06asmahsbu:2995": " avipratisārī kālaṃ karoti /",
    "T06asmahsbu:2996": " kāyasya na bhedāt sugatau svargaloke deveṣūpapadyate iti /",
    "T06asmahsbu:2997": " dvayor arthakaraṃ ca tad iti marṣādhivāsanam ity adhikṛtaṃ idaṃ karma / yathoktaṃ /",
    "T06asmahsbu:2998": " dvayor arthaṃ sa kurūte ātmanaś ca parasya ca /",
    "T06asmahsbu:2999": " yaḥ paraṃ kupitaṃ jñātvā svayaṃ tatropaśāmyati // iti //",
    "T06asmahsbu:3000": " tapaḥprābalyasaṃyuktam iti yogaḥ /",
    "T06asmahsbu:3001": " yathoktaṃ /",
    "T06asmahsbu:3002": " kṣāntiḥ paramaṃ tapa iti /",
    "T06asmahsbu:3003": " teṣu tad ity ādhāravṛttiḥ kṣamiṣu tadvṛtteḥ /",
    "T06asmahsbu:3004": " trividhaṃ matam iti prabhedavṛttis trividhakṣāntiprabhedena yathoktaṃ prāk /",
    "T06asmahsbu:3005": " vīryaprabhede dvau ślokau /",
    "T06asmahsbu:3006": " utsāhaḥ kuśale samyak śraddhācchandapratiṣṭhitaḥ /",
    "T06asmahsbu:3007": " smṛtyādiguṇavṛddhau ca saṃkleśaprātipakṣikaḥ // AMsa_16.23 //",
    "T06asmahsbu:3008": " alobhādiguṇopetas teṣu saptavidhaś ca saḥ /",
    "T06asmahsbu:3009": " vīryam eva parijñāya paṇḍitaḥ samudānayeta // AMsa_16.24 //",
    "T06asmahsbu:3010": " utsāhaḥ kuśale samyag iti svabhāvaḥ /",
    "T06asmahsbu:3011": " kuśala iti tadanyakṛtyotsāhavyudāsātha samyag ity anyatīrthikamokṣārthotsāhavyudāsārthaṃ /",
    "T06asmahsbu:3012": " śraddhāc chandapratiṣṭhita iti hetuḥ śraddadhāno hy atīva vīryam ārabhati /",
    "T06asmahsbu:3013": " smṛtyādiguṇavṛddhāv iti phalaṃ /",
    "T06asmahsbu:3014": " ārabdhavīryasya (Msa 106)",
    "T06asmahsbu:3015": " smṛtisamādhyādiguṇodbhavāt /",
    "T06asmahsbu:3016": " saṃkleśaprātipakṣika iti karma /",
    "T06asmahsbu:3017": " yathoktaṃ ārabdhavīryas tu sukhaṃ viharaty avyavakīrṇaḥ pāpakair akuśalair dharmair iti /",
    "T06asmahsbu:3018": " alobhādiguṇopeta iti yogaḥ /",
    "T06asmahsbu:3019": " teṣv ity ārabdhavīryeṣu iyam ādhāravṛttiḥ /",
    "T06asmahsbu:3020": " saptavidha iti prabhedavṛttiḥ /",
    "T06asmahsbu:3021": " sa punar adhiśīlādiśikṣātraye kāyikaṃ cetasikaṃ ca sātatyena satkṛtya ca yad vīryaṃ /",
    "T06asmahsbu:3022": " dhyānaprabhede dvau ślokau /",
    "T06asmahsbu:3023": " sthitiś cetasa adhyātmaṃ smṛtivīryapratiṣṭhitaṃ /",
    "T06asmahsbu:3024": " sukhopapattaye 'bhijñāvihāravaśavartakam // AMsa_16.25 //",
    "T06asmahsbu:3025": " dharmāṇāṃ pramukhaṃ teṣu vidyate trividhaś ca saḥ /",
    "T06asmahsbu:3026": " dhyānam evaṃ parijñāya paṇḍitaḥ samudānayet // AMsa_16.26 //",
    "T06asmahsbu:3027": " sthitiś cetasa adhyātmam iti svabhāvaḥ /",
    "T06asmahsbu:3028": " smṛtivīryapratiṣṭhitam iti hetuḥ /",
    "T06asmahsbu:3029": " ālambanāsaṃpramoṣe sati vīryaṃ niśritya samāpattyabhinirhārāt /",
    "T06asmahsbu:3030": " sukhopapattaye iti phalaṃ dhyānasyāvyābādhopapattiphalatvāt /",
    "T06asmahsbu:3031": " abhijñāvihāravaśavartakam iti karma /",
    "T06asmahsbu:3032": " dhyānenābhijñāvaśavartanāt /",
    "T06asmahsbu:3033": " āryadivyabrāhmavihāravaśavartanāc ca /",
    "T06asmahsbu:3034": " dharmāṇāṃ pramukham iti prāmukhyena yogaḥ /",
    "T06asmahsbu:3035": " yathoktaṃ /",
    "T06asmahsbu:3036": " samādhipramukhāḥ sarvadharmā iti /",
    "T06asmahsbu:3037": " teṣu vidyata iti dhyāyiṣv iyam ādhāravṛttiḥ /",
    "T06asmahsbu:3038": " trividhaś ca sa iti savitarkaḥ savicāraḥ avitarko vicāramātraḥ /",
    "T06asmahsbu:3039": " avitarko avicāraḥ /",
    "T06asmahsbu:3040": " punaḥ prītisahagataḥ /",
    "T06asmahsbu:3041": " sātasahagataḥ /",
    "T06asmahsbu:3042": " upekṣāsahagataś ca /",
    "T06asmahsbu:3043": " iyaṃ prabhedavṛttiḥ /",
    "T06asmahsbu:3044": " prajñāprabhede dvau ślokau /",
    "T06asmahsbu:3045": " samyakpravicayo jñeyaḥ śasamādhānapratiṣṭhitaḥ /",
    "T06asmahsbu:3046": " suvimokṣāya saṃkleśāt prajñājīvasudeśanaḥ // AMsa_16.27 //",
    "T06asmahsbu:3047": " dharmāṇām uttaras teṣu vidyate trividhaś ca saḥ /",
    "T06asmahsbu:3048": " prajñām evaṃ parijñāya paṇḍitaḥ samudānayet // AMsa_16.28 //",
    "T06asmahsbu:3049": " samyak pravicayo jñeya iti svabhāvaḥ /",
    "T06asmahsbu:3050": " samyag iti na mithyā jñeya iti laukikakṛtyasamyakpravicayavyudāsārthaṃ /",
    "T06asmahsbu:3051": " samādhānapratiṣṭhita iti hetuḥ /",
    "T06asmahsbu:3052": " samāhitacitto yathābhūtaṃ prajānāti /",
    "T06asmahsbu:3053": " yasmāt suvimokṣāya saṃkleśād iti phalaṃ /",
    "T06asmahsbu:3054": " tena hi saṃkleśāt suvimokṣo bhavati /",
    "T06asmahsbu:3055": " laukikahīnalokottaramahālokottareṇa pravicayena /",
    "T06asmahsbu:3056": " prajñājīvasudeśana iti prajñājīvaḥ sudeśanā cāsya karma /",
    "T06asmahsbu:3057": " tena hy anuttaraprajñā jīvakānāṃ jīvati /",
    "T06asmahsbu:3058": " samyag dharma deśayatīti /",
    "T06asmahsbu:3059": " dharmāṇām uttara ity uttaratvena yogaḥ /",
    "T06asmahsbu:3060": " yathoktaṃ /",
    "T06asmahsbu:3061": " prajñottarāḥ sarvadharmā iti /",
    "T06asmahsbu:3062": " teṣu vidyate trividhaś ca sa iti vṛttiḥ /",
    "T06asmahsbu:3063": " prājñeṣu vartanāt trividhena ca prabhedena /",
    "T06asmahsbu:3064": " laukiko hīnalokottaro (Msa 107)",
    "T06asmahsbu:3065": " mahālokottaraś ca /",
    "T06asmahsbu:3066": " uktaḥ pratyekaṃ dānādīnāṃ ṣaḍarthaprabhedena prabhedaḥ /",
    "T06asmahsbu:3067": " saṃgrahavibhāge ślokaḥ /",
    "T06asmahsbu:3068": " sarve śuklā dharmā vikṣiptasamāhitobhayā jñeyāḥ /",
    "T06asmahsbu:3069": " dvābhyāṃ dvābhyāṃ dvābhyāṃ pāramitābhyāṃ parigṛhītāḥ // AMsa_16.29 //",
    "T06asmahsbu:3070": " sarve śuklā dharmā dānādidharmāḥ /",
    "T06asmahsbu:3071": " tatra vikṣiptā dvābhyāṃ pāramitābhyāṃ saṃgṛhītāḥ prathamābhyāṃ dānasamādānaśīlayor asamāhitatvāt /",
    "T06asmahsbu:3072": " samāhitā dvābhyāṃ paścimābhyāṃ dhyānayathābhūtaprajñayoḥ samāhitatvāt /",
    "T06asmahsbu:3073": " ubhaye dvābhyāṃ kṣāntivīryābhyāṃ /",
    "T06asmahsbu:3074": " tayoḥ samāhitāsamāhitatvāt /",
    "T06asmahsbu:3075": " vipakṣavibhāge ślokāḥ ṣaṭ /",
    "T06asmahsbu:3076": " na ca saktaṃ na ca saktaṃ na ca saktaṃ saktam eva na ca dānaṃ /",
    "T06asmahsbu:3077": " na ca saktaṃ na ca saktaṃ na ca saktaṃ bodhisatvānām // AMsa_16.30 //",
    "T06asmahsbu:3078": " saptavidhā saktir dānasya vipakṣaḥ /",
    "T06asmahsbu:3079": " bhogasaktiḥ vilambanaśaktiḥ tanmātrasaṃtuṣṭisaktiḥ pakṣapātasaktiḥ pratikārasaktiḥ vipākasaktiḥ /",
    "T06asmahsbu:3080": " vipakṣasaktistu tadvipakṣalābhānuśayāsamudghātāt /",
    "T06asmahsbu:3081": " vikṣepasaktiś ca /",
    "T06asmahsbu:3082": " sa punar vikṣepo dvividhaḥ /",
    "T06asmahsbu:3083": " manasikāravikṣepaś ca hīnayānaspṛhaṇāt /",
    "T06asmahsbu:3084": " vikalpavikṣepaś ca dāyakapratigrāhakadānavikalpanāt /",
    "T06asmahsbu:3085": " ataḥ saptavidhasaktimuktatvāt saptakṛtvo dānasyāsaktatvam uktaṃ /",
    "T06asmahsbu:3086": " na ca saktaṃ na ca saktaṃ na ca saktaṃ saktam eva na ca śīlaṃ /",
    "T06asmahsbu:3087": " na ca saktaṃ na ca saktaṃ na ca saktaṃ bodhisatvānām // AMsa_16.31 //",
    "T06asmahsbu:3088": " na ca saktā na ca saktā na ca saktā saktikā na kṣāntiḥ /",
    "T06asmahsbu:3089": " na ca saktā na ca saktā na ca saktā bodhisatvānām // AMsa_16.32 //",
    "T06asmahsbu:3090": " na ca saktaṃ na ca saktaṃ na ca saktaṃ saktam eva ca na vīryaṃ /",
    "T06asmahsbu:3091": " na ca saktaṃ na ca saktaṃ na ca saktaṃ bodhisatvānām // AMsa_16.33 //",
    "T06asmahsbu:3092": " na ca saktaṃ na ca saktaṃ na ca saktaṃ saktam eva na ca dhyānaṃ /",
    "T06asmahsbu:3093": " na ca saktaṃ na ca saktaṃ na ca saktaṃ bodhisatvānām // AMsa_16.34 //",
    "T06asmahsbu:3094": " na ca saktā na ca saktā na ca saktā saktikā na ca prajñā /",
    "T06asmahsbu:3095": " na ca saktā na ca sakta na ca saktā bodhisatvānām // AMsa_16.35 //",
    "T06asmahsbu:3096": " (Msa 108)",
    "T06asmahsbu:3097": " yathā dānāsaktir uktā evaṃ śīle yāvat prajñāyāṃ veditavyā /",
    "T06asmahsbu:3098": " atra tu viśeṣabhogasaktiparivartena dauḥśīlyādyāsaktir veditavyā vipakṣasaktis tadvipakṣānuśayāsamudghātanāt /",
    "T06asmahsbu:3099": " vikalpavikṣepaś ca yathāyogaṃ trimaṇḍalaparikalpanāt /",
    "T06asmahsbu:3100": " guṇavibhāge trayoviṃśatiḥ ślokāḥ /",
    "T06asmahsbu:3101": " tyaktaṃ buddhasutaiḥ svajīvitam api prāpyārthinaṃ sarvadā kāruṇyāt parato na ca pratikṛtir neṣṭaṃ phalaṃ prārthitaṃ /",
    "T06asmahsbu:3102": " dānenaiva ca tena sarvajanatā bodhitraye ropitā dānaṃ jñānaparigraheṇa ca punar loke 'jñayaṃ sthāpitam // AMsa_16.36 //",
    "T06asmahsbu:3103": " iti subodhaḥ padārthaḥ /",
    "T06asmahsbu:3104": " āttaṃ buddhasutair yamodyamamayaṃ śīlatrayaṃ sarvadā svargo nābhimataḥ sametya ca punaḥ saktirna tatrāhitā /",
    "T06asmahsbu:3105": " śīlenaiva ca tena sarvajanatā bodhitraye ropitā śīlaṃ jñānaparigraheṇa ca punar loke 'kṣayaṃ sthāpitam // AMsa_16.37 //",
    "T06asmahsbu:3106": " trividhaṃ śīlaṃ /",
    "T06asmahsbu:3107": " saṃvaraśīlaṃ /",
    "T06asmahsbu:3108": " kuśaladharmasaṃgrāhakaśīlaṃ /",
    "T06asmahsbu:3109": " satvārthakriyāśīlaṃ ca /",
    "T06asmahsbu:3110": " ekātmakaṃ yamasvabhāvaṃ /",
    "T06asmahsbu:3111": " dve udyamasvabhāve /",
    "T06asmahsbu:3112": " kṣāntaṃ buddhasutaiḥ suduṣkaramatho sarvāpakāraṃ nṛṇāṃ na svargārtham asaśaktimato na ca bhayān naivopakārekṣaṇāt /",
    "T06asmahsbu:3113": " kṣāntyānuttarayā ca sarvajanatā bodhitraye ropitā kṣāntir jñānaparigraheṇa ca punar loke 'kṣayā sthāpitā // AMsa_16.38 //",
    "T06asmahsbu:3114": " iti / kṣāntyānuttarayā caiti duḥkhādhivāsanakṣāntyā ca parāpakāramarṣaṇakṣāntyā ca yathākramaṃ /",
    "T06asmahsbu:3115": " vīryaṃ buddhasutaiḥ kṛtaṃ nirūpamaṃ saṃnāhayogātmakaṃ hantuṃ kleśagaṇaṃ svato 'pi parataḥ prāptuṃ ca bodhiṃ parāṃ /",
    "T06asmahsbu:3116": " vīryeṇaiva ca tena sarvajanatā bodhitraye ropitā vīryaṃ jñānaparigraheṇa ca punar loke 'kṣayaṃ sthāpitam // AMsa_16.39 //",
    "T06asmahsbu:3117": " (Msa 109)",
    "T06asmahsbu:3118": " iti / saṃnāhavīryaṃ prayogavīryaṃ ca /",
    "T06asmahsbu:3119": " dhyānaṃ buddhasutaiḥ samādhibahulaṃ saṃpāditaṃ sarvathā śreṣṭhair dhyānasukhair vihṛtya kṛpayā hīnāpapattiḥ śritā /",
    "T06asmahsbu:3120": " dhyānenaiva ca tena sarvajanatā bodhitraye ropitā dhyānaṃ jñānaparigraheṇa ca punar loke 'kṣayaṃ sthāpitam // AMsa_16.40 //",
    "T06asmahsbu:3121": " iti / samādhiṃbahulam iti anantabodhisatvasamādhisaṃgṛhītaṃ /",
    "T06asmahsbu:3122": " jñātaṃ buddhasutaiḥ satatvam akhilaṃ jñeyaṃ ca yat sarvathā saktir naiva ca nirvṛtau prajanitā buddhaiḥ kutaḥ saṃvṛtau /",
    "T06asmahsbu:3123": " jñānenaiva ca tena sarvajanatā bodhitraye ropitā jñānaṃ satvaparigraheṇa punar loke 'kṣayaṃ sthāpitam // AMsa_16.41 //",
    "T06asmahsbu:3124": " iti / satatvaṃ paramārthasaṃgṛhītaṃ sāmānyalakṣaṇaṃ pudgaladharmanairātmyaṃ /",
    "T06asmahsbu:3125": " jñeyaṃ ca yat sarvathety anantasvasaṃketādilakṣaṇabhedabhinnaṃ yad ajñeyaṃ /",
    "T06asmahsbu:3126": " dānādīnāṃ nirvikalpajñānaparigraheṇākṣayatvaṃ nirupadhiśeṣanirvāṇe 'pi tadakṣayāt /",
    "T06asmahsbu:3127": " jñānasya punaḥ satvaparigraheṇa karuṇayā satvānām aparityāgāt /",
    "T06asmahsbu:3128": " eṣāṃ punaḥ ṣaṇāṃ ślokānāṃ piṇḍārthaḥ saptamena ślokena nirdiṣṭaḥ /",
    "T06asmahsbu:3129": " audāryānāmiṣatvaṃ ca mahārthākṣayatāpi ca /",
    "T06asmahsbu:3130": " dānādīnāṃ samas taṃ hi jñeyaṃ guṇacatuṣṭayam // AMsa_16.42 //",
    "T06asmahsbu:3131": " iti / tatra dānādīnāṃ prathamena pādenodāratā paridīpitā /",
    "T06asmahsbu:3132": " dvitīyena nirāmiṣatā /",
    "T06asmahsbu:3133": " tṛtīyena mahārthatāḥ mahataḥ satvārthasya saṃpādanāt /",
    "T06asmahsbu:3134": " caturthenākṣayatā ity eṣāṃ guṇacatuṣṭayam ebhiḥ ślokair veditavyaṃ /",
    "T06asmahsbu:3135": " darśanapūraṇatuṣṭiṃ yācanake 'tuṣṭim api samāśastiṃ /",
    "T06asmahsbu:3136": " abhibhavati sa tāṃ dātā kṛpālurādhikyayogena // AMsa_16.43 //",
    "T06asmahsbu:3137": " yācanake hi jane dāyakadarśanāt tataś ca yathā-īpsitaṃ labdhvā manorathaparipūraṇādyā tuṣṭir utpadyate /",
    "T06asmahsbu:3138": " atuṣṭiś cādarśanād aparipūraṇāc ca /",
    "T06asmahsbu:3139": " āśāstiś ca yā taddarśane manorathaparipūraṇe ca /",
    "T06asmahsbu:3140": " sā bodhisatvasyādhikotpadyate (Msa 110)",
    "T06asmahsbu:3141": " sarvakālaṃ yācanakadarśanāt tanmanorathaparipūraṇāc ca /",
    "T06asmahsbu:3142": " adarśanād aparipūraṇāc cātuṣṭiḥ /",
    "T06asmahsbu:3143": " ato dātā kṛpālus tāṃ sarvam abhibhavaty ādhikyayogāt /",
    "T06asmahsbu:3144": " prāṇān bhogān dārān satveṣu sadānyatyajanakṛpālutvāt /",
    "T06asmahsbu:3145": " āmodate nikāmaṃ tadviratiṃ pālayātra katham // AMsa_16.44 //",
    "T06asmahsbu:3146": " tebhyo viratiṃ tadviratiṃ parakīyebhyaḥ prāṇabhogadārebhyaḥ /",
    "T06asmahsbu:3147": " etena trividhāt kāyaduścaritād viratiśīlaguṇaṃ darśayati /",
    "T06asmahsbu:3148": " nirapekṣaḥ samacitto nirbhīḥ sarvapradaḥ kṛpāhetoḥ /",
    "T06asmahsbu:3149": " mithyāvādaṃ brūyāt paropaghātāya katham āryaḥ // AMsa_16.45 //",
    "T06asmahsbu:3150": " etena mṛṣāvādād viratiguṇaṃ darśayati /",
    "T06asmahsbu:3151": " ātmahetor mṛṣāvāda ucyeta kāyajīvitāpekṣayā /",
    "T06asmahsbu:3152": " parahetor vā priyajanapremnā /",
    "T06asmahsbu:3153": " bhayena vā rājādibhayāt /",
    "T06asmahsbu:3154": " āmiṣakiṃcitkahetor vā lābhārthaṃ /",
    "T06asmahsbu:3155": " bodhisatvaś ca svakāyajīvitanirapekṣaḥ /",
    "T06asmahsbu:3156": " samacittaś ca sarvasatveṣv ātmasamacittatayā /",
    "T06asmahsbu:3157": " nirbhayaś ca pañcabhayasamatikrāntatvāt /",
    "T06asmahsbu:3158": " sarvapradaś cārthibhyaḥ sarvasvaparityāgāt /",
    "T06asmahsbu:3159": " sa kena hetunā mṛṣāvādaṃ brūyāt /",
    "T06asmahsbu:3160": " samahitakāmaḥ sakṛpaḥ paraduḥkhotpādane 'tibhīrūś ca /",
    "T06asmahsbu:3161": " satvavinaye suyukteḥ suvidūre trividhavāgdoṣāt // AMsa_16.46 //",
    "T06asmahsbu:3162": " bodhisatvaḥ sarvasatveṣu samaṃ hitakāmaḥ sa kathaṃ pareṣāṃ mitrabhedārthaṃ paiśunyaṃ kariṣyatīti /",
    "T06asmahsbu:3163": " sakṛpaś ca paraduḥkhāpanayābhiprāyāt /",
    "T06asmahsbu:3164": " paraduḥkhotpādane cātyarthaṃ bhīruḥ sa kathaṃ pareṣāṃ duḥkhotpādanārthaṃ paruṣaṃ vakṣyati /",
    "T06asmahsbu:3165": " satvānāṃ vinaye samyakprayuktaḥ sa kathaṃ saṃbhinnapralāpaṃ kariṣyati tasmād asau suvidūre trividhavāgdoṣāt paiśunyāt pāruṣyāt saṃbhinnapralāpāc ca /",
    "T06asmahsbu:3166": " sarvapradaḥ kṛpāluḥ pratītyadharmodaye sukuśalaś ca /",
    "T06asmahsbu:3167": " adhivāsayet katham asau sarvākāraṃ manaḥ kleśam // AMsa_16.47 //",
    "T06asmahsbu:3168": " abhidhyā vyāpādo mithyādṛṣṭir vā yathākramaṃ /",
    "T06asmahsbu:3169": " eṣa dauḥśīlyapratipakṣadharmaviśeṣayogāc chīlaviśuddhigūṇo bodhisatvānāṃ veditavyaḥ /",
    "T06asmahsbu:3170": " upakarasaṃjñāmodaṃ hy apakāriṇiparahita saṃjñāṃparahite sadā duḥkhe /",
    "T06asmahsbu:3171": " labhate yadā kṛpāluḥ kṣamitavyaṃ tasya kiṃ na syāt // AMsa_16.48 //",
    "T06asmahsbu:3172": " (Msa 111)",
    "T06asmahsbu:3173": " yasya nāpakārisaṃjñā pravartate na duḥkhasaṃjñā /",
    "T06asmahsbu:3174": " paraparasaṃjñāpagamāt svato 'dhikatarāt sadā parasnehāt /",
    "T06asmahsbu:3175": " duṣkaracaraṇāt sakṛpe hy aduṣkaraṃ vīryaṃ // AMsa_16.49 //",
    "T06asmahsbu:3176": " sakṛpo bodhisatvaḥ /",
    "T06asmahsbu:3177": " tatra sakṛpe yat parārthaṃ duṣkaracaraṇād vīrthaṃ tadaduṣkaraṃ ca suduṣkaraṃ ca /",
    "T06asmahsbu:3178": " katham aduṣkaraṃ /",
    "T06asmahsbu:3179": " paratra parasaṃjñāpagamāt /",
    "T06asmahsbu:3180": " svato'dhikatarāc ca sarvadā pareṣu snehāt /",
    "T06asmahsbu:3181": " kathaṃ suduṣkaraṃ /",
    "T06asmahsbu:3182": " yad evaṃ parasaṃjñāpagataṃ ca svatodhikatarasnehaṃ ca tadvīryaṃ /",
    "T06asmahsbu:3183": " alpasukhaṃ hy ātmasukhaṃ līnaṃ parihāṇikaṃ kṣayi samohaṃ /",
    "T06asmahsbu:3184": " dhyānaṃ mataṃ trayāṇāṃ viparyayād bodhisatvānām // AMsa_16.50 //",
    "T06asmahsbu:3185": " alpasukhaṃ dhyānaṃ laukikānām ātmasukhaṃ śrāvakapratyekabuddhānāṃ /",
    "T06asmahsbu:3186": " līnaṃ laukikānāṃ satkāye śrāvakapratyekabuddhānāṃ ca nirvāṇe /",
    "T06asmahsbu:3187": " parihāṇikaṃ laukikānāṃ kṣayi śrāvakapratyekabuddhānāṃ nirupadhiśeṣanirvāṇe tatkṣayāt /",
    "T06asmahsbu:3188": " samohaṃ sarveṣāṃ yathāyogakliṣṭākliṣṭena mohena /",
    "T06asmahsbu:3189": " bodhisatvānāṃ punar dhyānaṃ bahusukham ātmaparasukham alīnamaparihāṇikam akṣayyasamohaṃ ca /",
    "T06asmahsbu:3190": " āmoṣais tamasi yathā dīpair nunnaṃ tathā trayajñānaṃ /",
    "T06asmahsbu:3191": " dinakarakiraṇauriva tu jñānamatulyaṃ kṛpālunām // AMsa_16.51 //",
    "T06asmahsbu:3192": " yathā hastāmoṣais tamasi jñānaṃ parīttaviṣayamapratyakṣam avyaktaṃ ca tathā pṛthagjanānāṃ /",
    "T06asmahsbu:3193": " yathāvacarake dīpairjñānaṃ prādeśikaṃ pratyakṣaṃ nātinirmalaṃ tathā śrāvakāṇāṃ pratyekabuddhānāṃ ca /",
    "T06asmahsbu:3194": " yathā dinakarakiraṇair jñānaṃ samantāt pratyakṣaṃ sunirmalaṃ ca tathā bodhisatvānāṃ /",
    "T06asmahsbu:3195": " ata eva tad atulyaṃ /",
    "T06asmahsbu:3196": " āśrayād vastuto dānaṃ nimittāt pariṇāmanāt /",
    "T06asmahsbu:3197": " hetuto jñānataḥ kṣetrān niśrayāc ca paraṃ matam // AMsa_16.52 //",
    "T06asmahsbu:3198": " tatrāśrayo bodhisatvaḥ /",
    "T06asmahsbu:3199": " vastu āmiṣadānasyādhyātmikaṃ vastu paramaṃ /",
    "T06asmahsbu:3200": " abhyadānasyāpāyasaṃsārabhītebhyas tu (Msa 112)",
    "T06asmahsbu:3201": " tadabhayaṃ /",
    "T06asmahsbu:3202": " dharmadānasya mahāyānaṃ /",
    "T06asmahsbu:3203": " nimittaṃ karuṇā /",
    "T06asmahsbu:3204": " pariṇāmanā tena mahābodhiphalaprārthanā /",
    "T06asmahsbu:3205": " hetuḥ pūrvadānapāramitābhyāsavāsanā /",
    "T06asmahsbu:3206": " jñānaṃ nirvikalpaṃ yena trimaṇḍalapariśuddhaṃ dānaṃ dadāti dātṛdeyapratigrāhakāvikalpanāt /",
    "T06asmahsbu:3207": " kṣetraṃ pañcavidhaṃ /",
    "T06asmahsbu:3208": " arthī duḥkhito niḥpratisaraṇo duścaritacārī guṇavāṃś ca /",
    "T06asmahsbu:3209": " caturṇām uttaraṃ kṣetraṃ paraṃ /",
    "T06asmahsbu:3210": " tadabhāve pañcamaṃ /",
    "T06asmahsbu:3211": " niśrayas trividho yaṃ niśritya dadāti /",
    "T06asmahsbu:3212": " adhimuktir manasikāraḥ samādhiś ca /",
    "T06asmahsbu:3213": " adhimuktir yathā bhāvanāvibhāge 'dhimuktimanaskāra uktaḥ /",
    "T06asmahsbu:3214": " manaskāro yathā tatraivāsvādanābhinandanamanaskāra uktaḥ /",
    "T06asmahsbu:3215": " samādhir ādir yathā tatraiva vibhutvam uktaṃ /",
    "T06asmahsbu:3216": " evam āśrayādiparasamayo dānaṃ paramaṃ /",
    "T06asmahsbu:3217": " so'yaṃ cāpadeśo veditavyaḥ /",
    "T06asmahsbu:3218": " yaś ca dadāti yac ca yena ca yasmai ca yataś ca yasya ca parigraheṇa yatra ca yāvat prakāraṃ tad dānaṃ /",
    "T06asmahsbu:3219": " āśrayād vastutaḥ śīlaṃ nimittāt pariṇāmanāt /",
    "T06asmahsbu:3220": " hetuto jñānataḥ kṣetrān niśrayāc ca paraṃ matam // AMsa_16.53 //",
    "T06asmahsbu:3221": " āśrayād vastuto vīryaṃ nimittāt pariṇāmanāt /",
    "T06asmahsbu:3222": " hetuto jñānataḥ kṣetrān niśrayāc ca paraṃ matam // AMsa_16.54 //",
    "T06asmahsbu:3223": " āśrayād vastuto dhyānaṃ nimittāt pariṇāmanāt /",
    "T06asmahsbu:3224": " hetuto jñānataḥ kṣetrān niśrayāc ca paraṃ matam // AMsa_16.55 //",
    "T06asmahsbu:3225": " āśrayād vastutaḥ prajñā nimittāt pariṇāmanāt /",
    "T06asmahsbu:3226": " hetuto jñānataḥ kṣetrān niśrayāc ca parā matā // AMsa_16.56 //",
    "T06asmahsbu:3227": " śīlasya paramaṃ vastu bodhisatvasaṃvaraḥ /",
    "T06asmahsbu:3228": " kṣānteḥ prāṇāpahāriṇau hīnadurbalau /",
    "T06asmahsbu:3229": " vīryasya pāramitābhāvanā tadvipakṣaprahāṇaṃ ca /",
    "T06asmahsbu:3230": " dhānasya bodhisatvasamādhayaḥ /",
    "T06asmahsbu:3231": " prajñāyās tathatā /",
    "T06asmahsbu:3232": " sarveṣāṃ śīlādīnāṃ kṣetraṃ mahāyānaṃ /",
    "T06asmahsbu:3233": " śeṣaṃ pūrvavad veditavyaṃ /",
    "T06asmahsbu:3234": " ekasatvasukhaṃ dānaṃ bahukalpavighātakṛt /",
    "T06asmahsbu:3235": " priyaṃ syād bodhisatvānāṃ prāg eva tadviparyayāt // AMsa_16.57 //",
    "T06asmahsbu:3236": " yadi bodhisatvānāṃ dānam ekasyaiva satvasya sukhadaṃ syād ātmanaś ca bahukalpavighātakṛt /",
    "T06asmahsbu:3237": " tathāpi tat teṣāṃ priyaṃ syāt karuṇāviśeṣāt kiṃ punar yad anekasatvasukhaṃ ca bhavatyā tmanaś ca bahukalpānugrahakṛt /",
    "T06asmahsbu:3238": " yad artham icchanti dhanāni dehinas tadeva dhīrā visṛjanti dehiṣu /",
    "T06asmahsbu:3239": " śarīrahetor dhanam iṣyate janais tad eva dhīraiḥ śataśo visṛjyate // AMsa_16.58 //",
    "T06asmahsbu:3240": " (Msa 113)",
    "T06asmahsbu:3241": " atra pūrvārdham uttarārdhe vyākhyātaṃ /",
    "T06asmahsbu:3242": " śarīram evotsṛjato na duḥkhyate yadā manaḥ kā draviṇe 'vare kathā /",
    "T06asmahsbu:3243": " tadasya lokottaram iti yan mudaṃ sa tena tat tasya tad uttaraṃ punaḥ // AMsa_16.59 //",
    "T06asmahsbu:3244": " atra śarīram evāutsṛjato yadā mano na duḥkhyate tadasya lokottaram iti saṃdarśitaṃ /",
    "T06asmahsbu:3245": " eti yan mudaṃ sa tena duḥkhena tat tasya taduttaram iti tasmāl lokottarād uttaraṃ /",
    "T06asmahsbu:3246": " pratigrahair iṣṭanikāmalabdharna tuṣṭim āyāti tathārthiko 'pi /",
    "T06asmahsbu:3247": " sarvastidānena yatheha dhīmān tuṣṭiṃ vrajaty arthijanasya tuṣṭyā // AMsa_16.60 //",
    "T06asmahsbu:3248": " iṣṭanikām alabdhair ity abhipretaparyāptalabdhaiḥ /",
    "T06asmahsbu:3249": " sarvāstidāneneti yāvat svajīvitadānena /",
    "T06asmahsbu:3250": " saṃpūrṇabhogo na tathāstimantam ātmānam anvīkṣati yācako 'pi /",
    "T06asmahsbu:3251": " sarvastidānād adhano 'pi dhīmān ātmānam anveti yathāstimantaṃ // AMsa_16.61 //",
    "T06asmahsbu:3252": " suvipulam api vittaṃ prāpya naivopakāraṃ vigaṇayati tathārthī dāyakāl lābhahetoḥ /",
    "T06asmahsbu:3253": " vidhivad iha sudānair arthinas tarpayitvā mahadupakarasaṃjñāṃ teṣu dhīmān yathaiti // AMsa_16.62 //",
    "T06asmahsbu:3254": " karuṇāviśeṣād /",
    "T06asmahsbu:3255": " gatārtho ślokau /",
    "T06asmahsbu:3256": " svayam apagataśokā dehinaḥ svastharūpā vipulam api gṛhītvā bhuñjate yasya vittaṃ /",
    "T06asmahsbu:3257": " pathi paramaphalāḍhyād bhogavṛkṣād yathaiva pravisṛtir atibhogī bodhisatvān na so 'nyaḥ // AMsa_16.63 //",
    "T06asmahsbu:3258": " pravisṛtir atibhogaś cāsyeti pravisṛtir atibhogī sa ca nānyo bodhisatvād veditavyaḥ /",
    "T06asmahsbu:3259": " śeṣaṃ gatārthaṃ /",
    "T06asmahsbu:3260": " prādhānyatatkāraṇakarmabhedāt prakārabhedāśrayabhedataś ca /",
    "T06asmahsbu:3261": " caturvibandhapratipakṣabhedāt vīryaṃ parijñeyam iti pradiṣṭam // AMsa_16.64 //",
    "T06asmahsbu:3262": " (Msa 114)",
    "T06asmahsbu:3263": " ṣaḍvidhena prabhedena vīryaṃ parijñeyaṃ /",
    "T06asmahsbu:3264": " prādhānyabhedena /",
    "T06asmahsbu:3265": " tatkāraṇabhedena /",
    "T06asmahsbu:3266": " prakārabhedena /",
    "T06asmahsbu:3267": " āśrayabhedena /",
    "T06asmahsbu:3268": " caturvibandhapratipakṣabhedena ca /",
    "T06asmahsbu:3269": " asyād deśasyottaraiḥ ślokair nirdeśaḥ /",
    "T06asmahsbu:3270": " vīryaṃ paraṃ śuklagaṇasya madhye tanniśritas tasya yato 'nulābhaḥ /",
    "T06asmahsbu:3271": " vīryeṇa sadyaḥ susukho vihāro lokottarā lokagatāṃ ca siddhiḥ // AMsa_16.65 //",
    "T06asmahsbu:3272": " vīryaṃ paraṃ śuklagaṇasya madhye iti sarvaśuklagaṇasya madhye iti sarvakuśaladharmaprādhānyaṃ vīryasya nirdiṣṭaṃ /",
    "T06asmahsbu:3273": " tanniśritastasya yato 'nulābha iti prādhānyakāraṇaṃ nirdiṣṭaṃ /",
    "T06asmahsbu:3274": " yasmād vīryāśritaḥ sarvakuśaladharmalābhaḥ /",
    "T06asmahsbu:3275": " vīryeṇa sadyaḥ susukho vihāro lokottarā lokagatā ca siddhir iti karma nirdiṣṭaṃ /",
    "T06asmahsbu:3276": " vīryeṇa hi dṛṣṭadharme paramaḥ sukhavihāraḥ /",
    "T06asmahsbu:3277": " sarvā ca lokottarā siddhir laukikī ca kriyate /",
    "T06asmahsbu:3278": " vīryāvad avāptaṃ bhavabhogam iṣṭaṃ vīryeṇa śuddhiṃ prabalām upetāḥ /",
    "T06asmahsbu:3279": " vīryeṇa satkāyam atītya muktā vīryeṇa bodhiṃ paramāṃ vibuddhāḥ // AMsa_16.66 //",
    "T06asmahsbu:3280": " iti / paryāyadvāreṇa vīryasya karma nirdiṣṭaṃ /",
    "T06asmahsbu:3281": " laukikalokottarasiddhibhedāt /",
    "T06asmahsbu:3282": " tatra prabalā laukikī siddhir anātyantikatvāt /",
    "T06asmahsbu:3283": " punar mataṃ hānivivṛddhivīryaṃ mokṣādhipaṃ pakṣavipakṣam anyat /",
    "T06asmahsbu:3284": " tattve praviṣṭaṃ parivartakaṃ ca vīryaṃ mahārthaṃ ca niruktam anyat // AMsa_16.67 //",
    "T06asmahsbu:3285": " saṃnāhavīryaṃ prathamaṃ tataś ca prayogavīryaṃ vidhivatprahitaṃ /",
    "T06asmahsbu:3286": " alīnam akṣobhyam atuṣṭivīryaṃ sarvaprakāraṃ pravadanti buddhāḥ // AMsa_16.68 //",
    "T06asmahsbu:3287": " ity eṣa prakārabhedaḥ /",
    "T06asmahsbu:3288": " tatra hānivivṛddhivīryaṃ samyakprahāṇeṣu ca dvayoḥ kuśaladharmābhivṛddhaye /",
    "T06asmahsbu:3289": " mokṣādhipaṃ vīryam indriyeṣu /",
    "T06asmahsbu:3290": " mokṣādhipatyārthena yasmād indriyāṇi /",
    "T06asmahsbu:3291": " pakṣavipakṣaṃ baleṣu vipakṣānavamṛdyārthena yasmād balāni /",
    "T06asmahsbu:3292": " tatve praviṣṭaṃ bodhyaṅgeṣu darśanamārge tadvyavasthāpanāt /",
    "T06asmahsbu:3293": " parivartakaṃ mārgāṅgeṣu bhāvanāmārge 'ntasyāśrayaparivṛttihetutvāt /",
    "T06asmahsbu:3294": " mahārthaṃ vīryaṃ pāramitāsvabhāvaṃ svaparārthādhikārāt /",
    "T06asmahsbu:3295": " saṃnāhavīryaṃ prayogāya saṃnahyataḥ /",
    "T06asmahsbu:3296": " prayogavīryaṃ tathā prayogataḥ /",
    "T06asmahsbu:3297": " alīnavīryam udāre 'pyadhigantavye layābhāvataḥ /",
    "T06asmahsbu:3298": " akṣobhyavīryaṃ śītaloṣṇādibhir duḥkhair avikopanataḥ /",
    "T06asmahsbu:3299": " asaṃtuṣṭivīryam alpenādhigamenāsaṃtuṣṭitaḥ /",
    "T06asmahsbu:3300": " ebhir eva (Msa 115)",
    "T06asmahsbu:3301": " saṃnāhavīryādibhiḥ sūtre /",
    "T06asmahsbu:3302": " sthāmavān vīryavānutsāhī dṛḍhaparākramo anikṣiptadhuraḥ kuśaleṣu dharmeṣv ity ucyate yathākramaṃ /",
    "T06asmahsbu:3303": " nikṛṣṭamadhyottamavīryam anyat yānatraye yuktajanāśrayeṇa /",
    "T06asmahsbu:3304": " līnātyudārāśayabuddhiyogāt vīryaṃ tad alpārthamahārtham iṣṭam // AMsa_16.69 //",
    "T06asmahsbu:3305": " atrāśrayaprabhedena vīryabhedo nirdiṣṭaḥ /",
    "T06asmahsbu:3306": " yānatraye prayukto yo janas tadāśrayeṇa yathākramaṃ nikṛṣṭamadhyottamaṃ vīryaṃ veditavyaṃ /",
    "T06asmahsbu:3307": " kiṃ kāraṇaṃ /",
    "T06asmahsbu:3308": " līnātyudārāśayabuddhiyogāt /",
    "T06asmahsbu:3309": " līno hi buddhyāśayo yānadvaye prayuktānāṃ kevalātmārthādhikārāt /",
    "T06asmahsbu:3310": " atyudāro mahāyāne prayuktānāṃ parārthādhikārāt /",
    "T06asmahsbu:3311": " ata eva yathākramaṃ vīryaṃ ta dalpārthaṃ mahārtham iva svārthādhikārāc ca /",
    "T06asmahsbu:3312": " na vīryavān bhogaparājito 'sti no vīryavān kleśaparājito 'sti /",
    "T06asmahsbu:3313": " na vīryavān khedaparājito 'sti no vīryavān prāptiparājito 'sti // AMsa_16.70 //",
    "T06asmahsbu:3314": " ity ayaṃ caturvibandhapratipakṣabhedaḥ /",
    "T06asmahsbu:3315": " caturvidho dānādīnāṃ vibandho yena dānādiṣu na pravartate /",
    "T06asmahsbu:3316": " bhogasaktis tadāgrahataḥ /",
    "T06asmahsbu:3317": " kleśasaktis tatparibhogādhyavasānataḥ /",
    "T06asmahsbu:3318": " khedo dānādiṣu prayogābhiyogaparikhedataḥ /",
    "T06asmahsbu:3319": " prāptir alpamātradānādisaṃtuṣṭitaḥ /",
    "T06asmahsbu:3320": " tatpratipakṣabhedenaitac caturvidhaṃ vīryam uktaṃ /",
    "T06asmahsbu:3321": " anyonyaviniścayavibhāge ślokaḥ /",
    "T06asmahsbu:3322": " anyonyaṃ saṃgrahataḥ prabhedato dharmato nimittāc ca /",
    "T06asmahsbu:3323": " ṣaṇṇāṃ pāramitānāṃ viniścayaḥ sarvathā jñeyaḥ // AMsa_16.71 //",
    "T06asmahsbu:3324": " anyonyasaṃgrahato viniścayaḥ /",
    "T06asmahsbu:3325": " abhayapradānena śīlakṣāntisaṃgraho yasmāt tābhyām abhayaṃ dadāti /",
    "T06asmahsbu:3326": " dharmadānena dhyānaprajñayor yasmāt tābhyāṃ dharmaṃ dadāti /",
    "T06asmahsbu:3327": " ubhābhyāṃ vīryasya yasmāt tenābhayaṃ dadāti /",
    "T06asmahsbu:3328": " kuśaladharmasaṃgrāhakeṇa śīlena sarveṣāṃ dānādīnāṃ saṃgrahaḥ /",
    "T06asmahsbu:3329": " evaṃ kṣāntyādibhir anyonyasaṃgraho yathāyogaṃ yojyaḥ /",
    "T06asmahsbu:3330": " prabhedato viniścayaḥ /",
    "T06asmahsbu:3331": " dānaṃ ṣaḍvidhaṃ dānadānaṃ śīladānaṃ yāvat prajñādānaṃ /",
    "T06asmahsbu:3332": " parasaṃtāneṣu śīlādiniveśanāt /",
    "T06asmahsbu:3333": " dharmato viniścayaḥ /",
    "T06asmahsbu:3334": " ye sūtrādayo yeṣu dānādiṣv artheṣu saṃdṛśyante /",
    "T06asmahsbu:3335": " ye ca dānādayo yeṣu sūtrādiṣu dharmeṣu saṃdṛśyante /",
    "T06asmahsbu:3336": " teṣāṃ parasparaṃ saṃgraho veditavyaḥ /",
    "T06asmahsbu:3337": " nimittato viniścayaḥ /",
    "T06asmahsbu:3338": " dānaṃ śīlādīnāṃ nimittaṃ bhavati /",
    "T06asmahsbu:3339": " bhoganirapekṣasya śīlādiṣu pravṛtteḥ /",
    "T06asmahsbu:3340": " śīlam api dānādīnāṃ bhikṣusaṃvarasamādānaṃ sarvasvaparigrahatyāgāc chīlapratiṣṭhitasya ca kṣāntyādiyogāt /",
    "T06asmahsbu:3341": " kuśaladharmasaṃgrāhakaśīlasamādānaṃ ca sarveṣāṃ dānādīnāṃ nimittaṃ /",
    "T06asmahsbu:3342": " evaṃ (Msa 116) kṣāntyādīnām anyonyanimittabhāvo yathā yojyaḥ /",
    "T06asmahsbu:3343": " saṃgrahavastuvibhāge sapta ślokāḥ /",
    "T06asmahsbu:3344": " catvāri saṃgrahavastūni /",
    "T06asmahsbu:3345": " dānaṃ priyavāditā arthacaryā samānārthatā / tatra /",
    "T06asmahsbu:3346": " dānaṃ samaṃ priyākhyānam arthacaryā samārthatā /",
    "T06asmahsbu:3347": " taddeśanā samādāya svānuvṛttibhir iṣyate // AMsa_16.72 //",
    "T06asmahsbu:3348": " dānaṃ samam iṣyate yathā pāramitāsu priyākhyānaṃ taddeśanā /",
    "T06asmahsbu:3349": " arthacaryā tatsamādāpanā /",
    "T06asmahsbu:3350": " tac chabdena pāramitānāṃ grahaṇāt pāramitādeśanā pāramitāsamādāpanety arthaḥ /",
    "T06asmahsbu:3351": " samānārthatā yatra paraṃ samādāpayati tatra svayam anuvṛttiḥ /",
    "T06asmahsbu:3352": " kim arthaṃ punar etāni catvāri saṃgrahavastūnīṣyante /",
    "T06asmahsbu:3353": " eṣa hi pareṣāṃ /",
    "T06asmahsbu:3354": " upāyo 'nugrahakaro grāhako 'tha pravartakaḥ /",
    "T06asmahsbu:3355": " tathānuvartako jñeyaś catuḥsaṃgrahavastutaḥ // AMsa_16.73 //",
    "T06asmahsbu:3356": " dānam anugrāhaka upāyaḥ /",
    "T06asmahsbu:3357": " āmiṣadānena kāyikānugrahotpādanāt /",
    "T06asmahsbu:3358": " priyavāditā grāhakaḥ /",
    "T06asmahsbu:3359": " avyutpannasaṃdigdhārthagrāhaṇāt /",
    "T06asmahsbu:3360": " arthacaryā pravartakaḥ /",
    "T06asmahsbu:3361": " kuśale pravartanāt /",
    "T06asmahsbu:3362": " samānārthatā 'nuvartakaḥ /",
    "T06asmahsbu:3363": " yathāvāditathākāriṇaṃ hi samādāpakaṃ viditvā yatra kuśale tena pravartitāḥ pare bhavanti tad anuvartante /",
    "T06asmahsbu:3364": " ādyena bhājanībhāvo dvitīyenādhimucyanā /",
    "T06asmahsbu:3365": " pratipattis tṛtīyena caturthena viśodhanā // AMsa_16.74 //",
    "T06asmahsbu:3366": " āmiṣadānena bhājanībhavati dharmasya vidheyatāpatteḥ /",
    "T06asmahsbu:3367": " priyavāditayā taṃ dharmam adhimucyate tadarthavyutpādanasaṃśayacchedanataḥ /",
    "T06asmahsbu:3368": " arthacaryayā pratipadyate yathādharma /",
    "T06asmahsbu:3369": " samānārthatayā tāṃ pratipattiṃ viśodhayati dīrghakālānuṣṭhānād /",
    "T06asmahsbu:3370": " idaṃ saṃgrahavastūnāṃ karma /",
    "T06asmahsbu:3371": " catuḥ saṃgrahavastutvaṃ saṃgrahadvayato mataṃ /",
    "T06asmahsbu:3372": " āmiṣeṇāpi dharmeṇa dharmeṇālambanād api // AMsa_16.75 //",
    "T06asmahsbu:3373": " yad apy anyat saṃgrahavastudvayam uktaṃ bhagavatā āmiṣasaṃgraho dharmasaṃgrahaś ca /",
    "T06asmahsbu:3374": " tābhyām etāny eva (Msa 117)",
    "T06asmahsbu:3375": " catvāri saṃgrahavastūni saṃgṛhītāni /",
    "T06asmahsbu:3376": " āmiṣasaṃgraheṇa prathame /",
    "T06asmahsbu:3377": " dharmasaṃgraheṇāvaśiṣṭāni /",
    "T06asmahsbu:3378": " tāni punas trividhena dharmeṇa /",
    "T06asmahsbu:3379": " ālambanadharmeṇa pratipattidharmeṇa tadviśuddhidharmeṇa ca yathākramaṃ /",
    "T06asmahsbu:3380": " hīnamadhyottamaḥ prāyo vandhyo 'vandhyaś ca saṃgrahaḥ /",
    "T06asmahsbu:3381": " abandhyaḥ sarvathā caiva jñeyo hy ākārabhedataḥ // AMsa_16.76 //",
    "T06asmahsbu:3382": " eṣa saṃgrahasya prakārabhedaḥ /",
    "T06asmahsbu:3383": " tatra hīnamadhyottamaḥ saṃgraho bodhisatvānāṃ yānatrayaprayukteṣu veditavyo yathākramaṃ /",
    "T06asmahsbu:3384": " prāyeṇa vandhyo 'dhimukticaryābhūmau /",
    "T06asmahsbu:3385": " prāyeṇābandhyo bhūmipraviṣṭānāṃ /",
    "T06asmahsbu:3386": " avandhyaḥ sarvathā aṣṭamyādiṣu bhūbhiṣu satvārthasyāvaśyaṃ saṃpādanāt /",
    "T06asmahsbu:3387": " parṣatkarṣaṇaprayuktair vidhir eṣa samāśritaḥ /",
    "T06asmahsbu:3388": " sarvārthasiddhau sarveṣāṃ sukhopāyaś ca śasyate // AMsa_16.77 //",
    "T06asmahsbu:3389": " ye kecit parṣatkarṣaṇe prayuktāḥ sarvais tair ayam evopāyaḥ samāśrito yaduta catvāri saṃgrahavastūni /",
    "T06asmahsbu:3390": " tathā hi sarvārthasiddhaye sarveṣāṃ sukhaś caiṣa upāyaḥ praśasyate buddhaiḥ /",
    "T06asmahsbu:3391": " saṃgṛhītā grahīṣyante saṃgṛhyante ca ye 'dhunā /",
    "T06asmahsbu:3392": " sarve ta evaṃ tasmāc ca vartma tat satvapācane // AMsa_16.78 //",
    "T06asmahsbu:3393": " etena lokatraye 'pi sarvasatvānāṃ paripācane caturṇāṃ saṃgrahavastūnām ekāyanamārgatvaṃ darśayati /",
    "T06asmahsbu:3394": " anyamārgābhāvāt /",
    "T06asmahsbu:3395": " iti satatam asaktabhogabuddhiḥ śamayamanodyamapāragaḥ sthitātmā /",
    "T06asmahsbu:3396": " bhavaviṣayanimittanirvikalpo bhavati sa satvagaṇasya saṃgṛhītā // AMsa_16.79 //",
    "T06asmahsbu:3397": " etena yathoktāsu ṣaṭsu pāramitāsu sthitasya bodhisatvasya saṃgrahavastuprayoga darśayati svaparārthasaṃpādanāt pāramitābhiḥ saṃgrahavastubhiś ca yathākramaṃ /",
    "T06asmahsbu:3398": " mahāyānasūtrālaṃkāre pāramitādhikāraḥ ṣoḍaśaḥ samāptaḥ",
    "T06asmahsbu:3399": " (Msa 118)",
    "T06asmahsbu:3400": " CHAPITRE XVII",
    "T06asmahsbu:3401": " saptadaśo 'dhikāraḥ",
    "T06asmahsbu:3402": " buddhapūjāvibhāge sapta ślokāḥ /",
    "T06asmahsbu:3403": " saṃmukhaṃ vimukhaṃ pūjā buddhānāṃ cīvarādibhiḥ /",
    "T06asmahsbu:3404": " gāḍhaprasannacittasya saṃbhāradvayapūraye // AMsa_17.1 //",
    "T06asmahsbu:3405": " abandhyabuddhajanmatve praṇidhānavataḥ sataḥ /",
    "T06asmahsbu:3406": " trayasyānupalambhas tu niṣpannā buddhapūjā // AMsa_17.2 //",
    "T06asmahsbu:3407": " satvānām aprameyānāṃ paripākāya cāparā /",
    "T06asmahsbu:3408": " upadheś cittataś cānyā adhimukter nidhānataḥ // AMsa_17.3 //",
    "T06asmahsbu:3409": " anukampākṣamābhyāṃ ca samudācārato 'parā /",
    "T06asmahsbu:3410": " vastvābhogāvabodhāc ca vimukteś ca tathātvataḥ // AMsa_17.4 //",
    "T06asmahsbu:3411": " ity ebhiś caturbhiḥ ślokaiḥ /",
    "T06asmahsbu:3412": " āśrayād vastutaḥ pūjā nimittāt pariṇāmanāt /",
    "T06asmahsbu:3413": " hetuto jñānataḥ kṣetrān niśrayāc ca pradarśitā // AMsa_17.5 //",
    "T06asmahsbu:3414": " veditavyā / tatrāśrayaḥ samakṣaparokṣā buddhāḥ /",
    "T06asmahsbu:3415": " vastu cīvarādayaḥ /",
    "T06asmahsbu:3416": " nimittaṃ pragāḍhaprasādasahagataṃ cittaṃ /",
    "T06asmahsbu:3417": " pariṇāmanā utpādaḥ syād iti pūrvapraṇidhānaṃ /",
    "T06asmahsbu:3418": " jñānaṃ nirvikalpaṃ pūjakapūjyapūjānupalambhataḥ /",
    "T06asmahsbu:3419": " kṣetram aprameyāḥ satvāḥ /",
    "T06asmahsbu:3420": " tatparipācanāya tais tatprayojatāt teṣu tadropaṇataḥ /",
    "T06asmahsbu:3421": " niśraya upadhiśritaṃ ca /",
    "T06asmahsbu:3422": " tatropadhiṃ niśritya pūjā cīvarādibhiś cittaṃ niśrityāsvādanānumodanābhinandanamanaskāraiḥ /",
    "T06asmahsbu:3423": " tathoktaiś cādhimuktyādibhir yad uta mahāyānadharmādhimuktaḥ bodhicittotpādataḥ /",
    "T06asmahsbu:3424": " praṇidhānam eva hi nidhānam atroktaṃ ślokavattvānurodhāt /",
    "T06asmahsbu:3425": " satvānukampanataḥ /",
    "T06asmahsbu:3426": " duṣkaracaryā duḥkhakṣamaṇataḥ /",
    "T06asmahsbu:3427": " pāramitāsamudācārataḥ /",
    "T06asmahsbu:3428": " yoniśo dharmamanasikārataḥ /",
    "T06asmahsbu:3429": " sa hy aviparyayastatvād vastvābhogaḥ /",
    "T06asmahsbu:3430": " samyagdṛṣṭito darśanamārge /",
    "T06asmahsbu:3431": " sa hi yathābhūtāvabodhād vastvavabodhaḥ /",
    "T06asmahsbu:3432": " vimuktitaḥ kleśavimokṣāc chrāvakāṇāṃ /",
    "T06asmahsbu:3433": " tathā tv ato mahābodhiprāpter ity ayaṃ pūjāyāḥ prakārabhedaḥ /",
    "T06asmahsbu:3434": " hetutaḥ phalataś caiva ātmanā ca parair api /",
    "T06asmahsbu:3435": " lābhasatkārataś caiva pratipatter dvidhā ca sā // AMsa_17.6 //",
    "T06asmahsbu:3436": " (Msa 119)",
    "T06asmahsbu:3437": " parīttā mahatī pūjā samānāmānikā ca sā /",
    "T06asmahsbu:3438": " prayogād gatitaś caiva praṇidhānāc ca sā matā // AMsa_17.7 //",
    "T06asmahsbu:3439": " ity ayam arthādibhedenāparaḥ prakārabhedaḥ /",
    "T06asmahsbu:3440": " tatrātītā hetuḥ pratyutpannā phalaṃ pratyutpannā hetur anāgatā phalam ity evaṃ hetuphalato 'tītānāgatapratyutpannā veditavyā /",
    "T06asmahsbu:3441": " ātmanety ādhyātmikī parair iti bāhyā /",
    "T06asmahsbu:3442": " lābhasatkārato audārikī /",
    "T06asmahsbu:3443": " pratipattitaḥ sūkṣmā /",
    "T06asmahsbu:3444": " parīttā hīnā mahatī praṇītā /",
    "T06asmahsbu:3445": " punaḥ samānā hīnā nirmānā praṇītā trimaṇḍalāvikalpanāt /",
    "T06asmahsbu:3446": " kālāntaraprayojyā dūre /",
    "T06asmahsbu:3447": " tatkālaprayojyāntike /",
    "T06asmahsbu:3448": " punar vicchinnāyāṃ gatau dūre /",
    "T06asmahsbu:3449": " samanantarāyām antike /",
    "T06asmahsbu:3450": " punar yāṃ pūjām āyatyāṃ prayojayituṃ praṇidadhāti sā dūre yāṃ praṇihitaḥ kartuṃ sāntike /",
    "T06asmahsbu:3451": " katamā punar buddhapūjā paramā veditavyety āha /",
    "T06asmahsbu:3452": " buddheṣu pūjā paramā svacittāt dharmādhimuktyāśayato vibhutvāt /",
    "T06asmahsbu:3453": " akalpanopāyaparigraheṇa sarvaikakāryatvaniveśataś ca // AMsa_17.8 //",
    "T06asmahsbu:3454": " ity ebhiḥ pañcabhir ākāraiḥ svacittapūjā buddheṣu paramā veditavyā /",
    "T06asmahsbu:3455": " yad uta pūjopasaṃhitamahāyānadharmādhimuktitaḥ /",
    "T06asmahsbu:3456": " āśayato navabhir āśayaiḥ /",
    "T06asmahsbu:3457": " āsvādanānumodanābhinandanāśayaiḥ /",
    "T06asmahsbu:3458": " atṛptavipulam uditopakaranirlepakalyāṇāśayaiś ca ye pāramitābhāvanāyāṃ nirdiṣṭāḥ /",
    "T06asmahsbu:3459": " vibhutvato gaganagañjādisamādhibhiḥ /",
    "T06asmahsbu:3460": " nirvikalpajñānopāyaparigrahataḥ /",
    "T06asmahsbu:3461": " sarvamahābodhisatvaikakāryatvapraveśataś ca miśropamiśrakāryatvāt /",
    "T06asmahsbu:3462": " kalyāṇamitrasevāvibhāge sapta ślokāḥ /",
    "T06asmahsbu:3463": " tatrārdhapañcamaiḥ ślokaiḥ /",
    "T06asmahsbu:3464": " āśrayād vastutaḥ sevā nimittāt pariṇāmanāt /",
    "T06asmahsbu:3465": " hetuto jñānataḥ kṣetrān niśrayāc ca pradarśitā // AMsa_17.9 //",
    "T06asmahsbu:3466": " mitraṃ śrayed dāntaśamopaśāntaṃ guṇādhikaṃ sodyamam āgamāḍhyaṃ /",
    "T06asmahsbu:3467": " prabuddhatatvaṃ vacas ābhyupetaṃ kṛpātmakaṃ khedavivarjitaṃ ca // AMsa_17.10 //",
    "T06asmahsbu:3468": " ity evaṃ guṇamitraṃ sevāyā āśrayaḥ /",
    "T06asmahsbu:3469": " dāntaṃ śīlayogād indriyadamena /",
    "T06asmahsbu:3470": " śāntaṃ samādhiyogād adhyātmaṃ cetaḥśamathena /",
    "T06asmahsbu:3471": " upaśāntaṃ prayogād upasthitakleśopaśamanataḥ /",
    "T06asmahsbu:3472": " guṇair adhikaṃ na samaṃ vā nyūnaṃ vā /",
    "T06asmahsbu:3473": " sodyamaṃ nodāsīnaṃ parārthe /",
    "T06asmahsbu:3474": " āgamāḍhyaṃ (Msa 120)",
    "T06asmahsbu:3475": " nālpaśrutaṃ /",
    "T06asmahsbu:3476": " prabuddhatatvaṃ tatvādhigamāt /",
    "T06asmahsbu:3477": " vacasābhyupetaṃ vākkaraṇenopetaṃ /",
    "T06asmahsbu:3478": " kṛpātmakaṃ nirāmiṣacittatvāt /",
    "T06asmahsbu:3479": " khedavivarjitaṃ sātatyasatkṛtyadharmadeśanāt /",
    "T06asmahsbu:3480": " satkāralābhaiḥ paricaryayā ca seveta mitraṃ pratipattitaś ca /",
    "T06asmahsbu:3481": " iti / sevāyās tu /",
    "T06asmahsbu:3482": " dharme tathājñāśaya eva dhīmān mitraṃ pragacchet samaye nataś ca // AMsa_17.11 //",
    "T06asmahsbu:3483": " iti trividhaṃ nimittaṃ /",
    "T06asmahsbu:3484": " ājñātukāmatā /",
    "T06asmahsbu:3485": " kālajñatā /",
    "T06asmahsbu:3486": " nirmānatā ca /",
    "T06asmahsbu:3487": " satkāralābheṣu gataspṛho 'sau prapattaye taṃ pariṇāmayec ca /",
    "T06asmahsbu:3488": " iti pariṇāmanā pratipattyarthaṃ sevanān na lābhasatkārārthaṃ /",
    "T06asmahsbu:3489": " yathānuśiṣṭapratipattitaś ca saṃrādhayec cittam ato 'sya dhīraḥ // AMsa_17.12 //",
    "T06asmahsbu:3490": " iti / yathānuśiṣṭapratipattiḥ sevāhetuḥ /",
    "T06asmahsbu:3491": " tayā taccittārādhanāt /",
    "T06asmahsbu:3492": " yānatraye kauśalam etya buddhyā svasyaiva yānasya yateta siddhau /",
    "T06asmahsbu:3493": " iti yānatrayakauśalāt jñānaṃ /",
    "T06asmahsbu:3494": " satvān ameyān paripācanāya kṣetrasya śuddhasya ca sādhanāya // AMsa_17.13 //",
    "T06asmahsbu:3495": " iti dvividhaṃ kṣetraṃ tatsevāyāḥ /",
    "T06asmahsbu:3496": " aprameyāś ca satvāḥ pariśuddhaṃ ca buddhakṣetraṃ /",
    "T06asmahsbu:3497": " dharmaṃ śrutvā yeṣu pratiṣṭhāpanāt /",
    "T06asmahsbu:3498": " yatra ca sthitena /",
    "T06asmahsbu:3499": " dharmeṣu dāyād aguṇena yukto naivāmiṣeṇa pravesat sa mitram /",
    "T06asmahsbu:3500": " iti niśrayaḥ sevāyāḥ /",
    "T06asmahsbu:3501": " dharmadāyādatāṃ niśritya kalyāṇamitraṃ seveta /",
    "T06asmahsbu:3502": " nāmiṣadāyādatāṃ /",
    "T06asmahsbu:3503": " ata ūrdhvamadhyardhena ślokena prakārabhedaḥ sevāyā veditavyaḥ /",
    "T06asmahsbu:3504": " hetoḥ phalād dharmamukhānuyānāt seveta mitraṃ bahitaś ca dhīmān // AMsa_17.14 //",
    "T06asmahsbu:3505": " śrutaśravāc cetasi yogataś ca samānanirmānamano 'nuyogāt /",
    "T06asmahsbu:3506": " hetoḥ phalād ity atītādibhedataḥ pūrvavat dharmamukhānuyānāt seveta mitraṃ (Msa 121)",
    "T06asmahsbu:3507": " bahitaś ca dhīmān ity ādhyātmikabāhyabhedaḥ /",
    "T06asmahsbu:3508": " dharmamukhasroto hi dharmamukhānuyānaṃ bahirdhā bahitaḥ śrutaśravāc cetasi yogataś cety audārikasūkṣmabhedaḥ /",
    "T06asmahsbu:3509": " śravaṇaṃ hy audārikaṃ cintanabhāvanaṃ sūkṣmaṃ /",
    "T06asmahsbu:3510": " tad eva cetasi yogaḥ /",
    "T06asmahsbu:3511": " samānanirmānamano'nuyogād iti hīnapraṇītabhedaḥ /",
    "T06asmahsbu:3512": " gatiprayogapraṇidhānataś ca kalyāṇamitraṃ hi bhajet dhīmān // AMsa_17.15 //",
    "T06asmahsbu:3513": " iti dūrāntikabhedaḥ purvavad yojayitavyaḥ /",
    "T06asmahsbu:3514": " katamā punaḥ paramā seveti saptamaḥ ślokaḥ /",
    "T06asmahsbu:3515": " sanmitrasevā paramā svacittād dharmādhimuktyāśayato vibhutvaiḥ /",
    "T06asmahsbu:3516": " akalpanopāyaparigraheṇa sarvaikakāryatvaniveśataś ca // AMsa_17.16 //",
    "T06asmahsbu:3517": " iti pūrvavat /",
    "T06asmahsbu:3518": " apramāṇavibhāge dvādaśa ślokāḥ /",
    "T06asmahsbu:3519": " brāhmā vipakṣahīnā jñānena gatāś ca nirvikalpena /",
    "T06asmahsbu:3520": " trividhālambanavṛttāḥ satvānāṃ pācakā dhīre // AMsa_17.17 //",
    "T06asmahsbu:3521": " brāhmyā vihārāś catvāry apramāṇāni /",
    "T06asmahsbu:3522": " maitrī karuṇā muditopekṣā ca /",
    "T06asmahsbu:3523": " te punar bodhisatve caturlakṣaṇā veditavyāḥ /",
    "T06asmahsbu:3524": " vipakṣahānitaḥ /",
    "T06asmahsbu:3525": " pratipakṣaviśeṣayogataḥ /",
    "T06asmahsbu:3526": " vṛttiviśeṣatas trividhālambanavṛttitvāt /",
    "T06asmahsbu:3527": " tathā hi te satvālambanā dharmālambanāśca /",
    "T06asmahsbu:3528": " karmaviśeṣataś ca /",
    "T06asmahsbu:3529": " satvaparipācakatvāt /",
    "T06asmahsbu:3530": " satvadharmālambanāt /",
    "T06asmahsbu:3531": " punaḥ katamasmin satvanikāye dharme vā pravartante /",
    "T06asmahsbu:3532": " anālambanāś ca katamasminn ālambane /",
    "T06asmahsbu:3533": " saukhyārthini duḥkhārte sukhite kliṣṭe ca te pravartante /",
    "T06asmahsbu:3534": " taddeśite ca dharme tat tathatāyāṃ ca dhīrāṇām // AMsa_17.18 //",
    "T06asmahsbu:3535": " satvālambanāḥ sukhārthini yāvat kliṣṭe satvanikāye pravartante /",
    "T06asmahsbu:3536": " tathā hi maitrī satveṣu sukhasaṃyogākārā /",
    "T06asmahsbu:3537": " karuṇā duḥkhaviyogākārā /",
    "T06asmahsbu:3538": " muditā sukhāviyogākārā /",
    "T06asmahsbu:3539": " upekṣāsu vedanāsu teṣāṃ satvānāṃ niḥkleśatopasaṃhārākārā /",
    "T06asmahsbu:3540": " dharmālambanās taddeśite dharme /",
    "T06asmahsbu:3541": " yatra te vihārā deśitāḥ /",
    "T06asmahsbu:3542": " anālambanās tattathatāyāṃ /",
    "T06asmahsbu:3543": " te hy avikalpatvād anālambanā ivety anālambanāḥ / api khalu /",
    "T06asmahsbu:3544": " tasyāś ca tathatārthatvāt kṣāntilābhād viśuddhitaḥ /",
    "T06asmahsbu:3545": " karmadvayād anālambā maitrī kleśakṣayād api // AMsa_17.19 //",
    "T06asmahsbu:3546": " (Msa 122)",
    "T06asmahsbu:3547": " ebhiś caturbhiḥ kāraṇair anālambanā maitrī veditavyā /",
    "T06asmahsbu:3548": " tathatālambanatvāt /",
    "T06asmahsbu:3549": " anutpattikadharmakṣāntilābhenāṣṭamyāṃ bhūmau /",
    "T06asmahsbu:3550": " dhātupuṣṭyā tadviśuddhitaḥ /",
    "T06asmahsbu:3551": " karmadvayataś ca /",
    "T06asmahsbu:3552": " yā maitrī niṣpandena kāyakarmaṇā saṃgṛhītā /",
    "T06asmahsbu:3553": " kleśakṣayataś ca /",
    "T06asmahsbu:3554": " tathā hi kleśa ālambanam uktaṃ /",
    "T06asmahsbu:3555": " manomayānāṃ granthānāṃ prahāṇād ucchidyate ālambanam iti vacanāt /",
    "T06asmahsbu:3556": " te niścalāś ca calāś ca kṛpaṇair āsvāditā na ca jñeyāḥ /",
    "T06asmahsbu:3557": " te ca brāhmyā vihārāś caturvidhā veditavyāḥ /",
    "T06asmahsbu:3558": " tatra calā hānabhāgīyāḥ parihāṇīyatvāt /",
    "T06asmahsbu:3559": " acalāḥ sthitiviśeṣabhāgīyā aparihāṇīyatvāt /",
    "T06asmahsbu:3560": " āsvāditāḥ kliṣṭāḥ anāsvāditā akliṣṭāḥ /",
    "T06asmahsbu:3561": " kṛpaṇair iti sukhalolair anudāracittaiḥ /",
    "T06asmahsbu:3562": " eṣa brāhmyavihārāṇāṃ hānabhāgīyādiprakāramedaḥ / teṣu punaḥ /",
    "T06asmahsbu:3563": " acaleṣu bodhisatvāḥ pratiṣṭhitāḥ saktivigateṣu // AMsa_17.20 //",
    "T06asmahsbu:3564": " na caleṣu nāpy āsvāditeṣu /",
    "T06asmahsbu:3565": " asamāhitasvabhāvā mṛdumadhyā hīnabhūmikā ye 'pi /",
    "T06asmahsbu:3566": " hīnāśayāḥ samānā hīnās te hy anyathā tv adhikāḥ // AMsa_17.21 //",
    "T06asmahsbu:3567": " eṣa mṛdvadhimātratābhedaḥ /",
    "T06asmahsbu:3568": " tatra ṣaḍvidhā mṛdukā asamāhitasvabhāvāḥ /",
    "T06asmahsbu:3569": " sarve samāhitā api /",
    "T06asmahsbu:3570": " ye mṛdumadhyāḥ /",
    "T06asmahsbu:3571": " hīnabhūmikā ye 'pi uttarāṃ bodhisatvabhūmim apekṣya /",
    "T06asmahsbu:3572": " hīnāśayā api /",
    "T06asmahsbu:3573": " śrāvakādīnāṃ samānā api /",
    "T06asmahsbu:3574": " ye 'nutpattikadharmakṣāntirahitā hīnās te mṛdukā ity arthaḥ /",
    "T06asmahsbu:3575": " anyathā tv adhikā iti yathoktaviparyayeṇādhimātratā veditavyā /",
    "T06asmahsbu:3576": " brāhmyair vihṛtavihāraḥ kāmiṣu saṃjāyate yadā dhīmān /",
    "T06asmahsbu:3577": " saṃbhārān pūrayate satvāṃś ca vipācayati tena // AMsa_17.22 //",
    "T06asmahsbu:3578": " sarvatra cāvirahito brāhmyai rahitaś ca tadvipakṣeṇa /",
    "T06asmahsbu:3579": " tatpratyayair api bhṛśair na yāti vikṛtiṃ pramatto 'pi // AMsa_17.23 //",
    "T06asmahsbu:3580": " hetuphalaliṅgabhedaḥ /",
    "T06asmahsbu:3581": " tatra brāhmyair vihṛto vihārair iti hetuḥ /",
    "T06asmahsbu:3582": " kāmiṣu satveṣu (Msa 123)",
    "T06asmahsbu:3583": " saṃjāyata iti vipākaphalaṃ /",
    "T06asmahsbu:3584": " saṃbhārān pūrayaty adhipatiphalaṃ /",
    "T06asmahsbu:3585": " satvān paripācayatīti puruṣakāraphalaṃ /",
    "T06asmahsbu:3586": " sarvatra cāvirahito brāhmyair vihārair jāyata iti niṣpandaphalaṃ /",
    "T06asmahsbu:3587": " rahitaś ca tadvipakṣeṇeti visaṃyogaphalaṃ bhṛśair api tatpratyayair avikṛtigamanaṃ liṅgaṃ /",
    "T06asmahsbu:3588": " pramatto 'pīty asaṃmukhībhūte 'pi pratipakṣe /",
    "T06asmahsbu:3589": " anyaiś caturbhiḥ ślokair guṇadoṣabhedaḥ /",
    "T06asmahsbu:3590": " vyāpādavihiṃsābhyām arativyāpādakāmarāgaiś ca /",
    "T06asmahsbu:3591": " yukto hi bodhisatvo bahuvidham ādīnavaṃ spṛśati // AMsa_17.24 //",
    "T06asmahsbu:3592": " iti doṣaḥ / brāhmyavihārabhāve tadvipakṣayogāt /",
    "T06asmahsbu:3593": " tatra vyāpādādayo maitryādīnāṃ yathākramaṃ vipakṣāḥ /",
    "T06asmahsbu:3594": " vyāpādakāmarāgāv upekṣāyāḥ /",
    "T06asmahsbu:3595": " kathaṃ bahuvidhādīnavaṃ spṛśatīty āha /",
    "T06asmahsbu:3596": " kleśair hantyātmānaṃ satvān upahanti śīlam upahanti /",
    "T06asmahsbu:3597": " savilekhalābhahīno rakṣāhīnas tathā śāstrā // AMsa_17.25 //",
    "T06asmahsbu:3598": " sādhikaraṇo 'śayasvī paratra saṃjāyate 'kṣaṇeṣu sa ca /",
    "T06asmahsbu:3599": " prāptāprāptavihīno manasi mahad duḥkham āpnoti // AMsa_17.26 //",
    "T06asmahsbu:3600": " tatra prathamais tribhiḥ padair ātmavyābādhāya cetayate paravyābādhāyobhayavyābādhāyety etam ādīnavaṃ darśayati /",
    "T06asmahsbu:3601": " savilekhādibhiḥ ṣaḍbhiḥ padair dṛṣṭadhārmikam avadyaṃ prasavatīti darśayati /",
    "T06asmahsbu:3602": " kathaṃ ca prasavati /",
    "T06asmahsbu:3603": " ātmāsyāpavadate /",
    "T06asmahsbu:3604": " pare 'pi devatā api /",
    "T06asmahsbu:3605": " śāstāpyanye 'pi vijñāḥ sabrahmacāriṇo dharmatayā vigarhante /",
    "T06asmahsbu:3606": " digvidikṣu cāsya pāpako 'varṇaśabdaśloko niścaratīty evaṃ savilekho yāvad ayaśas vīty anena yathākramaṃ darśayati /",
    "T06asmahsbu:3607": " śeṣais tribhiḥ padair yathākramaṃ sāṃparāyikaṃ dṛṣṭadharmasāṃparāyikam avadyaṃ prasavati /",
    "T06asmahsbu:3608": " tajjaṃ caitasikaṃ duḥkhadaurmanasyaṃ pratisaṃvedayata ity etad ādīnavaṃ darśayati /",
    "T06asmahsbu:3609": " ete sarve doṣā maitryādiṣu susthitasya na bhavanti /",
    "T06asmahsbu:3610": " akliṣṭaḥ saṃsāraṃ satvārthaṃ no ca saṃtyajati // AMsa_17.27 //",
    "T06asmahsbu:3611": " iti / brāhmavihārayoge trividhaṃ guṇaṃ darśayati /",
    "T06asmahsbu:3612": " yathoktadoṣābhāvaṃ akliṣṭasya satvahetoḥ saṃsārāparityāgaṃ /",
    "T06asmahsbu:3613": " na tathaikaputrakeṣv api guṇavatsv api bhavati sarvasatvānāṃ /",
    "T06asmahsbu:3614": " maitryādicetaneyaṃ satveṣu yathā jinasutānāṃ // AMsa_17.28 //",
    "T06asmahsbu:3615": " (Msa 124)",
    "T06asmahsbu:3616": " ity ete ca bodhisatvamaitrādīnāṃ tīvratāṃ darśayati /",
    "T06asmahsbu:3617": " karuṇāvibhāge tadālambanaprabhedam ārabhya dvau ślokau /",
    "T06asmahsbu:3618": " pradīptān śatruvaśagān duḥkhākrāntāṃs tamovṛtān /",
    "T06asmahsbu:3619": " durgamārgasamārūḍhān mahābandhanasaṃyutān // AMsa_17.29 //",
    "T06asmahsbu:3620": " mahāśanaviṣākrāntalolān mārgapranaṣṭakān /",
    "T06asmahsbu:3621": " utpathaprasthitān satvān durbalān karuṇāyate // AMsa_17.30 //",
    "T06asmahsbu:3622": " tatra pradīptāḥ kāmarāgeṇa kāmasukhabhaktāḥ /",
    "T06asmahsbu:3623": " śatruvaśagā mārakṛtāntarāyāḥ kuśale 'prayuktāḥ duḥkhākrāntāḥ duḥkhābhūtā narakādiṣu /",
    "T06asmahsbu:3624": " tamovṛtā aurabhrikādayo duścaritaikāntikāḥ /",
    "T06asmahsbu:3625": " karmavipākasaṃmūḍhatvāt /",
    "T06asmahsbu:3626": " durgamārgasamārūḍhā aparinirvāṇadharmāṇaḥ saṃsāravartmātyantānupacchedāt /",
    "T06asmahsbu:3627": " mahābandhanasaṃyutā anyatīrthyāḥ /",
    "T06asmahsbu:3628": " mokṣasaṃprasthitā nānākudṛṣṭigāḍhabandhanabaddhatvāt /",
    "T06asmahsbu:3629": " mahāśanaviṣākrāntalolāḥ samāpattisukhasaktāḥ /",
    "T06asmahsbu:3630": " teṣāṃ hi tat kliṣṭaṃ samāpattisukhaṃ /",
    "T06asmahsbu:3631": " yathā mṛṣṭam aśanaṃ viṣākrāntaṃ /",
    "T06asmahsbu:3632": " tataḥ pracyāvanāt /",
    "T06asmahsbu:3633": " mārgapraṇaṣṭakā abhimānikā mokṣamārgabhrāntatvāt /",
    "T06asmahsbu:3634": " utpathaprasthitā hīnayānaprayuktā aniyatāḥ /",
    "T06asmahsbu:3635": " durbalā aparipūrṇasaṃbhārā bodhisatvāḥ /",
    "T06asmahsbu:3636": " ity ete daśavidhāḥ satvā bodhisatvakaruṇāyā ālambanaṃ /",
    "T06asmahsbu:3637": " pañcaphalasaṃdarśane karuṇāyāḥ ślokaḥ /",
    "T06asmahsbu:3638": " heṭhāpahaṃ hy uttamabodhibījaṃ sukhāvahaṃ tāyapakam iṣṭahetuṃ /",
    "T06asmahsbu:3639": " svabhāvadaṃ dharmam upāśritasya bodhir na dūre jinātmajasya // AMsa_17.31 //",
    "T06asmahsbu:3640": " tataḥ heṭhāpahatvena tadvipakṣavihiṃsāprahāṇād visaṃyogaphalaṃ darśayati /",
    "T06asmahsbu:3641": " uttamabodhibījatvenādhipatiphalaṃ /",
    "T06asmahsbu:3642": " parātmanor yathākramaṃ sukhāvahatāyakatvena puruṣakāraphalaṃ /",
    "T06asmahsbu:3643": " iṣṭahetutvena vipākaphalaṃ /",
    "T06asmahsbu:3644": " svabhāvadatvena niṣpandaphalam āyatyāṃ viśiṣṭakaruṇāphaladānāt /",
    "T06asmahsbu:3645": " evaṃ pañcavidhāṃ karuṇām āśritya buddhatvam adūre veditavyaṃ /",
    "T06asmahsbu:3646": " apratiṣṭhitasaṃsāranirvāṇatve ślokaḥ /",
    "T06asmahsbu:3647": " vijñāya saṃsāragataṃ samagraṃ duḥkhātmakaṃ caiva nirātmakaṃ ca /",
    "T06asmahsbu:3648": " nodvegam āyāti na cāpi doṣaiḥ prabādhyate kāruṇiko 'grabuddhiḥ // AMsa_17.32 //",
    "T06asmahsbu:3649": " sarvaṃ saṃsāraṃ yathābhūtaṃ parijñāya bodhisatvo nodvegam āyāti kāruṇikatvāt /",
    "T06asmahsbu:3650": " (Msa 125) na doṣair bādhyate 'grabuddhitvāt /",
    "T06asmahsbu:3651": " evaṃ nirvāṇe pratiṣṭhito bhavati na saṃsāre yathākramaṃ /",
    "T06asmahsbu:3652": " saṃsāraparijñāne ślokaḥ /",
    "T06asmahsbu:3653": " duḥkhātmakaṃ lokam avekṣamāṇo duḥkhāyate vetti ca tadyathāvat /",
    "T06asmahsbu:3654": " tasyābhyupāyaṃ parivarjane ca na khedam āyaty api vā kṛpāluḥ // AMsa_17.33 //",
    "T06asmahsbu:3655": " duḥkhāyata iti karuṇāyate /",
    "T06asmahsbu:3656": " vetti ca tad yathāvad iti duḥkhaṃ yathābhūtaṃ tasya ca duḥkhasya parivarjane 'bhyupāyaṃ /",
    "T06asmahsbu:3657": " vetti yenāsya duḥkhaṃ nirudhyate /",
    "T06asmahsbu:3658": " etena jānann api saṃsāraduḥkhaṃ yathābhūtaṃ tatparityāgopāyaṃ ca na khedam āpadyate bodhisatvaḥ karuṇāviśeṣād iti pradarśayati /",
    "T06asmahsbu:3659": " karuṇāprabhede dvau ślokau /",
    "T06asmahsbu:3660": " kṛpā prakṛtyā pratisaṃkhyayā ca pūrvaṃ tadabhyāsavidhānayogāt /",
    "T06asmahsbu:3661": " vipakṣahīnā ca viśuddhilābhāt caturvidheyaṃ karūṇātmakānāṃ // AMsa_17.34 //",
    "T06asmahsbu:3662": " seyaṃ yathākramaṃ gotraviśeṣataḥ /",
    "T06asmahsbu:3663": " guṇadoṣaparīkṣaṇataḥ /",
    "T06asmahsbu:3664": " janmāntaraparibhāvanataḥ /",
    "T06asmahsbu:3665": " vairāgyalābhataś ca veditavyā /",
    "T06asmahsbu:3666": " tadvipakṣavihiṃsāprahāṇe sati viśuddhilābhata iti vairāgyalābhataḥ /",
    "T06asmahsbu:3667": " na sā kṛpā yā na samā sadā vā nādhyāśayād vā pratipattito vā /",
    "T06asmahsbu:3668": " vairāgyato nānupalambhato vā na bodhisatvo hy akṛpas tathā yaḥ // AMsa_17.35 //",
    "T06asmahsbu:3669": " tatra samā sukhitādiṣu yatkiṃcid veditam idam atra duḥkhasyeti viditvā /",
    "T06asmahsbu:3670": " sadā nirupadhiśeṣanirvāṇe tadakṣayāt /",
    "T06asmahsbu:3671": " adhyāśayād bhūmipraviṣṭānām ātmaparasamatāśayalābhāt /",
    "T06asmahsbu:3672": " pratipattito duḥkhaparitrāṇakriyayā /",
    "T06asmahsbu:3673": " vairāgyatas tadvipakṣavihiṃsāprahāṇāt /",
    "T06asmahsbu:3674": " anupalambhato 'nutpattikadharmakṣāntilābhāt /",
    "T06asmahsbu:3675": " karuṇāvṛkṣapratibimbake pañca ślokāḥ /",
    "T06asmahsbu:3676": " karuṇā kṣāntiś cintā praṇidhānaṃ janmasatvaparipākaḥ /",
    "T06asmahsbu:3677": " karuṇā tarur eṣa mahān mūlādiḥ puṣpapatraphalaḥ // AMsa_17.36 //",
    "T06asmahsbu:3678": " ity eṣa mūlaskandhaśākhāpatrapuṣpaphalāvasthaḥ karuṇāvṛkṣo veditavyaḥ /",
    "T06asmahsbu:3679": " etasya karuṇā mūlaṃ /",
    "T06asmahsbu:3680": " kṣāntiḥ skandhaḥ /",
    "T06asmahsbu:3681": " satvārthacintā śākhā /",
    "T06asmahsbu:3682": " praṇidhānaṃ śobhaneṣu janmasu patrāṇi /",
    "T06asmahsbu:3683": " śobhanaṃ janma puṣpaṃ /",
    "T06asmahsbu:3684": " satvaparipākaḥ phalaṃ /",
    "T06asmahsbu:3685": " mūlaṃ karuṇā na bhaved duṣkaracaryāsahiṣṇutā na bhavet /",
    "T06asmahsbu:3686": " duḥkhākṣamaś ca dhīmān satvārthaṃ cintayen naiva // AMsa_17.37 //",
    "T06asmahsbu:3687": " (Msa 126)",
    "T06asmahsbu:3688": " cintāvihīnabuddhiḥ praṇidhānaṃ śuklajanmasu na kuryāt /",
    "T06asmahsbu:3689": " śubhajanmān anugacchan satvān paripācayen naiva // AMsa_17.38 //",
    "T06asmahsbu:3690": " ābhyāṃ ślokābhyāṃ pūrvottaraprasavasādharmyāt karuṇādīnāṃ mūlādibhāvaṃ sādhayati /",
    "T06asmahsbu:3691": " karuṇāseko maitrī tadduḥkhe saukhyato vipulapuṣṭiḥ /",
    "T06asmahsbu:3692": " śākhāvṛddhir viśadā yonimanaskārato jñeyā // AMsa_17.39 //",
    "T06asmahsbu:3693": " parṇatyāgādānaṃ praṇidhīnāṃ saṃtater anucchedāt /",
    "T06asmahsbu:3694": " dvividhapratyayasiddheḥ puṣpamabandhyaṃ phalaṃ cāsmāt // AMsa_17.40 //",
    "T06asmahsbu:3695": " etābhyāṃ ślokābhyāṃ vṛkṣamūlasekādisādharmyaṃ karuṇāvṛkṣasya darśayati /",
    "T06asmahsbu:3696": " karuṇā hi mūlavṛkṣā /",
    "T06asmahsbu:3697": " tasyāḥ seko maitrī tayā tadāpy āyanāt /",
    "T06asmahsbu:3698": " maitricitto hi paraduḥkhena duḥkhāyate /",
    "T06asmahsbu:3699": " tataś ca karuṇodbhavaduḥkham utpadyate bodhisatvasya svārthaprayuktasya tatra saukhyotpādād vipulapuṣṭiḥ kṣāntipuṣṭir ity arthaḥ /",
    "T06asmahsbu:3700": " sā hi skandha ity uktā /",
    "T06asmahsbu:3701": " skandhaś ca vipulaḥ /",
    "T06asmahsbu:3702": " yoniśomanaskārād bahuvidhā mahāyāne śākhāvṛddhiḥ /",
    "T06asmahsbu:3703": " cintā hi śākhety uktā /",
    "T06asmahsbu:3704": " pūrvāparanirodhotpādakrameṇa praṇidhānasaṃtānasyānucchedāt /",
    "T06asmahsbu:3705": " parṇatyāgādānasādharmyaṃ praṇidhānānāṃ veditavyaṃ /",
    "T06asmahsbu:3706": " ādhyātmikapratyayasiddhitaḥ svasaṃtānaparipākāt puṣpam iva janmābandhyaṃ veditavyaṃ /",
    "T06asmahsbu:3707": " bāhyapratyayasiddhitaḥ parasaṃtānaparipākāt phalabhūtaḥ satvaparipāko veditavyaḥ /",
    "T06asmahsbu:3708": " karuṇānuśaṃse ślokaḥ /",
    "T06asmahsbu:3709": " kaḥ kurvīta na karuṇāṃ satveṣu mahākṛpāguṇakareṣu /",
    "T06asmahsbu:3710": " duḥkhe 'pi saukhyam atulaṃ bhavati yad eṣāṃ kṛpājanitaṃ // AMsa_17.41 //",
    "T06asmahsbu:3711": " atra mahākaruṇāguṇa uttarārdhena saṃdarśitaḥ /",
    "T06asmahsbu:3712": " śeṣo gatārthaḥ /",
    "T06asmahsbu:3713": " karuṇāniḥsaṅgatāyāṃ ślokāḥ /",
    "T06asmahsbu:3714": " aviṣṭānāṃ kṛpayā na tiṣṭhati manaḥ śame kṛpālūnāṃ /",
    "T06asmahsbu:3715": " kuta eva lokasaukhye svajīvite vā bhavet snehaḥ // AMsa_17.42 //",
    "T06asmahsbu:3716": " sarvasya hi lokasya laukike saukhye svajīvite ca snehaḥ /",
    "T06asmahsbu:3717": " tatrāpi ca niḥsnehānāṃ śrāvakapratyekabuddhānāṃ sarvaduḥkhopaśame nirvāṇe pratiṣṭhitaṃ manaḥ /",
    "T06asmahsbu:3718": " bodhisatvānāṃ (Msa 127)",
    "T06asmahsbu:3719": " tu karuṇāviṣṭatvān nirvāṇe 'pi mano na pratiṣṭhitaṃ /",
    "T06asmahsbu:3720": " kuta eva tayoḥ sneho bhaviṣyati /",
    "T06asmahsbu:3721": " karuṇāsnehavaiśeṣye trayaḥ ślokāḥ /",
    "T06asmahsbu:3722": " sneho na vidyate 'sau yo 'niravadyo na laukiko yaś ca /",
    "T06asmahsbu:3723": " dhīmatsu kṛpāsneho niravadyo lokasamatītaḥ // AMsa_17.43 //",
    "T06asmahsbu:3724": " mātāpitṛprabhṛtīnāṃ hi tṛṣṇāmayaḥ snehaḥ sāvadyaḥ /",
    "T06asmahsbu:3725": " laukikakaruṇāvihāriṇāṃ niravadyo 'pi laukikaḥ /",
    "T06asmahsbu:3726": " bodhisatvānāṃ tu karuṇāmayaḥ sneho niravadyaś ca laukikātikrāntaś ca /",
    "T06asmahsbu:3727": " kathaṃ ca punar niravadya ity āha /",
    "T06asmahsbu:3728": " duḥkhājñānamahāughe mahāndhakāre ca niśritaṃ lokaṃ /",
    "T06asmahsbu:3729": " uddhartuṃ ya upāyaḥ katham iva na syāt sa niravadyaḥ // AMsa_17.44 //",
    "T06asmahsbu:3730": " duḥkhamahāugha ajñānamahāndhakāre ceti yojyaṃ /",
    "T06asmahsbu:3731": " śeṣaṃ gatārthaṃ /",
    "T06asmahsbu:3732": " kathaṃ lokātikrānta ityāha /",
    "T06asmahsbu:3733": " sneho na so 'sty arihatāṃ loke pratyekabodhibuddhānāṃ /",
    "T06asmahsbu:3734": " prāg eva tad anyeṣāṃ katham iva lokottaro na syāt // AMsa_17.45 //",
    "T06asmahsbu:3735": " pratyekāṃ bodhiṃ buddhāḥ /",
    "T06asmahsbu:3736": " śeṣaṃ gatārthaṃ /",
    "T06asmahsbu:3737": " trāsābhinandananimittatve ślokaḥ /",
    "T06asmahsbu:3738": " duḥkhābhāve duḥkhaṃ yatkṛpayā bhavati bodhisatvānāṃ /",
    "T06asmahsbu:3739": " saṃtrāsayati tad ādau spṛṣṭaṃ tv abhinandayati gāḍhaṃ // AMsa_17.46 //",
    "T06asmahsbu:3740": " duḥkhābhāve iti duḥkhābhāvo nimittaṃ /",
    "T06asmahsbu:3741": " satveṣu karuṇayā bodhisatvānāṃ yad duḥkham utpadyate tadādau saṃtrāsayati adhimukticaryābhūmau /",
    "T06asmahsbu:3742": " ātmaparasamatayā duḥkhasya yathābhūtam aspṛṣṭatvāt /",
    "T06asmahsbu:3743": " spṛṣṭaṃ tu śuddhādhyāśayabhūmāv abhinandayaty evety arthaḥ /",
    "T06asmahsbu:3744": " karuṇāduḥkhena sukhābhibhave ślokaḥ /",
    "T06asmahsbu:3745": " kim ataḥ paramāścaryaṃ yad duḥkhaṃ saukhyam abhibhavati sarva /",
    "T06asmahsbu:3746": " kṛpayā janitaṃ laukyaṃ yena vimukto api kṛtārthaḥ // AMsa_17.47 //",
    "T06asmahsbu:3747": " nāsty ata āścaryataraṃ yad duḥkham eva karuṇājanitaṃ bodhisatvānāṃ tathā sukhaṃ (Msa 128) bhavati /",
    "T06asmahsbu:3748": " yat sarvaṃ laukikaṃ sukham abhibhavati /",
    "T06asmahsbu:3749": " yena sukhena vimuktā arhanto 'pi kṛtārthāḥ prāg evānye /",
    "T06asmahsbu:3750": " kṛpākṛtadānānuśaṃse ślokaḥ /",
    "T06asmahsbu:3751": " kṛpayā sahitaṃ dānaṃ yad dānasukhaṃ karoti dhīrāṇāṃ /",
    "T06asmahsbu:3752": " traidhātukam upabhogair na tatsukhaṃ tatkalāṃ spṛśati // AMsa_17.48 //",
    "T06asmahsbu:3753": " yacca traidhātukaṃ sukham upabhogaiḥ kṛtaṃ na tatsukhaṃ tasya sukhasya kalāṃ spṛśatīty ayam uttarārdhasyārthaḥ /",
    "T06asmahsbu:3754": " śeṣaṃ gatārthaṃ /",
    "T06asmahsbu:3755": " kṛpayā duḥkhābhyupagame ślokaḥ /",
    "T06asmahsbu:3756": " duḥkhamayaṃ saṃsāraṃ yatkṛpayā na tyajati satvārthaṃ /",
    "T06asmahsbu:3757": " parahitahetor duḥkhaṃ kiṃ kārūṇikair na samupetam // AMsa_17.49 //",
    "T06asmahsbu:3758": " sarvaṃ hi duḥkhaṃ saṃsāraduḥkhe 'ntarbhūtaṃ /",
    "T06asmahsbu:3759": " tasyābhyupagamāt sarvaṃ duḥkham abhyupagataṃ bhavati /",
    "T06asmahsbu:3760": " tatra tatphalavṛddhau ślokaḥ /",
    "T06asmahsbu:3761": " karūṇā dānaṃ bhogāḥ sadā kṛpālor vivṛddhim upayānti /",
    "T06asmahsbu:3762": " snehānugrahajanitaṃ tac chaktikṛtaṃ sukhaṃ cāsmāt // AMsa_17.50 //",
    "T06asmahsbu:3763": " trayaṃ bodhisatvānāṃ sarvajanmasu vardhate karuṇāyogāt /",
    "T06asmahsbu:3764": " karuṇā tadabhyāsāt /",
    "T06asmahsbu:3765": " dānaṃ karuṇāvaśāt /",
    "T06asmahsbu:3766": " bhogāś ca dānavaśāt /",
    "T06asmahsbu:3767": " tasmāc ca trayāt phalaṃ trividhaṃ sukhaṃ bhavati /",
    "T06asmahsbu:3768": " snehajanitaṃ karuṇātaḥ /",
    "T06asmahsbu:3769": " satvānugrahajanitaṃ dānāt /",
    "T06asmahsbu:3770": " tadanugrahakriyāśaktikṛtaṃ bhogebhyaḥ /",
    "T06asmahsbu:3771": " dānaprotsāhanāyāṃ ślokaḥ /",
    "T06asmahsbu:3772": " vardhe ca vardhayāmi ca dāne paripācayāmi sukhayāmi /",
    "T06asmahsbu:3773": " ākarṣāmi nayāmi ca karuṇāsannān pravadatīva // AMsa_17.51 //",
    "T06asmahsbu:3774": " dāne sannān iti saṃbandhanīyaṃ /",
    "T06asmahsbu:3775": " ṣaḍbhir guṇair dāne 'vasannān bodhisatvānkaruṇā protsahayatīva /",
    "T06asmahsbu:3776": " svabhāvavṛddhyā /",
    "T06asmahsbu:3777": " bhogais tadvardhanayā /",
    "T06asmahsbu:3778": " dānena satvaparipācanayā /",
    "T06asmahsbu:3779": " dātuś ca sukhotpādanāt /",
    "T06asmahsbu:3780": " mahābodhisaṃbhārasyānyasyākarṣaṇāt /",
    "T06asmahsbu:3781": " mahābodhisamīpanayanāc ca /",
    "T06asmahsbu:3782": " parasaukhyena sukhābhave ślokaḥ /",
    "T06asmahsbu:3783": " duḥkhe duḥkhī kṛpayā sukhāny anādhāya kena sukhitaḥ syāt /",
    "T06asmahsbu:3784": " sukhayaty ātmānam ataḥ kṛpālur ādhāya parasaukhyam // AMsa_17.52 //",
    "T06asmahsbu:3785": " karuṇayā bodhisatvaḥ paraduḥkhair duḥkhitaḥ satveṣv anādhāya sukhaṃ kathaṃ sukhitaḥ (Msa 129) syāt /",
    "T06asmahsbu:3786": " tasmāt pareṣu sukham ādhāya bodhisatva ātmānam eva sukhayatīti veditavyaṃ /",
    "T06asmahsbu:3787": " kṛpayā dānasamanuśāstau ṣaṭ ślokāḥ /",
    "T06asmahsbu:3788": " svaṃ dānaṃ kāruṇikaḥ śāstīva sadaiva niḥsvasukhakāmaḥ /",
    "T06asmahsbu:3789": " bhogaiḥ sukhaya paraṃ vā māma py ayutasaukhyam // AMsa_17.53 //",
    "T06asmahsbu:3790": " na hi kāruṇikasya vinā parasukhenāsti sukhaṃ /",
    "T06asmahsbu:3791": " tasyāyutasaukhyatvād bodhisatvas tena vinā no dānasya phalaṃ sukhaṃ necchati /",
    "T06asmahsbu:3792": " saphalaṃ dānaṃ dattaṃ tan me satveṣu tat sukhasukhena /",
    "T06asmahsbu:3793": " phala teṣv eva nikāmaṃ yadi me kartavyatā te 'sti // AMsa_17.54 //",
    "T06asmahsbu:3794": " dānaṃ dadatā dānaṃ ca dānaphalaṃ ca tanmayā satveṣu dattaṃ /",
    "T06asmahsbu:3795": " tatsukham eva me sukhaṃ yasmāt /",
    "T06asmahsbu:3796": " atas teṣv eva yāvat phalitavyaṃ tāvat phaleti loṭ /",
    "T06asmahsbu:3797": " bodhisatvaḥ karuṇayā dānam anuśāsti /",
    "T06asmahsbu:3798": " bhoge dveṣṭur dātur bhogā bahuśubhataropasarpanti /",
    "T06asmahsbu:3799": " na hi tatsukhaṃ mataṃ me dāne pāraṃparo 'smi yataḥ // AMsa_17.55 //",
    "T06asmahsbu:3800": " bhogavimukhasya dātur bhogā bahutarāś copatiṣṭhante /",
    "T06asmahsbu:3801": " śobhanatarāś ca /",
    "T06asmahsbu:3802": " dharmataiveyaṃ cittasyodārataratvāt /",
    "T06asmahsbu:3803": " na hi tatsukhaṃ mataṃ me yad bhogās tathopatiṣṭhate /",
    "T06asmahsbu:3804": " yasmād ahaṃ dāne pāraṃparas tatprabandhakāmatvān na sukhe /",
    "T06asmahsbu:3805": " sarvastiparityāge yatkṛpayā māṃ nirīkṣase satataṃ /",
    "T06asmahsbu:3806": " nanu te tena jñeyaṃ na matphalenārthitā 'syeti // AMsa_17.56 //",
    "T06asmahsbu:3807": " yo 'haṃ dānaphalaṃ sarvam eva karuṇayā nityaṃ parityajāmi nanv ata eva veditavyaṃ nāsti me dānaphalenārthitvam iti bodhisatvo dānaṃ samanuśāsti",
    "T06asmahsbu:3808": " dānābhirato na syāṃ prāptaṃ cet tatphalaṃ na visṛjeyaṃ /",
    "T06asmahsbu:3809": " tathā hi /",
    "T06asmahsbu:3810": " kṣaṇam api dānena vinā dānābhirato bhavati naiva // AMsa_17.57 //",
    "T06asmahsbu:3811": " iti gatārthaḥ ślokaḥ /",
    "T06asmahsbu:3812": " akṛtaṃ na phalasi yasmāt pratikārāpekṣayā na me tulyaṃ /",
    "T06asmahsbu:3813": " (Msa 130)",
    "T06asmahsbu:3814": " yas tvā karoti tasya tvaṃ phalasi /",
    "T06asmahsbu:3815": " tasmāt tvaṃ pratikārāpekṣayā na mattulyaṃ /",
    "T06asmahsbu:3816": " tathā hy ahaṃ /",
    "T06asmahsbu:3817": " pratikāranirvyapekṣaḥ paratra phalado 'sya kāmaṃ te // AMsa_17.58 //",
    "T06asmahsbu:3818": " gatārtham etat /",
    "T06asmahsbu:3819": " kṛpādāne dvau ślokau /",
    "T06asmahsbu:3820": " niravadyaṃ śuddhapadaṃ hitāv ahaṃ caiva sānurakṣaṃ ca /",
    "T06asmahsbu:3821": " nirmṛgyaṃ nirlepaṃ jinātmajānāṃ kṛpādānam // AMsa_17.59 //",
    "T06asmahsbu:3822": " tatra niravadyaṃ param anupahṛtya dānāt /",
    "T06asmahsbu:3823": " śuddhapadaṃ kalpikavasudānāt /",
    "T06asmahsbu:3824": " viṣaśastramadyādivivarjanataḥ /",
    "T06asmahsbu:3825": " hitāvahaṃ dānena saṃgṛhya kuśale niyojanāt /",
    "T06asmahsbu:3826": " sānurakṣaṃ parijanasyāvighātaṃ kṛtvā anyasmai dānāt /",
    "T06asmahsbu:3827": " nirmṛgyam ayācamāne 'py arthitvaṃ vighātaṃ vāvagamya svayam eva dānāt dakṣiṇīyāparimārgaṇāc ca /",
    "T06asmahsbu:3828": " nirlepaṃ pratikāravipākaniḥspṛhatvāt /",
    "T06asmahsbu:3829": " aparaḥ prakāraḥ /",
    "T06asmahsbu:3830": " sakalaṃ vipulaṃ śreṣṭhaṃ satataṃ muditaṃ nirāmiṣaṃ śuddhaṃ /",
    "T06asmahsbu:3831": " bodhinataṃ kuśalanataṃ jinātmajānāṃ kṛṣādānam // AMsa_17.60 //",
    "T06asmahsbu:3832": " tatra sakalam ādhyātmikabāhyavastudānāt /",
    "T06asmahsbu:3833": " vipulaṃ prabhūtavastudānāt /",
    "T06asmahsbu:3834": " śreṣṭhaṃ praṇītavastudānāt /",
    "T06asmahsbu:3835": " satatam abhīkṣṇadānāt /",
    "T06asmahsbu:3836": " muditapratisaṃkhyāya prahṛṣṭadānāt /",
    "T06asmahsbu:3837": " nirāmiṣaṃ yathā nirlepaṃ /",
    "T06asmahsbu:3838": " śuddhaṃ yathā śuddhapadaṃ /",
    "T06asmahsbu:3839": " bodhinataṃ mahābodhipariṇāmanāt /",
    "T06asmahsbu:3840": " kuśalanataṃ yathā hitāvahaṃ /",
    "T06asmahsbu:3841": " upabhogaviśeṣe ślokaḥ /",
    "T06asmahsbu:3842": " na tathopabhogatuṣṭiṃ labhate bhogī yathā parityāgāt /",
    "T06asmahsbu:3843": " tuṣṭim upaiti kṛpāluḥ sukhatrayāpyāyitamanaskaḥ // AMsa_17.61 //",
    "T06asmahsbu:3844": " tatra sukhatrayaṃ dānaprītiḥ parānugrahaprītiḥ bodhisaṃbhārasaṃbharaṇaprītiś ca /",
    "T06asmahsbu:3845": " śeṣaṃ gatārthaṃ /",
    "T06asmahsbu:3846": " pāramitābhinirhārakaruṇāyāṃ ślokaḥ /",
    "T06asmahsbu:3847": " kṛpaṇakṛpā raudrakṛpā saṃkṣubdhakṛpā kṛpā pramatteṣu /",
    "T06asmahsbu:3848": " viṣayaparatantrakaruṇā mithyābhiniviṣṭakaruṇā ca // AMsa_17.62 //",
    "T06asmahsbu:3849": " tatra kṛpaṇā matsariṇaḥ /",
    "T06asmahsbu:3850": " raudrā duḥśīlāḥ paropatāniḥ /",
    "T06asmahsbu:3851": " saṃkṣubdhāḥ (Msa 131) krodhanāḥ /",
    "T06asmahsbu:3852": " pramattāḥ kuśīdāḥ /",
    "T06asmahsbu:3853": " viṣayaparatantrāḥ kāmeṣu vikṣiptacittāḥ /",
    "T06asmahsbu:3854": " mithyābhiniviṣṭāḥ duḥprajñāḥ tīrthikādayaḥ /",
    "T06asmahsbu:3855": " eṣu pāramitāvipakṣadharmāvasthiteṣu yā karuṇā sā kṛpaṇādikaruṇā /",
    "T06asmahsbu:3856": " sā ca tadvipakṣavidūṣaṇāt pāramitābhinirhārāya saṃpadyate /",
    "T06asmahsbu:3857": " tasmāt pāramitābhinirhārakaruṇety ucyate /",
    "T06asmahsbu:3858": " karuṇāpratyayasaṃdarśane ślokaḥ /",
    "T06asmahsbu:3859": " karuṇā bodhisatvānāṃ sukhād duḥkhāt tadanvayāt /",
    "T06asmahsbu:3860": " karuṇā bodhisatvānāṃ hetor mitrāt svabhāvataḥ // AMsa_17.63 //",
    "T06asmahsbu:3861": " tatra pūrvārdhenālambanapratyayaṃ karuṇāyāḥ saṃdarśayati /",
    "T06asmahsbu:3862": " trividhāṃ vedanām ālambya tisṛbhir duḥkhatābhiḥ karuṇāyanāt /",
    "T06asmahsbu:3863": " aduḥkhāsukhā hi vedanā sukhaduḥkhayor anvayaḥ punas tadāvāhanāt /",
    "T06asmahsbu:3864": " uttarārdhena yathākramaṃ hetumitrasvabhāvaiḥ karuṇāyā hetvadhipatisamanantarapratyayān saṃdarśayati /",
    "T06asmahsbu:3865": " mahākaruṇatve ślokaḥ /",
    "T06asmahsbu:3866": " karuṇā bodhisatvānāṃ samā jñeyā tadāśayāt /",
    "T06asmahsbu:3867": " pratipatter virāgāc ca nopalambhād viśuddhitaḥ // AMsa_17.64 //",
    "T06asmahsbu:3868": " tatra samā trividhavedanāvastheṣu yat kiṃcid veditam idam atra duḥkhasyeti viditvā /",
    "T06asmahsbu:3869": " sā punar āśayato 'pi cittena karuṇāyanāt /",
    "T06asmahsbu:3870": " pratipattito 'pi tatparitrāṇāt /",
    "T06asmahsbu:3871": " virāgato 'pi tadvipakṣavihiṃsāprahāṇāt /",
    "T06asmahsbu:3872": " anupalambhato 'py ātmaparakaruṇānupalambhāt /",
    "T06asmahsbu:3873": " viśuddhito 'py aṣṭamyāṃ bhūmāv anutpattikadharmakṣāntilābhāt /",
    "T06asmahsbu:3874": " maitrādibhāvanāgrā svacittato dharmato 'dhimokṣāc ca /",
    "T06asmahsbu:3875": " āśayato 'pi vibhutvād avikalpād aikyataś cāpi // AMsa_17.65 //",
    "T06asmahsbu:3876": " iti / pūrvanirdeśānusāreṇārtho 'nugantavyaḥ /",
    "T06asmahsbu:3877": " iti bhagavati jātasuprasādo mahadupadhidhruvasatkriyābhipūjī /",
    "T06asmahsbu:3878": " bahuguṇahitamitranityasevo jagadanukampaka eti sarvasiddhiṃ // AMsa_17.66 //",
    "T06asmahsbu:3879": " etena yathoktānāṃ pūjāsevā'pramāṇānām anukramaṃ guṇaṃ ca samāsena saṃdarśayati /",
    "T06asmahsbu:3880": " mahopadhibhir dhruvaṃ satkriyā cātyarthaṃ pūjanān mahadupadhidhruvasatkriyābhipūjī veditavyaḥ /",
    "T06asmahsbu:3881": " satkriyā punaḥ samyakpratipattirveditavyā /",
    "T06asmahsbu:3882": " evaṃ satkārapratipattipūjī (Msa 132) bhavati /",
    "T06asmahsbu:3883": " bahuguṇaṃ mitraṃ tadanyair guṇaiḥ /",
    "T06asmahsbu:3884": " hitam anukampakatvena veditavyaṃ /",
    "T06asmahsbu:3885": " eti sarvasiddhim iti svaparārthasiddhiṃ prāpnotīti /",
    "T06asmahsbu:3886": " mahāyānasūtrālaṃkāre pūjāsevā'pramāṇādhikāraḥ saptadaśaḥ samāptaḥ",
    "T06asmahsbu:3887": " CHAPITRE XVIII",
    "T06asmahsbu:3888": " aṣṭādaśo 'dhikāraḥ",
    "T06asmahsbu:3889": " lajjāvibhāge ṣoḍaśa ślokāḥ /",
    "T06asmahsbu:3890": " lajjā vipakṣahīnā jñānena gatā ca nirvikalpena /",
    "T06asmahsbu:3891": " hīnānavadyaviṣayā satvānāṃ pācikā dhīre // AMsa_18.1 //",
    "T06asmahsbu:3892": " etena svabhāvasahāyālambhanakarmapadā caturvidhaṃ lakṣaṇaṃ bodhisatvalajjāyāḥ saṃdarśayati /",
    "T06asmahsbu:3893": " hīnānavadyaviṣayā /",
    "T06asmahsbu:3894": " śrāvakapratyekabuddhānāṃ /",
    "T06asmahsbu:3895": " tadvihīnaṃ mahāyānād anavadyaṃ ca /",
    "T06asmahsbu:3896": " tena bodhisatvaṃ lajjate /",
    "T06asmahsbu:3897": " kathaṃ satvānāṃ paripācikā /",
    "T06asmahsbu:3898": " tasyām eva lajjāpāramitāvipakṣavṛddhyā tatpratipakṣaparihāṇyā cātyarthaṃ lajjotpādanāt /",
    "T06asmahsbu:3899": " ṣaṇṇāṃ pāramitānāṃ niṣevaṇālasyato bhavati lajjā /",
    "T06asmahsbu:3900": " kleśānukūladharmaprayogataś caiva dhīrāṇāṃ // AMsa_18.2 //",
    "T06asmahsbu:3901": " iyam aprayogalajjā pāramitābhāvanāyām aprayogena /",
    "T06asmahsbu:3902": " kleśānukuleṣu dharmeṣv indriyāguptadvāratvādiṣu ca prayogena lajjotpādanāt /",
    "T06asmahsbu:3903": " asamāhitasvabhāvā mṛdumadhyā hīnabhūmikā lajjā /",
    "T06asmahsbu:3904": " hīnāśayā samānā hīnā hi tadanyathā tv adhikā // AMsa_18.3 //",
    "T06asmahsbu:3905": " iyaṃ mṛdumātrā lajjā /",
    "T06asmahsbu:3906": " pūrvanirdeśānusāreṇāsya ślokasyārtho 'nugantavyaṃ /",
    "T06asmahsbu:3907": " ataḥ paraṃ caturbhis tribhiś ca ślokair yathākramaṃ lajjāvipakṣe lajjāyāṃ ca doṣaguṇabhedaṃ darśayati /",
    "T06asmahsbu:3908": " lajjārahito dhīmān kleśān adhivāsayaty ayoniśataḥ /",
    "T06asmahsbu:3909": " pratighopekṣāmānaḥ satvān upahanti śīlaṃ ca // AMsa_18.4 //",
    "T06asmahsbu:3910": " (Msa 133)",
    "T06asmahsbu:3911": " ity atra ātmavyābādhāya cetayate paravyābadhāyobhayavyābhādhāya cety saṃdarśitaṃ /",
    "T06asmahsbu:3912": " ayoniśata ity ayoniśo manaskāreṇa /",
    "T06asmahsbu:3913": " katham upekṣayā satvān upahanti /",
    "T06asmahsbu:3914": " sarvārthapramādataḥ /",
    "T06asmahsbu:3915": " kaukṛtyāt savilekho bhavati sa saṃmānahānim āpnoti /",
    "T06asmahsbu:3916": " śrāddhāt mānuṣasaṃghāc chāstrā copekṣyate tasmāt // AMsa_18.5 //",
    "T06asmahsbu:3917": " sahadhārmikair jinasutair vinindyate lokato 'yaśo labhate /",
    "T06asmahsbu:3918": " dṛṣṭe dharme",
    "T06asmahsbu:3919": " ity etena dṛṣṭadhārmikam avadyaṃ prasavatīti darśanaṃ /",
    "T06asmahsbu:3920": " yathākramam ātmaparadevatāśāstṛbhir apavadanāt /",
    "T06asmahsbu:3921": " vijñaiḥ sabrahmacāribhir dharmatayā vigarhanāt /",
    "T06asmahsbu:3922": " digvidkṣu ca pāpakāvarṇaniścaraṇāt /",
    "T06asmahsbu:3923": " 'nyatra kṣaṇarahito jāyate bhūyaḥ // AMsa_18.6 //",
    "T06asmahsbu:3924": " prāptāprāptavihāniṃ śuklair dharmaiḥ samāpnute tena /",
    "T06asmahsbu:3925": " ity anena dṛṣṭadharmasāṃparāyikam avadyaṃ prasavatīty saṃdarśitam prāptakuśaladharmaparihānitaḥ /",
    "T06asmahsbu:3926": " aprāptaparihānitaś ca yathākramaṃ /",
    "T06asmahsbu:3927": " duḥkhaṃ viharati tasmān manaso 'py asvasthatām eti // AMsa_18.7 //",
    "T06asmahsbu:3928": " ity etena lajjaṃ caitasikaṃ duḥkhaṃ daurmanasyaṃ pratisaṃvedayata ity saṃdarśitaṃ /",
    "T06asmahsbu:3929": " ete sarve doṣā hrīmatsu bhavanti no jinasuteṣu /",
    "T06asmahsbu:3930": " ity ata upādāya lajjāguṇo veditavyaḥ /",
    "T06asmahsbu:3931": " yad ete ca doṣā na bhavanti /",
    "T06asmahsbu:3932": " deveṣu ca manujeṣu ca nityaṃ saṃjāyate ca budhaḥ // AMsa_18.8 //",
    "T06asmahsbu:3933": " ity etad asya vipākaphalaṃ bhavati /",
    "T06asmahsbu:3934": " saṃbhārāṃś ca sa bodheḥ kṣipraṃ pūrayati lajjayā dhīmān /",
    "T06asmahsbu:3935": " ity etad adhipatiphalaṃ /",
    "T06asmahsbu:3936": " satvānāṃ pācanayā na khidyate caiva jinaputraḥ // AMsa_18.9 //",
    "T06asmahsbu:3937": " (Msa 134)",
    "T06asmahsbu:3938": " ity etat puruṣakāraphalaṃ /",
    "T06asmahsbu:3939": " sa vipakṣapratipakṣai rahito 'rahitaś ca jāyate satataṃ /",
    "T06asmahsbu:3940": " ity ete visaṃyoganiṣpandaphalaṃ /",
    "T06asmahsbu:3941": " yad uta vipakṣarahitatvaṃ pratipakṣārahitatvaṃ ca /",
    "T06asmahsbu:3942": " ity etam ānuśaṃsaṃ hrīmān āpnoti jinaputraḥ // AMsa_18.10 //",
    "T06asmahsbu:3943": " iti yathoktadoṣābhāvaṃ guṇayogaṃ ca prāpnotīti saṃdarśitaṃ /",
    "T06asmahsbu:3944": " doṣamalino hi bālo hrīvirahāt suvasanaiḥ sugupto 'pi /",
    "T06asmahsbu:3945": " nirvasano 'pi jinasuto hrīvasano muktadoṣamalaḥ // AMsa_18.11 //",
    "T06asmahsbu:3946": " etena vastraviśeṣaṇaṃ hriyaḥ /",
    "T06asmahsbu:3947": " tadanyavastraprāvṛtasyāpi hrīrahitasya doṣamalinatvāt /",
    "T06asmahsbu:3948": " nagnasyāpi ca hrīmato nirmalatvāt /",
    "T06asmahsbu:3949": " ākāśam iva na lipto hrīyuktaḥ jinasuto bhavati dharmaiḥ /",
    "T06asmahsbu:3950": " dharmair iti lokadharmaiḥ /",
    "T06asmahsbu:3951": " hrībhūṣitaś ca śobhati saṃparkagato jinasutānām // AMsa_18.12 //",
    "T06asmahsbu:3952": " etena ślokena hriya ākāśabhūṣaṇasamatāṃ darśayati /",
    "T06asmahsbu:3953": " mātur iva vatsalatvaṃ hriyo vineyeṣu bodhisatvānāṃ /",
    "T06asmahsbu:3954": " trātavyasatvopekṣāyā lajjanāt /",
    "T06asmahsbu:3955": " ārakṣā cāpi hrīḥ saṃsaratāṃ sarvadoṣebhyaḥ // AMsa_18.13 //",
    "T06asmahsbu:3956": " hastyaśvakāyādibhūtatvāt /",
    "T06asmahsbu:3957": " ebhir vastrādidṛṣṭāntair vihāre kleśapratipakṣatāṃ cāre lokadharmapratipakṣatāṃ /",
    "T06asmahsbu:3958": " sahadhārmikasaṃvāsānukūlatāṃ satvaparipākānukūlatāṃ /",
    "T06asmahsbu:3959": " akliṣṭasaṃsārānukūlatāṃ ca hriyo darśayati /",
    "T06asmahsbu:3960": " sarveṣu nādhivāsā sarveṣv adhivāsanāpravṛttiś ca /",
    "T06asmahsbu:3961": " sarveṣu ca pravṛttir hrīvihitaṃ hrīmato liṅgam // AMsa_18.14 //",
    "T06asmahsbu:3962": " (Msa 135)",
    "T06asmahsbu:3963": " etena caturvidhaṃ hrīkṛtaṃ liṅgam hrīmato darśayati /",
    "T06asmahsbu:3964": " yad uta sarvadoṣeṣv anadhivāsanā cāpravṛttiś ca /",
    "T06asmahsbu:3965": " sarvaguṇeṣvadhivāsanā ca pravṛttiś ca /",
    "T06asmahsbu:3966": " hrībhāvanā pradhānā svacittato dharmato 'dhimokṣāc ca /",
    "T06asmahsbu:3967": " āśayato 'pi vibhutvād akalpanād aikyataś cāpi // AMsa_18.15 //",
    "T06asmahsbu:3968": " ity asya nirdeśo yathāpūrvaṃ /",
    "T06asmahsbu:3969": " dhṛtivibhāge sapta ślokāḥ /",
    "T06asmahsbu:3970": " dhṛtiś ca bodhisatvānāṃ lakṣaṇena prabhedataḥ /",
    "T06asmahsbu:3971": " dṛḍhatvena ca sarvebhyas tadanyebhyo viśiṣyate // AMsa_18.16 //",
    "T06asmahsbu:3972": " vīryaṃ samādhiḥ prajñā ca satvaṃ dhairyaṃ dhṛtirmatā /",
    "T06asmahsbu:3973": " nirbhīto bodhisatvo hi trayād yasmāt pravartate // AMsa_18.17 //",
    "T06asmahsbu:3974": " etena dhṛtilakṣaṇaṃ saparyāyaṃ samādanaṃ coktaṃ /",
    "T06asmahsbu:3975": " vīryādikaṃ lakṣaṇaṃ /",
    "T06asmahsbu:3976": " satvādikaṃ paryāyaḥ /",
    "T06asmahsbu:3977": " śeṣaṃ sādhanaṃ /",
    "T06asmahsbu:3978": " katamasmāt trayān nirbhītaḥ pravartate ity āha /",
    "T06asmahsbu:3979": " līnatvāc ca calatvāc ca mohāc cotpadyate bhayaṃ /",
    "T06asmahsbu:3980": " kṛtyeṣu tasmād vijñeyā dhṛtisaṃjñā nije traye // AMsa_18.18 //",
    "T06asmahsbu:3981": " sravakāryeṣu hi līnacittatayā vā bhayam utpadyate tadanutsāhataḥ /",
    "T06asmahsbu:3982": " calacittatayā vā cittānavasthānataḥ /",
    "T06asmahsbu:3983": " saṃmohato vā tadupāyājñānataḥ /",
    "T06asmahsbu:3984": " tatpratipakṣāś ca yathākramaṃ vīryādayaḥ /",
    "T06asmahsbu:3985": " tasmān nijavīryāditraye dhṛtisaṃjñā veditavyā nija ity apratisaṃkhyānakaraṇīye",
    "T06asmahsbu:3986": " prakṛtyā praṇidhāne ca nirapekṣatva eva ca /",
    "T06asmahsbu:3987": " satvavipratipattau ca gambhīryāudāryasaṃśrave // AMsa_18.19 //",
    "T06asmahsbu:3988": " vineyadurvinayatve kāyācintye jinasya ca /",
    "T06asmahsbu:3989": " duṣkareṣu vicitreṣu saṃsārātyāga eva ca // AMsa_18.20 //",
    "T06asmahsbu:3990": " niḥsaṃkleśe ca tatraiva dhṛtir dhīrasya jāyate /",
    "T06asmahsbu:3991": " asamā ca tadanyebhyaḥ so 'gre dhṛtimatāṃ yataḥ mataḥ // AMsa_18.21 //",
    "T06asmahsbu:3992": " ebhis tribhiḥ ślokair dhṛtiprabhedaṃ darśayati /",
    "T06asmahsbu:3993": " yathākramaṃ gotrataḥ /",
    "T06asmahsbu:3994": " cittotpādaḥ /",
    "T06asmahsbu:3995": " svārthataḥ /",
    "T06asmahsbu:3996": " satvārthataḥ /",
    "T06asmahsbu:3997": " prabhāvataḥ /",
    "T06asmahsbu:3998": " satvaparipācanataḥ /",
    "T06asmahsbu:3999": " paramabodhitaś ca /",
    "T06asmahsbu:4000": " tatra (Msa 136) nirapekṣatvaṃ svārthaprayuktasya kāyajīvitanirapekṣatvād veditavyaṃ /",
    "T06asmahsbu:4001": " punar duṣkaracaryātaḥ /",
    "T06asmahsbu:4002": " saṃcintyabhāvopapattitaḥ /",
    "T06asmahsbu:4003": " tadasaṃkleśato 'pi prabhedaḥ /",
    "T06asmahsbu:4004": " kumitraduḥkhagambhīraśravād vīro na kampate /",
    "T06asmahsbu:4005": " śalabhaiḥ pakṣavātaiś ca samudraiś ca sumeruvat // AMsa_18.22 //",
    "T06asmahsbu:4006": " etena bodhisatvadhṛter dṛḍhatvaṃ darśayati /",
    "T06asmahsbu:4007": " upamātrayaṃ trayeṇākampane yathākramaṃ veditavyaṃ /",
    "T06asmahsbu:4008": " akhedavibhāge dvau ślokau /",
    "T06asmahsbu:4009": " akhedo bodhisatvānām asamas triṣu vastuṣu /",
    "T06asmahsbu:4010": " śrutātṛptimahāvīryaduḥkhe hrīdhṛtiniśritaḥ // AMsa_18.23 //",
    "T06asmahsbu:4011": " tīvracchando mahābodhāv akhedo dhīmatāṃ mataḥ /",
    "T06asmahsbu:4012": " aniṣpannaś ca niṣpannaḥ suniṣpannaś ca bhūmiṣu // AMsa_18.24 //",
    "T06asmahsbu:4013": " ābhyāṃ vastuno niśrayataḥ svabhāvataḥ /",
    "T06asmahsbu:4014": " prabhedataś cākhedo nirdiṣṭaḥ /",
    "T06asmahsbu:4015": " triṣu vastuṣu /",
    "T06asmahsbu:4016": " śrutātṛptau /",
    "T06asmahsbu:4017": " dīrghakālavīryārambhe /",
    "T06asmahsbu:4018": " saṃsāraduḥkhe ca /",
    "T06asmahsbu:4019": " hryaṃ dhṛtiṃ ca niśritya /",
    "T06asmahsbu:4020": " tābhyāṃ hi khedotpattito lajjayate na cotpādayati /",
    "T06asmahsbu:4021": " tīvracchando mahābodhāv iti svabhāvvaḥ /",
    "T06asmahsbu:4022": " chando hi vyāvṛtte khinno bhavati /",
    "T06asmahsbu:4023": " aniṣpanno 'dhimukticaryābhūmau /",
    "T06asmahsbu:4024": " niṣpannaḥ spatabhūmiṣu /",
    "T06asmahsbu:4025": " suniṣpannaḥ pareṇa ity eṣa prabhādaḥ /",
    "T06asmahsbu:4026": " śāstrajñatāyāyāṃ dvau ślokau /",
    "T06asmahsbu:4027": " vastunā cādhikāreṇa karmaṇā ca viśiṣyate /",
    "T06asmahsbu:4028": " lakṣaṇenākṣayatvena phalasyodāgamena ca // AMsa_18.25 //",
    "T06asmahsbu:4029": " śāstrajñatā hi dhīrāṇāṃ samādhimukhadhāraṇī /",
    "T06asmahsbu:4030": " gṛhītā satvapākāya saddharmasya ca dhāraṇe // AMsa_18.26 //",
    "T06asmahsbu:4031": " tatra śāstrajñatāyāḥ pañca vidyāsthānāni vastu /",
    "T06asmahsbu:4032": " adhyātmavidyā hetuvidyā śabdavidyā cikitsāvidyā śilpakarmasthānavidyā ca /",
    "T06asmahsbu:4033": " svaparārthakriyā adhikāraḥ /",
    "T06asmahsbu:4034": " karma prathamavastuni svayaṃ pratipattiḥ parebhyaś ca tatsamākhyānaṃ /",
    "T06asmahsbu:4035": " dvitīye taddoṣaparijñānaṃ paravādinigrahaś ca /",
    "T06asmahsbu:4036": " trtīye svayaṃ suniruktābhidhānaṃ parasaṃpratyayaś ca /",
    "T06asmahsbu:4037": " caturthe pareṣāṃ vyādhiśamanaṃ /",
    "T06asmahsbu:4038": " pañcame parebhyas tat saṃvibhāgaḥ /",
    "T06asmahsbu:4039": " lakṣaṇaṃ śāstrajñatāyā etāny evas pañca vastuni śrutāni bhavanti /",
    "T06asmahsbu:4040": " dhṛtāni /",
    "T06asmahsbu:4041": " vacasā parijitāni /",
    "T06asmahsbu:4042": " manasā anvīkṣitāni /",
    "T06asmahsbu:4043": " dṛṣṭyā supratividdhāni /",
    "T06asmahsbu:4044": " śrutvā yathākramaṃ /",
    "T06asmahsbu:4045": " tad udgrahaṇataḥ /",
    "T06asmahsbu:4046": " svādhyāyataḥ /",
    "T06asmahsbu:4047": " prasannena manasārthacittanato yathāyogaṃ taddoṣaguṇāvagamāt /",
    "T06asmahsbu:4048": " svākhyātadurākhyātāvadhāraṇataś ca /",
    "T06asmahsbu:4049": " akṣayatvaṃ nirupadhiśeṣanirvāṇe 'py akṣayāt /",
    "T06asmahsbu:4050": " (Msa 137) phalasamudāgamaḥ sarvadharmasarvākārajñatā /",
    "T06asmahsbu:4051": " sā punar eṣā śāstrajñatā bodhisatvānāṃ samādhimukhair dhāraṇīmukhaiś ca saṃgṛhītā /",
    "T06asmahsbu:4052": " satvapākāya ca bhavati /",
    "T06asmahsbu:4053": " samādhimukhais tatkṛtyānuṣṭhānāt /",
    "T06asmahsbu:4054": " saddharmapāraṇāya ca dhāraṇībhis taddhāraṇāt /",
    "T06asmahsbu:4055": " lokajñatāyāṃ catvāraḥ ślokaḥ /",
    "T06asmahsbu:4056": " kāyena vacasā caiva satyajñānena cāsamā /",
    "T06asmahsbu:4057": " lokajñatā hi dhīrāṇāṃ tadanyebhyo viśiṣyate // AMsa_18.27 //",
    "T06asmahsbu:4058": " kathaṃ kāyenety āha /",
    "T06asmahsbu:4059": " kṛtasmitamukhā nityaṃ /",
    "T06asmahsbu:4060": " kathaṃ vācety āha",
    "T06asmahsbu:4061": " dhīrāḥ pūrvābhibhāṣinaḥ /",
    "T06asmahsbu:4062": " sā punaḥ kim artham ity āha /",
    "T06asmahsbu:4063": " satvānāṃ bhājanatvāya /",
    "T06asmahsbu:4064": " kasminn arthe bhājanatvāya /",
    "T06asmahsbu:4065": " saddharmapratipattaye // AMsa_18.28 //",
    "T06asmahsbu:4066": " kathaṃ satyajñānenety āha /",
    "T06asmahsbu:4067": " satyadvayād yataś ceṣṭo lokānām udayo 'sakṛt /",
    "T06asmahsbu:4068": " dvayād astaṃgamas tasmāt tajjño lokajña ucyate // AMsa_18.29 //",
    "T06asmahsbu:4069": " dvābhyāṃ satyābhyāṃ lokasya udayaḥ punaḥ punaḥ saṃsāro yaś codayo yena ceti kṛtvā /",
    "T06asmahsbu:4070": " dvābhyām astaṃgamo nirodhamārgasatyābhāṃ /",
    "T06asmahsbu:4071": " yaś cāstaṃgamo yena cetu kṛtvā /",
    "T06asmahsbu:4072": " tasmāt tajjño lokajña ucyate /",
    "T06asmahsbu:4073": " lokasyodayāstaṃgāminyā prajñayā samanvāgatatvāt /",
    "T06asmahsbu:4074": " śamāya prāptaye teṣāṃ dhīmān satyeṣu yujyate /",
    "T06asmahsbu:4075": " satyajñānād yato dhīmān lokajño hi nirucyate // AMsa_18.30 //",
    "T06asmahsbu:4076": " (Msa 138)",
    "T06asmahsbu:4077": " anena lokajñatāyāḥ karma nirdiṣṭaṃ /",
    "T06asmahsbu:4078": " tatra śamāya duḥkhasamudayasatyayoḥ prāptaye nirodhamārgasatyayoḥ /",
    "T06asmahsbu:4079": " pratisaraṇavibhāge trayaḥ ślokaḥ /",
    "T06asmahsbu:4080": " ārṣaś ca deśanādharmo artho 'bhiprāyiko 'sya ca /",
    "T06asmahsbu:4081": " prāmāṇikaś ca nītārtho nirjalpā prāptir asya ca // AMsa_18.31 //",
    "T06asmahsbu:4082": " idaṃ pratisaraṇānāṃ lakṣaṇaṃ /",
    "T06asmahsbu:4083": " tatra prāmāṇika 'rtho yaḥ pramāṇabhūtena nīto vibhaktaḥ śāstrā vā tatpramāṇīkṛtena vā /",
    "T06asmahsbu:4084": " nirjalpā prāptir adhigamajñānaṃ lokottaraṃ /",
    "T06asmahsbu:4085": " tasyānabhilāpyatvāt /",
    "T06asmahsbu:4086": " śeṣaṃ gatārthaṃ /",
    "T06asmahsbu:4087": " pratikṣeptur yathoktasya mithyāsaṃtīritasya ca /",
    "T06asmahsbu:4088": " sābhilāṣasya ca prāpteḥ pratiṣedho 'tra deśitaḥ // AMsa_18.32 //",
    "T06asmahsbu:4089": " prathame pratisaraṇe ārṣadharmapratikṣeptuḥ pudgalasya pratiṣedgo deśitaḥ /",
    "T06asmahsbu:4090": " dvitīye yathārutasya vyañjanasya nābhiprāyikārthena /",
    "T06asmahsbu:4091": " tṛtīyena mithyā cintārthasya viparītaṃ nīyyamanasya /",
    "T06asmahsbu:4092": " caturthena sābhilāṣasya jñānasya /",
    "T06asmahsbu:4093": " pratyātmavedanīyasya /",
    "T06asmahsbu:4094": " adhimukter vicārāc ca yathāvat parataḥ śravāt /",
    "T06asmahsbu:4095": " nirjalpād api ca jñānād apraṇāśo hi dhīmatāṃ // AMsa_18.33 //",
    "T06asmahsbu:4096": " atha pratisaraṇānuśaṃsaḥ /",
    "T06asmahsbu:4097": " prathamena pratisaraṇenārṣadharmādhimuktito na praṇaśyanti /",
    "T06asmahsbu:4098": " dvitīyena svayamābhiprāyikakārthavicāraṇāt /",
    "T06asmahsbu:4099": " tṛtīyena paratas tad viparītārthanayaśravāt /",
    "T06asmahsbu:4100": " caturthena lokottarajñānāt /",
    "T06asmahsbu:4101": " pratisaṃvidvibhāge catvāraḥ ślokaḥ /",
    "T06asmahsbu:4102": " asamā bodhisatvānāṃ catasraḥ pratisaṃvidaḥ /",
    "T06asmahsbu:4103": " paryāye lakṣaṇe vākye jñāne jñānāc ca tā matāḥ // AMsa_18.34 //",
    "T06asmahsbu:4104": " prathamā paryāye jñānam ekaikasyārthastha yāvanto nāma paryāyāḥ /",
    "T06asmahsbu:4105": " dvitīyā (Msa 139) lakṣaṇe yasyārthasya tannāma /",
    "T06asmahsbu:4106": " tṛtīyā vākye pratyekaṃ janapadeṣu yā bhāṣāḥ /",
    "T06asmahsbu:4107": " caturthā jñāne svayaṃ yat pratibhānaṃ /",
    "T06asmahsbu:4108": " idaṃ pratisaṃvidāṃ lakṣaṇaṃ /",
    "T06asmahsbu:4109": " deśanāyāṃ prayuktasya yasya yena ca deśanā /",
    "T06asmahsbu:4110": " dharmārthayor dvayor vācā jñānenaiva ca deśanā // AMsa_18.35 //",
    "T06asmahsbu:4111": " dharmasyoddeśanirdeśāt sarvathā prāpaṇād dvayoḥ /",
    "T06asmahsbu:4112": " parijñānāhānāc ca codyānāṃ pratisaṃviccatuṣṭayam // AMsa_18.36 //",
    "T06asmahsbu:4113": " iti catuṣṭve kāraṇaṃ /",
    "T06asmahsbu:4114": " deśanāyāṃ hi prayuktasya yasya ca deśanā yena ca /",
    "T06asmahsbu:4115": " tatra jñānena prayojanaṃ kasya punar deśanā //",
    "T06asmahsbu:4116": " dharmasyārthasya /",
    "T06asmahsbu:4117": " kena deśanā vacanena jñānena ca /",
    "T06asmahsbu:4118": " tatra dharmārthayor deśanā /",
    "T06asmahsbu:4119": " dharmasyoddeśanirdeśāt vākyena deśanā tayor eva dvayor sarvathā prāpaṇāt /",
    "T06asmahsbu:4120": " jñānena deśanā codyānāṃ pariharaṇāt /",
    "T06asmahsbu:4121": " ato yac ca yena ca deśyate tajjñānāt catasraḥ pratisaṃvido vyavasthāpitāḥ /",
    "T06asmahsbu:4122": " pratyātmaṃ samatām etya yottaratra pravedanā /",
    "T06asmahsbu:4123": " sarvasaṃśayanāśāya pratisaṃvin nirucyate // AMsa_18.37 //",
    "T06asmahsbu:4124": " etena pratisaṃvidāṃ nirvacanaṃ karam ca darśitaṃ /",
    "T06asmahsbu:4125": " pratyātmaṃ lokottareṇa jñānena sarvadharmasamatāṃ tathatāṃ etya uttarakālaṃ tatpṛṣṭalabdhena jñānena pravedanā paryāyādīnāṃ pratisaṃvid iti nirvacanaṃ /",
    "T06asmahsbu:4126": " sarvasaṃśayanāśāya pareṣām iti karma /",
    "T06asmahsbu:4127": " saṃsāravibhāge carvāraḥ ślokāḥ /",
    "T06asmahsbu:4128": " saṃbhāro bodhisatvānāṃ puṇyajñānamayo 'samaḥ /",
    "T06asmahsbu:4129": " saṃsāre 'bhyudayāyaikaḥ anyo 'saṃkliṣṭasaṃsṛtau // AMsa_18.38 //",
    "T06asmahsbu:4130": " yaś ca saṃbhāro yad arthaṃ ca saṃdarśayati /",
    "T06asmahsbu:4131": " dvividhaḥ saṃbhāraḥ /",
    "T06asmahsbu:4132": " tatra puṇyasaṃbhāraḥ saṃsāre 'bhyudayāya saṃvartate /",
    "T06asmahsbu:4133": " jñānasaṃbhāro 'saṃkliṣṭasaṃsaraṇāya /",
    "T06asmahsbu:4134": " dānaṃ śīlaṃ ca puṇyasya prajñā jñānasya saṃbhṛtiḥ /",
    "T06asmahsbu:4135": " trayaṃ cānyad dvayasyāpi pañcāpi jñānasaṃbhṛtiḥ // AMsa_18.39 //",
    "T06asmahsbu:4136": " etena pāramatābhis tadubhayasaṃbhārasaṃgrahaṃ bhavati /",
    "T06asmahsbu:4137": " kṣāntivīryadhyānabalena (Msa 140)",
    "T06asmahsbu:4138": " hy ubhayaṃ kriyate /",
    "T06asmahsbu:4139": " tasmād dvayasaṃbhāratrayaṃ bhavati /",
    "T06asmahsbu:4140": " punaḥ prajñāyāṃ pariṇāmanāt sarvāḥ pañca pāramitā jñānasaṃbhāro veditavyaḥ /",
    "T06asmahsbu:4141": " saṃtatyā bhāvanām etya bhūyo bhūyaḥ śubhasya hi /",
    "T06asmahsbu:4142": " āhāro yaḥ sa saṃbhāro vīdhīre sarvārthasādhakaḥ // AMsa_18.40 //",
    "T06asmahsbu:4143": " etat saṃbhāranirvacanaṃ karma ca /",
    "T06asmahsbu:4144": " sam iti saṃtatyā /",
    "T06asmahsbu:4145": " bhā iti bhāvanām āgamya /",
    "T06asmahsbu:4146": " ra iti bhūyo bhūya āhāraḥ /",
    "T06asmahsbu:4147": " sarvārthasādhaka iti karma /",
    "T06asmahsbu:4148": " svaparārthayoḥ sādhanāt /",
    "T06asmahsbu:4149": " praveśāyānimittāya anābhogāya saṃbhṛtiḥ /",
    "T06asmahsbu:4150": " abhiṣekāya niṣṭhāyai dhīrāṇām upacīyate // AMsa_18.41 //",
    "T06asmahsbu:4151": " ayaṃ saṃsāraprabhedaḥ /",
    "T06asmahsbu:4152": " tatrādhimukticaryābhūmau saṃbhāro bhūmipraveśāya /",
    "T06asmahsbu:4153": " ṣaṭsu bhūmiṣv animittāya saptamībhūmisaṃgṛhītāya /",
    "T06asmahsbu:4154": " tasyāṃ nimittasamudācārāt /",
    "T06asmahsbu:4155": " saptamyāṃ bhūmāv anābhogāya tadanybhūmidvayasṃgṛhītāya /",
    "T06asmahsbu:4156": " tayoḥ saṃbhārābhiṣekāya daśamībhūmisaṃgṛhītāya /",
    "T06asmahsbu:4157": " tasyāṃ saṃbhāro niṣṭhāgamanāya buddhabhūmisaṃgṛhītāya /",
    "T06asmahsbu:4158": " smṛtyupasthānavibhāge trayaḥ ślokāḥ /",
    "T06asmahsbu:4159": " caturdaśabhir ākāraiḥ smṛtyupasthānabhāvanā /",
    "T06asmahsbu:4160": " dhīmatām asamatvāt sā tadanyebhyo viśiṣyate // AMsa_18.42 //",
    "T06asmahsbu:4161": " kasmaiś caturdaśabhiḥ /",
    "T06asmahsbu:4162": " niśrayāt pratipakṣāc ca avatārāt tathaiva ca /",
    "T06asmahsbu:4163": " ālambanamanaskāraprāptitaś ca viśiṣyate // AMsa_18.43 //",
    "T06asmahsbu:4164": " ānukūlyānuvṛttibhyāṃ parijñotpattito 'parā /",
    "T06asmahsbu:4165": " mātrayā paramatvena bhāvanāsamudāgamāt // AMsa_18.44 //",
    "T06asmahsbu:4166": " ity ebhiś caturdaśabhir ākārair bodhisatvānāṃ smṛtyupastānabhāvanā viśiṣyate /",
    "T06asmahsbu:4167": " katham āśrayato mahāyāne śrutacintābhāvanāmayīṃ prajñām āśritya /",
    "T06asmahsbu:4168": " kathaṃ pratipakṣataḥ caturviparyāsapratipakṣāṇām apy aśuciduḥkhānityānātmasaṃjñānaṃ pratipakṣatvāt kāyādidharmanairātmyapraveśataḥ /",
    "T06asmahsbu:4169": " katham avatārataḥ /",
    "T06asmahsbu:4170": " caturbhiḥ smṛtyupasthānair yathākramaṃ duḥkhasamudayanirodhamārgasatyāvatārāt svayaṃ pareṣāṃ cāvatāraṇāt /",
    "T06asmahsbu:4171": " yathoktaṃ (Msa 141)",
    "T06asmahsbu:4172": " madhyāntavibhāge /",
    "T06asmahsbu:4173": " katham ālambanataḥ sarvasatvakāyādyālambanāt /",
    "T06asmahsbu:4174": " kathaṃ manaskārataḥ kāyādyanupalambhāt /",
    "T06asmahsbu:4175": " kathaṃ prāptitaḥ kāyādīnāṃ na visaṃ yogāya nāvasaṃyogāya /",
    "T06asmahsbu:4176": " kathaṃ ānukūlyataḥ pāramitānukūlyena tadvipakṣapratipakṣatvāt /",
    "T06asmahsbu:4177": " katham anuvṛttitaḥ laukikānāṃ śrāvakapratyekabuddhānāṃ cānuvṛttyā tadupasaṃhitasmṛtyupasthānabhāvanāt tebhyas tadupadeśārthaṃ /",
    "T06asmahsbu:4178": " kathaṃ parijñātaḥ kāyasya māyopamatvaparijñayā tathaivābhūtarūpasaṃprakhyānāt /",
    "T06asmahsbu:4179": " vedanāyāḥ /",
    "T06asmahsbu:4180": " svapnopamatvaparijñayā tathaiva mithyānubhavāt /",
    "T06asmahsbu:4181": " cittasya prakṛtiprabhāsvaratvapraijñayā ākāśavat /",
    "T06asmahsbu:4182": " dharmāṇām āgantukakatvaparijñayā ākāśāganturajodhūmābhranīhāropakleśavat /",
    "T06asmahsbu:4183": " katham utpattitaḥ saṃcintyabhavopapattau cakravartyādibhūtasya viśiṣṭakāyavedanādisaṃpattau tadasaṃkleśataḥ /",
    "T06asmahsbu:4184": " kathaṃ mātrataḥ mṛdvā api smṛtyupasthānabhāvanāyās tad anyebhyo adhimātratvāt /",
    "T06asmahsbu:4185": " prakṛtitīkṣṇendriyatayā /",
    "T06asmahsbu:4186": " kataṃ paramatvena pariniṣpannānām anābhogamiśrop+aniśrabhāvanāt /",
    "T06asmahsbu:4187": " kathaṃ bhāvanātaḥ atyantaṃ tadbhāvanāt nirupadhiśeṣanirvāṇe 'pi tadakṣayāt /",
    "T06asmahsbu:4188": " kathaṃ samudāgamataḥ /",
    "T06asmahsbu:4189": " daśasu bhūmiṣu buddhatve ca samudāgamāt /",
    "T06asmahsbu:4190": " samyakprahāṇavibhāge pañca ślokāḥ /",
    "T06asmahsbu:4191": " samyakprahāṇaṃ dhīrāṇām asamaṃ sarvadehibhiḥ /",
    "T06asmahsbu:4192": " smṛtyupasthānadoṣāṇāṃ pratipakṣeṇa bhāvyate // AMsa_18.45 //",
    "T06asmahsbu:4193": " yāvatyaḥ smṛtyupasthānabhāvanā uktāḥ tadvipakṣāṇāṃ pratipakṣeṇa samyakprahāṇabhāvaneti samastaṃ samyakprahāṇalakṣaṇaṃ /",
    "T06asmahsbu:4194": " prabhedena punaḥ /",
    "T06asmahsbu:4195": " saṃsārasyopabhoge ca tyāge nivaraṇasya ca /",
    "T06asmahsbu:4196": " manaskārasya ca tyāge praveśe caiva bhūmiṣu // AMsa_18.46 //",
    "T06asmahsbu:4197": " animittavihāre ca labdhau vyākaraṇasya ca /",
    "T06asmahsbu:4198": " satvānāṃ paripāke ca abhiṣeke ca dhīmatāṃ // AMsa_18.47 //",
    "T06asmahsbu:4199": " kṣetrasya ca viśuddhyarthaṃ niṣṭhāgamana eva ca /",
    "T06asmahsbu:4200": " bhāvyate bodhisatvānāṃ vipakṣapratipakṣataḥ // AMsa_18.48 //",
    "T06asmahsbu:4201": " ayaṃ samyakprahāṇabhāvanāprabhedaḥ /",
    "T06asmahsbu:4202": " saṃsārasyāsaṃkliṣṭaparibhoge saṃpattiṣu /",
    "T06asmahsbu:4203": " pañcanivāraṇatyāge /",
    "T06asmahsbu:4204": " śrāvakapratyekabuddhamanaskāratyāge /",
    "T06asmahsbu:4205": " bhūmipraveśe /",
    "T06asmahsbu:4206": " animittavihāre sapramyāṃ bhūmau /",
    "T06asmahsbu:4207": " vyākaraṇalābhe/",
    "T06asmahsbu:4208": " satvānāṃ paripācane navamyāṃ /",
    "T06asmahsbu:4209": " abhiṣeke ca daśamyāṃ /",
    "T06asmahsbu:4210": " kṣetraviśuddhyarthaṃ traye 'pi /",
    "T06asmahsbu:4211": " niṣṭhāgamane ca buddhabhūmau /",
    "T06asmahsbu:4212": " ye (Msa 142) ca vipakṣās teṣāṃ pratipakṣeṇa samyakprahāṇabhāvanā veditavyā /",
    "T06asmahsbu:4213": " ayam asyāḥ prabhedaḥ /",
    "T06asmahsbu:4214": " chandaṃ niśritya yogasya bhāvanā sanimittikā /",
    "T06asmahsbu:4215": " sarvasamyakprahāṇeṣu pratipakṣo nirucyate // AMsa_18.49 //",
    "T06asmahsbu:4216": " etena chandaṃ janayati /",
    "T06asmahsbu:4217": " vyāyacchate vīryam ārabhate /",
    "T06asmahsbu:4218": " cittaṃ pragṛhṇāti /",
    "T06asmahsbu:4219": " samyak pradadhāti /",
    "T06asmahsbu:4220": " ity eṣāṃ padānām arthanirdeśaḥ /",
    "T06asmahsbu:4221": " chandaṃ hi niśritya śamathavipaśyanākhyaṃ yogaṃ bhāvayatīti vyāyacchate /",
    "T06asmahsbu:4222": " sā ca bhāvanā śamathapragrahopekṣānimittaiḥ saha bhāvyatge /",
    "T06asmahsbu:4223": " tasmāt sā sanimittikā /",
    "T06asmahsbu:4224": " kathaṃ punar bhāvyate /",
    "T06asmahsbu:4225": " yac chamathapragrahopakleśayor layāuddhatyayoḥ pratipakṣeṇa vīryam ārabhate /",
    "T06asmahsbu:4226": " cittaṃ pragṛhṇāti pradadhāti ca /",
    "T06asmahsbu:4227": " śamathe samaprāpte copekṣāyāṃ pradadhāti /",
    "T06asmahsbu:4228": " eṣā yogabhāvanā yathoktaprabhedeṣu sarvasamyakprahāṇeṣu pratipakṣa ucyate /",
    "T06asmahsbu:4229": " ṛddhipādavibhāge pañca ślokāḥ /",
    "T06asmahsbu:4230": " ṛddhipādāś ca catvāro dhīrāṇām agralakṣaṇāḥ /",
    "T06asmahsbu:4231": " sarvārthasiddhau jāyante ātmanaś ca parasya ca // AMsa_18.50 //",
    "T06asmahsbu:4232": " sarvārthasiddhir laukikī lokottarā ca veditavyā ca /",
    "T06asmahsbu:4233": " śeṣaṃ gatārthaṃ /",
    "T06asmahsbu:4234": " niśrayāc ca prabhedāc ca upāyād abhinirhṛteḥ /",
    "T06asmahsbu:4235": " vyavasthā ṛddhipādānāṃ dhīmatāṃ sarvatheṣyate // AMsa_18.51 //",
    "T06asmahsbu:4236": " asyoddeśasya śeṣo nirdeśaḥ /",
    "T06asmahsbu:4237": " dhyānapāramim āśritya prabhedo hi caturvidhaḥ /",
    "T06asmahsbu:4238": " upāyaś cābhinirhāraḥ ṣaḍvidhaś ca vidhīyate // AMsa_18.52 //",
    "T06asmahsbu:4239": " dhyānapāramitā niśrayaḥ prabhedaś caturvidhaś chandavīryacittamīmāṃsāsamādhibhedāt /",
    "T06asmahsbu:4240": " upāyaś caturvidha eva /",
    "T06asmahsbu:4241": " abhinirhāraḥ ṣaḍvidhaḥ /",
    "T06asmahsbu:4242": " caturvidha upāyaḥ katamaḥ /",
    "T06asmahsbu:4243": " vyāvasāyika ekaś ca dvitīyo 'nugrahātmakaḥ /",
    "T06asmahsbu:4244": " naibandhikas tṛtīyaś ca caturthaḥ prātipakṣikaḥ // AMsa_18.53 //",
    "T06asmahsbu:4245": " (Msa 143)",
    "T06asmahsbu:4246": " aṣṭānāṃ prahāṇasaṃskārāṇāṃ chando vyāyāmaḥ śaddhā vyāvasāyikaḥ",
    "T06asmahsbu:4247": " upāyaḥ / śraddhānasyārthino vyāyāmāt /",
    "T06asmahsbu:4248": " praśrabdhir anugrahātmakaḥ smṛtiḥ saṃ prajanyaṃ copanibandhakaḥ /",
    "T06asmahsbu:4249": " ekena cittasyālambanāvismarāt /",
    "T06asmahsbu:4250": " dvitīyena visāraprajñānāt /",
    "T06asmahsbu:4251": " cetanā copekṣā ca prātipakṣika upāyaḥ /",
    "T06asmahsbu:4252": " layāuddhatyopakleśayoḥ kleśānāṃ ca prātipakṣatvāt /",
    "T06asmahsbu:4253": " ṣaḍvidho 'bhinirhāraḥ katamaḥ /",
    "T06asmahsbu:4254": " darśanasyāvavādasya sthitivikrīḍitasya ca /",
    "T06asmahsbu:4255": " praṇidher vaśitāyaś ca dharmaprāpteś ca nirhṛtiḥ // AMsa_18.54 //",
    "T06asmahsbu:4256": " tatra darśanaṃ cakṣuḥ pañcavidhaṃ māṃsacakṣuḥ divyaṃ cakṣuḥ āryaṃ prajñācakṣuḥ dharmacakṣuḥ buddhacakṣuś ca /",
    "T06asmahsbu:4257": " avavādaḥ ṣaḍabhijñā yathākramaṃ /",
    "T06asmahsbu:4258": " tābhir upasaṃkramya bhāṣā cittaṃ cāgatiṃ ca gatiṃ ca viditvā niḥsaraṇāyāvavadanāt /",
    "T06asmahsbu:4259": " sthitivikrīḍitaṃ yasmāt bodhisatvānāṃ bahuvidhaṃ nirmāṇādibhiḥ samādhivikrīḍitaṃ /",
    "T06asmahsbu:4260": " praṇidhir yena praṇidhijñānena praṇidhānabalikā bodhisatvāḥ praṇidhānavaiśeṣikatayā vikrīḍanti /",
    "T06asmahsbu:4261": " yeṣāṃ na sukaraṃ saṃkhyā kartuṃ kāyasya vā prabhāyā vā svarasasya veti vistareṇa yathā daśabhūmike sūtre /",
    "T06asmahsbu:4262": " vaśitā yathā tatraiva daśa vaśitā nirdiṣṭāḥ /",
    "T06asmahsbu:4263": " dharmaprāptir balavaiśāradyāveṇikabuddhadharmāṇāṃ prāptiḥ /",
    "T06asmahsbu:4264": " ity eṣā darśanādīnām abhinirhāraḥ ṣaḍvidhaḥ /",
    "T06asmahsbu:4265": " indriyavibhāge ślokaḥ /",
    "T06asmahsbu:4266": " bodhiś caryā śruta cātra śamatho 'tha vipaśyanā /",
    "T06asmahsbu:4267": " śraddhādīnāṃ padaṃ jñeyamarthasiddhyadhikārataḥ // AMsa_18.55 //",
    "T06asmahsbu:4268": " śraddhendriyasya bodhiḥ padam ālambanam ity arthaḥ /",
    "T06asmahsbu:4269": " vīryendriyasya bodhisatvacaryā /",
    "T06asmahsbu:4270": " smṛtīndriyasya mahāyānasaṃgṛhītaṃ śrutaṃ /",
    "T06asmahsbu:4271": " samādhīndriyasya śamathaḥ /",
    "T06asmahsbu:4272": " prajñendriyasya vipaśyanā padaṃ /",
    "T06asmahsbu:4273": " tadarthādhikāreṇaiva caitāni śraddhādīni ādhipatyārthenendriyāṇy ucyante /",
    "T06asmahsbu:4274": " balavibhāge ślokaḥ /",
    "T06asmahsbu:4275": " bhūmipraveśasaṃkliṣṭāś ceṣṭāḥ śraddhādayaḥ punaḥ /",
    "T06asmahsbu:4276": " vipakṣadurbalatvena ta eva balasaṃjñitāḥ // AMsa_18.56 //",
    "T06asmahsbu:4277": " (Msa 144)",
    "T06asmahsbu:4278": " gatārthaḥ ślokaḥ /",
    "T06asmahsbu:4279": " bodhyaṅgavibhāge sapta ślokāḥ /",
    "T06asmahsbu:4280": " bhūmiviṣṭasya bodhyaṅgavyavasthānaṃ vidhīyate /",
    "T06asmahsbu:4281": " dharmāṇāṃ sarvasatvānāṃ samatāvagamāt punaḥ // AMsa_18.57 //",
    "T06asmahsbu:4282": " etena yasyām avasthāyāṃ yasyāvabodhāt bodhyaṅgāni vyavasthāpyante tadupadiṣṭaṃ /",
    "T06asmahsbu:4283": " bhūmipraviṣṭāvasthāyāṃ sarvadharmāṇāṃ sarvasatvānāṃ ca samatāvabodhād yathākramaṃ dharmanairātmyenātmaparasamatā ca /",
    "T06asmahsbu:4284": " ataḥ paraṃ cakrādisaptaratnasādharmyaṃ bodhyanṅgānāṃ darśayati /",
    "T06asmahsbu:4285": " smṛtiś carati sarvatra jñeyājitavinirjaye /",
    "T06asmahsbu:4286": " ajitajñeyavinirjayāya /",
    "T06asmahsbu:4287": " yathā cakravartinaś cakraratnam ajitadeśavinirjayāya /",
    "T06asmahsbu:4288": " sarvakalpanimittānāṃ bhaṅgāya vicayo 'sya ca // AMsa_18.58 //",
    "T06asmahsbu:4289": " yathā hastiratnaṃ pratyarthikabhaṅgāya /",
    "T06asmahsbu:4290": " āśu cāśeṣabodhāya vīryasya pravartate /",
    "T06asmahsbu:4291": " kṣiprābhijñatotpādanāt /",
    "T06asmahsbu:4292": " yathāśvaratnam āśu samudraparyantamahāpṛthivīgamanāya /",
    "T06asmahsbu:4293": " dharmālokavivṛddhyā ca prītyā āpūryate dhruvam // AMsa_18.59 //",
    "T06asmahsbu:4294": " ārabdhavīryasya bodhisavasya dharmālokā vivardhante /",
    "T06asmahsbu:4295": " tataḥ prītiḥ sarvaṃ kāryaṃ sadā prīṇayati /",
    "T06asmahsbu:4296": " yathā maṇiratnam ālokaviśeṣeṇa cakravartinaṃ prīṇayati /",
    "T06asmahsbu:4297": " sarvāvaraṇanirmokṣāt praśrabdhyā sukham eti ca /",
    "T06asmahsbu:4298": " sarvadauṣṭhulyasamutpādanāt /",
    "T06asmahsbu:4299": " yathā strīratnena cakravartī sukham anubhavati /",
    "T06asmahsbu:4300": " cintitārthasamṛddhiś ca samādher upajāyate // AMsa_18.60 //",
    "T06asmahsbu:4301": " yathā cakravartino gṛhapatiratnāt /",
    "T06asmahsbu:4302": " upekṣayā yathākāmaṃ sarvatra viharaty asau /",
    "T06asmahsbu:4303": " paṣṭhalabdhāvikalpena vikalpena vihāreṇa sadottamaḥ // AMsa_18.61 //",
    "T06asmahsbu:4304": " (Msa 145)",
    "T06asmahsbu:4305": " upekṣocyate nirvikalpaṃ jñānaṃ tayā bodhisatvaḥ yathākāmaṃ sarvatra viharati tatpṛṣṭhalabdhena ca vihāreṇānyasyopagamāt /",
    "T06asmahsbu:4306": " nirvikalpena vihāreṇa tatra nirvyāparatayā vāsakalpanāt /",
    "T06asmahsbu:4307": " yathā cakravartinaḥ pariṇāyakaratnaṃ caturaṅgabalakāyam upanetavyaṃ copapraṇayati /",
    "T06asmahsbu:4308": " apanetavyaṃ cāpanayati /",
    "T06asmahsbu:4309": " tatra ca gatvā vāsaṃ kalpayati yatrākhinnaḥ caturaṅgo balakāyaḥ paraiti /",
    "T06asmahsbu:4310": " evaṃguṇo bodhisatvaś cakravartīva vartate /",
    "T06asmahsbu:4311": " saptaratnopamair nityaṃ bodhyaṅgaiḥ parivāritaḥ // AMsa_18.62 //",
    "T06asmahsbu:4312": " iti saptaratnopamatvaṃ bodhyaṅgānāṃ nigamayati /",
    "T06asmahsbu:4313": " niśrayāṅgaṃ svabhāvāṅgaṃ niryāṇāṅgaṃ tṛtīyakaṃ /",
    "T06asmahsbu:4314": " caturtham anuśaṃsāṅgam akleśāṅgaṃ trayātmakam // AMsa_18.63 //",
    "T06asmahsbu:4315": " etena yad bodhyaṅgaṃ yathāṅgaṃ tad abhidyatitaṃ /",
    "T06asmahsbu:4316": " smṛtir niśrayāṅgaṃ sarveṣāṃ tanniśrayeṇa pravṛtteḥ /",
    "T06asmahsbu:4317": " dharmapravicayaḥ svabhāvāṅgaṃ bodhes tatsvabhāvatvāt /",
    "T06asmahsbu:4318": " vīryaṃ niryāṇāṅgaṃ tenāprāpyaniṣṭhāyām adhiṣthānāt /",
    "T06asmahsbu:4319": " prītir anuśaṃsāṅgam cittasukhatvāt /",
    "T06asmahsbu:4320": " praśrabdhisamādhyupekṣā akleśāṅgaṃ /",
    "T06asmahsbu:4321": " yena yan niśritya yo 'saṃkleśa iti /",
    "T06asmahsbu:4322": " trividham asaṃkleśāṅgaṃ veditavyaṃ /",
    "T06asmahsbu:4323": " mārgāṅgavibhāge dvau ślokau /",
    "T06asmahsbu:4324": " yathābodhānuvṛttiś ca tadūrdhvam upajāyate /",
    "T06asmahsbu:4325": " yathābodhavyavasthānaṃ praveśaś ca vyavasthitau // AMsa_18.64 //",
    "T06asmahsbu:4326": " karmatrayaviśuddhiś ca pratipakṣasya bhāvanā /",
    "T06asmahsbu:4327": " jñeyāvṛtteś ca mārgasya vaiśeṣikaguṇasya ca // AMsa_18.65 //",
    "T06asmahsbu:4328": " bodhyaṅgakālād ūrdhvaṃ yathābhūtāvabodhānuvṛttiḥ samyagdṛṣṭiḥ /",
    "T06asmahsbu:4329": " tasyaivāvabodhasya avasthānaṃ paricchedaḥ samyaksaṃkalpaḥ /",
    "T06asmahsbu:4330": " tadvyavasthāne ca sūtrādike bhagavatā kṛte sa eva praveśas tena tadrthāvabodhāt /",
    "T06asmahsbu:4331": " karmatrayaviśuddhiḥ samyagvākkaramāntājīvāḥ /",
    "T06asmahsbu:4332": " vākkāyobhayakramasaṃgrahāt /",
    "T06asmahsbu:4333": " pratipakṣasya bhāvanā bhāvanā samyagvyāyāmādayo yathākramaṃ jñeyāvaraṇasya mārgāvaraṇasya ca vaiśeṣikaguṇāvaraṇasya ca samyagvyāyāmena dīrghaṃ (Msa 146)",
    "T06asmahsbu:4334": " hi kālaṃ akhidyamāno jñeyāvaraṇasya pratipakṣaṃ bhāvayati /",
    "T06asmahsbu:4335": " samyaksmṛtyā śamathapragrahopekṣānimitteṣu layāuddhatyābhāvān mārgasaṃmukhībhāvāyāvaraṇasya pratipakṣaṃ bhāvayati /",
    "T06asmahsbu:4336": " samyaksamādhinā vaiśeṣikaguṇābhinirhārāyāvaraṇasya pratipakṣaṃ bhāvayaty evam aṣṭau mārgāṅgāni vyavasthāpyante /",
    "T06asmahsbu:4337": " śamathavipaśyanāvibhāge trayaḥ ślokaḥ /",
    "T06asmahsbu:4338": " cittasya citte sthānāc ca dharmapravicayād api /",
    "T06asmahsbu:4339": " samyak sthitim upāśritya śamatho 'tha vipaśyanā // AMsa_18.66 //",
    "T06asmahsbu:4340": " samyaksamādhiṃ niśritya citte cittasyāvasthānāt /",
    "T06asmahsbu:4341": " dharmāṇāṃ ca pravicayād yathākramaṃ śamatho vipaśyanā ca veditavyā /",
    "T06asmahsbu:4342": " na tu vinā samyaksamādhinety etac chamathavipaśyanālakṣaṇaṃ /",
    "T06asmahsbu:4343": " sarvatragā ca saikāṃśā naikāṃśopaniṣanmatā /",
    "T06asmahsbu:4344": " sā ca śamathavipaśyanā sarvatragā yaṃ yaṃ guṇam ākaṅkṣati tatra tatra tadbhāvanāt /",
    "T06asmahsbu:4345": " yathoktaṃ sūtre /",
    "T06asmahsbu:4346": " ākaṅkṣed bhikṣur aho vatāhaṃ kāmair iti vistreṇa yāvat tena bhikṣuṇā imāv eva dvau dharmau bhāvayitavyau /",
    "T06asmahsbu:4347": " yad uta śamathaś vipaśyanā cety evam ādi /",
    "T06asmahsbu:4348": " ekāṃśā śamathavipaśyanā yadā śamathaṃ bhāvayati /",
    "T06asmahsbu:4349": " vipaśyanāṃ vā /",
    "T06asmahsbu:4350": " ubhayāṃśa yadā yugapad ubhayaṃ bhāvayati /",
    "T06asmahsbu:4351": " upaniṣansaṃmatā śamathavipaśyanā bodhisatvānām adhimukticaryābhūmau /",
    "T06asmahsbu:4352": " prativedhe ca niryāṇe animitte hy asaṃskṛte // AMsa_18.67 //",
    "T06asmahsbu:4353": " pariśuddhau viśuddhau ca śamatho 'tha vipaśyanā /",
    "T06asmahsbu:4354": " sarvabhūmigatā dhīre sa yogaḥ sarvasādhakaḥ // AMsa_18.68 //",
    "T06asmahsbu:4355": " ity upaniṣan matety evamādinā śamathavipaśyanāḥ prabhedaḥ karma ca nirdiṣṭaḥ /",
    "T06asmahsbu:4356": " yoga upāyo veditavyaḥ /",
    "T06asmahsbu:4357": " tatra prativedhaḥ prathamabhūmipraveśaḥ /",
    "T06asmahsbu:4358": " niryāṇaṃ yāvata ṣaṣṭī bhūmiḥ /",
    "T06asmahsbu:4359": " tābhiḥ sanimittaprayoganirṇayāt /",
    "T06asmahsbu:4360": " animittaṃ saptamī bhūmiḥ /",
    "T06asmahsbu:4361": " asaṃskṛtam anyadbhūmitrayam anabhisaṃskāravāhitvāt /",
    "T06asmahsbu:4362": " saṃskāro hi saṃsṛtaṃ tad atra nāstīty asaṃskṛtaṃ /",
    "T06asmahsbu:4363": " tad eva ca bhūmitrayaṃ niśritya buddhakṣetraṃ c pariśodhayitavyaṃ /",
    "T06asmahsbu:4364": " buddhatvaṃ ca prāptavyaṃ /",
    "T06asmahsbu:4365": " tad etad yathākramaṃ pariśuddhir viśuddhiś ca /",
    "T06asmahsbu:4366": " upyāyakauśalyavibhāge dvau ślokau /",
    "T06asmahsbu:4367": " pūraye buddhadharmāṇāṃ satvānāṃ paripācane /",
    "T06asmahsbu:4368": " kṣipraprāptau kriyāśuddhau vartmācchede ca kauśalaṃ // AMsa_18.69 //",
    "T06asmahsbu:4369": " (Msa 147)",
    "T06asmahsbu:4370": " upāye bodhisatvānām asamaṃ sarvabhūmiṣu /",
    "T06asmahsbu:4371": " yatkauśalyaṃ samāśritya sarvārthān sādhayanti te // AMsa_18.70 //",
    "T06asmahsbu:4372": " anenopāyakauśalyasya prabhedaḥ karma ca darśitaḥ /",
    "T06asmahsbu:4373": " tatra buddhadharmaparpūraye nirvikalpaṃ jñānam upāyaḥ /",
    "T06asmahsbu:4374": " satvaparipācane catvāri saṃgrahavastūni /",
    "T06asmahsbu:4375": " kṣiprābhisaṃbodhe sarvaṃ pāpaṃ pratideśayāmi yāvad bhavatu jñānaṃ saṃbodhāyeti pratideśanā 'numodanādhyeṣaṇā pariṇāmanā /",
    "T06asmahsbu:4376": " kriyāśuddhau samādhidhāraṇīmukhāni /",
    "T06asmahsbu:4377": " taiḥ sarvārthakriyāsādhanāt /",
    "T06asmahsbu:4378": " vartmānucchede apratiṣṭhanirvāṇe /",
    "T06asmahsbu:4379": " asmin pañcavidha upāye sarvabhūmiṣu bodhisatvānām asamaṃ tadanyaiḥ kauśalyam ity ayaṃ prabhedaḥ /",
    "T06asmahsbu:4380": " sarvasvaparārthasādhanaṃ karma /",
    "T06asmahsbu:4381": " dhāraṇīvibhāge trayaḥ ślokāḥ /",
    "T06asmahsbu:4382": " vipākena śrutābhyāsāt dhāraṇy api samādhinā /",
    "T06asmahsbu:4383": " parīttā mahatī sā ca mahatī trividhā punaḥ // AMsa_18.71 //",
    "T06asmahsbu:4384": " apraviṣṭapraviṣṭānāṃ dhīmatāṃ mṛdumadhyamā /",
    "T06asmahsbu:4385": " aśuddhabhūmikānāṃ hi mahatī śuddhabhūmikā // AMsa_18.72 //",
    "T06asmahsbu:4386": " dhāraṇītāṃ samāśritya bodhisatvā punaḥ punaḥ /",
    "T06asmahsbu:4387": " prakāśayanti saddharmaṃ nityaṃ saṃdhārayanti ca // AMsa_18.73 //",
    "T06asmahsbu:4388": " atrāpi prabhedaḥ karma ca dhāraṇyāḥ darśitaṃ /",
    "T06asmahsbu:4389": " tatra trividhā dhāraṇī /",
    "T06asmahsbu:4390": " pūrvakarmavipākena /",
    "T06asmahsbu:4391": " śrutābhyāsena /",
    "T06asmahsbu:4392": " dṛṣṭadharmabāhuśrutyena grahaṇadhāraṇasāmarthyaviśeṣaṇāt /",
    "T06asmahsbu:4393": " samādhisaṃniśrityena ca /",
    "T06asmahsbu:4394": " sā punar vipākaśrutābhyāsābhyāṃ parīttā veditavyā /",
    "T06asmahsbu:4395": " samādhinā mahatī sāpi mahatī punas trividhā /",
    "T06asmahsbu:4396": " abhūmipraviṣṭānāṃ mṛdvī bhūmipraviṣṭānāṃ akuśalabhūmikānāṃ madhyā saptasu bhūmiṣu /",
    "T06asmahsbu:4397": " pariśuddhabhūmikā tv adhimātrā śeṣāsu bhūmiṣu ity ayaṃ prabhedo dhāraṇyāḥ /",
    "T06asmahsbu:4398": " saddharmasya prakāśanaṃ dhāraṇaṃ ca karma /",
    "T06asmahsbu:4399": " praṇidhānavibhāge trayaḥ ślokāḥ /",
    "T06asmahsbu:4400": " cetanā chandasahitā jñānena preritā ca tat /",
    "T06asmahsbu:4401": " praṇidhānaṃ hi dhīrāṇām asamaṃ sarvabhūmiṣu // AMsa_18.74 //",
    "T06asmahsbu:4402": " hetubhūtaṃ ca vijñeyaṃ cittāt sadyaḥ phalaṃ ca tat /",
    "T06asmahsbu:4403": " āyatyām arthasiddhyarthaṃ cittamātrāt samṛddhitaḥ // AMsa_18.75 //",
    "T06asmahsbu:4404": " citraṃ mahadviśuddhaṃ ca uttarottarabhūmiṣu /",
    "T06asmahsbu:4405": " ā bodher bodhisatvānāṃ svaparārthaprasādhakaṃ // AMsa_18.76 //",
    "T06asmahsbu:4406": " (Msa 148)",
    "T06asmahsbu:4407": " atra praṇidhānaṃ svabhāvato nidānato bhūmitaḥ prabhedataḥ karmataś ca paridīpitaṃ /",
    "T06asmahsbu:4408": " cetanā chandasaṃprayuktā svabhāvaḥ /",
    "T06asmahsbu:4409": " jñānaṃ nidānaṃ /",
    "T06asmahsbu:4410": " sarvabhūmiṣv iti bhūmiḥ /",
    "T06asmahsbu:4411": " tac ca praṇidhānaṃ hetubhūtaṃ /",
    "T06asmahsbu:4412": " cittād eva sadyaḥ phalatvāt /",
    "T06asmahsbu:4413": " āyatyāṃ vābhipretārthasiddhyarthaṃ cittāt punaḥ sadyaḥphalaṃ cittamātrāt yathārthasamṛddhitā vedutavyā /",
    "T06asmahsbu:4414": " yena praṇihānena balikā bohisatvā vikrīḍanti /",
    "T06asmahsbu:4415": " yasya na sukarā saṃkhyā kartuṃ kāyasya veti vistaraḥ /",
    "T06asmahsbu:4416": " citram adhimukticaryābhūmāv evaṃ ca syām iti /",
    "T06asmahsbu:4417": " mahadbhūmipraviṣṭasya daśa mahāpraṇidhānāni /",
    "T06asmahsbu:4418": " viśuddhaṃ uttarottarāsu bhūmiṣu viśuddhiviśeṣād ā bodher ity eṣa prabhedataḥ /",
    "T06asmahsbu:4419": " svaparārthaprasādhanaṃ karma /",
    "T06asmahsbu:4420": " samādhitrayavibhāge trayaḥ ślokāḥ /",
    "T06asmahsbu:4421": " nairātmyaṃ dvividhaṃ jñeyo hy ātmagrāhasya cāśrayaḥ /",
    "T06asmahsbu:4422": " tasya copaśamo nityaṃ samādhitrayagocaraḥ // AMsa_18.77 //",
    "T06asmahsbu:4423": " trayāṇāṃ samādhīnāṃ trividho gocaro jñeyaḥ /",
    "T06asmahsbu:4424": " pudgalanairātmyaṃ śūnyatāsamādheḥ /",
    "T06asmahsbu:4425": " tadubhayātmagrāhasyāśrayaḥ pañcopadānaskandhā apraṇihitasamādheḥ /",
    "T06asmahsbu:4426": " tasyāśrayasyātyanatopaśama ānimittasamādheḥ /",
    "T06asmahsbu:4427": " sa eva samādhis trividho jñeyo grāhyagrāhakabhāvataḥ /",
    "T06asmahsbu:4428": " trividhasya grāhasya gocarasya grāhakā ye samādhayaḥ /",
    "T06asmahsbu:4429": " te śūnyatādisamādhayaḥ iti grāhyagrāhakabhāvena trayaḥ samādhayo jñātavyāḥ /",
    "T06asmahsbu:4430": " te punar yathākramaṃ /",
    "T06asmahsbu:4431": " nirvikalpo 'pi vimukho ratiyuktaś ca sarvadā // AMsa_18.78 //",
    "T06asmahsbu:4432": " śūnyatāsamādhir nirvikalpaḥ /",
    "T06asmahsbu:4433": " pudgaladharmātmanor avikalpanāt /",
    "T06asmahsbu:4434": " apraṇihito vimukhas tasmād ātmagrāhāśrayāt /",
    "T06asmahsbu:4435": " ānimitto ratisamprayuktaḥ sarvakālaṃ tasmiṃs tadāśrayopaśame /",
    "T06asmahsbu:4436": " parijñāyai prahāṇāya punaḥ sākṣātkriyāya ca /",
    "T06asmahsbu:4437": " śūnyatādisamādhīnāṃ tridhārthaḥ parikīrtitaḥ // AMsa_18.79 //",
    "T06asmahsbu:4438": " pudgalanairātmyayayoḥ parijñārthaṃ śūnyatā /",
    "T06asmahsbu:4439": " tad ātmagrāhāśrayasya prahāṇārtham apraṇihitaḥ /",
    "T06asmahsbu:4440": " tadupśamasya sākṣātkriyārtham ānimittaḥ samādhiḥ /",
    "T06asmahsbu:4441": " dharmoddānavibhāge ślokau /",
    "T06asmahsbu:4442": " samādhyupaniṣattvena dharmoddānacatuṣṭayaṃ /",
    "T06asmahsbu:4443": " deśitaṃ bodhisatvebhyaḥ satvānāṃ hitakāmyayā // AMsa_18.80 //",
    "T06asmahsbu:4444": " (Msa 149)",
    "T06asmahsbu:4445": " tatra saṃskārā anityāḥ sarvasaṃskārā duḥkhāḥ ity apraṇihitasya samādhyupaniṣatbhāvena deśitaṃ /",
    "T06asmahsbu:4446": " sarvadhamrā anātmāna ity śūnyatāyāḥ /",
    "T06asmahsbu:4447": " śāntaṃ nirvāṇam iti ānimittasya samādheḥ /",
    "T06asmahsbu:4448": " kaḥ punar anityārtho yāvac chāntārthaḥ ity āha /",
    "T06asmahsbu:4449": " asadartho 'vikalpārthaḥ parikalpārtha eva ca /",
    "T06asmahsbu:4450": " vikalpopaśamārthaś ca dhīmatāṃ tac catuṣṭayam // AMsa_18.81 //",
    "T06asmahsbu:4451": " bodhisatvānām asadartho 'nityārthaḥ /",
    "T06asmahsbu:4452": " yan nityaṃ nāsti tad anityaṃ teṣāṃ yat parikalpitalakṣaṇaṃ /",
    "T06asmahsbu:4453": " abhūtavikalpārtho duḥkhārtho yat paratantralakṣaṇaṃ /",
    "T06asmahsbu:4454": " parikalpamātrārtho 'nātmārthaḥ /",
    "T06asmahsbu:4455": " evaśabdenāvadhāraṇaṃ parikalpata ātmā nāsti parikalpamātraṃ tv astīti parikalpitalakṣaṇasyābhāvārtho 'nātmārtha ity uktaṃ bhavati /",
    "T06asmahsbu:4456": " vikalpopaśamārthaḥ pariniṣpannalakṣaṇaṃ nirvāṇaṃ /",
    "T06asmahsbu:4457": " kṣaṇabhaṅgārtho 'py anityārtho veditavyaḥ paratantralakṣaṇasya /",
    "T06asmahsbu:4458": " atas tatsādhanārthaṃ kṣaṇikatvavibhāge daśa ślokāḥ /",
    "T06asmahsbu:4459": " ayogād dhetuto 'tpatter virodhāt svayam asthiteḥ /",
    "T06asmahsbu:4460": " abhāvāl lakṣaṇaikāntyād anuvṛtter nirodhataḥ // AMsa_18.82 //",
    "T06asmahsbu:4461": " pariṇāmopalabdheś ca taddhetutvaphalatvataḥ /",
    "T06asmahsbu:4462": " upāttatvādhipatvāc ca śuddhasatvānuvṛttitaḥ // AMsa_18.83 //",
    "T06asmahsbu:4463": " tatra kṣaṇikaṃ sarvaṃ saṃskāram iti paścād vacanād iyaṃ pratijñā veditavyā /",
    "T06asmahsbu:4464": " tat punaḥ kathaṃ sidhyati /",
    "T06asmahsbu:4465": " kṣaṇikatvam antareṇa saṃskārāṇāṃ pravṛtter ayogāt /",
    "T06asmahsbu:4466": " prabandhena hi vṛttiḥ pravṛttiḥ /",
    "T06asmahsbu:4467": " sā cāntareṇa pratikṣaṇam utpādanirodhau na yujyate /",
    "T06asmahsbu:4468": " atha kālāntaraṃ sthitvā pūrvottaranirodhotpādataḥ prabandheneṣyate vṛttiḥ /",
    "T06asmahsbu:4469": " tadanantaraṃ pravṛttir na syāt prabandhābhāvāt naiva cotpannasya vinā prabandhena kālāntaraṃ bhāvo yujyate /",
    "T06asmahsbu:4470": " kiṃ kāraṇaṃ hetuta utpattiḥ /",
    "T06asmahsbu:4471": " hetuto hi sarvaṃ saṃskṛtam utpadyate bhavatīty arthaḥ /",
    "T06asmahsbu:4472": " tad yadi bhūtvā punar uttarakālaṃ bhavati tasyāvaśyaṃ hetunā bhavitavyaṃ /",
    "T06asmahsbu:4473": " vināhetunā ādita ivābhāvāt /",
    "T06asmahsbu:4474": " na ca tat tenaiva hetunā bhavitum arhati tasyopayuktahetukatvāt /",
    "T06asmahsbu:4475": " na cānyo hetur uplabhyate /",
    "T06asmahsbu:4476": " tasmāt pratikṣaṇam avaśyaṃ pūrvahetukam anyad bhavatīti veditavyaṃ /",
    "T06asmahsbu:4477": " evaṃ vinā prabandhenotpannasya kālāntaraṃ bhāvo no yujyate /",
    "T06asmahsbu:4478": " atha apy evam iṣyata notpannaṃ punar utpadyate yad arthaṃ hetunā bhavitavyaṃ syād utapannaṃ tu kālāntareṇa paścān nirudhyate notpannamātram eveti /",
    "T06asmahsbu:4479": " tatpaścāt kena nirudhyate /",
    "T06asmahsbu:4480": " yad utpādahetunaiva tad ayuktaṃ /",
    "T06asmahsbu:4481": " kiṃ kāraṇaṃ /",
    "T06asmahsbu:4482": " utpādnirodhayor virodhāt /",
    "T06asmahsbu:4483": " na hi virodhayos tulyo hetur upalabhyate /",
    "T06asmahsbu:4484": " tad yathā chāyātapayoḥ śītoṣṇayoś ca /",
    "T06asmahsbu:4485": " kālāntaranirodhasyaiva (Msa 150)",
    "T06asmahsbu:4486": " ca virodhāt /",
    "T06asmahsbu:4487": " kena virodhāt /",
    "T06asmahsbu:4488": " āgamena ca /",
    "T06asmahsbu:4489": " yad uktaṃ bhagavatā /",
    "T06asmahsbu:4490": " māyopamās te bhikṣo saṃskārā āpāyikās tāvat kālikā itvarapratyupasthāyina iti /",
    "T06asmahsbu:4491": " manaskāreṇa ca yogināṃ /",
    "T06asmahsbu:4492": " te hi saṃskārāṇām udayavyayau manasikurvantaḥ pratikṣaṇaṃ teṣāṃ nirodhaṃ paśyanti /",
    "T06asmahsbu:4493": " anyathā hi teṣām api nirvidvirāgavimuktayo na syur yathānyeṣāṃ maraṇakālādiṣu nirodhaṃ paśyantāṃ /",
    "T06asmahsbu:4494": " yadi cotpannaḥ saṃskāraḥ kālāntaraṃ tiṣṭhet sa svayam eva vā tiṣṭhet svayam eva sthātuṃ samarthaḥ /",
    "T06asmahsbu:4495": " sthitikāraṇena vā kenacit /",
    "T06asmahsbu:4496": " svayaṃ tāvad avasthānam ayuktaṃ /",
    "T06asmahsbu:4497": " kiṃ kāraṇaṃ /",
    "T06asmahsbu:4498": " paścāt svayam asthiteḥ /",
    "T06asmahsbu:4499": " kkena vā so 'nte punaḥ sthātuṃ na samarthaḥ /",
    "T06asmahsbu:4500": " sthitikāraṇenāpi na yuktaṃ tasyābhāvāt /",
    "T06asmahsbu:4501": " na hi tat kiṃcid upalabhyate /",
    "T06asmahsbu:4502": " athāpi syād vināpi sthitikāraṇena vināśakāraṇābhāvāt avatiṣṭhate /",
    "T06asmahsbu:4503": " labdhe tu vināśakāraṇe paścād vināśayati agnineva śyāmateti /",
    "T06asmahsbu:4504": " tad ayuktaṃ tasyābhāvāt /",
    "T06asmahsbu:4505": " na hi vināśakāraṇaṃ paścād api kiṃcid asti /",
    "T06asmahsbu:4506": " agnināpi śyāmatā vināśayatīti suprasiddhaṃ /",
    "T06asmahsbu:4507": " visadṛśotpattau tu tasya sāmārthyaṃ prasiddhaṃ /",
    "T06asmahsbu:4508": " tathā hi tatsaṃbandhāt śyāmatāyāḥ saṃtatir visadṛśī gṛhyate ma tu sarvathaivāpravṛttiḥ /",
    "T06asmahsbu:4509": " apām api kvathyamānānām agnisaṃbandhād alpataratamotpattito 'timandyād ante punar anutpattir gṛhyate /",
    "T06asmahsbu:4510": " lakṣaṇaikāntyāt /",
    "T06asmahsbu:4511": " ekāntikaṃ hy saṃskṛtalakṣaṇam uktaṃ bhagavatā yad uta saṃskṛtasyānityatā /",
    "T06asmahsbu:4512": " tad yadi notpannamātraṃ vinaśyet /",
    "T06asmahsbu:4513": " kaṃcit kālam asyānityatā na syād iti anaikāntikam anityatālakṣaṇaṃ prasahyate /",
    "T06asmahsbu:4514": " athāpi syāt pratikṣaṇam apūrvotpattau tad evedam iti pratyabhijñānaṃ na syād iti /",
    "T06asmahsbu:4515": " tad bhavaty eva sādṛśasya anuvṛtter māyākārapalakavat /",
    "T06asmahsbu:4516": " sādṛśyāt tatbuddhir na tadbhāvād iti /",
    "T06asmahsbu:4517": " kathaṃ gamyate /",
    "T06asmahsbu:4518": " nirodhataḥ /",
    "T06asmahsbu:4519": " na hi tathaivāvasthitasyānte nirodhaḥ syād ādilakṣaṇanirviśiṣṭatvāt /",
    "T06asmahsbu:4520": " tasmān na tat tad evety avadhāryate ante pariṇāmopalabdheś ca /",
    "T06asmahsbu:4521": " pariṇāmo hi nāmānyathātvaṃ /",
    "T06asmahsbu:4522": " tad yadi nādita evārabdhaṃ bhaved ādhyātmikabāhyānāṃ bhāvānām ante pariṇāmo nopalabhyeta /",
    "T06asmahsbu:4523": " tasmād ādita evānyathātvam ārabdhaṃ yat krameṇābhivardhamānam ante vyaktim āpadyante kṣīrasyeva dadhyavasthāyāṃ /",
    "T06asmahsbu:4524": " yāvat tu tad anyathātvaṃ sūkṣmatvān na paricchidyate /",
    "T06asmahsbu:4525": " tāvat sādṛśyānuvṛttes tad evedam imi jñāyata iti siddhaṃ /",
    "T06asmahsbu:4526": " tataś ca pratikṣaṇam anyathātvāt /",
    "T06asmahsbu:4527": " kṣaṇikatvaṃ prasiddhaṃ /",
    "T06asmahsbu:4528": " kutaś ca prasiddhaṃ /",
    "T06asmahsbu:4529": " taddhetutvaphalatvataḥ /",
    "T06asmahsbu:4530": " kṣaṇikahetutvāt /",
    "T06asmahsbu:4531": " kṣaṇikaphalatvāc cety arthaḥ /",
    "T06asmahsbu:4532": " (Msa 151) kṣaṇikaṃ hi cittaṃ prasiddhaṃ tasya cānye saṃskārāś cakṣūrūpādayo hetutaḥ /",
    "T06asmahsbu:4533": " tasmāt te 'pi kṣaṇikā iti siddhaṃ /",
    "T06asmahsbu:4534": " na tv akṣaṇikāt kṣaṇikaṃ bhavitum arhati yathā nityād anytyatam iti /",
    "T06asmahsbu:4535": " cittsya khalv api sarve saṃskārāḥ phalaṃ /",
    "T06asmahsbu:4536": " katham idaṃ gamyate /",
    "T06asmahsbu:4537": " upāttatvād ādhipatyāc chuddhasatvānuvṛttitaś ca /",
    "T06asmahsbu:4538": " cittena hi sarve saṃskārāś cakṣurādayaḥ sādhiṣṭhānā upāttāḥ sahasaṃmūrchnāḥ tadanugrahānuvṛttitaḥ /",
    "T06asmahsbu:4539": " tasmāt te cittasya phalaṃ cittasya cādhipatyaṃ saṃskāreṣu /",
    "T06asmahsbu:4540": " yathoktaṃ bhagavatā /",
    "T06asmahsbu:4541": " cittenāyaṃ loko nīyate cittena parikṛṣyate cittasyotpannasyotpannasya vaśe vartate iti /",
    "T06asmahsbu:4542": " tathā viñānapratyayaṃ nāma rūpam ity uktaṃ /",
    "T06asmahsbu:4543": " tasmāc cittasya phalaṃ /",
    "T06asmahsbu:4544": " śuddhacittānuvṛttitaś ca /",
    "T06asmahsbu:4545": " śuddhaṃ hi yogināṃ cittaṃ saṃskārā anuvartante /",
    "T06asmahsbu:4546": " yathoktaṃ /",
    "T06asmahsbu:4547": " dhyāyī bhikṣuḥ ṛddhimāṃś cittavaśe prāpta imaṃ dāruskandhaṃ sacet suvarṇam adhimucyate tad apy asya tahaiva syād iti /",
    "T06asmahsbu:4548": " tasmād api cittaphalaṃ saṃskārāḥ /",
    "T06asmahsbu:4549": " satvānuvṛttitaś ca /",
    "T06asmahsbu:4550": " tathā hi pāpakāreṣu satveṣu bāhyā bhāvā hīnā bhavanti /",
    "T06asmahsbu:4551": " puṇyakāreṣu ca praṇītāḥ /",
    "T06asmahsbu:4552": " atas taccittānuvartanāt cittaphalatvaṃ saṃskārāṇāṃ siddhaṃ /",
    "T06asmahsbu:4553": " tataś ca teṣāṃ kṣaṇikatvaṃ /",
    "T06asmahsbu:4554": " na hi kṣaṇikasyākṣaṇikaṃ phalaṃ yujyate tadanuvidhāyitvāt /",
    "T06asmahsbu:4555": " evaṃ tāvad aviśeṣeṇa saṃskārāṇāṃ kṣaṇikatvaṃ dvābhyāṃ ślokābhyāṃ sādhitaṃ /",
    "T06asmahsbu:4556": " ādhyātmikānāṃ punaḥ sādhanārthaṃ pañca ślokā veditavyāḥ /",
    "T06asmahsbu:4557": " ādyas taratamenāpi cayenāśrayabhāvataḥ /",
    "T06asmahsbu:4558": " vikāraparipākābhyāṃ tathā hīnaviśiṣṭataḥ // AMsa_18.84 //",
    "T06asmahsbu:4559": " bhāsvarābhāsvaratvena deśāntaragamena ca /",
    "T06asmahsbu:4560": " sabījābījabhāvena pratibimbena codayaḥ // AMsa_18.85 //",
    "T06asmahsbu:4561": " caturdaśavidhotpattau hetumān aviśeṣataḥ /",
    "T06asmahsbu:4562": " cayāyāpārthād ayogāc ca āśrayatva asaṃbhavāt // AMsa_18.86 //",
    "T06asmahsbu:4563": " sthitasyāsaṃbhavād ante ādyanāśāvikārataḥ /",
    "T06asmahsbu:4564": " tathā hīnaviśiṣṭatve bhāsvarābhāsvare 'pi ca // AMsa_18.87 //",
    "T06asmahsbu:4565": " gatyabhāvāt sthitāyogāc caramatva asaṃbhavāt /",
    "T06asmahsbu:4566": " anuvṛtteś ca cittasya kṣaṇikaṃ sarvasaṃskṛtam // AMsa_18.88 //",
    "T06asmahsbu:4567": " ādyas taratamenāpi yāvat kṣaṇikaṃ sarvasaṃskṛtam iti /",
    "T06asmahsbu:4568": " katham eṣām ebhiḥ kṣaṇikatvaṃ sidhyati /",
    "T06asmahsbu:4569": " ādyātmikānāṃ hi saṃskārāṇāṃ caturdaśavidha utpādaḥ /",
    "T06asmahsbu:4570": " ādya utpādo yāvat prathamata ātmabhāvābhinirvṛttiḥ /",
    "T06asmahsbu:4571": " taratamena yaḥ prathamajanma lakṣaṇād ūrdhvaṃ /",
    "T06asmahsbu:4572": " cayena ya āhārasvapnabrahmacaryāsamāpatty upacayena /",
    "T06asmahsbu:4573": " āśrayabhāvataḥ yaś cakṣurvijknānādīnāṃ cakṣurādibhir āśrayaiḥ /",
    "T06asmahsbu:4574": " vikāreṇa yo rāgādibhir varṇādivipariṇāmataḥ /",
    "T06asmahsbu:4575": " paripākena yo garbhabālakumārayuvamadhyamavṛddhāvastāsu /",
    "T06asmahsbu:4576": " hīnatvena (Msa 152)",
    "T06asmahsbu:4577": " viśiṣṭatvena ca yo durgatau cotpadyamānānāṃ yathākramaṃ /",
    "T06asmahsbu:4578": " bhāsvaratvena yo nirmitakāmeṣu parinirmitakāmeṣu rūpārūpyeṣu copapannānāṃ /",
    "T06asmahsbu:4579": " cittamātrādīnatvāt /",
    "T06asmahsbu:4580": " ābhāsvaratvena yas tad anyatropapannānāṃ /",
    "T06asmahsbu:4581": " deśāntaragamanena yo 'nyadeśotpādanirodhe 'nyadeśotpādaḥ /",
    "T06asmahsbu:4582": " sabījatvena yo 'rhataś caramān skandhān varjayitvā /",
    "T06asmahsbu:4583": " abījatvena yas teṣām evārhataś caram eṣāṃ /",
    "T06asmahsbu:4584": " pratibimbatvena /",
    "T06asmahsbu:4585": " yo aṣṭavimokṣadhyāyināṃ samādhivaśena pratibimbānāṃ saṃskārāṇāṃ utpādaḥ /",
    "T06asmahsbu:4586": " etasyāṃ caturdaśavidhāyām utpattāv ādhyātmikānāṃ saṃskārāṇāṃ kṣaṇikatvaṃ hetumān aviśeṣādibhiḥ kāraṇair veditavyaṃ /",
    "T06asmahsbu:4587": " ādyotpāde tāvat hetuviśeṣāt /",
    "T06asmahsbu:4588": " yadi hi tasya hetutvena viśeṣo na syāt tad uttarāyāḥ saṃskārapravṛtter uttarottaraviśeṣo nopalabhyeta hetvaviśeṣāt /",
    "T06asmahsbu:4589": " viśeṣe ca sati taduttarebhyas tasyānyatvāt /",
    "T06asmahsbu:4590": " kṣaṇikatvasiddhiḥ /",
    "T06asmahsbu:4591": " taratamotpāde mānaviśeṣāt /",
    "T06asmahsbu:4592": " mānaṃ pramāṇam ity arthaḥ /",
    "T06asmahsbu:4593": " na hi pratikṣaṇaṃ vinā 'nyatvena parimāṇaviśeṣo bhavet /",
    "T06asmahsbu:4594": " upacayotpāde cayāpārthyāt /",
    "T06asmahsbu:4595": " upastambho hi cayaḥ /",
    "T06asmahsbu:4596": " tasyāpārthyaṃ syād antareṇa kṣaṇikatvaṃ tathaivāvasthitatvāt /",
    "T06asmahsbu:4597": " ayogāc copacayasyaiva /",
    "T06asmahsbu:4598": " na hi pratikṣaṇaṃ vinā puṣṭatarotpattyā yujyetopacayaḥ /",
    "T06asmahsbu:4599": " āśrayabhāvenotpattāv āśritatvāsaṃbhavāt /",
    "T06asmahsbu:4600": " na hi tiṣṭhaty āśraye ca tadāśritasyānavasthānaṃ yujyate /",
    "T06asmahsbu:4601": " yena tiṣṭhati ta ārūḍhānavasthānavad anyathā hy āśrayatvaṃ na saṃbhavet /",
    "T06asmahsbu:4602": " vikārotpattau paripākotpattau ca sthitasyāsaṃbhavāt /",
    "T06asmahsbu:4603": " ādyanāśāvikārataḥ /",
    "T06asmahsbu:4604": " ma hi tathāsthitasyaiva rāgādibhir vikāraḥ saṃbhavati /",
    "T06asmahsbu:4605": " na cāvasthāntareṣu paripāka ādāv avināśe saty ante vikārābhāvāt /",
    "T06asmahsbu:4606": " tathā hīnaviśiṣṭotpattau kaṇikatvaṃ veditavyaṃ yathā vikāraparipākotpattau /",
    "T06asmahsbu:4607": " na hi tahtāsthiteṣv eva saṃskāreṣu karmavāsanā vṛttiṃ labhate yato durgatau vā syād utpattiḥ sugatau vā /",
    "T06asmahsbu:4608": " krameṇa hi saṃtatipariṇāmaviśeṣāt vṛttilābho yujyate /",
    "T06asmahsbu:4609": " bhāsvarābhāsvare 'pi cotpāde tathaiva kṣaṇikatvaṃ yujyate /",
    "T06asmahsbu:4610": " bhāsvare tāvat tathāthitasyāsaṃbhāvāt cittādhīnavṛttitāyāḥ /",
    "T06asmahsbu:4611": " abhāsvare 'pi cādau vināśam antareṇānte vikārāygāt /",
    "T06asmahsbu:4612": " deśāntaragamanenotpattau gatyabhāvāt /",
    "T06asmahsbu:4613": " na hi saṃskārāṇāṃ deśāntarasaṃkrāntilakṣaṇā gatir nāma kācit kriyā yujyate /",
    "T06asmahsbu:4614": " sa hy utpannā vā saṃskāraṃ deśāntaraṃ gamayed anutpannā vā /",
    "T06asmahsbu:4615": " yad utpannā tena gatikāle na kaṃcid gata iti sthitasyaiva gamanaṃ nopapadyate /",
    "T06asmahsbu:4616": " athānutpannā tena asatyāṃ gatau gata iti na yujyate /",
    "T06asmahsbu:4617": " sā ca kriyā yadi taddeśastha eva saṃskāre kāritraṃ karoti na yujyate /",
    "T06asmahsbu:4618": " sthitasyānyadeśāprāpteḥ /",
    "T06asmahsbu:4619": " athānyadeśasthe na yujyate /",
    "T06asmahsbu:4620": " vinā kriyayānyadeśāprāpteḥ /",
    "T06asmahsbu:4621": " na ca kriyā tatra vā anyatra vā deśe sthitā saṃskārād anyopalabhyate /",
    "T06asmahsbu:4622": " tasmān nāsti saṃskārāṇāṃ deśāntarasaṃtatyutpādād anyā gatiḥ /",
    "T06asmahsbu:4623": " tadabhāvāc ca siddhiṃ kṣaṇikatvaṃ /",
    "T06asmahsbu:4624": " deśāntaranirantarautpattilakṣaṇā gatir vibhavadbhiḥ kāraṇair veditavyā /",
    "T06asmahsbu:4625": " asti cittavaśena yathā caṅkramaṇādyavasthāsu /",
    "T06asmahsbu:4626": " asti pūrvakarmāvedhena yathāntarābhavaḥ /",
    "T06asmahsbu:4627": " asty abhighātavaśena yathā kṣiptasyeṣoḥ /",
    "T06asmahsbu:4628": " asti saṃbandhavaśena yathā yānanadīplavāruḍhānāṃ /",
    "T06asmahsbu:4629": " (Msa 153) asti nodanavaśena yathā vāyupreritānāṃ tṛṇādīnāṃ /",
    "T06asmahsbu:4630": " asti svabhāvavaśena yathā vāyos tiryaggamanam agner ūrdhvaṃ jvalanam apāṃ nimne syandanaṃ /",
    "T06asmahsbu:4631": " asty anubhāvena yathā mantrāuṣadhānubhāvena /",
    "T06asmahsbu:4632": " keṣāṃcid ayaskāntānubhāvenāyasāṃ /",
    "T06asmahsbu:4633": " ṛddhyanubhāvena ṛddhimatāṃ /",
    "T06asmahsbu:4634": " sabījābījabhāvenotpattau kṣaṇikatvaṃ veditavyaṃ /",
    "T06asmahsbu:4635": " sthitāyogāc caramāsaṃbhavāc ca /",
    "T06asmahsbu:4636": " na hi pratikṣaṇaṃ hetubhāvam antareṇa tathāsthitasyānyasmin kāle punar bījabhāvo yujyate /",
    "T06asmahsbu:4637": " nirbījatvaṃ vā carame kṣaṇe /",
    "T06asmahsbu:4638": " na ca śakyaṃ pūrvaṃ sabījatvaṃ carame kṣaṇe nirbījatvam abhyupagantuṃ /",
    "T06asmahsbu:4639": " tadabhāve carmatvāsaṃbhāvāt /",
    "T06asmahsbu:4640": " tathā hi caramatvam eva na saṃbhavati /",
    "T06asmahsbu:4641": " pratibimbotpattau kṣaṇikatvaṃ cittānuvṛttito veditavyaṃ /",
    "T06asmahsbu:4642": " pratikṣaṇaṃ cittavaśena tadutpādāt /",
    "T06asmahsbu:4643": " ekāntāt sādhitam ādhyātmikaṃ sarvasaṃskṛtam kṣaṇikam iti /",
    "T06asmahsbu:4644": " bāhyasyedānīṃ kṣaṇikatvaṃ tribhiḥ ślokaiḥ sādhayati /",
    "T06asmahsbu:4645": " bhūtānāṃ ṣaḍvidhārthasya kṣaṇikatvaṃ vidhīyate /",
    "T06asmahsbu:4646": " śoṣavṛddheḥ prakṛtyā ca calatvād vṛddhihānitaḥ // AMsa_18.89 //",
    "T06asmahsbu:4647": " tatsaṃbhavāt pṛthivyāś ca pariṇāmacatuṣṭayāt /",
    "T06asmahsbu:4648": " varṇagandharasasparśatulyatvāc ca tathaiva tat // AMsa_18.90 //",
    "T06asmahsbu:4649": " indhanādhīnavṛttitvāt tāratamyopalabdhitaḥ /",
    "T06asmahsbu:4650": " cittānuvṛtteḥ pṛcchātaḥ kṣaṇikaṃ bāhyam apy ataḥ // AMsa_18.91 //",
    "T06asmahsbu:4651": " kiṃ punas tad bāhyaṃ /",
    "T06asmahsbu:4652": " catvāri mahābhūtāni /",
    "T06asmahsbu:4653": " ṣaḍvidhaś cārthaḥ /",
    "T06asmahsbu:4654": " varṇagandharasasparśaśabdā dharmāyatanikaṃ ca rūpaṃ /",
    "T06asmahsbu:4655": " ato bhūtānāṃ ṣaḍvidhārthasya ca kṣaṇikatvaṃ vidhīyate /",
    "T06asmahsbu:4656": " kathaṃ vidhīyate /",
    "T06asmahsbu:4657": " apāṃ tāvac śoṣavṛddheḥ /",
    "T06asmahsbu:4658": " utsaras taḍāgādiṣv apāṃ krameṇa vṛddhiḥ /",
    "T06asmahsbu:4659": " śoṣaś copalabhyate /",
    "T06asmahsbu:4660": " tac cobhayam antareṇa pratikṣaṇaṃ pariṇāmaṃ na syāt paścād viśeṣakāraṇābhāvāt /",
    "T06asmahsbu:4661": " vāyoḥ prakṛtyā ca calatvād vṛddhihānitaś ca /",
    "T06asmahsbu:4662": " na hy avasthitasya calatvaṃ syāt tatsvabhāvād iti prasādhitam etat /",
    "T06asmahsbu:4663": " na ca vṛddhihrāsau tathaivāvasthitvāt /",
    "T06asmahsbu:4664": " pṛthivyāś tatsaṃbhavāt pariṇāmacatuṣṭayāc ca /",
    "T06asmahsbu:4665": " tac chabenāpaś ca gṛhyante vāyuś ca /",
    "T06asmahsbu:4666": " adbhyo hi vāyusahitābhyaḥ pṛthivī saṃbhūtā vivartakāle /",
    "T06asmahsbu:4667": " tasmāt tatphalatvāt sāpi kṣaṇikā veditavyā /",
    "T06asmahsbu:4668": " caturvidhaś ca pariṇāmaḥ pṛthivyā upalabhyate /",
    "T06asmahsbu:4669": " karmakṛtaḥ satvānāṃ karmaviśeṣāt /",
    "T06asmahsbu:4670": " upakrtamakṛtaḥ prahādibhiḥ /",
    "T06asmahsbu:4671": " bhūtakṛto 'gnyādibhiḥ /",
    "T06asmahsbu:4672": " kālakṛtaḥ kālāntarapariṇāmataḥ /",
    "T06asmahsbu:4673": " sa cāntareṇa pratikṣaṇaṃ anyotpattiṃ na yujyate vināśakāraṇābhāvāt /",
    "T06asmahsbu:4674": " varṇagandharasasparśānāṃ pṛthivyādibhis tulyakāraṇatvāt tathaiva kaṇikatvaṃ veditavyaṃ /",
    "T06asmahsbu:4675": " tejasaḥ punaḥ kṣaṇikatvam indhanādhīnavṛttitvāt /",
    "T06asmahsbu:4676": " (Msa 154) na hi tejasy utpanne tejaḥsahotpannam indhanaṃ tathaivāvatiṣṭhate /",
    "T06asmahsbu:4677": " na ca dagdhendhanaṃ tejaḥ sthātuṃ samarthaṃ /",
    "T06asmahsbu:4678": " mā bhūd ante 'py anindhanasyāvasthānam iti /",
    "T06asmahsbu:4679": " ślokabadhānurodhād varṇādīnāṃ pūrvam abhidhānaṃ paścāt tejasaḥ /",
    "T06asmahsbu:4680": " śabdaḥ punar yo 'pi kālāntaram upalabhyate ghaṇṭhādīnāṃ tasyāpi kṣaṇikatvaṃ veditavyaṃ tāratamyopalabdheḥ na hy asati kṣaṇikatve pratikṣaṇamandataratamopalabdhiḥ syāt /",
    "T06asmahsbu:4681": " dharmāyatanikasyāpi rūpasya kṣaṇikatvaṃ prasiddham eva cittānuvṛtter yathā pūrvam uktaṃ /",
    "T06asmahsbu:4682": " tasmād bāhyam apy kṣaṇikatvaṃ prasiddhaṃ /",
    "T06asmahsbu:4683": " pṛcchrayate khalv api sarvasaṃskārāṇāṃ kṣaṇikatvaṃ sidhyati kathaṃ kṛtvā /",
    "T06asmahsbu:4684": " idaṃ tāvad ayam akṣaṇikavādī praṣṭavyaḥ /",
    "T06asmahsbu:4685": " kasmād bhavān anityatvam icchati na saṃskārārāṃ kṣaṇikatvaṃ necchatīti /",
    "T06asmahsbu:4686": " yady evaṃ vadet pratikṣaṇam anyatvasyāgrahaṇād iti sa idaṃ syād vacanīyaḥ /",
    "T06asmahsbu:4687": " prasiddhakṣaṇikabhāveṣv api pradīpādiṣu niścalāvasthāyāṃ tadagrahaṇād akṣaṇikatvaṃ kasmān neṣyate /",
    "T06asmahsbu:4688": " yady evaṃ vadet pūrvavat paścād agrahaṇād iti /",
    "T06asmahsbu:4689": " sa idaṃ syād vacanīyaḥ /",
    "T06asmahsbu:4690": " saṃskārāṇām api kasmād evaṃ neṣyate /",
    "T06asmahsbu:4691": " yady evaṃ vadet vilakṣaṇatvāt pradīpāditadanyasaṃskārāṇām iti /",
    "T06asmahsbu:4692": " sa idaṃ syād vacanīyaḥ /",
    "T06asmahsbu:4693": " dvidhaṃ hi vailakṣaṇyaṃ svabhāvavailakṣaṇyaṃ vṛttivailakṣaṇyaṃ ca /",
    "T06asmahsbu:4694": " tad yadi tāvat svabhāvavailakṣaṇyam abhipretam ata eva dṛṣṭāntatvaṃ yujyate /",
    "T06asmahsbu:4695": " na hi tatsvabhāva eva tasya dṛṣṭānto bhavati yathā pradīpaḥ pradīpasya gaur vā gor iti /",
    "T06asmahsbu:4696": " atha vṛttavailakṣaṇyam ata eva dṛṣṭāntatvaṃ pradīpapradīpānāṃ prasiddhatvāt /",
    "T06asmahsbu:4697": " kṣaṇikatvānuvṛtteḥ punaḥ sa idaṃ praṣṭavyaḥ /",
    "T06asmahsbu:4698": " kaccid icchasi yāne tiṣṭhati yānāruḍho gacched iti /",
    "T06asmahsbu:4699": " yadi no hīti vadet /",
    "T06asmahsbu:4700": " sa idaṃ syād vacanīyaḥ /",
    "T06asmahsbu:4701": " cakṣurādiṣu tiṣṭhatsu tad āśritaṃ vijñānaṃ prabandhena gacchatīti na yujyate /",
    "T06asmahsbu:4702": " yady evaṃ vadet nanu ca dṛṣṭaṃ vartisaṃniśrite pradīpe prabandhena gacchati vartyā avathānam iti /",
    "T06asmahsbu:4703": " sa idaṃ syād vacanīyaḥ /",
    "T06asmahsbu:4704": " na dṛṣṭaṃ tatprabandhena vartyā pratikṣaṇaṃ vikārotpatter iti /",
    "T06asmahsbu:4705": " yady evaṃ vadet sati kaṇikatve saṃskārāṇāṃ kasmāt pradīpād iva kṣaṇikatvaṃ na siddham iti /",
    "T06asmahsbu:4706": " sa idaṃ vacanīyaḥ viparyāsavastutvāt /",
    "T06asmahsbu:4707": " sadṛśasaṃtatiprabandhavṛttyā hi kṣaṇikatvam eṣāṃ na prajñāyate /",
    "T06asmahsbu:4708": " yataḥ saty apy aparāparatve tad evedam iti viparyāso jāyate /",
    "T06asmahsbu:4709": " itarathā hi anityanityaviparyāso na syāt tadabhāve saṃkleśo na syāt kutaḥ punar vyavadānam ity evaṃ paryanuyogato 'pi kṣaṇikatvaṃ sarvasaṃskārāṇāṃ prasiddhaṃ /",
    "T06asmahsbu:4710": " pudgalanairātmyaprasādhanārthaṃ nairātmyavibhāge dvādaśa ślokaḥ /",
    "T06asmahsbu:4711": " prajñaptyastitayā vācyaḥ pudgalo dravyato na tu /",
    "T06asmahsbu:4712": " nopalambhād viparyāsāt saṃkleśāt kliṣṭahetutaḥ // AMsa_18.92 //",
    "T06asmahsbu:4713": " ekatvānyatvato vācyas tasmād doṣadvayād asau /",
    "T06asmahsbu:4714": " skandhātmatvaprasaṅgāc ca taddravyatvaprasaṅgataḥ // AMsa_18.93 //",
    "T06asmahsbu:4715": " dravyasan yady avācyaś ca vacanīyaṃ prayojanaṃ /",
    "T06asmahsbu:4716": " ekatvānyatvato 'vācyo na yukto niṣprayojanaḥ // AMsa_18.94 //",
    "T06asmahsbu:4717": " (Msa 155)",
    "T06asmahsbu:4718": " lakṣaṇāl lokadṛṣṭāc ca śāstrato 'pi na yujyate /",
    "T06asmahsbu:4719": " indhanāgnyor avācyatvam upalabdher dvayena hi // AMsa_18.95 //",
    "T06asmahsbu:4720": " dvaye sati ca vijñānasaṃbhavāt pratyayo na saḥ /",
    "T06asmahsbu:4721": " nairarthakyād ato draṣṭā yāvan moktā na yujyate // AMsa_18.96 //",
    "T06asmahsbu:4722": " svāmitve sati cānityam aniṣṭaṃ na pravartayet /",
    "T06asmahsbu:4723": " tatkarmalakṣaṇaṃ sādhyaṃ saṃbodho bādhyate tridhā // AMsa_18.97 //",
    "T06asmahsbu:4724": " darśanādau ca tadyatnaḥ svayaṃbhūr na trayād api /",
    "T06asmahsbu:4725": " tadyatnapratyayatvaṃ ca niryatnaṃ darśanādikaṃ // AMsa_18.98 //",
    "T06asmahsbu:4726": " akartṛtvād anityatvāt sakṛtr ity apravṛttitaḥ /",
    "T06asmahsbu:4727": " darśanādiṣu yatnasya svayaṃbhūtvaṃ na yujyate // AMsa_18.99 //",
    "T06asmahsbu:4728": " tathā sthitasya naṣṭasya prāg abhāvād anityataḥ /",
    "T06asmahsbu:4729": " tṛtīyapakṣābhāvāc ca pratyayatvaṃ na yujyate // AMsa_18.100 //",
    "T06asmahsbu:4730": " sarvadharmā anātmānaḥ paramārthena śūnyatā /",
    "T06asmahsbu:4731": " ātmopalambhe doṣaś ca deśito yata eva ca // AMsa_18.101 //",
    "T06asmahsbu:4732": " saṃkleśavyavadāne ca avasthāc chedabhinnake /",
    "T06asmahsbu:4733": " vṛttisaṃtānabhedo hi pudgalenopadarśitaḥ // AMsa_18.102 //",
    "T06asmahsbu:4734": " ātmadṛṣṭir anutpādyā abhyāso 'nādikālikaḥ /",
    "T06asmahsbu:4735": " ayatnamokṣaḥ sarveṣāṃ na mokṣaḥ pudgalo 'sti vā // AMsa_18.103 //",
    "T06asmahsbu:4736": " pudgalaḥ kim astīti vaktavyo nāstīti vaktavyaḥ / āha /",
    "T06asmahsbu:4737": " prajñaptyastitayā vācyaḥ pudgalo dravyato na tu /",
    "T06asmahsbu:4738": " yataś ca prajñaptito 'stīti vaktavyo dravyato nāstīti vaktavyaḥ /",
    "T06asmahsbu:4739": " evam anekāṃśavādaparigrahe naivāstitve doṣāvakāśo na nāstitve /",
    "T06asmahsbu:4740": " sa punar dravyato nāstīti kathaṃ veditavyaḥ /",
    "T06asmahsbu:4741": " nopalambhāt /",
    "T06asmahsbu:4742": " na hi sa dravyata upalabhyate rūpādivat upalabdhir hi nāma buddhyā pratipattiḥ /",
    "T06asmahsbu:4743": " na ca pudgalaṃ buddhyā na pratipadyante pudgalavādinaḥ /",
    "T06asmahsbu:4744": " uktaṃ ca bhagavatā /",
    "T06asmahsbu:4745": " dṛṣṭa eva dharme ātmānam nupalabhate prajñāpayatīti kathaṃ nopalabdhā bhavati /",
    "T06asmahsbu:4746": " na sa evam upalabhyamāno dravyata upalabdho bhavati /",
    "T06asmahsbu:4747": " kiṃ kāraṇaṃ /",
    "T06asmahsbu:4748": " viparyāsāt tathā hy anātmany ātmeti viparyāsa ukto bhagavatā /",
    "T06asmahsbu:4749": " tasmād ya evaṃ pudgalagrāho viparyāsaḥ saḥ /",
    "T06asmahsbu:4750": " katham idaṃ gamyate /",
    "T06asmahsbu:4751": " saṃkleśāt /",
    "T06asmahsbu:4752": " satkāyadṛṣṭikleśalakṣaṇo hy eṣa saṃkleśo yad uta ahaṃ mameti /",
    "T06asmahsbu:4753": " na ca viparyāsaḥ saṃkleśo bhavitum arahati /",
    "T06asmahsbu:4754": " na caiṣa saṃkleśa iti kathaṃ veditavyaṃ /",
    "T06asmahsbu:4755": " kliṣṭahetutaḥ /",
    "T06asmahsbu:4756": " tathā hi tadhetukāḥ kliṣṭā (Msa 156)",
    "T06asmahsbu:4757": " rāgādaya utpadyante /",
    "T06asmahsbu:4758": " yatra punar vastuni rūpādisaṃjñake prajñaptiḥ pudgala iti tasmāt kim ekatvena pudgalo vaktavya āhosvid anyatvena / āha /",
    "T06asmahsbu:4759": " ekatvānyatvato vācyas tasmād asau /",
    "T06asmahsbu:4760": " kiṃ kāraṇaṃ /",
    "T06asmahsbu:4761": " doṣadvayāt /",
    "T06asmahsbu:4762": " katamasmād doṣadvayāt /",
    "T06asmahsbu:4763": " skandhātmatvaprasaṅgāc ca taddravyatvaprasaṅgataḥ /",
    "T06asmahsbu:4764": " ekatve hi skandhānām ātmatvaṃ prasajyate pudgalasya ca dravyasatvaṃ /",
    "T06asmahsbu:4765": " athānyatve pudgalsya dravyasatyaṃ /",
    "T06asmahsbu:4766": " evaṃ hi pudgalsya prajñaptito 'stitvād avaktavyatvaṃ yuktaḥ /",
    "T06asmahsbu:4767": " tenāvyākṛtavastusiddhaḥ /",
    "T06asmahsbu:4768": " ye punaḥ śāstuḥ śāsanam atikramya pudgalsya dravyato 'stitvam icchanti ta idaṃ syur vacanīyāḥ /",
    "T06asmahsbu:4769": " dravyasan yady avācyaś ca vacanīyaṃ prayojanaṃ /",
    "T06asmahsbu:4770": " kiṃ kāraṇaṃ /",
    "T06asmahsbu:4771": " ekatvānyatvato 'vācyo na yukto niṣprayojanaḥ /",
    "T06asmahsbu:4772": " atha dṛṣṭāntamātrāt pudgalasyāvaktavyatvam iccheyuḥ /",
    "T06asmahsbu:4773": " yathāgnir andhanān nānyo nānyo vaktavya iti /",
    "T06asmahsbu:4774": " ta idaṃ syur vacanīyāḥ /",
    "T06asmahsbu:4775": " lakṣaṇāl lokadṛṣṭāc ca śāstrato 'pi na yujyate /",
    "T06asmahsbu:4776": " indhanāgnyor avācyatvam upalabdher dvayena hi /",
    "T06asmahsbu:4777": " ekatvenānyatvena ca agnir hi nāma tejodhātur indhanaṃ śeṣāṇi bhūtāni /",
    "T06asmahsbu:4778": " teṣāṃ ca bhinnaṃ lakṣaṇam ity anya evāgnir indhanāt /",
    "T06asmahsbu:4779": " loke ca vināpy agninā dṛṣṭam indhanaṃ kāṣṭād vināpi cendhanenāgnir iti siddham anyatvaṃ /",
    "T06asmahsbu:4780": " śāstre ca bhagavatā na kvacid agnīndhanayor avācyatvam uktam ity ayuktam etat /",
    "T06asmahsbu:4781": " vinā punar indhanenāgnir astīti katham idaṃ vijñāyate /",
    "T06asmahsbu:4782": " upalabdhes tathā hi vāyunā vikṣiptaṃ dūram api jvalat paraiti /",
    "T06asmahsbu:4783": " athāpi syād vāyus tatrendhanam iti ata evāgnīndhanayor anyatvam it siddhiḥ /",
    "T06asmahsbu:4784": " kitaḥ /",
    "T06asmahsbu:4785": " dvayena hi upalabdher iti prakṛtaṃ /",
    "T06asmahsbu:4786": " dvayaṃ hi tatropalabhyate arcir vāyuś cendhanatvena /",
    "T06asmahsbu:4787": " asty eva pudgalo ya eṣa draṣṭā yāvad vijñāntā kartā bhoktā jñātā moktā (Msa 157) ca /",
    "T06asmahsbu:4788": " na sa draṣṭā yujyate /",
    "T06asmahsbu:4789": " nāpi yāvan moktā /",
    "T06asmahsbu:4790": " sa hi darśanādisaṃjñakānāṃ vijñānānāṃ pratyayabhāvena vā kartā bhavet svāmitvena vā /",
    "T06asmahsbu:4791": " tatra tāvat /",
    "T06asmahsbu:4792": " dvayaṃ pratītya vijñānasaṃbhavāt pratyayo na saḥ /",
    "T06asmahsbu:4793": " kiṃ kāraṇaṃ /",
    "T06asmahsbu:4794": " nairarthakyāt /",
    "T06asmahsbu:4795": " na hi tatra kiṃcit sāmarthyaṃ dṛṣṭaṃ /",
    "T06asmahsbu:4796": " svāmitve sati cānityam aniṣṭaṃ na pravartayet /",
    "T06asmahsbu:4797": " sa hi vijñānapravṛttau svāmībhavann aniṣṭaṃ vijñānam anityaṃ na pravartayet /",
    "T06asmahsbu:4798": " aniṣṭaṃ ca /",
    "T06asmahsbu:4799": " naiva tasmād ubhayathāpy asaṃbhāvāt /",
    "T06asmahsbu:4800": " asau draṣṭā yāvan moktā na yujyate /",
    "T06asmahsbu:4801": " api khalu yadi dravyataḥ pudgalo 'sti",
    "T06asmahsbu:4802": " tatkarmalakṣaṇaṃ sādhyaṃ",
    "T06asmahsbu:4803": " yadi dravyato 'sti tasya karmāpy upalabhyate /",
    "T06asmahsbu:4804": " yathā cakṣurādīnāṃ darśanādilakṣaṇaṃ ca rūpaprasādādi /",
    "T06asmahsbu:4805": " na caivaṃ pudgalasya /",
    "T06asmahsbu:4806": " tasmān na so 'sti dravyataḥ /",
    "T06asmahsbu:4807": " tasmiṃś ca dravyata iṣyamāṇe buddhasya bhagavataḥ",
    "T06asmahsbu:4808": " saṃbodho bādhyate tridhā /",
    "T06asmahsbu:4809": " gambhīrābhisaṃbodhaḥ /",
    "T06asmahsbu:4810": " asādhāraṇābhisaṃbodhaḥ /",
    "T06asmahsbu:4811": " lokottarābhisaṃbodhaḥ /",
    "T06asmahsbu:4812": " ni hi pudgalābhisaṃbodhe kiṃcid gambhīram abhisaṃbuddhaṃ bhavati /",
    "T06asmahsbu:4813": " na tīrthyāsādhāraṇāṃ /",
    "T06asmahsbu:4814": " na lokānucitaṃ /",
    "T06asmahsbu:4815": " tathā hy eṣa grāhaḥ sarvalokagamyaḥ /",
    "T06asmahsbu:4816": " tīrthyābhiniviṣṭaḥ /",
    "T06asmahsbu:4817": " dīrghasaṃsārocitaś ca /",
    "T06asmahsbu:4818": " api khalu pudgalo draṣṭā bhavan yāvad vijñātā darśanādiṣu saprayatno vā bhaven niṣpratyatno vā /",
    "T06asmahsbu:4819": " saprayatnasya vā punar asau prayatnaḥ svayaṃbhūr vā bhaved ākasmikaḥ /",
    "T06asmahsbu:4820": " tatpratyayo",
    "T06asmahsbu:4821": " darśanādau ca tadyatnaḥ svayaṃbhūr na trayād api /",
    "T06asmahsbu:4822": " tasmād eva ca doṣatrayād vakṣyamānāt",
    "T06asmahsbu:4823": " tadyatnapratyayatvaṃ ca",
    "T06asmahsbu:4824": " neti vartate /",
    "T06asmahsbu:4825": " niṣprayatnasya vā punaḥ sataḥ siddhaṃ bhavati /",
    "T06asmahsbu:4826": " niryatnaṃ darśanādikaṃ",
    "T06asmahsbu:4827": " (Msa 158)",
    "T06asmahsbu:4828": " ity asati vyāpare pudgalasya darśanādau katham asau draṣṭā bhavati /",
    "T06asmahsbu:4829": " yāvad vijñātā doṣatrayād ity uktaṃ katamasmād doṣatrayāt /",
    "T06asmahsbu:4830": " akartṛtvād anityatvāt sakṛtr ity apravṛttitaḥ /",
    "T06asmahsbu:4831": " darśanādiṣu yatnasya svayaṃbhūtvaṃ na yujyate //",
    "T06asmahsbu:4832": " yadi darśanādiṣu prayatna ākasmiko yato darśanādīni /",
    "T06asmahsbu:4833": " na tarhi teṣāṃ pudglaḥ karteti katham asau draṣṭā bhavati yāvad vijñātā sati vākasmikatve nirapekṣatvāt na kadācit prayatno na syād anityo na syāt /",
    "T06asmahsbu:4834": " nitye ca prayatne darśnādīnāṃyugapac ca nityaṃ ca pravṛrtiḥ syād iti doṣaḥ /",
    "T06asmahsbu:4835": " tasmān na yujyate darśnādiṣu prayatnasya svayaṃbhūtvaṃ /",
    "T06asmahsbu:4836": " tathā sthitasya naṣṭasya prāg abhāvād anityataḥ /",
    "T06asmahsbu:4837": " tṛtīyapakṣābhāvāc ca pratyayatvaṃ na yujyate /",
    "T06asmahsbu:4838": " atha pudgalaprayatnaḥ prayatnaḥ syāt /",
    "T06asmahsbu:4839": " tasya tathā sthitasya prayatnatvaṃ na yujyate /",
    "T06asmahsbu:4840": " prāg abhāvāt /",
    "T06asmahsbu:4841": " sati hi tatprayatnatve na kadācit pudgalo nāstīti /",
    "T06asmahsbu:4842": " kim arthaṃ prāk prayatno na syād yadā notpannaḥ /",
    "T06asmahsbu:4843": " vinaṣṭasyāpi pratyayatvaṃ na yujyate pudgalasyānityatvaprasaṅgāt /",
    "T06asmahsbu:4844": " tṛtīyaś ca kaścitpakṣo nāsti yan na sthito na vinaṣṭaḥ syād iti /",
    "T06asmahsbu:4845": " tatpratyayo 'pi prayatno na yujyate /",
    "T06asmahsbu:4846": " evaṃ tāvad yuktima āśritya dravyataḥ pudgalo nopalabhyate /",
    "T06asmahsbu:4847": " sarve dharmā anātmānaḥ paramārthena śūnyatā /",
    "T06asmahsbu:4848": " ātmopalambhe doṣaś ca deśito yata eva ca //",
    "T06asmahsbu:4849": " dharmoddāneṣu hi bhagavatā sarve dharmā anātmāna iti deśitaṃ paramārthaśūnyatāyām",
    "T06asmahsbu:4850": " asti karmāsti vipākaḥ kārakas tu nopalabhyate ya imaṃś ca skhandān nikṣipati anyāṃś",
    "T06asmahsbu:4851": " ca skhandān pratisaṃdadhāti /",
    "T06asmahsbu:4852": " anyatra dharmasaṃketād iti deśitaṃ /",
    "T06asmahsbu:4853": " pañcakeṣu pañcādīnavā ātmopalambha iti dśitā /",
    "T06asmahsbu:4854": " ātmadṛṣṭir bhavati jīvadṛṣṭiḥ nirviśeṣo bhavati tīrthikaiḥ /",
    "T06asmahsbu:4855": " unmārgapratipannao bhavati /",
    "T06asmahsbu:4856": " śūnyatāyām asya cittaṃ na praskandati na prasīdati na saṃtiṣṭhate nādhimucyate /",
    "T06asmahsbu:4857": " āryadharmā asya na vyvadāyante /",
    "T06asmahsbu:4858": " evam āgamato 'pi na yujyate /",
    "T06asmahsbu:4859": " pudgalo 'pi hi bhagavatā tatra tatra deśitaḥ /",
    "T06asmahsbu:4860": " (Msa 159) parijñātāvī bhārahāraḥ śraddhānusāryādipudgalavyavasthānata ity asati dravyato 'stitve kasmād deśitaḥ /",
    "T06asmahsbu:4861": " saṃkleśe vyavadāne ca avasthāc chedabhinnake /",
    "T06asmahsbu:4862": " vṛttisaṃtānabhedo hi pudgalenopadarśitaḥ //",
    "T06asmahsbu:4863": " avasthābhinne hi saṃkleśavyavadāne chedabhinne ca /",
    "T06asmahsbu:4864": " pudgalaprajñaptim antareṇa tadvṛttibhedaḥ saṃtānabhedaś ca deśayituṃ na śakyaḥ /",
    "T06asmahsbu:4865": " parijñāsūtre parijñeyā dharmāḥ saṃkleśaḥ parijñā vyavadānaṃ /",
    "T06asmahsbu:4866": " bhārahārasūtre /",
    "T06asmahsbu:4867": " bhāro bhārādānaṃ ca saṃkleśaḥ /",
    "T06asmahsbu:4868": " bhāranikṣepaṇaṃ vyavadānaṃ /",
    "T06asmahsbu:4869": " tayor vṛttibhedaḥ saṃtānabhedaś cāntareṇa parijñātāvībhārahārapudgalaprajñaptiṃ na śakyeta deśayituṃ /",
    "T06asmahsbu:4870": " bodhipakṣāś ca dharmā bahudhāvasthāḥ prayogadarśanabhāvanāniṣṭhāmārgaviśeṣabhedataḥ /",
    "T06asmahsbu:4871": " teṣāṃ vṛttibhedaḥ saṃtānabhedaś cāntareṇa śraddhānusāryādipudgalaprajñaptiṃ na śakyeta deśayituṃ /",
    "T06asmahsbu:4872": " yenāsati dravyato 'stitve pudgalo deśita ity ayam atra nayo veditavyaḥ /",
    "T06asmahsbu:4873": " itarathā hi pudgaladeśanā niṣprayojanā prāpnoti /",
    "T06asmahsbu:4874": " na hi tāvad asāv ātmadṛṣṭyutpādanārthaṃ yujyate yasmāt",
    "T06asmahsbu:4875": " ātmadṛṣṭir anutpādyā pūrvam evotpannatvāt /",
    "T06asmahsbu:4876": " nāpi tadabhyāsārthaṃ yasmād ātmadṛṣṭer abhyāso 'nādikālikaḥ /",
    "T06asmahsbu:4877": " yadi cātmadarśanena mokṣa ity asau deśyeta /",
    "T06asmahsbu:4878": " evaṃ sati syāt",
    "T06asmahsbu:4879": " ayatnamokṣaḥ sarveṣāṃ tathā hi sarveṣāṃ na dṛṣṭasatyānām ātmadarśanaṃ vidyate /",
    "T06asmahsbu:4880": " naiva vā mokṣo 'stīti (Msa 160) prāpnoti /",
    "T06asmahsbu:4881": " na hi pūrvam ātmānam anātmato gṛhītvā satyābhisamayakāle kaścid ātmato gṛhṇāti /",
    "T06asmahsbu:4882": " yathā duḥkhaṃ duḥkhataḥ pūrvam agṛhītvā paścād gṛhṇātīti yathā pūrvaṃ tathā paścād api mokṣo na syāt /",
    "T06asmahsbu:4883": " sati cātmany avaśyam ahaṃkāramamakārābhyām ātmatṛṣṇayā cānyaiś ca tannidānaiḥ /",
    "T06asmahsbu:4884": " kleśair bhavitavyam iti ato 'pi mokṣo na syāt /",
    "T06asmahsbu:4885": " na vā pudgalo 'stīti abhyupagantavyaṃ /",
    "T06asmahsbu:4886": " tasmin hi sati niyatam ete doṣāḥ prasajyante /",
    "T06asmahsbu:4887": " evam ebhir guṇair nityaṃ bodhisatvāḥ samanvitāḥ /",
    "T06asmahsbu:4888": " ātmārthaṃ ca na riñcanti parārthaṃ sādhayanti ca // AMsa_18.104 //",
    "T06asmahsbu:4889": " hrīdhṛtiprabhṛtīnāṃ guṇānāṃ samāsena karma nirdiṣṭaṃ /",
    "T06asmahsbu:4890": " mahāyānasūtrālaṃkāre bodhipakṣādhikāraḥ aṣṭādaśaḥ samāptaḥ",
    "T06asmahsbu:4891": " CHAPITRE XIX",
    "T06asmahsbu:4892": " ekonaviṃśatyadhikāraḥ",
    "T06asmahsbu:4893": " āścarya vibhāge trayaḥ ślokāḥ /",
    "T06asmahsbu:4894": " svadehasya parityāgaḥ saṃpatteś caiva saṃvṛttau /",
    "T06asmahsbu:4895": " durbaleṣu kṣamā kāye jīvite nirapekṣiṇaḥ // AMsa_19.1 //",
    "T06asmahsbu:4896": " vīryārambho hy anāsvādo dhyāneṣu sukha eva ca /",
    "T06asmahsbu:4897": " niṣkalpanā ca prajñāyām āścaryaṃ dhīmatāṃ gataṃ // AMsa_19.2 //",
    "T06asmahsbu:4898": " tathāgatakule janma lābho vyākaraṇasya ca /",
    "T06asmahsbu:4899": " abhiṣekasya ca prāptir bodheś cāścaryam iṣyate // AMsa_19.3 //",
    "T06asmahsbu:4900": " atra dvābhāṃ ślokābhyāṃ pratipattyāścaryam uktaṃ ṣaḍpāramitā ārabhya /",
    "T06asmahsbu:4901": " dānena hi svadehaparityāga āścaryaṃ śīlasaṃvaranimittam udārasaṃpattityāgaḥ /",
    "T06asmahsbu:4902": " śeṣaṃ gatārthaṃ /",
    "T06asmahsbu:4903": " tṛtīyena ślokena phalāścaryam uktaṃ catvāri bodhisatvaphalāny ārabhya prathamāyām aṣṭabhyāṃ daśabhyāṃ trīṇi śaikṣāṇi phalāni buddhabhūmau caturtham aśaikṣam atra phalaṃ /",
    "T06asmahsbu:4904": " anāścaryavibhāge ślokaḥ /",
    "T06asmahsbu:4905": " vairāgyaṃ karuṇāṃ caitya bhāvanāṃ paramām api /",
    "T06asmahsbu:4906": " tathaiva samacittatvaṃ nāścaryaṃ tāsu yuktatā // AMsa_19.4 //",
    "T06asmahsbu:4907": " (Msa 161)",
    "T06asmahsbu:4908": " tāsv iti pāramitāsu /",
    "T06asmahsbu:4909": " vairāgyam āgamya dāne prayoge nāścaryaṃ /",
    "T06asmahsbu:4910": " karuṇām āgamya śīle kṣāntau ca /",
    "T06asmahsbu:4911": " paramāṃ bhāvanām āgamyāṣṭabhāṃ bhūmau nirabhisaṃskāranirvikalpo vīryādiprayogo nāścaryaṃ /",
    "T06asmahsbu:4912": " ātmaparasamacittatām āgamya sarvāsv eva pāramitāsu prayogo nāścaryam artha iva parārthe khedābhāvāt /",
    "T06asmahsbu:4913": " samacittatāyāṃ trayaḥ ślokaḥ /",
    "T06asmahsbu:4914": " na tathātmani dāreṣu sutamitreṣu bandhuṣu /",
    "T06asmahsbu:4915": " satvānāṃ pragataḥ sneho yathā satveṣu dhīmatāṃ // AMsa_19.5 //",
    "T06asmahsbu:4916": " arthiṣv apakṣapātaś ca śīlasyākhaṇḍanā dhruvaṃ /",
    "T06asmahsbu:4917": " kṣāntiḥ sarvatra satvārthaṃ sarvārthaṃ vīryārambho mahān api // AMsa_19.6 //",
    "T06asmahsbu:4918": " dhyānaṃ ca kuśalaṃ nityaṃ prajñā caivāvikalpikā /",
    "T06asmahsbu:4919": " vijñeyā bodhisatvānāṃ tāsv eva samacittatā // AMsa_19.7 //",
    "T06asmahsbu:4920": " ekaḥ ślokaḥ satveṣu samacittatāyāṃ /",
    "T06asmahsbu:4921": " dvau pāramitāsu /",
    "T06asmahsbu:4922": " na hi satvānām ātmādiṣu snehaḥ samatayā anugato na cātyantaṃ /",
    "T06asmahsbu:4923": " tathā hi ātmanam api kadācin mārayanti /",
    "T06asmahsbu:4924": " bodhisatānāṃ tu sarvasatveṣu samatayā atyantaṃ ca pāramitāsu punar dāne samacittatvam arthiṣv apakṣapātāt /",
    "T06asmahsbu:4925": " śīle 'ṇumātrasyāpi nityam akhaṇḍanā /",
    "T06asmahsbu:4926": " kṣāntiḥ sarvatreti satveṣc abhedanā /",
    "T06asmahsbu:4927": " vīrye satvārthaṃ vīryārambhāt svaparārthaṃ samaṃ prayogāt sarvakuśalārthaṃ ca /",
    "T06asmahsbu:4928": " śeṣaṃ gatārthaṃ /",
    "T06asmahsbu:4929": " upakāritvavibhāge ṣoḍaśa ślokāḥ /",
    "T06asmahsbu:4930": " sthāpanā bhājanatve ca śīleṣv eva ca ropaṇaṃ /",
    "T06asmahsbu:4931": " marṣaṇā cāpakārasya arthe vyāpāragāmitā // AMsa_19.8 //",
    "T06asmahsbu:4932": " āvarjanā śāsane 'smiṃś chedanā saṃśayasya ca /",
    "T06asmahsbu:4933": " satveṣu upakāritvaṃ dhīmatām etad iṣyate // AMsa_19.9 //",
    "T06asmahsbu:4934": " ābhyāṃ ślokābhyāṃ ṣaḍbhiḥ pāramitābhir yathopakāritvaṃ bodhisatvānāṃ tatparidīpitaṃ /",
    "T06asmahsbu:4935": " dānena hi satvānāṃ bhājanatve sthāpayanti kuśalakriyāyāḥ /",
    "T06asmahsbu:4936": " (Msa 162) dhyānenāvarjayanti prabhāvaviśeṣayogāt /",
    "T06asmahsbu:4937": " śeṣaṃ gatārthaṃ /",
    "T06asmahsbu:4938": " śeṣaiḥ ślokaiḥ mātrādisādharmyeṇopakāritvaṃ darśitaṃ /",
    "T06asmahsbu:4939": " samāśayena satvānāṃ dhārayanti sadaiva ye /",
    "T06asmahsbu:4940": " janayanty āryabhūmau ca kuśalair vardhayanti ca // AMsa_19.10 //",
    "T06asmahsbu:4941": " duṣkṛtāt parirakṣanti śrutaṃ vyutpādayanti ca /",
    "T06asmahsbu:4942": " pañcabhiḥ karmabhiḥ satvamātṛkalpā jinātmajāḥ // AMsa_19.11 //",
    "T06asmahsbu:4943": " satvānāṃ mātṛbhūtāḥ satvamātṛkalpā /",
    "T06asmahsbu:4944": " mātā hi putrasya pañcavidham upakāraṃ karoti /",
    "T06asmahsbu:4945": " garbheṇa dhārayati /",
    "T06asmahsbu:4946": " janayaty /",
    "T06asmahsbu:4947": " āpāyayati poṣayati saṃvardhayati apāyād rakṣate abhilāpaṃ ca śikṣayati /",
    "T06asmahsbu:4948": " tatsādharmyeṇaitāni pañcabodhisatvakarmāṇi veditavyāni /",
    "T06asmahsbu:4949": " ārabhūmir āryadharmā veditavyāḥ /",
    "T06asmahsbu:4950": " śraddhāyāḥ sarvasatveṣu sarvadā cāvaropaṇāt /",
    "T06asmahsbu:4951": " adhiśīlādiśikṣāyāṃ vimuktau ca niyojanāt // AMsa_19.12 //",
    "T06asmahsbu:4952": " buddhādhyeṣaṇataś caiṣām āvṛteś ca vivarjanāt /",
    "T06asmahsbu:4953": " pañcabhiḥ karmabhiḥ satvapitṛkalpā jinātmajāḥ // AMsa_19.13 //",
    "T06asmahsbu:4954": " pitā hi putrāṇāṃ pañcavidham upakāraṃ karoti /",
    "T06asmahsbu:4955": " bījaṃ teṣām avaropayati /",
    "T06asmahsbu:4956": " śilpaṃ śikṣayati /",
    "T06asmahsbu:4957": " pratirūpair dārair niyojayati /",
    "T06asmahsbu:4958": " anṛṇaṃ karoti yathā na paitṛkam ṛṇaṃ dāpyate /",
    "T06asmahsbu:4959": " tatsādharmyeṇa bodhisatvānām etāni pañca karmāṇi veditavyāni /",
    "T06asmahsbu:4960": " śraddhā hi satvānām āryātmabhāvapratilambhasya bījaṃ /",
    "T06asmahsbu:4961": " saikṣāḥ śilpaṃ /",
    "T06asmahsbu:4962": " vimuktir bhāryā vimuktiprītisukhasaṃvedanā /",
    "T06asmahsbu:4963": " buddhāḥ kalyāṇamitrāṇi /",
    "T06asmahsbu:4964": " āvaraṇasthānaṃ /",
    "T06asmahsbu:4965": " anarhadeśanāṃ ye ca satvānāṃ gūhayanti hi /",
    "T06asmahsbu:4966": " śikṣāvipattiṃ nindanti śaṃsanty eva ca saṃpadam // AMsa_19.14 //",
    "T06asmahsbu:4967": " avavādaṃ ca yacchanti mārān āvedayanti hi /",
    "T06asmahsbu:4968": " pañcabhiḥ karmabhiḥ satvabandhukalpā jinātmajāḥ // AMsa_19.15 //",
    "T06asmahsbu:4969": " bandhavo hi bandhūnāṃ pañcavidham upakāraṃ kurvanti /",
    "T06asmahsbu:4970": " guhyaṃ gūhayanti /",
    "T06asmahsbu:4971": " kuceṣṭitaṃ vigarhanti /",
    "T06asmahsbu:4972": " kuceṣṭitaṃ praśaṃsanti karaṇīyeṣu sāhāyyaṃ gacchantivyasanasthānebhyaś ca nivārayanti /",
    "T06asmahsbu:4973": " tatsādharmyeṇaitani bodhisatvānāṃ pañca karmāṇi veditavyāni /",
    "T06asmahsbu:4974": " (Msa 163) anarthebhyo gambhīradharmadeśanāvinigūhanāt śikṣāvipattisaṃpattyor yathākramaṃ nindanāt praśaṃsanāc ca /",
    "T06asmahsbu:4975": " adhigamāyāvavādanāt mārakarmavedanāc ca /",
    "T06asmahsbu:4976": " saṃkleśe vyavadāne ca svayam aśrāntabuddhayaḥ /",
    "T06asmahsbu:4977": " yacchanti laukikīṃ kṛtsnāṃ saṃpadaṃ cātilaukikīm // AMsa_19.16 //",
    "T06asmahsbu:4978": " sukhe hite cābhinnā akheditvād abhinnā ye sadā sukhahitaiṣiṇaḥ /",
    "T06asmahsbu:4979": " pañcabhiḥ karmabhiḥ satvamitrakalpā jinātmajāḥ // AMsa_19.17 //",
    "T06asmahsbu:4980": " tad dhi mitraṃ yan mitrasya hite ca sukhe cāparyastaṃ /",
    "T06asmahsbu:4981": " sukhaṃ copasaṃharati hitaṃ cābhidyaṃ ca bhavati /",
    "T06asmahsbu:4982": " hitasukhaiṣi ca nityaṃ /",
    "T06asmahsbu:4983": " tathā bodhisatvāḥ satvānāṃ pañcabhiḥ karmabhiḥ satvamitrakalpā veditavyāḥ /",
    "T06asmahsbu:4984": " laukikī hi saṃpat sikhaṃ /",
    "T06asmahsbu:4985": " tayā sukhānubhavāt /",
    "T06asmahsbu:4986": " lokottarā hitaṃ kleśavyādhipratipakṣatvāt /",
    "T06asmahsbu:4987": " sarvadodyamavanto ye satvānāṃ paripācane /",
    "T06asmahsbu:4988": " samyagniryāṇavaktāraḥ kṣamā vipratipattiṣu // AMsa_19.18 //",
    "T06asmahsbu:4989": " dvayasaṃpattidātāras tadupāye ca kovidāḥ /",
    "T06asmahsbu:4990": " pañcabhiḥ karmabhiḥ satvadāsakalpā jinātmajāḥ // AMsa_19.19 //",
    "T06asmahsbu:4991": " dāso hi pañcabhiḥ karabhiḥ samyag vartate /",
    "T06asmahsbu:4992": " utthānasaṃpanno bhavati kṛtyeṣu /",
    "T06asmahsbu:4993": " avisaṃvādako bhavati /",
    "T06asmahsbu:4994": " kṣamo bhavati /",
    "T06asmahsbu:4995": " paribhāṣaṇatāḍanādīnāṃ /",
    "T06asmahsbu:4996": " nipuṇe bhavati sarvakāryakaraṇāt /",
    "T06asmahsbu:4997": " vicakṣaṇaś ca bhavati upāyajñaḥ /",
    "T06asmahsbu:4998": " tatsādharmyeṇaitāni pañca karmāṇi bodhisatvānāṃ veditavyāni /",
    "T06asmahsbu:4999": " dvayasaṃpattir laukikī lokottarā ca veditavyā /",
    "T06asmahsbu:5000": " anutpattikadharmeṣu kṣāntiṃ prāptāś ca ye matāḥ /",
    "T06asmahsbu:5001": " sarvayānopadeṣṭāraḥ siddhayoganiyojakāḥ // AMsa_19.20 //",
    "T06asmahsbu:5002": " sumukhāḥ pratikāre ca vipāke cānapekṣiṇaḥ /",
    "T06asmahsbu:5003": " pañcabhiḥ karmabhiḥ satvācāryakalpā jinātmajāḥ // AMsa_19.21 //",
    "T06asmahsbu:5004": " pañcavidhena karmaṇā śiṣyāṇām upakārī bhavati /",
    "T06asmahsbu:5005": " svayaṃ suśikṣito bhavati /",
    "T06asmahsbu:5006": " sarvaṃ śikṣayati /",
    "T06asmahsbu:5007": " kṣipraṃ śikṣayati /",
    "T06asmahsbu:5008": " sumukho bhavati suratajātīyaḥ /",
    "T06asmahsbu:5009": " nirāmiṣacittaś ca bhavati /",
    "T06asmahsbu:5010": " tatsādharmyeṇaitāni bodhisatvānāṃ pañca karmāṇi veditavyāni /",
    "T06asmahsbu:5011": " satvakṛtyārtham udyuktāḥ saṃbhārān pūrayanti ye /",
    "T06asmahsbu:5012": " saṃbhṛtān mocayanty āśu vipakṣaṃ hāpayanti ca // AMsa_19.22 //",
    "T06asmahsbu:5013": " (Msa 164)",
    "T06asmahsbu:5014": " lokasaṃpattibhiś citrair alokair yojayanti ca /",
    "T06asmahsbu:5015": " pañcabhiḥ karmabhiḥ satvopādhyāyakalpā jinātmajāḥ // AMsa_19.23 //",
    "T06asmahsbu:5016": " upādhyāyaḥ pañcavidhena karmaṇā sārdhaṃ vihāriṇām upakārī bhavati /",
    "T06asmahsbu:5017": " pravrājayati upasaṃpādayati /",
    "T06asmahsbu:5018": " anuśāsti doṣaparivarjane /",
    "T06asmahsbu:5019": " āmiṣeṇa saṃgṛhṇāti dharmeṇa ca tatsādharmyeṇaitāni bodhisatvānāṃ pañca karmāṇi veditavyāni /",
    "T06asmahsbu:5020": " pratikāravibhāge dvau ślokau /",
    "T06asmahsbu:5021": " asaktyā caiva bhogeṣu śīlasya ca na khaṇḍanaiḥ /",
    "T06asmahsbu:5022": " kṛtajñatānuyogāc ca pratipattau ca yogataḥ // AMsa_19.24 //",
    "T06asmahsbu:5023": " ṣaṭsu pāramitāsv eva vartamānā hi dehinaḥ /",
    "T06asmahsbu:5024": " bhavanti bodhisatvānāṃ tathā pratyupakāriṇaḥ // AMsa_19.25 //",
    "T06asmahsbu:5025": " tatheti yathā teṣāṃ bodhisatvā upakāriṇaḥ /",
    "T06asmahsbu:5026": " tatra bhogeṣv anāsaktyā dāne vartante /",
    "T06asmahsbu:5027": " śīlasya-akhaṇḍanena śīle /",
    "T06asmahsbu:5028": " kṛtajñatānuyogāt kṣāntau /",
    "T06asmahsbu:5029": " upakāribodhisatvasya kṛtajñatayā te hi kṣāntipriyā iti /",
    "T06asmahsbu:5030": " pratipattiyogato vīryajñāsu yena ca pratipadyante yatra ceti kṛtvā /",
    "T06asmahsbu:5031": " āśāstivibhāge ślokaḥ /",
    "T06asmahsbu:5032": " vṛddhiṃ hāniṃ ca kāṅkṣanti satvānāṃ ca prapācanaṃ /",
    "T06asmahsbu:5033": " viśeṣagamanaṃ bhūmau bodhiṃ cānuttarāṃ sadā // AMsa_19.26 //",
    "T06asmahsbu:5034": " pañca sthānāni bodhisatvāḥ sadaivāśaṃsante /",
    "T06asmahsbu:5035": " pāramitāṛddhiṃ tadvipakṣahāniṃ /",
    "T06asmahsbu:5036": " satvaprapācanaṃ /",
    "T06asmahsbu:5037": " bhūmiviśeṣagamanaṃ /",
    "T06asmahsbu:5038": " anuttarāṃ ca samyaksaṃbodhiṃ /",
    "T06asmahsbu:5039": " abandhyaprayogavibhāge ślokaḥ /",
    "T06asmahsbu:5040": " trāsahānau samutpāde saṃśayacchedane 'pi ca /",
    "T06asmahsbu:5041": " pratipattyavavāde ca sadābandhyā jinātmajāḥ // AMsa_19.27 //",
    "T06asmahsbu:5042": " caturvidhe satvārthe bodhisatvānām abandhyaḥ prayogo veditavyaḥ /",
    "T06asmahsbu:5043": " gambhīrodāradharmatrāsayoge (Msa 165)/",
    "T06asmahsbu:5044": " bodhicittasamutpāde utpāditabodhicittānāṃ saṃśayacchedane /",
    "T06asmahsbu:5045": " pāramitāpratipattyavavāde ca /",
    "T06asmahsbu:5046": " samyagprayogavibhāge dvau ślokaḥ /",
    "T06asmahsbu:5047": " dānaṃ niṣpratikāṅkṣasya niḥspṛhasya punarbhave /",
    "T06asmahsbu:5048": " śīlaṃ kṣāntiś ca sarvatra vīryaṃ sarvaśubhodaye // AMsa_19.28 //",
    "T06asmahsbu:5049": " vinā rūpyaṃ tathā dhyānaṃ prajñā copāyasaṃhitā /",
    "T06asmahsbu:5050": " samyakprayogo dhīrāṇāṃ ṣaṭsu pāramitāsuhi // AMsa_19.29 //",
    "T06asmahsbu:5051": " yathoktaṃ ratnakūṭe /",
    "T06asmahsbu:5052": " vipāko 'pratikaṅkṣiṇo dāneneti vistaraḥ /",
    "T06asmahsbu:5053": " parihāṇiviśeṣabhāgīyadharmavibhāge dvau ślokau /",
    "T06asmahsbu:5054": " bhogasaktiḥ sacchidratvaṃ mānaś caiva sukhallikā /",
    "T06asmahsbu:5055": " āsvādanaṃ vikalpaś ca dhīrāṇāṃ hānihetavaḥ // AMsa_19.30 //",
    "T06asmahsbu:5056": " sthitānāṃ bodhisatvānāṃ pratipakṣeṣu teṣu ca /",
    "T06asmahsbu:5057": " jñeyā viśeṣabhāgīyā dharmā etadviparyayāt // AMsa_19.31 //",
    "T06asmahsbu:5058": " ṣaṇṇāṃ pāramitānāṃ vipakṣā hānibhāgīyāḥ /",
    "T06asmahsbu:5059": " tatpratipakṣā viśeṣabhāgīyā veditavyāḥ /",
    "T06asmahsbu:5060": " pratirūpakabhūtagauṇavibhāge dvau ślokau /",
    "T06asmahsbu:5061": " ekaḥ ṣaḍpādaḥ /",
    "T06asmahsbu:5062": " pravāraṇāpi kuhanā saumukhyasya ca darśanā /",
    "T06asmahsbu:5063": " lobhatvena tathā vṛttiḥ śāntavākkāyatā tathā // AMsa_19.32 //",
    "T06asmahsbu:5064": " suvākkaraṇasaṃpac ca pratipattivivarjitā /",
    "T06asmahsbu:5065": " ete hi bodhisatvānām abhūtatvāya deśitāḥ /",
    "T06asmahsbu:5066": " viparyayāt prayuktānāṃ tadbhūtatvāya deśitāḥ // AMsa_19.33 //",
    "T06asmahsbu:5067": " ṣaṇṇāṃ pāramitānāṃ pratirūpakāḥ ṣaḍ bodhisatvaguṇāḥ pravāraṇādayo veditavyāḥ /",
    "T06asmahsbu:5068": " śeṣaṃ gatārthaṃ /",
    "T06asmahsbu:5069": " vinayavibhāge ślokaḥ /",
    "T06asmahsbu:5070": " te dānādyupaṃsahāraiḥ satvānāṃ vinayanti hi /",
    "T06asmahsbu:5071": " ṣaṭprakāraṃ vipakṣaṃ hi dhīmantaḥ sarvabhūmiṣu // AMsa_19.34 //",
    "T06asmahsbu:5072": " (Msa 166)",
    "T06asmahsbu:5073": " ṣaḍprakāro vipakṣaḥ /",
    "T06asmahsbu:5074": " ṣaṇṇāṃ pāramitānāṃ mātsaryadauḥśīlyakrodhakausīdyavikṣepadauṣprajñyāni yathākramāḥ /",
    "T06asmahsbu:5075": " dhīmadvyākaraṇaṃ dvedhā kālapudgalabhedataḥ /",
    "T06asmahsbu:5076": " bodhau vyākaraṇe caiva mahāc cānyad udāhṛtaṃ // AMsa_19.35 //",
    "T06asmahsbu:5077": " notpattikṣāntilābhena mānābhogavihānitaḥ /",
    "T06asmahsbu:5078": " ekībhāvagamatvāc ca sarvabuddhajinātmajaiḥ // AMsa_19.36 //",
    "T06asmahsbu:5079": " kṣetreṇa nāmnā kālena kalpanāmnā ca tatpunaḥ /",
    "T06asmahsbu:5080": " parivārānuvṛtyā ca saddharmasya tad iṣyate // AMsa_19.37 //",
    "T06asmahsbu:5081": " tatra pudgalabhedena dvyākaraṇaṃ gotrasthotpāditacittasaṃmukhasamakṣapudgalavyākaraṇāt /",
    "T06asmahsbu:5082": " kālabhedena parimitāparimitakālavyākaraṇāt /",
    "T06asmahsbu:5083": " punar bodhau vyākaraṇaṃ bhavati /",
    "T06asmahsbu:5084": " vyākaraṇaṃ vā evaṃnāmā tathāgata evam amuṣmin kāle vyākariṣyatīti /",
    "T06asmahsbu:5085": " anyat punar mahāvyākaraṇaṃ yad yad aṣṭamyāṃ bhūmau anutpattikadharmakṣāntilābhataḥ /",
    "T06asmahsbu:5086": " ahaṃ buddho bhaviṣyāmīti mānaprahāṇataḥ /",
    "T06asmahsbu:5087": " sarvanimittabhogaprahāṇataḥ /",
    "T06asmahsbu:5088": " sarvabuddhabodhisatvaiś ca sārdham ekībhāvopagamanataḥ /",
    "T06asmahsbu:5089": " tad ātmasaṃtānabhedādarśanāt /",
    "T06asmahsbu:5090": " punaḥ kṣetrādibhir vyākaraṇam īdṛśae buddhakṣetre evaṃnāmā iyatā kālena buddho bhaviṣyati /",
    "T06asmahsbu:5091": " evaṃnāmake kalpe īdṛśaś cāsya parivāro bhaviṣyati /",
    "T06asmahsbu:5092": " niyatipātavibhāge ślokaḥ ṣaḍpādaḥ /",
    "T06asmahsbu:5093": " saṃpattyutpattinaiyamyapāto 'khede ca dhīmatāṃ /",
    "T06asmahsbu:5094": " bhāvanāyāś ca sātatye samādhānācyutāv api /",
    "T06asmahsbu:5095": " kṛtyasiddhāv anābhoge kṣāntilābhe ca sarvathā // AMsa_19.38 //",
    "T06asmahsbu:5096": " ṣaḍpāramitādhikāreṇa ṣaḍvidho niyatipāta eṣa nirdiṣṭaḥ /",
    "T06asmahsbu:5097": " saṃpattiniyatipāto nityam udārabhogasaṃpattilābhāt /",
    "T06asmahsbu:5098": " upapattiniyatipāto nityaṃ yatheṣṭopapattiparigrahāt /",
    "T06asmahsbu:5099": " akhedaniyatipāto nityaṃ saṃsāraduḥkhair akhedāt /",
    "T06asmahsbu:5100": " bhāvanāsātatyaniyatipāto nityaṃ bhāvanāsātatyāt /",
    "T06asmahsbu:5101": " samādhānācyutau kṛtasiddhau ca niyatipāto nityaṃ samādhyaparihāṇitaḥ satkṛtyasādhanataś ca /",
    "T06asmahsbu:5102": " anābhogānutpattikadharmakṣāntilābhe (Msa 167)",
    "T06asmahsbu:5103": " niyatipātaś ca nityam anābhoganirvikalpajñānavihārāt /",
    "T06asmahsbu:5104": " avaśyakaraṇīyavibhāge ślokaḥ ṣaḍpādaḥ /",
    "T06asmahsbu:5105": " pūjā śikṣāsamādānaṃ karuṇā śubhabhāvanā /",
    "T06asmahsbu:5106": " apramādas tathāraṇye śrutārthātṛptir eva ca /",
    "T06asmahsbu:5107": " sarvabhūmiṣu dhīrāṇām avaśyakaraṇīyatā // AMsa_19.39 //",
    "T06asmahsbu:5108": " ṣaḍparamitā adhikṛtyeyaṃ ṣaḍvidhāvaśyakaraṇīyatā /",
    "T06asmahsbu:5109": " gatārthaḥ ślokaḥ /",
    "T06asmahsbu:5110": " sātyakaraṇīyavibhāge dvau ślokau /",
    "T06asmahsbu:5111": " kāmeṣv ādīnavajñānaṃ skhaliteṣu nirīkṣaṇā /",
    "T06asmahsbu:5112": " duḥkhādhivāsanā caiva kuśalasya ca bhāvanā // AMsa_19.40 //",
    "T06asmahsbu:5113": " anāsvādaḥ sukhe caiva nimittānāmakalpanā /",
    "T06asmahsbu:5114": " sātatyakaraṇīyaṃ hi dhīmatāṃ sarvabhūmiṣu // AMsa_19.41 //",
    "T06asmahsbu:5115": " ṣaḍparamitāpariniṣpādanārthaṃ ṣaḍ sātatyakaraṇīyāni /",
    "T06asmahsbu:5116": " gatārthau ślokau /",
    "T06asmahsbu:5117": " pradhānavastuvibhāge ślokaḥ ṣaḍpādaḥ /",
    "T06asmahsbu:5118": " dharmadānaṃ śīlaśuddhir notpattikṣāntir eva ca /",
    "T06asmahsbu:5119": " vīryārambho mahāyāne antyā sakaruṇā sthitiḥ /",
    "T06asmahsbu:5120": " prajñā pāramitānāṃ ca pradhānaṃ dhīmatāṃ matam // AMsa_19.42 //",
    "T06asmahsbu:5121": " ṣaṭsu pāramitāsv etat ṣaḍvidhaṃ pradhānaṃ /",
    "T06asmahsbu:5122": " tatra śīlaviśuddhir āryakāntaṃ śīlaṃ /",
    "T06asmahsbu:5123": " antyā sakaruṇā sthitiś caturthaṃ karuṇā 'pramāṇayuktaṃ /",
    "T06asmahsbu:5124": " śeṣaṃ gatārthaṃ /",
    "T06asmahsbu:5125": " prajñaptivyavasthānavibhāge catvāraḥ ślokaḥ /",
    "T06asmahsbu:5126": " vidyāsthānavyavasthānaṃ sūtrādyākārabhedataḥ /",
    "T06asmahsbu:5127": " jñeyaṃ dharmavyavasthānaṃ dhīmatāṃ sarvabhūmiṣu // AMsa_19.43 //",
    "T06asmahsbu:5128": " caturdhā ca tridhā caiva yuktiyānavyavasthitiḥ // AMsa_19.44 //",
    "T06asmahsbu:5129": " yoniśaś ca manaskāraḥ samyagdṛṣṭiḥ phalānvitā /",
    "T06asmahsbu:5130": " pramāṇair vicayo 'cintyaṃ jñeyaṃ yukticatuṣṭayam // AMsa_19.45 //",
    "T06asmahsbu:5131": " āśayād deśanāc caiva prayogāt saṃbhṛter api /",
    "T06asmahsbu:5132": " samudāgamabhedāc ca trividhaṃ yānam iṣyate // AMsa_19.46 //",
    "T06asmahsbu:5133": " caturvidhaṃ prajñaptivyavasthānaṃ /",
    "T06asmahsbu:5134": " dharmasatyayuktiyānaprajñaptivyavasthānabhedāt /",
    "T06asmahsbu:5135": " tatra (Msa 168) pañcavidyāsthānavyavasthānaṃ dharmavyavasthānaṃ veditavyaṃ sūtrageyādibhir ākārabhedaiḥ /",
    "T06asmahsbu:5136": " tadantarbhūtāny eva tadanyāni vidyāsthānāni mahāyāne bodhisatvebhyo deśyante /",
    "T06asmahsbu:5137": " satvavyavasthānaṃ tu saptavidhāṃ tathatām āśritya pravṛttitathatāṃ lakṣaṇatathatāṃ vijñaptitathatāṃ saṃniveśatathatāṃ mithyāpratipattitathatāṃ samyakpratipattitathatāṃ ca /",
    "T06asmahsbu:5138": " yuktiprajñaptivyavasthānaṃ caturvidhaṃ /",
    "T06asmahsbu:5139": " apekṣāyuktiḥ /",
    "T06asmahsbu:5140": " kāryakāraṇayuktiḥ /",
    "T06asmahsbu:5141": " upapattisādhanayuktiḥ /",
    "T06asmahsbu:5142": " dharmatāyuktiś ca /",
    "T06asmahsbu:5143": " yānaprajñaptivyavasthānaṃ trividhaṃ /",
    "T06asmahsbu:5144": " śrāvakayānaṃ /",
    "T06asmahsbu:5145": " pratyekabuddhayānaṃ /",
    "T06asmahsbu:5146": " mahāyānaṃ /",
    "T06asmahsbu:5147": " tatrāpekṣāyuktis triṣv api yāneṣu yoniśomanaskāraḥ /",
    "T06asmahsbu:5148": " tam apekṣya tena pratyayena lokottarāyāḥ samyagdṛṣṭer utpādāt /",
    "T06asmahsbu:5149": " kārakāraṇāyuktiḥ samyagdṛṣṭiḥ saphalā /",
    "T06asmahsbu:5150": " upapattisādhanayuktiḥ /",
    "T06asmahsbu:5151": " pratyakṣādhibhiḥ pramāṇaiḥ parikṣā /",
    "T06asmahsbu:5152": " dharmatāyuktir acintyaṃ sthānaṃ /",
    "T06asmahsbu:5153": " siddhā hi dharmatā na punaś cintyā kasmāt /",
    "T06asmahsbu:5154": " yoniśomanaskārāt samyagdṛṣṭir bhavati / /",
    "T06asmahsbu:5155": " tato vā kleśaprahāṇaṃ phalam ity evam ādi /",
    "T06asmahsbu:5156": " yānatrayavyavasthānaṃ pañcabhir ākārair veditavyaṃ /",
    "T06asmahsbu:5157": " āśayato deśanātaḥ prayogataḥ saṃbhārataḥ samudāgamataś ca /",
    "T06asmahsbu:5158": " tatra hīnaṃ āśayadeśanāprayogasaṃbhārasamudāgamāḥ śrāvakayānaṃ madhyāḥ pratyekabuddhayānaṃ uttamā mahāyānaṃ /",
    "T06asmahsbu:5159": " yathāśayaṃ hi yathābhiprāyaṃ dharmadeśanābhibhavati /",
    "T06asmahsbu:5160": " yathā deśanaṃ tathā prayogaṃ /",
    "T06asmahsbu:5161": " yathāprayogaṃ saṃbhāraḥ /",
    "T06asmahsbu:5162": " yathāsaṃbhāraṃ ca bodhisamudāgama iti /",
    "T06asmahsbu:5163": " paryeṣaṇāvibhāge ślokaḥ /",
    "T06asmahsbu:5164": " āgantukatvaparyeṣā anyonyaṃ nāma vastunoḥ /",
    "T06asmahsbu:5165": " prajñapter dvividhasyātra tanmātratvasya vaiṣaṇā // AMsa_19.47 //",
    "T06asmahsbu:5166": " caturvidhā paryeṣaṇā dharmāṇāṃ /",
    "T06asmahsbu:5167": " nāmaparyṣaṇā vastuparyeṣaṇā /",
    "T06asmahsbu:5168": " svabhāvaprajñaptiparyeṣaṇā /",
    "T06asmahsbu:5169": " viśeṣaprajñaptiparyeṣaṇā ca /",
    "T06asmahsbu:5170": " tatra nāmno vastuny āgantukatvaparyeṣaṇā nāmaparyeṣaṇā veditavyā /",
    "T06asmahsbu:5171": " vastuno nāmny āgantukatvaparyeṣaṇā vastuparyeṣaṇā veditavyā /",
    "T06asmahsbu:5172": " tadubhayābhisaṃbandhe svabhāvaviśeṣaprajñaptyoḥ prajñaptimātratvaparyeṣaṇā svabhāvaviśeṣaprajñaptiparyeṣaṇā veditavyā /",
    "T06asmahsbu:5173": " yathābhūtaparihāravibhāge daśa ślokaḥ /",
    "T06asmahsbu:5174": " sarvasyānupalambhāc ca bhūtajñānaṃ caturvidhaṃ /",
    "T06asmahsbu:5175": " sarvārthasiddhyai dhīrāṇāṃ sarvabhūmiṣu jāyate // AMsa_19.48 //",
    "T06asmahsbu:5176": " caturvidhaṃ yathābhūtaparijñānaṃ dharmāṇāṃ nāmaparyeṣaṇāgatam /",
    "T06asmahsbu:5177": " vastuparyeṣaṇāgataṃ /",
    "T06asmahsbu:5178": " svabhāvaprajñaptiparyeṣaṇāgataṃ /",
    "T06asmahsbu:5179": " viśeṣaparjñaptiparyeṣaṇāgataṃ ca /",
    "T06asmahsbu:5180": " tac ca sarvasyāsya (Msa 169)",
    "T06asmahsbu:5181": " nāmādikasyānupalambhād veditavyaṃ /",
    "T06asmahsbu:5182": " uttarārdhena yathābhūtaparijñānasya karmaṇāṃ māhātmyaṃ darśayati /",
    "T06asmahsbu:5183": " pratiṣṭhābhogabījaṃ hi nimittaṃ bandhanasya hi /",
    "T06asmahsbu:5184": " sāśrayāś cittacaittās tu badhyante 'tra sabījakāḥ // AMsa_19.49 //",
    "T06asmahsbu:5185": " tatra pratiṣṭhānimittaṃ bhājanalokaḥ /",
    "T06asmahsbu:5186": " bhoganimittaṃ pañca rūpādayo viṣayāḥ /",
    "T06asmahsbu:5187": " bījanimittaṃ yat teṣāṃ bījam ālayavijñānaṃ /",
    "T06asmahsbu:5188": " yatra tirvidhe nimitte sāśrayāś cittacaittā badhyante /",
    "T06asmahsbu:5189": " yac ca teṣāṃ bījam ālayavijñānaṃ /",
    "T06asmahsbu:5190": " āśrayāḥ punaś cakṣurādayo veditavyāḥ /",
    "T06asmahsbu:5191": " purataḥ sthāpitaṃ yac ca nimittaṃ yat sthitaṃ svayaṃ /",
    "T06asmahsbu:5192": " sarvaṃ vibhāvayan dhīmān labhate bodhim uttamām // AMsa_19.50 //",
    "T06asmahsbu:5193": " tatra purataḥ sthāpitaṃ nimittaṃ yac chrutacintābhāvanāprayogenālambanīkṛtaṃ parikalpitaṃ /",
    "T06asmahsbu:5194": " sthitaṃ svayam eva yat prakṛtiyālambanībhūtam ayatnaparikalpitaṃ /",
    "T06asmahsbu:5195": " tasya vibhāvanādhigamo nālambanībhāvaḥ /",
    "T06asmahsbu:5196": " akalpanā tadupāyo nimittapratipakṣaḥ /",
    "T06asmahsbu:5197": " tac cobhayaṃ kramād bhavati /",
    "T06asmahsbu:5198": " pūrvaṃ hi sthāpitasya paścāt svayaṃsthitasya /",
    "T06asmahsbu:5199": " tatra caturviparyāsānugataṃ pudaglanimittaṃ vibhāvayan yogī śrāvakabodhiṃ pratyekabodhiṃ vā labhate /",
    "T06asmahsbu:5200": " sarvadharmanimittaṃ vibhāvayan mahābodhiṃ /",
    "T06asmahsbu:5201": " etena yathātatvaṃ parijñāya mokṣāya saṃvartate yathābhūtaṃ parijñānaṃ /",
    "T06asmahsbu:5202": " tat paridīpitaṃ /",
    "T06asmahsbu:5203": " tathatālambanaṃ jñānaṃ dvayagrāhavivarjitaṃ /",
    "T06asmahsbu:5204": " dauṣṭhulyakāyapratyakṣaṃ tatkṣaye dhīmatāṃ matam // AMsa_19.51 //",
    "T06asmahsbu:5205": " etena yathāsvabhāvatrayaparijñānāt paratantrasvabhāvakṣayāya saṃvartate /",
    "T06asmahsbu:5206": " tat paridīpitaṃ /",
    "T06asmahsbu:5207": " tathatālambanatvena pariniṣpannaṃ svabhāvaṃ parijñāya /",
    "T06asmahsbu:5208": " dvayagrāhavivarjitatvena kalpitaṃ /",
    "T06asmahsbu:5209": " dauṣṭhulyakāyapratyakṣatvena paratantraṃ /",
    "T06asmahsbu:5210": " tasyaiva kṣayāya saṃvartate dauṣṭhulyakāyasyālayavijñānasya tatkṣayārthaṃ tatkṣaye /",
    "T06asmahsbu:5211": " tathatālambanaṃ jñānam anānākārabhāvitaṃ /",
    "T06asmahsbu:5212": " sadasattārthe pratyakṣaṃ vikalpavibhu cocyate // AMsa_19.52 //",
    "T06asmahsbu:5213": " anānākārabhāvitaṃ nitmittatathatayor anānātvadarśanāt /",
    "T06asmahsbu:5214": " etena śrāvakānimittatvād bodhisatvānimittatvasya viśeṣaḥ paridīpitaḥ /",
    "T06asmahsbu:5215": " te hi nitmittānimittayor nānātvaṃ paśyantu /",
    "T06asmahsbu:5216": " sarvanimittānām amanasikārād animittasya ca (Msa 170)",
    "T06asmahsbu:5217": " dhātor manasikārād animittaṃ samāpadyante /",
    "T06asmahsbu:5218": " bodhisatvās tu tathatāvyatirekeṇa nimittam apaśanto nimittam evānimittaṃ paśyanty atas teṣāṃ tajjñānamanasikārabhāvitaṃ /",
    "T06asmahsbu:5219": " sattārthe ca nimitte pratyakṣaṃ vikalpavibhu cocyate /",
    "T06asmahsbu:5220": " vikalpavibhutvalābhād yathāvikalpaṃ sarvārthasamṛddhitaḥ /",
    "T06asmahsbu:5221": " tatvaṃ saṃcchādya bālānām atatvaṃ khyāti sarvataḥ /",
    "T06asmahsbu:5222": " tatvaṃ tu bodhisatvānāṃ sarvataḥ khyāty apāsya tat // AMsa_19.53 //",
    "T06asmahsbu:5223": " etena yathā bālānāṃ svarasenātatvam eva khyāti nimittaṃ na tatvaṃ tathatā /",
    "T06asmahsbu:5224": " evaṃ bodhisatvānāṃ svarasena tatvaṃ eva khyāty nātatvam ity upadarśitaṃ /",
    "T06asmahsbu:5225": " akhyānakhyānatā jñeyā asadarthasadarthayoḥ /",
    "T06asmahsbu:5226": " āśrayasya parāvṛttir mokṣo 'sau kāmacārataḥ // AMsa_19.54 //",
    "T06asmahsbu:5227": " asadarthasya nimittasyākhyānatā sadarthasya tathatāyāḥ khyānatā āśrayasya parāvṛtter veditavyā tayā hi tadakhyānaṃ ca /",
    "T06asmahsbu:5228": " saiva mokṣo veditavyaḥ /",
    "T06asmahsbu:5229": " kiṃ kāraṇaṃ /",
    "T06asmahsbu:5230": " kāmacārataḥ /",
    "T06asmahsbu:5231": " tadā hi svatantro bhavati svacittavaśavartī prakṛtyaiva nimittāsamudācārāt /",
    "T06asmahsbu:5232": " anyonyaṃ tulyajātīyaḥ khyāty arthaḥ sarvato mahān /",
    "T06asmahsbu:5233": " antarāyakaras tasmāt parijñāyainam utsṛjet // AMsa_19.55 //",
    "T06asmahsbu:5234": " idaṃ kṣetrapariśodhanopāye yathābhūtaparijñānaṃ /",
    "T06asmahsbu:5235": " bhājanalokārtho mahān anyonyaṃ vartamānas tulyajātīyaḥ khyāty sa evāyam iti /",
    "T06asmahsbu:5236": " sa caivaṃ khyānād antarāyakaro bhavati buddhakṣetrapariśuddhaye /",
    "T06asmahsbu:5237": " tasmād antarāyakaraṃ parijñāyainam utsṛjed evaṃ khyātaṃ /",
    "T06asmahsbu:5238": " aprameyavibhāge ślokaḥ /",
    "T06asmahsbu:5239": " paripācyaṃ viśodhyaṃ ca prāpyaṃ yogyaṃ ca pācane /",
    "T06asmahsbu:5240": " samyaktvadeśanāvastu aprameyaṃ hi dhīmatām // AMsa_19.56 //",
    "T06asmahsbu:5241": " pañcavidhaṃ hi vastu bodhisatvānām aprameyaṃ /",
    "T06asmahsbu:5242": " paripācyaṃ vastu satvadhāturviśeṣeṇa viśodhyaṃ lokadhātur bhājanalokasaṃgṛhītaḥ /",
    "T06asmahsbu:5243": " prāpyaṃ dharmadhātuḥ /",
    "T06asmahsbu:5244": " paripācanayogyaṃ vineyadhātuḥ /",
    "T06asmahsbu:5245": " samyagdeśanāvastu vinayopāyadhātuḥ /",
    "T06asmahsbu:5246": " deśanābalavibhāge dvau ślokau /",
    "T06asmahsbu:5247": " bodhisatvacittasya cotpādo notpādakṣāntir eva ca /",
    "T06asmahsbu:5248": " cakṣuś ca nirmalaṃ hīnam āśravakṣaya eva ca // AMsa_19.57 //",
    "T06asmahsbu:5249": " (Msa 171)",
    "T06asmahsbu:5250": " saddharmasya sthitir dīrghā vyutpatticchittibhogatā /",
    "T06asmahsbu:5251": " deśanāyāḥ phalaṃ jñeyaṃ tatprayuktasya dhīmataḥ // AMsa_19.58 //",
    "T06asmahsbu:5252": " deśanāyāṃ prayuktasya bodhisatvasyāṣṭavidhaṃ deśanāyāḥ phalaṃ veditavyaṃ /",
    "T06asmahsbu:5253": " śrotṛṣu kecid bodhicittam utpādayanti /",
    "T06asmahsbu:5254": " kecid anutpattikadharmakṣāntiṃ pratilabhante /",
    "T06asmahsbu:5255": " kecid virajo vigatamalaṃ dharmeṣu dharmeṣu dharmacakṣur utpādayanti hīnayānasaṃgṛhītaṃ /",
    "T06asmahsbu:5256": " kecid āśravakṣayaṃ prāpnuvanti /",
    "T06asmahsbu:5257": " saddharmaś ca cirasthitiko bhavati paraṃparādhāraṇatayā /",
    "T06asmahsbu:5258": " avyutpannānām arthavyutpattir bhavati /",
    "T06asmahsbu:5259": " saṃśayitānāṃ saṃśayachedo bhavati /",
    "T06asmahsbu:5260": " viniścitānāṃ saddharmasaṃbhogo bhavati anavadyo prītirasaḥ /",
    "T06asmahsbu:5261": " mahāyānamahatvavibhāge dvau ślokaḥ /",
    "T06asmahsbu:5262": " ālambanamahatvaṃ ca pratipatter dvayos tathā /",
    "T06asmahsbu:5263": " jñānasya vīryārambhasya upāye kauśalasya ca // AMsa_19.59 //",
    "T06asmahsbu:5264": " udāgamamahatvaṃ ca mahatvaṃ buddhakarmaṇaḥ /",
    "T06asmahsbu:5265": " etan mahatvayogād dhi mahāyānaṃ nirucyate // AMsa_19.60 //",
    "T06asmahsbu:5266": " saptavidhamahatvayogān mahāyānam ity ucyate /",
    "T06asmahsbu:5267": " ālambanamahatvenāpramāṇavistīrṇasūtrādidharmayogāt /",
    "T06asmahsbu:5268": " pratipattimahatvena dvayoḥ pratipatteḥ svārthe parārthe ca /",
    "T06asmahsbu:5269": " jñānamahatvena dvayor jñānātmapudgalanairātmyasya dharmanairātmyasya ca prativedhakāle /",
    "T06asmahsbu:5270": " vīryārambhamahatvena trīṇi kalpāsaṃkhyeyāni sātatyasatkṛtyaprayogāt /",
    "T06asmahsbu:5271": " upāyakauśalyamahtvena saṃsārāparityāgāsaṃkleśataḥ /",
    "T06asmahsbu:5272": " samudāgamamahatvena balavaiśāradyāveṇikabuddhadharmasamudāgamāt /",
    "T06asmahsbu:5273": " buddhakarmamahtvena ca punaḥ punar abhisaṃbodhimahāparinirvāṇasaṃdarśanataḥ /",
    "T06asmahsbu:5274": " gotraṃ dharmādhimuktiś ca cittasyotpādanā tathā /",
    "T06asmahsbu:5275": " dānādipratipattiś ca nyāyām āvakrāntir eva ca // AMsa_19.61 //",
    "T06asmahsbu:5276": " satvānāṃ paripākaś ca kṣetrasya ca viśodhanā /",
    "T06asmahsbu:5277": " apratiṣṭhitanirvāṇaṃ bodhiḥ śreṣṭhā ca darśanāt darśanā // AMsa_19.62 //",
    "T06asmahsbu:5278": " etena daśavidhena vastunā kṛtsnaṃ mahāyānaṃ saṃgṛhītaṃ /",
    "T06asmahsbu:5279": " satvānāṃ paripācanaṃ bhūmipartiṣṭhitasya yāvat saptamyāṃ bhūmau veditavyaṃ /",
    "T06asmahsbu:5280": " kṣetrapariśodhanam apratiṣṭhitanirvāṇaṃ cāvinivartanīyāyāṃ bhūmau trividhāyāṃ /",
    "T06asmahsbu:5281": " śreṣṭhā bodhir buddhabhūmau /",
    "T06asmahsbu:5282": " tatraiva cābhisaṃbodhimahāparinirvāṇasaṃdarśanā /",
    "T06asmahsbu:5283": " (Msa 172) śeṣaṃ gatārthaṃ /",
    "T06asmahsbu:5284": " boshisatvavibhāge daśa ślokāḥ /",
    "T06asmahsbu:5285": " ādhimokṣika ekaś ca śuddhādhyāśayiko 'paraḥ /",
    "T06asmahsbu:5286": " nimitte cānimitte ca cāry apy anabhisaṃskṛte /",
    "T06asmahsbu:5287": " bodhisatvā hi vijñeyāḥ pañcaite sarvabhūmiṣu // AMsa_19.63 //",
    "T06asmahsbu:5288": " tatra nimittacārī dvitīyāṃ bhūmim upādāya yāvat ṣaṣṭhyāṃ /",
    "T06asmahsbu:5289": " animittacārī saptamyāṃ /",
    "T06asmahsbu:5290": " anabhisaṃskāracārī pareṇa /",
    "T06asmahsbu:5291": " śeṣaṃ gatārthaṃ /",
    "T06asmahsbu:5292": " kāmeṣv asaktas triviśuddhakarmā krodhābhibhūmyaṃ guṇatatparaś ca /",
    "T06asmahsbu:5293": " dharme 'calas tatvagabhīradṛṣṭir bodhau spṛhāvān khalu bodhisatvaḥ // AMsa_19.64 //",
    "T06asmahsbu:5294": " etena ṣaḍpāramitāpratipattito mahābodhipraṇidhānataś ca bodhisatvalakṣaṇaṃ paridīpitaṃ /",
    "T06asmahsbu:5295": " anugraheccho 'nupaghātadṛṣṭiḥ paropaghāteṣv adhivāsakaś ca /",
    "T06asmahsbu:5296": " dhīro 'pramattaś ca bahuśrutaś ca parārthayuktaḥ khalu bodhisatvaḥ // AMsa_19.65 //",
    "T06asmahsbu:5297": " 19.65 comm. tatra dhīra ārabdhavīryo duḥkhair aviṣādāt /",
    "T06asmahsbu:5298": " apramatto dhyānasukheṣv asaktaḥ /",
    "T06asmahsbu:5299": " śeṣaṃ gatārthaṃ /",
    "T06asmahsbu:5300": " ādīnavajñaḥ svaparigraheṣu bhogeṣv asakto hy anigūḍhavairaḥ /",
    "T06asmahsbu:5301": " yogī nimitte kuśalo 'kudṛṣṭir adhyātmasaṃsthaḥ khalu bodhisatvaḥ // AMsa_19.66 //",
    "T06asmahsbu:5302": " tatra bhogeṣv asakto yas tān viāya pravrajati /",
    "T06asmahsbu:5303": " nimittakuśalaḥ śamathādinimittatrayakauśalyāt /",
    "T06asmahsbu:5304": " adhyātmasaṃstho mahāyānāvikampanāt /",
    "T06asmahsbu:5305": " mahāyānaṃ hi bodhisatvānām adhyātmaṃ /",
    "T06asmahsbu:5306": " śeṣaṃ gatārthaṃ /",
    "T06asmahsbu:5307": " dayānvito hrīguṇasaṃniviṣṭo duḥkhādhivāsāt svasukheṣv asaktaḥ /",
    "T06asmahsbu:5308": " smṛtipradhānaḥ susamāhitātmā yānāvikāryaḥ khalu bodhisatvaḥ // AMsa_19.67 //",
    "T06asmahsbu:5309": " (Msa 173)",
    "T06asmahsbu:5310": " tatra smṛtipradhāno dhyānavān smṛtibalena cittasamādhānāt /",
    "T06asmahsbu:5311": " susamāhitātmā nirvikalpajñānaḥ /",
    "T06asmahsbu:5312": " śeṣaṃ gatārthaṃ /",
    "T06asmahsbu:5313": " duḥkhāpaho duḥkhakaro na caiva duḥkhādhivāso na ca duḥkhabhītaḥ /",
    "T06asmahsbu:5314": " duḥkhād vimukto na ca duḥkhakalpo duḥkhābhyupetaḥ khalu bodhisatvaḥ // AMsa_19.68 //",
    "T06asmahsbu:5315": " tatra duḥkhād vimukto dhyānavān kāmadhātuvairāgyād duḥkhaduḥkhatāmokṣataḥ /",
    "T06asmahsbu:5316": " duḥkhābhyupetaḥ saṃsārābhyupagamāt /",
    "T06asmahsbu:5317": " śeṣaṃ gatārthaṃ /",
    "T06asmahsbu:5318": " dharme rato 'dharmarataḥ dharme 'rato 'dharmarataḥ prakṛtyā dharme jugupsī dharamābhiyuktaḥ /",
    "T06asmahsbu:5319": " dharme vaśī dharmanirandhakāro dharmapradhānaḥ khalu bodhisatvaḥ // AMsa_19.69 //",
    "T06asmahsbu:5320": " tatra dharme jugupsī akṣāntijugupsanāt /",
    "T06asmahsbu:5321": " dharme vaśī samāpattau /",
    "T06asmahsbu:5322": " dharmapradhāno mahābodhiparamaḥ /",
    "T06asmahsbu:5323": " dharma evātra dharama ukto vṛttānuvṛttyā /",
    "T06asmahsbu:5324": " śeṣaṃ gatārthaṃ /",
    "T06asmahsbu:5325": " bhogāpramatto niyamāpramatto rakṣāpramattaḥ kuśalāpramattaḥ /",
    "T06asmahsbu:5326": " sukhāpramatto dharamāpramatto yānāpramatto khalu bodhisatvaḥ // AMsa_19.70 //",
    "T06asmahsbu:5327": " tatra rakṣāpramattaḥ kṣāntimān svaparacittānurakṣaṇāt /",
    "T06asmahsbu:5328": " dharmāpramatto yathābhūtadharmajñānāt /",
    "T06asmahsbu:5329": " śeṣaṃ gatārthaṃ /",
    "T06asmahsbu:5330": " vimānalajjas tanudoṣalajja amarṣalajjaḥ parihāṇilajjaḥ /",
    "T06asmahsbu:5331": " viśālavisāralajjas tanudṛṣṭilajjaḥ yānānyalajjaḥ khalu bodhisatvaḥ // AMsa_19.71 //",
    "T06asmahsbu:5332": " tatra vimānalajjo yo 'rthino na vimānayati /",
    "T06asmahsbu:5333": " tanudoṣalajjo 'ṇumātreṣv avadyeṣu bhyadarśī /",
    "T06asmahsbu:5334": " tanudṛṣṭilajjo dharmanairātmyaprativedhī /",
    "T06asmahsbu:5335": " śeṣaṃ gatārthaṃ /",
    "T06asmahsbu:5336": " sarvair ebhiḥ ślokaiḥ paryāyāntareṇa ṣaḍpāramitāpratipattito mahābodhipraṇidhānataś ca bodhisatvalakṣaṇaṃ paridīpitaṃ /",
    "T06asmahsbu:5337": " ihāpi cāmutra upekṣaṇena saṃskārayogena vibhutvalābhaiḥ /",
    "T06asmahsbu:5338": " śamopasamaupadeśena mahāphalena anugrahe vartati bodhisatvaḥ // AMsa_19.72 //",
    "T06asmahsbu:5339": " ihaeva satvānām anugrahe vartate dānena /",
    "T06asmahsbu:5340": " amutra śīlenopapattiviśeṣaṃ prāpya /",
    "T06asmahsbu:5341": " saṃskārayogeneti vīryayogena /",
    "T06asmahsbu:5342": " mahāphalena-iti buddhatvena /",
    "T06asmahsbu:5343": " śeṣaṃ gatārthaṃ /",
    "T06asmahsbu:5344": " etena (Msa 174) ṣaḍbhiḥ pāramitābhir mahābodhipraṇidhānena ca yathā satvānugrahe bodhisatvo vartate tat paridīpitaṃ /",
    "T06asmahsbu:5345": " bodhisatvasāmānyanāmavibhāge aṣṭau ślokāḥ /",
    "T06asmahsbu:5346": " bodhisatvo mahāsatvo dhīmāṃś caivottamadyutiḥ /",
    "T06asmahsbu:5347": " jinaputro jinādhāro vijetātha jināṅkuraḥ // AMsa_19.73 //",
    "T06asmahsbu:5348": " vikrāntaḥ paramāścaryaḥ sārthavāho mahāyaśāḥ /",
    "T06asmahsbu:5349": " kṛpāluś ca mahāpuṇya īśvaro dhārmikas tathā // AMsa_19.74 //",
    "T06asmahsbu:5350": " etāni ṣoḍaśa sarvabodhisatvānām anvarthanāmāni sāmanyena /",
    "T06asmahsbu:5351": " sutatvabodhaiḥ sumahārthabodhaiḥ sarvāvarthabodhair api nityabodhaiḥ /",
    "T06asmahsbu:5352": " upāyabodhaiś ca viśeṣaṇena tenocyate hetuna bodhisatvaḥ // AMsa_19.75 //",
    "T06asmahsbu:5353": " pañcavidhena bodhaviśeṣeṇa bodhisatva ity ucyate /",
    "T06asmahsbu:5354": " pudgalanairātmyabodhena /",
    "T06asmahsbu:5355": " sarvākārasarvārthabodhena akṣayāvabdhena parinirvāṇasaṃdarśane 'pi /",
    "T06asmahsbu:5356": " yathāvidhenāyaṃ ca vinayopāyabodhena /",
    "T06asmahsbu:5357": " ātmānubodhāt tanudṛṣṭibodhād vicitravijñaptivibodhataś ca /",
    "T06asmahsbu:5358": " sarvasya cābhūtavikalpabodhāt tenocyate hetuna bodhisatvaḥ // AMsa_19.76 //",
    "T06asmahsbu:5359": " atra punaś caturvidhabodhiviśeṣaṃ darśayati cittamanovijñānabodhataḥ /",
    "T06asmahsbu:5360": " teṣāṃ cābhūtaparikalpatvāvabodhataḥ /",
    "T06asmahsbu:5361": " tatra cittam ālayavijñānaṃ /",
    "T06asmahsbu:5362": " manas tadālambanam ātmadṛṣṭyādisaṃyuktaṃ /",
    "T06asmahsbu:5363": " vijñānaṃ ṣaḍvijñānakāyāḥ",
    "T06asmahsbu:5364": " abodhabodhād anubodhabodhād abhāvabodhāt prabhavānubodhāt /",
    "T06asmahsbu:5365": " abodhabodhapratibodhataś ca tenocyate hetuna bodhisatvaḥ // AMsa_19.77 //",
    "T06asmahsbu:5366": " atra punaḥ pañcavidhaṃ bodhaviśeṣaṃ darśayati /",
    "T06asmahsbu:5367": " avidyābodhāt /",
    "T06asmahsbu:5368": " vidyābodhāt /",
    "T06asmahsbu:5369": " parikalpitādisvabhāvatrayabodhāc ca /",
    "T06asmahsbu:5370": " tatrāvabodhatvena bodhipratibodhāt pariniṣpannasvabhāvabodho veditavyaḥ /",
    "T06asmahsbu:5371": " anarthabodhāt paramārthabodhāt sarvāvabodhāt sakalārthabodhāt /",
    "T06asmahsbu:5372": " boddhavyabodhāśrayabodhabodhāt tenocyate hetuna bodhisatvaḥ // AMsa_19.78 //",
    "T06asmahsbu:5373": " (Msa 175)",
    "T06asmahsbu:5374": " atra pañcavidhaṃ bodhiviśeṣaṃ darśayati /",
    "T06asmahsbu:5375": " paratantralakṣaṇabodhāt /",
    "T06asmahsbu:5376": " pariniṣpannabodhāt /",
    "T06asmahsbu:5377": " sarvajñeyasarvākārabodhāt /",
    "T06asmahsbu:5378": " bodhyavabodhatrimaṇḍalapariśuddhibodhāc ca /",
    "T06asmahsbu:5379": " niṣpannabodhāt padabodhataś ca garbhānubodhāt kramadarśanasya /",
    "T06asmahsbu:5380": " bodhād bhṛśaṃ saṃśayahānibodhāt tenocyate hetuna bodhisatvaḥ // AMsa_19.79 //",
    "T06asmahsbu:5381": " tatra niṣpannabodho buddhatvaṃ /",
    "T06asmahsbu:5382": " padabodho yena tuṣitabhavane vasati /",
    "T06asmahsbu:5383": " garbhānubodho yena mātuḥ kukṣim avakrāmati /",
    "T06asmahsbu:5384": " kramadarśane bodho yena garbhān niṣkramaṇaṃ kāmaparibhogaṃ pravrjyāṃ duṣkaracaryām abhisaṃbodhiṃ ca darśayati /",
    "T06asmahsbu:5385": " bhṛśaṃ saṃśayahānibodho yena sarvasaṃśayachedāya satvānāṃ dharmacakraṃ pravartayati /",
    "T06asmahsbu:5386": " lābhī hy alābhī dhīsaṃsthitaś ca boddhānuboddhā pratideśakaś ca /",
    "T06asmahsbu:5387": " nirjalpabuddhir hatamānamānī hy apakkasaṃpakkamatiś ca dhīmān // AMsa_19.80 //",
    "T06asmahsbu:5388": " atraikādaśavidhenātītādinā bodhena bodhisatvaḥ paridīpitaḥ /",
    "T06asmahsbu:5389": " tatra lābhī alābhī dhīsaṃsthitaś cātītānāgatapratyutpannair yathākramaṃ /",
    "T06asmahsbu:5390": " boddhā svayaṃbodhāt /",
    "T06asmahsbu:5391": " anuboddhā parato bdhāt etenādhyātmikabāhyaṃ bodhaṃ darśayati /",
    "T06asmahsbu:5392": " pratideśako nirjalpabuddhir ity audārikasūkṣmaṃ /",
    "T06asmahsbu:5393": " mānī hatamānīti hīnapraṇītaṃ /",
    "T06asmahsbu:5394": " apakkasaṃpakkamatiś ceti dūrāntikaṃ bodhaṃ darśyati /",
    "T06asmahsbu:5395": " mahāyānasūtrālaṃkāre guṇādhikāraḥ ekonaviṃśatitamaḥ samāptaḥ",
    "T06asmahsbu:5396": " CHAPITRE XX-XXI",
    "T06asmahsbu:5397": " viṃśatitamaḥ ekaviṃśatitamaś cādhikāraḥ",
    "T06asmahsbu:5398": " liṅgavibhāge dvau ślokau /",
    "T06asmahsbu:5399": " anukampā priyākhyānaṃ dhīratā muktahastatā /",
    "T06asmahsbu:5400": " gambhīrasaṃdhinirmokṣo liṅgāny etāni dhīmatāṃ // AMsa_20-21.1 //",
    "T06asmahsbu:5401": " parigrahe 'dhimuktyāptāvakhede dvayasaṃgrahe /",
    "T06asmahsbu:5402": " āśayāc ca prayogāc ca vijñeyaṃ liṅgapañcakaṃ // AMsa_20-21.2 //",
    "T06asmahsbu:5403": " tatra prathamena ślokena pañca bodhisatvaliṅgani darśayati /",
    "T06asmahsbu:5404": " dvitīyena teṣāṃ (Msa 176)",
    "T06asmahsbu:5405": " karma samāsasaṃgrahaṃ ca /",
    "T06asmahsbu:5406": " tatrānukampā bodhicittena satvaparigrahārthaṃ priyākhyānaṃ satvānāṃ buddhaśāsanādhimuktilabhārthaṃ",
    "T06asmahsbu:5407": " dhīratā duṣkaracaryādibhir akhedārthaṃ muktahastatā gambhīrasaṃdhinirmokṣaṇaṃ ca",
    "T06asmahsbu:5408": " dvayena saṃgrahārtham āmiṣeṇa dharmeṇa yathākramaṃ /",
    "T06asmahsbu:5409": " eṣāṃ pañcānāṃ liṅgānāṃ anukampā āśayato veditavyā /",
    "T06asmahsbu:5410": " śeṣāṇi prayogataḥ /",
    "T06asmahsbu:5411": " gṛhipravrajitapakṣavibhāge trayaḥ ślokaḥ /",
    "T06asmahsbu:5412": " bodhisatvā hi satataṃ bhavantaś cakravartinaḥ /",
    "T06asmahsbu:5413": " prakurvanti hi satvārthaṃ gṛhiṇaḥ sarvajanmasu // AMsa_20-21.3 //",
    "T06asmahsbu:5414": " ādānalabdhā pravrajyā dharmatopagatā parā /",
    "T06asmahsbu:5415": " nidarśikā ca pravrajayā dhīmatāṃ sarvabhūmiṣu // AMsa_20-21.4 //",
    "T06asmahsbu:5416": " aprameyair guṇair yuktaḥ pakṣaḥ pravrajitasya tu /",
    "T06asmahsbu:5417": " gṛhiṇo bodhisatvād dhi yatis tasmād viśiṣyate // AMsa_20-21.5 //",
    "T06asmahsbu:5418": " etena ślokena yādṛśe gṛhapakṣe sthito bodhisatvaḥ satvārthaṃ karoti tatparidīpitaṃ /",
    "T06asmahsbu:5419": " dvitīyena yādṛśe pravrajitapakṣe /",
    "T06asmahsbu:5420": " tatra trividhā pravrajyā veditavyā /",
    "T06asmahsbu:5421": " samādānalabdhā /",
    "T06asmahsbu:5422": " dharmatālabdhā /",
    "T06asmahsbu:5423": " nidarśakā ca nirmāṇaiḥ /",
    "T06asmahsbu:5424": " tṛtīyena gṛhapakṣāt pravrajitapakṣasya viśeṣaḥ paridīpitaḥ /",
    "T06asmahsbu:5425": " adhyāśayavibhāge ślokaḥ ṣaḍpādaḥ /",
    "T06asmahsbu:5426": " paratreṣṭaphalecchā ca śubhavṛttāv ihaiva ca /",
    "T06asmahsbu:5427": " nirvāṇecchā ca dhīrāṇāṃ satveṣv āśaya iṣyate /",
    "T06asmahsbu:5428": " aśuddhaś ca viśuddhaś ca suviśuddhaḥ sarvabhūmiṣu // AMsa_20-21.6 //",
    "T06asmahsbu:5429": " etena samāsataḥ pañcavidho 'dhyāśayaḥ paridīpitaḥ /",
    "T06asmahsbu:5430": " sukhādhyāśayaḥ /",
    "T06asmahsbu:5431": " paratreṣṭaphalecchā hitādhyāśayaḥ ihaiva kuśalapravṛttīcchā nirvāṇecchā tadubhayāhyāśaya eveti nānyo veditavyaḥ /",
    "T06asmahsbu:5432": " aśuddhādikās trayo 'dhyāśayā apraviṣṭānāṃ /",
    "T06asmahsbu:5433": " bhūmipraviṣṭānāṃ /",
    "T06asmahsbu:5434": " avinivartanīyabhūmiprāptānāṃ ca yathākramaṃ veditavyāḥ /",
    "T06asmahsbu:5435": " parigrahavibhāge ślokaḥ /",
    "T06asmahsbu:5436": " praṇidhānāt samāc cittād ādhipatyāt parigrahaḥ /",
    "T06asmahsbu:5437": " gaṇasya karṣaṇatvāc ca dhīmatāṃ sarvabhūmiṣu // AMsa_20-21.7 //",
    "T06asmahsbu:5438": " caturvidhaḥ satvaparigraho bodhisatvānāṃ praṇidhānaparigraho veditavyo bodhicittena sarvasatvaparigrahaṇāt /",
    "T06asmahsbu:5439": " samacittatāparigraha ātmaparasamatālābhād abhisamayakāle /",
    "T06asmahsbu:5440": " (Msa 177) ādhipatyaparigrahaḥ svāmibhūtasya yeṣām asau svāmī / /",
    "T06asmahsbu:5441": " gaṇaparikarṣaṇaparigrahaś ca śiṣyagaṇopādānāt /",
    "T06asmahsbu:5442": " upapattivibhāge ślokaḥ /",
    "T06asmahsbu:5443": " karmaṇaś cādhipatyena praṇidhānasya cāparā /",
    "T06asmahsbu:5444": " samādheś ca vibhutvasya cotpattir dhīmatāṃ matā // AMsa_20-21.8 //",
    "T06asmahsbu:5445": " caturvidhā bodhisatvānām upapattiḥ karmādhipatyena yādhimukticaryābhūmisthitānāṃ",
    "T06asmahsbu:5446": " karmavaśenābhipretasthānopapattiḥ praṇidhānavaśena yā bhūmipraviṣṭānāṃ sarvastavaparipācanārthaṃ",
    "T06asmahsbu:5447": " tiryagādihīnasthānopapattiḥ /",
    "T06asmahsbu:5448": " samādhyādhipatyena yā dhyānāni vyāvartya kāmadhātāv upapattiḥ /",
    "T06asmahsbu:5449": " vibhutvādhipatyena yā nirmāṇais tuṣitabhavanādyupapattisaṃdarśanāt /",
    "T06asmahsbu:5450": " vihārabhūmivibhāge triṃśat ślokaḥ /",
    "T06asmahsbu:5451": " lakṣaṇāt pudgagalāc chikṣāskandhaniṣpattiliṅgataḥ /",
    "T06asmahsbu:5452": " nirukteḥ prāptitaś caiva vihāro bhūmir eva ca // AMsa_20-21.9 //",
    "T06asmahsbu:5453": " lakṣaṇavibhāgam ārabhya pañca ślokāḥ /",
    "T06asmahsbu:5454": " śūnyatā paramātmasya karmanāśe vyavasthitiḥ /",
    "T06asmahsbu:5455": " vihṛtya sasukhair dhyānair janma kāme tataḥ param // AMsa_20-21.10 //",
    "T06asmahsbu:5456": " tataś ca bodhipakṣāṇāṃ saṃsāre pariṇāmanā /",
    "T06asmahsbu:5457": " vinā ca cittasaṃkleśaṃ satvānāṃ paripācanā // AMsa_20-21.11 //",
    "T06asmahsbu:5458": " upapattau ca saṃcitya saṃkleśasyānurakṣaṇā /",
    "T06asmahsbu:5459": " ekāyanapathaśliṣṭā 'nimittaikāntikaḥ pathaḥ // AMsa_20-21.12 //",
    "T06asmahsbu:5460": " animitte 'py anābhogaḥ kṣetrasya ca viśodhanā /",
    "T06asmahsbu:5461": " satvapākasya niṣpattir jāyate ca tataḥ param // AMsa_20-21.13 //",
    "T06asmahsbu:5462": " samādhidhāraṇīnāṃ ca bodheś caiva viśuddhatā /",
    "T06asmahsbu:5463": " etasmāc ca vyavasthānād vijñeyaṃ bhūmilakṣaṇam // AMsa_20-21.14 //",
    "T06asmahsbu:5464": " ekādaśa vihārā ekādaśa bhūmayaḥ /",
    "T06asmahsbu:5465": " teṣāṃ lakṣaṇaṃ /",
    "T06asmahsbu:5466": " prathamāyāṃ bhūmau paramaśūnyatābhisamaye lakṣaṇaṃ pudgalanairātmyābhisamayāt /",
    "T06asmahsbu:5467": " dvitīyāṇāṃ karmaṇām vipranāśavyavasthānaṃ kuśalākuśalakarmapathatatphalavaicitryajñānāt /",
    "T06asmahsbu:5468": " tṛtīyāyāṃ sātiśayasukhair bodhisatvadhyānair vihṛtyāparihīnasyaiva tebhyaḥ kāmadhātāv upapattiḥ /",
    "T06asmahsbu:5469": " caturthyā bodhipakṣabahulavihāriṇo 'pi bodhipakṣāṇāṃ saṃsāre pariṇāmanā /",
    "T06asmahsbu:5470": " pañcamyāṃ caturāryasatyabahulavihāritayā vinātamanaś cittasaṃkleśena satvānāṃ paripācanāyāṃ nānāśāstraśilpapraṇayanāt /",
    "T06asmahsbu:5471": " ṣaṣṭyāṃ prītyasamutpādabahulavihāritayā (Msa 178)",
    "T06asmahsbu:5472": " saṃcityabhavopapattau tatra saṃkleśasyānurakṣaṇā /",
    "T06asmahsbu:5473": " saptamyāṃ miśropamiśratvenaikāyanapathasyāśliṣṭsya śliṣṭa ānimittaikāntiko mārgaḥ /",
    "T06asmahsbu:5474": " aṣṭamyāṃ animitte 'py anābhogo nirabhisaṃskāra-animittavihāritvād buddhakṣetraviśodhanā ca /",
    "T06asmahsbu:5475": " navayāṃ pratisaṃvidvaśitayā satvapākaniṣpattiḥ sarvākāraparipācanasāmarthyāt /",
    "T06asmahsbu:5476": " daśamyāṃ samādhimukhānāṃ dhāraṇīmukhānāṃ ca viśuddhatā /",
    "T06asmahsbu:5477": " ekādaśyaṃ buddhabhūmau bodhiviśuddhatā lakṣaṇāṃ sarvajñeyāvaraṇaprahāṇāt /",
    "T06asmahsbu:5478": " bhūmiṣṭhe ca pudgalavibhāgam ārabhya dvau ślokau /",
    "T06asmahsbu:5479": " viśuddhadṛṣṭiḥ suviśuddhaśīlaḥ samāhito dharmavibhūtamānaḥ /",
    "T06asmahsbu:5480": " saṃtānasaṃkleśaviśuddhibhede nirmāṇa ekakṣaṇalabdhabuddhiḥ // AMsa_20-21.15 //",
    "T06asmahsbu:5481": " upekṣakaḥ kṣetraviśodhakaś ca syāt satvapāke kuśalo maharddhiḥ /",
    "T06asmahsbu:5482": " saṃpūrṇakāyaś ca nidarśane ca śakto 'bhiṣiktaḥ khalu bodhisatvaḥ // AMsa_20-21.16 //",
    "T06asmahsbu:5483": " daśasu bhūmiṣu daśa bodhisatvā vyavasthāpyate /",
    "T06asmahsbu:5484": " prathamāyāṃ viśuddhadṛṣṭiḥ pudgaladharmadṛṣṭipratipakṣajñānalābhāt /",
    "T06asmahsbu:5485": " dvitīyāyāṃ suviśuddhaśīlaḥ sūkṣmāpattiskhalitasamudācārasyāpy abhāvāt /",
    "T06asmahsbu:5486": " tṛtīyāyāṃ samāhito bhavaty acyutadhyānasamādhilābhāt /",
    "T06asmahsbu:5487": " caturthyā dharmavibhūtamānaḥ sūtrādidharmanānātvamānasya vibhūtatvāt /",
    "T06asmahsbu:5488": " pañcamyāṃ saṃtānabhede nirmāṇo daśabhiś cittāśayaviśuddhisamatābhiḥ sarvasaṃtānasamatāpraveśāt /",
    "T06asmahsbu:5489": " ṣaṣṭyāṃ saṃkleśavyavadānabhede nirmāṇaḥ pratītyasamutpādatathatābahulavihāritayā kṛṣṇaśuklapakṣābhyāṃ tathatāyāḥ saṃkleśvyavadānādarśanāt /",
    "T06asmahsbu:5490": " prakṛtiviśuddhitām upādāya /",
    "T06asmahsbu:5491": " saptamyām ekakṣaṇalabdhabuddhir nirnimittavihārasāmarthyāt pratipakṣaṇaṃ saptatriṃśad bodhpakṣabhāvanātaḥ /",
    "T06asmahsbu:5492": " aṣṭamyām upekṣakaḥ kṣetraviśodhakaś cānābhoganirnimittavihāritvād miśra-upamiśraprayogataś cāvinivartanīyabhūmipraviṣṭair bodhisatvaiḥ /",
    "T06asmahsbu:5493": " navamyāṃ satvaparipākakuśalaḥ pūrvavat /",
    "T06asmahsbu:5494": " daśamyāṃ bodhisatvabhūmau bodhisatvo maharddhikaś ca vyavasthāpyate mahābhijñālābhāt /",
    "T06asmahsbu:5495": " saṃpūrṇakāyaś cāpramāṇasamādhidhāraṇīmukhasphuraṇād āśrayasya nidarśane ca śakto vyavasthāpyate tuṣitabhavanavāsādinirmāṇanidarśanāt /",
    "T06asmahsbu:5496": " bhiṣiktaś ca buddhatve sarvabuddhebhyas tatrābhiṣekalābhāt /",
    "T06asmahsbu:5497": " śikṣāvyavasthānam ārabhya pañca ślokaḥ /",
    "T06asmahsbu:5498": " dharmatāṃ pratividhyeha adhiśīle 'nuśikṣaṇe /",
    "T06asmahsbu:5499": " adhicitte 'py adhiprajñe prajñā tu dvayagocarā // AMsa_20-21.17 //",
    "T06asmahsbu:5500": " dharmatatvaṃ tadajñānajñānād yā vṛttir eva ca /",
    "T06asmahsbu:5501": " prajñāyā gocaras tasmād dvibhūmau tadvyavasthitiḥ // AMsa_20-21.18 //",
    "T06asmahsbu:5502": " (Msa 179)",
    "T06asmahsbu:5503": " śikṣāṇāṃ bhāvanāyāś ca phalam anyac caturvidham /",
    "T06asmahsbu:5504": " animittasasaṃskāro vihāraḥ prathamaṃ phalam // AMsa_20-21.19 //",
    "T06asmahsbu:5505": " sa evānabhisaṃskāro dvitīyaṃ phalam iṣyate /",
    "T06asmahsbu:5506": " kṣetraśuddhiś ca satvānāṃ pākaniṣpattir eva ca // AMsa_20-21.20 //",
    "T06asmahsbu:5507": " samādhidhāraṇīnāṃ ca niṣpattiḥ paramaṃ phalaṃ /",
    "T06asmahsbu:5508": " caturvidhaṃ phalaṃ hy etat caturbhūmisamāśritam // AMsa_20-21.21 //",
    "T06asmahsbu:5509": " prathamāyāṃ bhūmau dharmatāṃ pratividhya dvitīyāyām adhiśīlaṃ śikṣate /",
    "T06asmahsbu:5510": " tṛtīyāyām adhicittaṃ /",
    "T06asmahsbu:5511": " caturthopañcamīṣaṣṭīṣv adhiprajñaṃ /",
    "T06asmahsbu:5512": " bodhipakṣasaṃgṛhītā hi prajñā caturthāṃ bhūmau /",
    "T06asmahsbu:5513": " sā punar dvayagocarā bhūmidvaye /",
    "T06asmahsbu:5514": " dvayaṃ punar dharmatatvaṃ ca duḥkhādisatyaṃ /",
    "T06asmahsbu:5515": " tadajñānajñānādikā ca vṛttir anulomaḥ partītyasamutpādaḥ /",
    "T06asmahsbu:5516": " tadajñānādikā hi vṛttir avidyādikā /",
    "T06asmahsbu:5517": " tajjñānādikā ca vṛttir vidyādikā /",
    "T06asmahsbu:5518": " tasmād bhūmidvaye 'py adhiprajñāvyavasthānaṃ /",
    "T06asmahsbu:5519": " ataḥ paraṃ caturvidhaṃ śikṣāphalaṃ caturbhūmisamāśritaṃ veditavyaṃ yathākramaṃ /",
    "T06asmahsbu:5520": " tatra dvitīyaṃ phalaṃ sa evānimitto vihāro 'nabhisaṃskāraḥ kṣetraśuddhiś ca veditavyaṃ /",
    "T06asmahsbu:5521": " śeṣaṃ gatārthaṃ /",
    "T06asmahsbu:5522": " skandhavyavasthānam ārabhya dvau ślokau /",
    "T06asmahsbu:5523": " dharmatāṃ pratividhyeha śīlaskandhasya śodhanā /",
    "T06asmahsbu:5524": " samādhiprajñāskandhasya tata ūrdhvaṃ viśodhanā // AMsa_20-21.22 //",
    "T06asmahsbu:5525": " vimuktimuktijñānasya tadanyāsu viśodhanā /",
    "T06asmahsbu:5526": " caturvidhād āvaraṇāt pratighātāvṛter api // AMsa_20-21.23 //",
    "T06asmahsbu:5527": " tad anyāsv iti saptamyāṃ yāvad buddhabūmāv abhayor vimuktivimuktijñānayor viśodhanā /",
    "T06asmahsbu:5528": " sā punar vimuktiś caturvidhaphalāvaraṇāc ca veditavyā pratighātāvaraṇāc ca buddhabhūmau /",
    "T06asmahsbu:5529": " yenānyeṣāṃ jñeye jñānaṃ pratihanyate /",
    "T06asmahsbu:5530": " buddhānāṃ to tadvimokṣāt sarvatrāpratihataṃ jñānaṃ /",
    "T06asmahsbu:5531": " śeṣaṃ gatārthaṃ /",
    "T06asmahsbu:5532": " niṣpattivyavasthānam ārabhya trayaḥ ślokaḥ /",
    "T06asmahsbu:5533": " aniṣpannāś ca niṣpannā vijñeyāḥ sarvabhūmayaḥ /",
    "T06asmahsbu:5534": " niṣpannā apy aniṣpannā niṣpannāś ca punar matāḥ // AMsa_20-21.24 //",
    "T06asmahsbu:5535": " niṣpattir vijñeyā yathāvyavasthānamanasikāreṇa /",
    "T06asmahsbu:5536": " tatkalpanatājñānād avikalpanayā ca tasyaiva // AMsa_20-21.25 //",
    "T06asmahsbu:5537": " bhāvanā api niṣpattir acintyaṃ sarvabhūmiṣu /",
    "T06asmahsbu:5538": " pratyātmavedanīyatvāt buddhānāṃ viṣayād api // AMsa_20-21.26 //",
    "T06asmahsbu:5539": " (Msa 180)",
    "T06asmahsbu:5540": " tatrādhimukticaryābhūmir aniṣpannā śeṣā niṣpannā ity etāḥ sarvabhūmayaḥ /",
    "T06asmahsbu:5541": " niṣpannā api punaḥ saptamāniṣpannāḥ śeṣā niṣpannā nirabhisaṃskāravāhitvāt /",
    "T06asmahsbu:5542": " yat punaḥ pramuditādibhūmir niṣpannā pūrvamuktā tatra niṣpattir yathāvyavasthāpitabhūmimanasikāreṇa /",
    "T06asmahsbu:5543": " tasya bhūmivyavasthānasya kalpanāmātrajñānāt tad avikalpanā ca ca veditavyā /",
    "T06asmahsbu:5544": " yadā tadbhūmivyavasthānaṃ kalpanāmātraṃ jānīte /",
    "T06asmahsbu:5545": " tad pai ca kalpanāmātraṃ na vikalpayaty evaṃ grāhyagrāhakāvikalpajñānalābhād bhūmipariniṣpattir uktā bhavati /",
    "T06asmahsbu:5546": " api ca khalu bhūmīnāṃ bhāvanā ca niṣpattiś cobhayam acintyaṃ sarvabhūmiṣu /",
    "T06asmahsbu:5547": " tathā hi tad bodhisatvānāṃ pratyātmavedanīyaṃ buddhānāṃ ca viṣayo nānyeṣāṃ /",
    "T06asmahsbu:5548": " bhūmipratiṣṭhasya liṅgavibhāgam ārabhya dvau ślokau /",
    "T06asmahsbu:5549": " adhimuktir hi sarvatra sālokā liṅgam iṣyate /",
    "T06asmahsbu:5550": " alīnatvam adīnatvam aparapratyayātmatā // AMsa_20-21.27 //",
    "T06asmahsbu:5551": " prativedhaś ca sarvatra sarvatra samacittatā /",
    "T06asmahsbu:5552": " aneyānunayopāyajñānaṃ maṇḍalajanma ca // AMsa_20-21.28 //",
    "T06asmahsbu:5553": " etadbhūmipraviṣṭasya bodhisatvasya daśavidhaṃ liṅgaṃ sarvāsu bhūmiṣu veditavyaṃ /",
    "T06asmahsbu:5554": " yāṃ bhūmiṃ praviṣṭas tatra sāloko yāṃ na praviṣṭas tatrādhimuktir ity etad ekaṃ liṅgaṃ /",
    "T06asmahsbu:5555": " alīnatvaṃ parmodāragambhīreṣu dharmeṣu /",
    "T06asmahsbu:5556": " adīnatvaṃ duṣkaracaryāsu /",
    "T06asmahsbu:5557": " aparapratyayatvaṃ svasyāṃ bhūmau /",
    "T06asmahsbu:5558": " sarvabhūmiprativedhaś ca tad abhinirhārakauśalyataḥ sarvasatveṣv ātmasamacittatā /",
    "T06asmahsbu:5559": " aneyā varṇāvarṇaśabdābhyāṃ /",
    "T06asmahsbu:5560": " ananunayaś cakravartītyādisaṃ pattiṣu /",
    "T06asmahsbu:5561": " upāyakauśalyam anupalambhas tasya buddhatvopāyajñānāt /",
    "T06asmahsbu:5562": " buddhaparṣanmaṇḍaleṣu copapattiḥ sarvakālam ity etāni aparāṇi liṅgāni bodhisatvasya /",
    "T06asmahsbu:5563": " bhūmiṣu pāramitālābhaliṅgavibhāge dvau ślokau /",
    "T06asmahsbu:5564": " nācchando na ca lubdhahrasvahṛdayo na krodhano nālaso nāmaitrīkarūṇāśayo na kumatiḥ kalpair vikalpair hataḥ /",
    "T06asmahsbu:5565": " no vikṣiptamatiḥ sukhair na ca hato duḥkhair na vā vyāvartate satyaṃ mitram upāśritaḥ śrutaparaḥ pūjāparaḥ śāstari // AMsa_20-21.29 //",
    "T06asmahsbu:5566": " sarvaṃ puṇyasamuccayaṃ suvipulaṃ kṛtvānyasādhāraṇaṃ saṃbodhau pariṇāmayaty aharaharyo hy uttamopāyavit /",
    "T06asmahsbu:5567": " (Msa 181)",
    "T06asmahsbu:5568": " jātaḥ svāyatane sadā śubhakaraḥ krīḍaty abhijñāguṇaiḥ sarveṣām uparisthito guṇanidhir jñeyaḥ sa buddhātmanaḥ // AMsa_20-21.30 //",
    "T06asmahsbu:5569": " daśapāramitālābhino bodhisatvasya ṣoḍaśavidhaṃ liṅgaṃ darśayati /",
    "T06asmahsbu:5570": " ṣoḍaśavidaṃ liṅgaṃ /",
    "T06asmahsbu:5571": " sadā pāramitāpratipatticchandenāvirahitatvaṃ /",
    "T06asmahsbu:5572": " ṣaḍpāramitāvipakṣaiś ca rahitatvaṃ pratyekaṃ /",
    "T06asmahsbu:5573": " anyayānamanasikāreṇāvikṣiptatā /",
    "T06asmahsbu:5574": " saṃpattisukheṣv asaktatā /",
    "T06asmahsbu:5575": " vipattiduṣkaracaryāduḥkhaiḥ prayogānirvartitā /",
    "T06asmahsbu:5576": " kalyāṇamitrāśrayaḥ /",
    "T06asmahsbu:5577": " śrutaparatvaṃ śāstṛpūjāparatvaṃ /",
    "T06asmahsbu:5578": " samyakpariṇāmanā upāyakauśalyapāramitayā /",
    "T06asmahsbu:5579": " svāyatanopapattiḥ praṇidhānapāramitayā buddhabodhisatvāvirahitasthānopapatteḥ /",
    "T06asmahsbu:5580": " sadāśubhakaratve balapāramitayā tadvipakṣadharmāvyavakaraṇāt /",
    "T06asmahsbu:5581": " abhijñāguṇakrīḍaṇaṃ ca jñānapāramitayā /",
    "T06asmahsbu:5582": " tatra maitrī vyāpādapraipakṣaḥ sukhopasaṃhārāśayaḥ /",
    "T06asmahsbu:5583": " karuṇā vihiṃsāpratipakṣo duḥkhāpagamāśayaḥ /",
    "T06asmahsbu:5584": " svabhāvakalpanaṃ kalpaḥ /",
    "T06asmahsbu:5585": " viśeṣakalpanaṃ vikalpo veditavhaḥ /",
    "T06asmahsbu:5586": " tatraivānuśaṃsavibhāge ślokaḥ /",
    "T06asmahsbu:5587": " śamathe vipaśyanāyāṃ ca dvayapañcātmako mataḥ /",
    "T06asmahsbu:5588": " dhīmatām anuśaṃso hi sarvathā sarvabhūmiṣu // AMsa_20-21.31 //",
    "T06asmahsbu:5589": " tatraiva pāramitālābhe sarvabhūmiṣu bodhisatvānāṃ sarvaprakāro 'nuśaṃsaḥ /",
    "T06asmahsbu:5590": " pañcavidho veditavyaḥ /",
    "T06asmahsbu:5591": " pratikṣaṇaṃ sarvaduaṣṭhulyāśrayaṃ drāvayati /",
    "T06asmahsbu:5592": " nānātvasaṃjñāvigatiṃ dharmārāmaratiḥ pratilabhate /",
    "T06asmahsbu:5593": " aparicchinnākāraṃ ca sarvato 'pramāṇaṃ dharmāvabhāsaṃ saṃjānīte /",
    "T06asmahsbu:5594": " avikalpitāni cāsya viśuddhibhāgīyāni nimittāni samudācaranti /",
    "T06asmahsbu:5595": " dharmakāyaparipūripariniṣpattaye ca uttarād uttarataraṃ hetusaṃparigrahaṃ karoti /",
    "T06asmahsbu:5596": " tatra prathamadvitīyau śamathapakṣe veditavyaṃ /",
    "T06asmahsbu:5597": " tṛtīyacaturthau vipaśyanāpakṣe /",
    "T06asmahsbu:5598": " śeṣam ubhayapakṣe /",
    "T06asmahsbu:5599": " bhūminiruktivibhāge nava ślokaḥ /",
    "T06asmahsbu:5600": " paśyatāṃ bodhim āsannāṃ satvārthasya ca sādhanaṃ /",
    "T06asmahsbu:5601": " tīvra utpadyate modo muditā tena kathyate // AMsa_20-21.32 //",
    "T06asmahsbu:5602": " atra na kiṃcid vyākhyeyaṃ /",
    "T06asmahsbu:5603": " dauḥśīlyābhogavaimalyād vimalā bhūmir ucyate /",
    "T06asmahsbu:5604": " (Msa 182)",
    "T06asmahsbu:5605": " dauḥśīlyam alasyānyayānamanasikāram alasya cātikramād vimalety ucyate /",
    "T06asmahsbu:5606": " tasmāt tarhy asmābhis tulyābhinirhāre sarvākārapariśodhanābhinirhāra eva yogaḥ karaṇīya iti vacanāt /",
    "T06asmahsbu:5607": " mahādharmāvabhāsasya karaṇāc ca prabhākarī // AMsa_20-21.33 //",
    "T06asmahsbu:5608": " tathā hi tasyāṃ samādhibalenāpramāṇadharmaparyeṣaṇadhāraṇāt mahāntaṃ dharmāvabhāsaṃ pareṣāṃ karoti /",
    "T06asmahsbu:5609": " arcirbhūtā yato dharmā bodhipakṣāḥ pradāhakāḥ /",
    "T06asmahsbu:5610": " arciṣmatīti tadyogāt sā bhūmir dvayadāhataḥ // AMsa_20-21.34 //",
    "T06asmahsbu:5611": " sā bodhipakṣātmikā prjñā dvayadahanapratyupasthānā tasyāṃ bāhulyena /",
    "T06asmahsbu:5612": " dvayaṃ punaḥ kleśāvaraṇaṃ jñeyāvaraṇaṃ cātra veditavyaṃ /",
    "T06asmahsbu:5613": " satvānāṃ paripākaś ca svacittasya ca rakṣaṇā /",
    "T06asmahsbu:5614": " dhīmadbhir jīyate duḥkhaṃ durjayā tena kathyate // AMsa_20-21.35 //",
    "T06asmahsbu:5615": " tatra satvaparipākābhiyukto 'pi na saṃkliśyate /",
    "T06asmahsbu:5616": " satvaviprattipattyā tac cobhayaṃ duṣkaratvād durjayaṃ /",
    "T06asmahsbu:5617": " ābhimukhyād dvayasyeha saṃsārasyāpi nirvṛteḥ /",
    "T06asmahsbu:5618": " uktā hy abhimukhī bhūmiḥ prajñāpāramitāśrayāt // AMsa_20-21.36 //",
    "T06asmahsbu:5619": " sā hi prajñāpāramitāśrayeṇa nirvāṇasaṃsārayor apratiṣṭhānāt saṃsāranirvāṇayor abhimukhī",
    "T06asmahsbu:5620": " ekāyanapathaśleṣād bhūmir dūraṃgamā matā /",
    "T06asmahsbu:5621": " ekāyanapathaḥ pūrvaṃ nirdiṣṭas tadupaśleṣatvāt dūraṃ gatā bhavati prayogapayantagamanāt /",
    "T06asmahsbu:5622": " dvayasaṃjñāvicalanād acalā ca nirucyate // AMsa_20-21.37 //",
    "T06asmahsbu:5623": " dvābhyāṃ saṃjñābhyāṃ avicalanāt nimittasaṃjñayā animittābhogasaṃjñayā ca /",
    "T06asmahsbu:5624": " pratisaṃvinmatisādhutvād bhūmiḥ sādhumati matā /",
    "T06asmahsbu:5625": " (Msa 183)",
    "T06asmahsbu:5626": " pratisaṃvinmateḥ sādhutvād iti pradhānatvāt /",
    "T06asmahsbu:5627": " dharmameghā dvayavyāpter dharmākāśasya meghavat // AMsa_20-21.38 //",
    "T06asmahsbu:5628": " dvayavyāpter ity samādhimukhadhāraṇīmukhavyāpanān meghenevākāśasthālīyasyāśrayasaṃniviṣṭasya śrutadharmasya dharmameghety ucyate /",
    "T06asmahsbu:5629": " vividhe śubhanirhāre ratyā viharaṇāt sadā /",
    "T06asmahsbu:5630": " sarvatra bodhisatvānāṃ vihārabhūmayo matāḥ // AMsa_20-21.39 //",
    "T06asmahsbu:5631": " vividhakuśalābhinirhāranimittaṃ sadā sarvatra ratyā viharaṇād bodhisatvānāṃ bhūmayo vihārā ity ucyante /",
    "T06asmahsbu:5632": " bhūyo bhūyo 'mitāsv āsu ūrdhvaṃgamanayogataḥ /",
    "T06asmahsbu:5633": " bhūtāmitābhayārthāya ta eveṣṭā hi bhūmayaḥ // AMsa_20-21.40 //",
    "T06asmahsbu:5634": " bhūyo bhūyo 'mitāsv āsu ūrdhvaṃgamanayogād bhūtāmitābhayārthāya ta eva vihārāḥ punar bhūmaya ucyante /",
    "T06asmahsbu:5635": " amitāsv iti daśasu bhūiṣu ekaikasyāpramāṇatvāt /",
    "T06asmahsbu:5636": " ūrdhvaṃgamanayogād iti uparibhūmigamanayogāt /",
    "T06asmahsbu:5637": " bhūtāmitābhayārtham ity amitānāṃ bhūtānāṃ bhayaprahāṇārthaṃ /",
    "T06asmahsbu:5638": " prāptivihāre ślokaḥ /",
    "T06asmahsbu:5639": " bhūmilābhebho 'dhimukteś ca cariteṣu ca vartanāt /",
    "T06asmahsbu:5640": " prativedhāc ca bhūmīnāṃ niṣpatteś ca caturvidhaḥ // AMsa_20-21.41 //",
    "T06asmahsbu:5641": " caturvidho bhūmīnāṃ lābhaḥ /",
    "T06asmahsbu:5642": " adhimuktilābho yathoktādhimuktito 'dhimukticaryābhūmau /",
    "T06asmahsbu:5643": " caritalābho daśasu dharmacariteṣu ca vartanāt tasyām eva /",
    "T06asmahsbu:5644": " parmārthaprativedhato ca bhūmipraveśe /",
    "T06asmahsbu:5645": " niṣpattilābhaś cānvinivartanīyabhūmipraveśe /",
    "T06asmahsbu:5646": " caryāvibhāge ślokaḥ ṣaḍpādaḥ /",
    "T06asmahsbu:5647": " mahāyāne 'dhimuktānāṃ hīnayāne ca dehināṃ /",
    "T06asmahsbu:5648": " dvayor āvarjanārthāya vinayāya ca deśitāḥ /",
    "T06asmahsbu:5649": " caryāś catasro dhīrāṇāṃ yathāsūtrānusārataḥ // AMsa_20-21.42 //",
    "T06asmahsbu:5650": " tatra pāramitācaryā mahāyānādhimuktānāṃ arthe deśitā /",
    "T06asmahsbu:5651": " bodhisatvacaryā śrāvakapratyekabuddhayānādhimuktānāṃ /",
    "T06asmahsbu:5652": " abhijñācaryā dvayor api mahāyānahīnayānādhimuktayoḥ prabhāveṇāvarjanārthaṃ /",
    "T06asmahsbu:5653": " satvaparipākacaryā dvayor eva paripācanārthaṃ /",
    "T06asmahsbu:5654": " (Msa 184) paripācanaṃ hy atra vinayanaṃ ca deśitāḥ /",
    "T06asmahsbu:5655": " buddhaguṇavibhāge bahavaḥ ślokāḥ /",
    "T06asmahsbu:5656": " apramāṇavibhāge tad buddhastotram ārabhhyaikaḥ /",
    "T06asmahsbu:5657": " anukampakasatveṣu saṃyogavigamāśaya /",
    "T06asmahsbu:5658": " aviyogāśaya saukhyahitāśaya namo 'stu te // AMsa_20-21.43 //",
    "T06asmahsbu:5659": " anukampakatvaṃ satveṣu saṃdarśitaṃ /",
    "T06asmahsbu:5660": " sukhāśayatvaṃ punaḥ sukhasaṃyogaāśayatvena maitryā /",
    "T06asmahsbu:5661": " duḥkhaviyogāśayatvena ca kāruṇayā /",
    "T06asmahsbu:5662": " sukhāviyogāśayatvena ca muditayā /",
    "T06asmahsbu:5663": " hitāśayatvam upekṣayā /",
    "T06asmahsbu:5664": " sā punar niḥkleśatāśayalakṣaṇā veditavyā /",
    "T06asmahsbu:5665": " vimokṣābhibhvāyatanakṛtsnāyatanavibhāge ślokaḥ /",
    "T06asmahsbu:5666": " sarvāvaraṇanirmukta sarvalokābhibhū mune /",
    "T06asmahsbu:5667": " jñānena jñeyaṃ vyāptaṃ te muktacitta namo 'stu te // AMsa_20-21.44 //",
    "T06asmahsbu:5668": " atra vimokṣaviśeṣaṃ bhagavataḥ sarvakleśajñeyāvaraṇanirmuktatayā darśayati /",
    "T06asmahsbu:5669": " abhibhvāyatanaviśeṣaṃ sarvalokābhibhūtvena svacittavaśavartanād yatheṣṭālambananirmāṇapariṇāmanatādhiṣṭhānataḥ /",
    "T06asmahsbu:5670": " kṛtsnāyatanaviśeṣaṃ sarvajñeyajñānenāvyāghātataḥ /",
    "T06asmahsbu:5671": " ata eva vimokṣādiguṇavipakṣamuktatvāt muktacittaḥ /",
    "T06asmahsbu:5672": " araṇāvibhāge ślokaḥ /",
    "T06asmahsbu:5673": " aśeṣaṃ sarvasatvānāṃ sarvakleśavināśaka /",
    "T06asmahsbu:5674": " kleśaprahāraka kliṣṭasānukrośa namo 'stu te // AMsa_20-21.45 //",
    "T06asmahsbu:5675": " atrāvaraṇāśeṣaṃ bhagavataḥ sarvasatvakleśavinayanād utpāditakleśeṣv api ca tatkleśapratipakṣavighānāt kliṣṭajanānukampayā saṃdarśayati /",
    "T06asmahsbu:5676": " anye hy araṇāvihāriṇaḥ satvānāṃ kasyacid eva tadālambanasya kleśasyotpattipratyayamātraṃ pratiharanti /",
    "T06asmahsbu:5677": " na tu kleśasaṃtānād apanayanti /",
    "T06asmahsbu:5678": " praṇidhijñānaviśeṣe ślokaḥ /",
    "T06asmahsbu:5679": " anābhoga nirāsaṅga avyāghāta samāhita /",
    "T06asmahsbu:5680": " sadaiva sarvapraśnānāṃ visarjaka namo 'stu te // AMsa_20-21.46 //",
    "T06asmahsbu:5681": " atra pañcabhir ākārair praṇidhijñānaviśeṣaṃ bhagavataḥ saṃdarśayati /",
    "T06asmahsbu:5682": " anābhogasaṃmukhībhāvataḥ /",
    "T06asmahsbu:5683": " nirāsaṅgasaṃmukhībhāvataḥ /",
    "T06asmahsbu:5684": " sarvajñeyāvyāghātataḥ /",
    "T06asmahsbu:5685": " sadā samāhitatvataḥ /",
    "T06asmahsbu:5686": " (Msa 185) sarvasaṃśayachedanataś ca satvānāṃ /",
    "T06asmahsbu:5687": " anye hi praṇidhjñānaṃ saṃmukhīkurvanti /",
    "T06asmahsbu:5688": " na cāsaktaṃ samāpattipraveśāpekṣatvāt /",
    "T06asmahsbu:5689": " na cāvyāhataṃ pradeśajñānāt /",
    "T06asmahsbu:5690": " na ca sadā samāhitā bhavanti /",
    "T06asmahsbu:5691": " na ca sarvasaṃśayāṃś chindanti /",
    "T06asmahsbu:5692": " pratisaṃvidvibhāge ślokaḥ /",
    "T06asmahsbu:5693": " āśraye 'thāśrite deśye vākye jñāne ca deśike /",
    "T06asmahsbu:5694": " avyāhatamate nityaṃ sudeśika namo 'stu te // AMsa_20-21.47 //",
    "T06asmahsbu:5695": " atra samāsato yac ca deśyate yena deśyate tatra nityam avyāhatamatitvenabhagavataś catasraḥ pratisaṃvido deśitāḥ /",
    "T06asmahsbu:5696": " tatra dvayaṃ deśyate āśrayaś ca dharmaḥ /",
    "T06asmahsbu:5697": " tadāśritaś cārthaḥ /",
    "T06asmahsbu:5698": " dvayena deśyate vācā jñānena ca /",
    "T06asmahsbu:5699": " sudeśikatvena tāsāṃ karma saṃdarśitaṃ /",
    "T06asmahsbu:5700": " abhijñāvibhāge ślokaḥ /",
    "T06asmahsbu:5701": " upetya vacanais teṣāṃ carijña āgatau gatau /",
    "T06asmahsbu:5702": " niḥsāre caiva satvānāṃ svavavāda namo 'stu te // AMsa_20-21.48 //",
    "T06asmahsbu:5703": " atra ṣaḍbhir abhijñābhiḥ samyagavavādatvaṃ bhagavato darśitaṃ /",
    "T06asmahsbu:5704": " upetya vineyasakāśam ṛddhyabhijñayā /",
    "T06asmahsbu:5705": " teṣāṃ bhāṣayā divyaśrotrābhijñayā cittacaritraṃ jñātvā cetaḥparyāyābhijñayā yathā pūrvāntād ihāgatir yathā ca saṃsārān niḥsāraṇaṃ /",
    "T06asmahsbu:5706": " tatrāvavādaṃ dadāty avaśiṣṭābhistotṛbhir abhijñābhir yathākramaṃ /",
    "T06asmahsbu:5707": " lakṣaṇānuvyañjanavibhāge ślokaḥ /",
    "T06asmahsbu:5708": " satpauruṣyaṃ prapadyante tvāṃ dṛṣṭvā sarvadehinaḥ /",
    "T06asmahsbu:5709": " dṛṣṭamātrāt prasādasya vidhāyaka namo 'stu te // AMsa_20-21.49 //",
    "T06asmahsbu:5710": " atra lakṣaṇānuvyañjanānāṃ bhagavati mahāpuruṣatvasaṃpratyayena darśanamātrāt prasādajanakatvaṃ karma saṃdarśayitaṃ /",
    "T06asmahsbu:5711": " pariśuddhivibhāge ślokaḥ /",
    "T06asmahsbu:5712": " ādānasthānasaṃtyāganirmāṇapariṇāmane /",
    "T06asmahsbu:5713": " samādhijñānavaśitāmanuprāpta namo 'stu te // AMsa_20-21.50 //",
    "T06asmahsbu:5714": " atra bhagavataś caturvidhayā vaśitayā sarvākārāś catasraḥ pariśuddhayaḥ paridīpitāḥ /",
    "T06asmahsbu:5715": " (Msa 186) āśrayapariśuddhir ātmabhāvasyādānasthānatyāgavaśitayā /",
    "T06asmahsbu:5716": " ālambanapariśuddhir nirmāṇapariṇāmanavaśitayā /",
    "T06asmahsbu:5717": " cittapariśuddhiḥ sarvākārasamādhivaśitayā /",
    "T06asmahsbu:5718": " prajñāpariśuddhiḥ sarvākārajñānavaśitayā /",
    "T06asmahsbu:5719": " balavibhāge ślokaḥ /",
    "T06asmahsbu:5720": " upāye śaraṇe śuddhau satvānāṃ vipravādane /",
    "T06asmahsbu:5721": " mahāyāne ca niryāṇe mārabhañja namo 'stu te // AMsa_20-21.51 //",
    "T06asmahsbu:5722": " atra caturṣv artheṣu satvānāṃ vipravādanaya māro yas tadbhañjakatvena bhagavato daśānāṃ balānāṃ karma saṃdarśitaṃ /",
    "T06asmahsbu:5723": " yad utasugatidurgatigamanādyupāyavipravādane /",
    "T06asmahsbu:5724": " aśaraṇe devādiṣu śaraṇavipravādane /",
    "T06asmahsbu:5725": " sāśravaśuddhimātreṇa śuddhivipravādane /",
    "T06asmahsbu:5726": " mahāyānaniryāṇavipravādane ca /",
    "T06asmahsbu:5727": " sthānāsthānajñānabalena hi bhagavān prathame 'rthe mārabhañjako veditavyaḥ /",
    "T06asmahsbu:5728": " karmavipākajñānabalena dvitīye /",
    "T06asmahsbu:5729": " dhyānavimokṣasamādhisamāpattijñānabalena tṛtīye /",
    "T06asmahsbu:5730": " indriyaparāparatvādijñānabalena caturthe /",
    "T06asmahsbu:5731": " hīnānīndriyādīni varjayitvā śreṣṭhasaṃniyojanāt /",
    "T06asmahsbu:5732": " vaiśāradyavibhāge ślokaḥ /",
    "T06asmahsbu:5733": " jñānaprahāṇaniryāṇavighnakārakadeśika /",
    "T06asmahsbu:5734": " svaparārthe 'nyatīrthyānāṃ nirādhṛṣya namo 'stu te // AMsa_20-21.52 //",
    "T06asmahsbu:5735": " atra jñānaprahāṇakārakatvena svārthe /",
    "T06asmahsbu:5736": " niryāṇavighnadeśikatvena ca parārthe /",
    "T06asmahsbu:5737": " nirādhṛṣyatvād anyatīrthyair bhagavato yathākramaṃ caturvidhaṃ vaiśāradyam udbhāvitaṃ /",
    "T06asmahsbu:5738": " ārakṣasmṛtyupasthānavibhāge ślokaḥ /",
    "T06asmahsbu:5739": " vigṛhyavaktā parṣatsu dvayasaṃkleśavarjita /",
    "T06asmahsbu:5740": " nirārakṣa asaṃmoṣa gaṇakarṣa namo 'stu te // AMsa_20-21.53 //",
    "T06asmahsbu:5741": " anena trīṇy arakṣāṇi trīṇi ca smṛtyupasthānāni bhagavataḥ paridīpitāni /",
    "T06asmahsbu:5742": " teṣāṃ ca karma gaṇaparikarṣakatvaṃ /",
    "T06asmahsbu:5743": " tair hi yathākramaṃ vigṛhyavaktā ca bhavati parṣatsu nirārakṣatvāt /",
    "T06asmahsbu:5744": " dvayasaṃkleśavarjitaś cānunayapratighābhāvād /",
    "T06asmahsbu:5745": " asaṃmoṣatayā sadābhūyasthitasmṛtitvāt /",
    "T06asmahsbu:5746": " vāsanāsamudghātavibhāge ślokaḥ /",
    "T06asmahsbu:5747": " cāre vihāre sarvatra nāsty asarvajñaceṣṭitaṃ /",
    "T06asmahsbu:5748": " sarvadā tava sarvajña bhūtārthika namo 'stu te // AMsa_20-21.54 //",
    "T06asmahsbu:5749": " anena cāre vihāre vā sarvatra sarvadā vāsarvajñaceṣṭitasyābhāvāt bhagavataḥ /",
    "T06asmahsbu:5750": " (Msa 187) sarvakleśavāsanāsammudghātaḥ paridīpitaḥ /",
    "T06asmahsbu:5751": " asarvajño hi kṣīṇakleśo 'py asamudghātitatvād vāsanāyā ekadā bhrāntena hastinā sārdhaṃ samāgacchati bhrāntena rathenety evamādikam asarvajñaceṣṭitaṃ karoti /",
    "T06asmahsbu:5752": " yathoktaṃ māṇḍavyasūte /",
    "T06asmahsbu:5753": " tac ca bhūtārthasarvajñatvaṃ nāsti /",
    "T06asmahsbu:5754": " asaṃmoṣatāvibhāge ślokaḥ /",
    "T06asmahsbu:5755": " sarvasatvārthakṛtyeṣu kālaṃ tvaṃ nātivartase /",
    "T06asmahsbu:5756": " abandhyakṛtya satatam asaṃmoṣaḥ namo 'stu te // AMsa_20-21.55 //",
    "T06asmahsbu:5757": " anena yasya satvasya yo 'rthaḥ karaṇīyo yasmin kāle tatkālānativartanāt /",
    "T06asmahsbu:5758": " abandhyaṃ kṛtyaṃ sadā bhagavata ity asaṃmoṣadharmatvaṃ svabhāvataḥ karmataś ca saṃdarśitaṃ /",
    "T06asmahsbu:5759": " mahākaruṇāvibhāge ślokaḥ /",
    "T06asmahsbu:5760": " sarvalokamahorātraṃ ṣaṭkṛtvaḥ pratyavekṣase /",
    "T06asmahsbu:5761": " mahākaruṇayā yukta hitāśaya namo 'stu te // AMsa_20-21.56 //",
    "T06asmahsbu:5762": " atra mahākaruṇā bhagavataḥ karmataḥ svabhāvataś ca paridīpitā /",
    "T06asmahsbu:5763": " mahākaruṇayā hi bhagavān ṣaḍkṛtvo rātrindivena lokaṃ pratyavekṣate ko hīyate ko vardhate ity evamādi /",
    "T06asmahsbu:5764": " tadyogāc ca bhagavataḥ sarvasatveṣu nityaṃ hitāśayaḥ /",
    "T06asmahsbu:5765": " āveṇikaguṇavibhāge ślokaḥ /",
    "T06asmahsbu:5766": " cāreṇādhigamenāpi jñānenāpi ca karmaṇā /",
    "T06asmahsbu:5767": " sarvaśrāvakapratyekabuddhottama namo 'stu te // AMsa_20-21.57 //",
    "T06asmahsbu:5768": " atra cārasasṃ gṛhītaiḥ ṣaḍbhir āveṇikair buddhadharmaiḥ /",
    "T06asmahsbu:5769": " adhigamasaṃgṛhītaiḥ ṣaḍbhiḥ /",
    "T06asmahsbu:5770": " jñānasaṃgṛhītais tribhiḥ /",
    "T06asmahsbu:5771": " karmasaṃgṛhītaiś ca tribhiḥ /",
    "T06asmahsbu:5772": " tadanyasatvottamānām api śrāvakapratyekabuddhānām antikād uttamatvena sarvasatvottamatvaṃ paridīpitaṃ /",
    "T06asmahsbu:5773": " tatra nāsti tathāgatasya skhalitaṃ /",
    "T06asmahsbu:5774": " nāsti ravitaṃ /",
    "T06asmahsbu:5775": " nāsti muṣitā smṛtiḥ /",
    "T06asmahsbu:5776": " nāsty asamāhitaṃ cittaṃ /",
    "T06asmahsbu:5777": " nāsti nānātvasaṃjñā /",
    "T06asmahsbu:5778": " nāsty apratisaṃkhyāyopekṣeti cārasaṃgṛhītāḥ ṣaḍāveṇikā buddhadharmā ye buddhasyaiva saṃvidyante nānyeṣāṃ /",
    "T06asmahsbu:5779": " nāsti chandaparihāṇir nāsti vīryasmṛtisamādhiprajñāvimuktiparihāṇir ity adhigamasaṃgṛhītāḥ ṣaḍ /",
    "T06asmahsbu:5780": " atīte adhvani tathāgatasyāsaṅgam apratihataṃ jñānaṃ /",
    "T06asmahsbu:5781": " anāgate pratyutpanne adhvani tathāgatasyāsaṅgam apratihataṃ jñānam iti /",
    "T06asmahsbu:5782": " jñānasaṃgṛhītās trayaḥ /",
    "T06asmahsbu:5783": " sarvaṃ tathāgatasya (Msa 188)",
    "T06asmahsbu:5784": " kāyakarma jñānapūrvaṃgamaṃ jñānānuparivarti /",
    "T06asmahsbu:5785": " sarvaṃ vākkarma sarvaṃ manaskarmeti karmasaṃgṛhāitās trayaḥ /",
    "T06asmahsbu:5786": " sarvākārajñatāvibhāge ślokaḥ /",
    "T06asmahsbu:5787": " tribhiḥ kāyair mahābodhiṃ sarvākārām upāgata /",
    "T06asmahsbu:5788": " sarvatra sarvasatvānāṃ kāṅkṣāchida namo 'stu te // AMsa_20-21.58 //",
    "T06asmahsbu:5789": " anena tribhiś ca kāyaiḥ sarvākārabodhyupagamatvāt sarvajñeyasarvākārajñānāc ca sarvākārajñatā bhagavataḥ paridīpitā /",
    "T06asmahsbu:5790": " trayaḥ kāyāḥ svābhāvikaḥ sāṃbhogiko nairmāṇikaś ca /",
    "T06asmahsbu:5791": " sarvajñeyasarvākārajñānaṃ punar atra sarvasatvānāṃ devamanuṣyādīnāṃ sarvasaṃśayacchedena karmaṇā nirdiṣṭaṃ /",
    "T06asmahsbu:5792": " pāramitāparipūrivibhāge ślokaḥ /",
    "T06asmahsbu:5793": " niravagraha nirdoṣa niṣkāluṣyānavasthita /",
    "T06asmahsbu:5794": " āniṅkṣya sarvadharmeṣu niṣprapañca namo 'stu te // AMsa_20-21.59 //",
    "T06asmahsbu:5795": " anena sakalaṣaḍpāramitāvipakṣanirmuktatayā ṣaḍpāramitāparipūrir bhagavata udbhāvitā /",
    "T06asmahsbu:5796": " tatrānavagrahatvaṃ bhoganirāgrahatvād veditavyaṃ /",
    "T06asmahsbu:5797": " nirdoṣatvaṃ nirmalakāyādikarmatvāt /",
    "T06asmahsbu:5798": " niṣkāluṣyatvaṃ lokadharmaduḥkhābhyāṃ cittākaluṣīkaraṇāt /",
    "T06asmahsbu:5799": " anavasthitatvam alpāvaraṇamātrādhigamānavasthānāt / /",
    "T06asmahsbu:5800": " āniṅkṣyatvam avikṣepāt /",
    "T06asmahsbu:5801": " niṣprapañcatvaṃ sarvavikalpaprapañcāsamudācārāt /",
    "T06asmahsbu:5802": " buddhalakṣaṇavibhāge dvau ślokau /",
    "T06asmahsbu:5803": " niṣpannaparamārtho 'si sarvabhūmiviniḥsṛtaḥ /",
    "T06asmahsbu:5804": " sarvasatvāgratāṃ prāptaḥ sarvasatvavimocakaḥ // AMsa_20-21.60 //",
    "T06asmahsbu:5805": " akṣayair asamair yukto guṇair lokeṣu dṛśyase /",
    "T06asmahsbu:5806": " maṇḍaleṣv apy adṛśyaś ca sarvathā devamānuṣaiḥ // AMsa_20-21.61 //",
    "T06asmahsbu:5807": " atra ṣaḍbhiḥ svabhāvahetuphalakarmayogavṛttyarthair buddhalakṣaṇaṃ paridīpitaṃ /",
    "T06asmahsbu:5808": " tatra viśuddhā tathatā niṣpannaḥ paramārthaḥ /",
    "T06asmahsbu:5809": " sa ca buddhānāṃ svabhāvaḥ /",
    "T06asmahsbu:5810": " sarvabodhisatvabhūminiryātatvaṃ hetuḥ /",
    "T06asmahsbu:5811": " sarvasatvāgratāṃ prāptatvaṃ yogaḥ /",
    "T06asmahsbu:5812": " nānālokadhātuṣu dṛśyamānatā nirmāṇakāyena (Msa 189)",
    "T06asmahsbu:5813": " parṣaṇmaṇḍaleṣv api dṛśyamānatā sāṃbhogikena kāyena /",
    "T06asmahsbu:5814": " sarvathā cādṛśyamānatā dharmakāyeneti trividhā prabhedavṛttir iti /",
    "T06asmahsbu:5815": " mahāyānasūtrālaṃkāreṣu vyavadātasamayamahābodhisatvabhāṣite",
    "T06asmahsbu:5816": " caryāpratiṣṭhādhikāro nāmaikaviṃśatitamo 'dhikāraḥ",
    "T06asmahsbu:5817": " samāptaś ca mahāyānasūtrālaṃkāra iti //"
}