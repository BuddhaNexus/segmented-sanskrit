{
    "GSP28ktv_2-1u:0": " %p. 58",
    "GSP28ktv_2-1u:1": " bhāvārthāḥ karmaśabdās tebhyaḥ kriyā pratīyetaiṣa hy artho vidhīyate // Jaim_2,1.1 //",
    "GSP28ktv_2-1u:2": " saṃbandhaṃ tāval lakṣaṇadvayasya karoti /",
    "GSP28ktv_2-1u:3": " tatra prathame 'dhyāye pramāṇalakṣaṇaṃ vṛttam ity uktam /",
    "GSP28ktv_2-1u:4": " tad ayuktam /",
    "GSP28ktv_2-1u:5": " kutaḥ /",
    "GSP28ktv_2-1u:6": " naiva hi prathame 'dhyāye sūtrakāreṇa kiṃcana /",
    "GSP28ktv_2-1u:7": " lakṣaṇena pramāṇādeḥ svarūpam upavarṇitam // 1 //",
    "GSP28ktv_2-1u:8": " tan nāma lakṣaṇam ucyate yena tadvyatiriktebhyas tasya svarūpaṃ vyāvṛttākāraṃ nirūpyate /",
    "GSP28ktv_2-1u:9": " na caivaṃ pramāṇādilakṣaṇam uktam /",
    "GSP28ktv_2-1u:10": " anumānādīni tāvan naiva sūtritāni /",
    "GSP28ktv_2-1u:11": " pratyakṣam api dharmaṃ praty animittatvenopanyastaṃ na lakṣyatveneti vyākhyātam /",
    "GSP28ktv_2-1u:12": " na ca śabdo 'pi dharmapramāṇabhūtaḥ kaścil lakṣitaḥ,",
    "GSP28ktv_2-1u:13": " asminn evādhikaraṇe tasya lakṣyamāṇatvāt /",
    "GSP28ktv_2-1u:14": " yad api vṛttikāreṇa sarveṣāṃ lakṣaṇaṃ pradarśitaṃ na tad adhyāyārthatvenopasaṃhartuṃ yuktam /",
    "GSP28ktv_2-1u:15": " sūtrādhyāyārthānupasaṃhārāt /",
    "GSP28ktv_2-1u:16": " kathaṃ ca samastalakṣaṇārthavyatirikta evārthe sūtrāṇi kṣīyeran /",
    "GSP28ktv_2-1u:17": " api ca",
    "GSP28ktv_2-1u:18": " vṛttikāreṇa yo 'py uktaḥ ṣaṭkaḥ pratyakṣapūrvakaḥ /",
    "GSP28ktv_2-1u:19": " aparīkṣyatayā so 'pi naiva lakṣaṇagocaraḥ // 2 //",
    "GSP28ktv_2-1u:20": " %p. 59",
    "GSP28ktv_2-1u:21": " lokaprasiddhārthāni hi tāny aparīkṣyatvenoktāni na prathamādhyāyaviṣayatvenopasaṃhāram arhanti /",
    "GSP28ktv_2-1u:22": " tasmād yat prathame 'dhyāye vṛttaṃ tad ālocyaitad bhāṣyaṃ neyam /",
    "GSP28ktv_2-1u:23": " tatra",
    "GSP28ktv_2-1u:24": " pramāṇalakṣaṇaṃ tāvac codanālakṣaṇāśrayam /",
    "GSP28ktv_2-1u:25": " vidhyāditattvanirṇītiḥ pramāṇenaiva ca sthitā // 3 //",
    "GSP28ktv_2-1u:26": " samasto hi prathamaḥ pādaś codanālakṣaṇasūtraparikaraḥ /",
    "GSP28ktv_2-1u:27": " tatra ca dharmasya codanālakṣaṇatvam uktam /",
    "GSP28ktv_2-1u:28": " ato 'vadhāritārthalakṣaṇaśabdasāhacaryāt pramāṇaśabdaḥ pramīyate ity evaṃ vyutpādya dharmaviṣaya eva vyākhyeyaḥ /",
    "GSP28ktv_2-1u:29": " saty api prameyamātravācitve 'smin śāstre jijñāsyatvena dharmaḥ prakrānta iti sa eva gṛhyate /",
    "GSP28ktv_2-1u:30": " atha vā karaṇam eva pramāṇam,",
    "GSP28ktv_2-1u:31": " tasyaiva lakṣaṇam uktam /",
    "GSP28ktv_2-1u:32": " yady api ca sarvapramāṇānāṃ tan noktaṃ tathāpi dharmapramāṇasya codanātvaṃ nāma lakṣaṇam ity etāvataivoktaṃ manyate /",
    "GSP28ktv_2-1u:33": " na cāvaśyaṃ sarvātmanaiva lakṣite lakṣaṇatvam /",
    "GSP28ktv_2-1u:34": " viśeṣarūpāṇām ānantyena sarvalakṣaṇābhā-",
    "GSP28ktv_2-1u:35": " %p. 60",
    "GSP28ktv_2-1u:36": " vaprasaṅgāt /",
    "GSP28ktv_2-1u:37": " api cautpattikasūtreṇa viśeṣo 'py ukta eva yenāgamaviśeṣo gamyate /",
    "GSP28ktv_2-1u:38": " atha vopanyastasya codanātmakasya pramāṇasya lakṣaṇaṃ prāmāṇyakāraṇam uktam ity upasaṃhāraḥ /",
    "GSP28ktv_2-1u:39": " tathā yady api vidher idaṃ rūpam idam arthavādasyedaṃ mantrasyety evaṃ noktaṃ tathāpi dharmaṃ praty upayogābhidhānāt tattvaṃ nirṇītam /",
    "GSP28ktv_2-1u:40": " avasarābhāvāt tu tatsvarūpaṃ na nirdiṣṭam /",
    "GSP28ktv_2-1u:41": " śrutimūlatvaṃ vijñānasya smṛtiprāmāṇye tattvam /",
    "GSP28ktv_2-1u:42": " nāmadheyasya codanāntargatatvāt pramāṇatvam /",
    "GSP28ktv_2-1u:43": " saṃdigdhārthanirṇaye vākyaśeṣasāmarthyayoḥ prāmāṇyam ity evaṃ samastam adhyāyaṃ pramāṇalakṣaṇam ācakṣate /",
    "GSP28ktv_2-1u:44": " tan na prasmartavyam iti /",
    "GSP28ktv_2-1u:45": " avismṛtaprāmāṇyo hi bhedādipratipādanam aviśeṣād anarthakaṃ hi syāt iti kriyamāṇaṃ sahate /",
    "GSP28ktv_2-1u:46": " anyathā hy anarthakaṃ nāmety api pratyavatiṣṭheta /",
    "GSP28ktv_2-1u:47": " nanu pradhānāpradhānacintā tṛtīyacaturthayor viṣayaḥ katham atropanyasyate /",
    "GSP28ktv_2-1u:48": " kecid āhuḥ /",
    "GSP28ktv_2-1u:49": " iha dravyakarmaṇor uttaratra tu karmaṇām eva guṇapradhānatvavicārād apaunaruktyam iti /",
    "GSP28ktv_2-1u:50": " tad ayuktam /",
    "GSP28ktv_2-1u:51": " dravyaguṇasaṃskāreṣu ity atra sarvābhidhānāt /",
    "GSP28ktv_2-1u:52": " tenaivaṃ vācyam",
    "GSP28ktv_2-1u:53": " lakṣaṇārtho 'tra tattvena bhedaḥ śabdāntarādibhiḥ /",
    "GSP28ktv_2-1u:54": " %p. 61",
    "GSP28ktv_2-1u:55": " tam anv apūrvabhedo 'pi prādhānyaṃ tatprasiddhaye // 4 //",
    "GSP28ktv_2-1u:56": " karmabhedas tāvad autsargiko lakṣaṇārthaḥ,",
    "GSP28ktv_2-1u:57": " tadapavādatvenābhedaḥ /",
    "GSP28ktv_2-1u:58": " tadanuniṣpādinau tv apūrvabhedābhedau /",
    "GSP28ktv_2-1u:59": " tatra pratikarmabhedam apūrvabhedaprasaktau tṛtīyasiddhaḥ pradhānāpradhānavicāraḥ punar apavādatvenārapsyate /",
    "GSP28ktv_2-1u:60": " saty apy avahantyādīnāṃ śabdāntarādibhir bhede karmākāṅkṣitadṛṣṭaprayojanaparyavasānān na kriyājanyāpūrvāntarotpattiḥ /",
    "GSP28ktv_2-1u:61": " yat tu niyamāpūrvaṃ tat kriyākṛtaṃ na bhavatīti na tayā vyapadiśyate /",
    "GSP28ktv_2-1u:62": " tena yatraiva dravyādīni prati kriyāṇāṃ pradhānatvaṃ tatraiva tadbhedanimittāpūrvabhedasiddhiḥ /",
    "GSP28ktv_2-1u:63": " asya ca vivekārthaṃ yad guṇapradhānalakṣaṇaṃ vakṣyate tadapavādāpavādārthaṃ dharmamātre tu stutaśastrayoḥ iti cādhikaraṇadvayaṃ prastoṣyate",
    "GSP28ktv_2-1u:64": " tataś cākhyātadvaividhye 'vadhārite prasaṅgāt tṛtīyaṃ prakāram abhidhāyakatvaṃ pratipādayituṃ mantraprastāvaḥ /",
    "GSP28ktv_2-1u:65": " tallakṣaṇādīni tu prasaktānuprasaktena yāvat pādasamāpti /",
    "GSP28ktv_2-1u:66": " tataḥ śabdāntarābhyāsābhyāṃ bhedam uktvā paurṇamāsyadhikaraṇenābhyāsāpavādaḥ kariṣyate samudāyānuvādatvāt /",
    "GSP28ktv_2-1u:67": " tatas tadapavādārtham upāṃśuyājāghārāgnihotrapaśusomādhikaraṇāni /",
    "GSP28ktv_2-1u:68": " tataḥ saṃkhyāsaṃjñāguṇair bhedaḥ /",
    "GSP28ktv_2-1u:69": " tāvac ca guṇagato vicāro yāvat prakaraṇāntarādhikaraṇam /",
    "GSP28ktv_2-1u:70": " tatas tannyāyānuvṛttir ā śākhāntarādhikaraṇāt /",
    "GSP28ktv_2-1u:71": " tatra ca ṣaṭkātiriktabhedakāraṇavyudāsaḥ saṃjñābhyāsaguṇaprakriyāṇāṃ cāśaṅkānivṛttir ity etāvān bhedalakṣaṇārthaḥ /",
    "GSP28ktv_2-1u:72": " eṣa evārtho 'vaśyaṃ vaktavyo 'ṅgāṅgitvādyavadhāraṇārtham / na",
    "GSP28ktv_2-1u:73": " %p. 62",
    "GSP28ktv_2-1u:74": " cānyasyedānīm avasaro 'stīty ayam evādhyāyasaṃbandhaḥ /",
    "GSP28ktv_2-1u:75": " kutaḥ /",
    "GSP28ktv_2-1u:76": " śeṣaśeṣyādayaḥ sarve karmabhedanibandhanāḥ /",
    "GSP28ktv_2-1u:77": " kārye jñāte 'dhikāraḥ syād upadeśe 'tideśadhīḥ // 5 //",
    "GSP28ktv_2-1u:78": " prāk tāvat pramāṇalakṣaṇād vedārthavicārātmakatvān na kasyacid bhedalakṣaṇādeḥ prastāva ity uttarakālam ārambhaḥ /",
    "GSP28ktv_2-1u:79": " tatrāpi śeṣaśeṣitvaṃ prayojakāprayojakatvaṃ kramaś ca bhinnānāṃ bhavatīti na bhedalakṣaṇāt prāg ārabhyate /",
    "GSP28ktv_2-1u:80": " tathādhikāraḥ karmasvarūpe 'vadhārite tadyogyatayā śakyo nirūpayitum iti pañcāpi lakṣaṇāni pratīkṣate /",
    "GSP28ktv_2-1u:81": " tathottaraḥ ṣaṭko 'tideśaviṣayatvād upadeśajñānādhīnasiddhiḥ samastaḥ samastaṃ pūrvaṣaṭkam apekṣate /",
    "GSP28ktv_2-1u:82": " tataś ca pariśeṣasiddho 'yaṃ bhedalakṣaṇasya saṃbandha ity atrārabhyate /",
    "GSP28ktv_2-1u:83": " ṣaḍvidhaḥ karmabhedaḥ iti sādhanabhedopacārāt /",
    "GSP28ktv_2-1u:84": " vakṣyamāṇasūtrakramānurodhena nāmadheyaṃ saṃkhyānantaraṃ paṭhitavyaṃ sad anādarād ante paṭhitam /",
    "GSP28ktv_2-1u:85": " itikaraṇo hetvarthaḥ /",
    "GSP28ktv_2-1u:86": " ṣaḍvidhaḥ karmabheda etaiḥ kāraṇair iti yāvat /",
    "GSP28ktv_2-1u:87": " atha vā karaṇe bhedaśabdaṃ vyutpādya sāmānādhikaraṇyenaiva śabdāntarādīni vyākhyeyāni /",
    "GSP28ktv_2-1u:88": " saṃjñāśabdāntarayoḥ saṃkhyāguṇayoś cāpaunaruktyaṃ svasthāne vakṣyāmaḥ /",
    "GSP28ktv_2-1u:89": " sarvadā caiṣāṃ bhinnaviṣayatvān na śrutyādivad",
    "GSP28ktv_2-1u:90": " %p. 63",
    "GSP28ktv_2-1u:91": " balābalacintā bhaviṣyatīti tadbhedapratipādanamātraṃ tātparyeṇa /",
    "GSP28ktv_2-1u:92": " anyad upodghātādinā /",
    "GSP28ktv_2-1u:93": " tatra",
    "GSP28ktv_2-1u:94": " cintāṃ prakṛtasiddhyarthām upodghātaṃ pracakṣate /",
    "GSP28ktv_2-1u:95": " prasaktānuprasaktādi prastutād upajāyate // 6 //",
    "GSP28ktv_2-1u:96": " yathedam evādhikaraṇaṃ prakṛtānuniṣpādyapūrvabhedānusārasiddhyartham upodghātatvena bhaviṣyati /",
    "GSP28ktv_2-1u:97": " %p. 64",
    "GSP28ktv_2-1u:98": " katarasmāt padāt phalena saṃbadhyamānād apūrvabhedābhedāv anugantavyāv iti /",
    "GSP28ktv_2-1u:99": " yadā niravayavau vākyavākyārthau syātāṃ tataḥ kiṃ pratipadaṃ dharma ityādir asaṃbaddha eva vicāraḥ syāt,",
    "GSP28ktv_2-1u:100": " ata āha vākye ca padānām arthāḥ iti /",
    "GSP28ktv_2-1u:101": " atrāpi codyate /",
    "GSP28ktv_2-1u:102": " codanālakṣaṇatvena vākyārtho 'vasthito yadā /",
    "GSP28ktv_2-1u:103": " dharmaḥ pratipadaṃ vācyaḥ katham āśaṅkyate tadā // 7 //",
    "GSP28ktv_2-1u:104": " yadi hi dharmasvarūpam abhidhīyeta tataḥ kiṃ padena padenocyate iti vicāro yujyate,",
    "GSP28ktv_2-1u:105": " lākṣaṇike tv ayuktaḥ /",
    "GSP28ktv_2-1u:106": " tad ucyate /",
    "GSP28ktv_2-1u:107": " dharmatvaṃ phalasaṃbandhāt padārthasyaiva yujyate /",
    "GSP28ktv_2-1u:108": " tat kim ekasya sarveṣām iti yuktā vicāraṇā // 8 //",
    "GSP28ktv_2-1u:109": " na cātra yo dharmaḥ sa kiṃ padena padenocyata ity evaṃ vicāryate,",
    "GSP28ktv_2-1u:110": " kiṃ tarhi,",
    "GSP28ktv_2-1u:111": " yaḥ padena padenocyate sa kiṃ phalasaṃbandhottarakālaṃ vākyārthātmanā gamyamāno dharmo bhavati,",
    "GSP28ktv_2-1u:112": " athetarapadārthānugṛhīta ekaḥ padārtha iti /",
    "GSP28ktv_2-1u:113": " tathā ca sarvair ekasya dharmatvaṃ pratipāditaṃ bhavati /",
    "GSP28ktv_2-1u:114": " sākṣāt phalasādhanamātrasya dharmatvābhyupagamāt /",
    "GSP28ktv_2-1u:115": " na tu sarveṣām ekaḥ kaścid artho 'sti yaḥ sarvair ekaḥ ity evam āśrīyeta /",
    "GSP28ktv_2-1u:116": " yac ca phalapadena saha padaṃ saṃbadhyate tasyārthaṃ dharmam apūrvasādhanaṃ ca manyante /",
    "GSP28ktv_2-1u:117": " tena kiṃ sarvāṇi padāni phalena saṃbadhyante kiṃ vaikam iti vicāraḥ /",
    "GSP28ktv_2-1u:118": " kiṃ prāptaṃ /",
    "GSP28ktv_2-1u:119": " pratipadam iti /",
    "GSP28ktv_2-1u:120": " kutaḥ /",
    "GSP28ktv_2-1u:121": " aikarūpyeṇa saṃbandhaḥ pradhānena ca sidhyati /",
    "GSP28ktv_2-1u:122": " tasmāt phalapadenaiva sarvaṃ saṃbadhyate padam // 9 //",
    "GSP28ktv_2-1u:123": " %p. 65",
    "GSP28ktv_2-1u:124": " yadi hi viśeṣo gamyete---idaṃ phalasaṃbandhayogyam,",
    "GSP28ktv_2-1u:125": " idaṃ na---iti,",
    "GSP28ktv_2-1u:126": " tataḥ kiṃcid eva saṃbadhyeta /",
    "GSP28ktv_2-1u:127": " anavagamyamāne tu sarvāṇi padāni phalenaiva saṃbadhyante /",
    "GSP28ktv_2-1u:128": " yadi caikaṃ phalasaṃbandhi,",
    "GSP28ktv_2-1u:129": " itarāṇi tatsaṃbandhīnīti kalpyate,",
    "GSP28ktv_2-1u:130": " tato vājapeyādhikaraṇanyāyenaikasya phalaṃ praty upādānavidhānaguṇabhāvāt,",
    "GSP28ktv_2-1u:131": " itarat tu praty uddeśānuvādaprādhānyād vairūpyanimittavākyabhedaprasaṅgaḥ /",
    "GSP28ktv_2-1u:132": " sarveṣāṃ phalaṃ praty upādīyamānānām aikarūpyāt tantrasaṃbandhopapattiḥ /",
    "GSP28ktv_2-1u:133": " sarvaś ca sati saṃbhave guṇam atilaṅghya pradhānenaiva nityaṃ saṃbadhyate /",
    "GSP28ktv_2-1u:134": " tasmāt sarveṣāṃ phalasaṃbandhād dharmatvaṃ /",
    "GSP28ktv_2-1u:135": " tatra tu kiṃ satrivat pratyekaṃ kṛtsnaṃ phalaṃ sādhayanti,",
    "GSP28ktv_2-1u:136": " atha darśapūrṇamāsavat saṃhatya,",
    "GSP28ktv_2-1u:137": " tathā kiṃ vikalpena samuccayena vetyādi yatheṣṭaṃ kalpanīyam /",
    "GSP28ktv_2-1u:138": " tatra phalabhūmagarīyastvāt,",
    "GSP28ktv_2-1u:139": " ekaśabdopādānābhāvāt,",
    "GSP28ktv_2-1u:140": " satrivat pratyekaṃ sādhanaśaktyavagamāt sarvebhyaḥ pṛthak phalam iti pakṣaḥ /",
    "GSP28ktv_2-1u:141": " atha vāruṇādinyāyenaikavākyopā-",
    "GSP28ktv_2-1u:142": " %p. 66",
    "GSP28ktv_2-1u:143": " dānāt saṃhatānāṃ phalam /",
    "GSP28ktv_2-1u:144": " atha vaikena nirākāṅkṣatvān na tadānīm evetarasaṃbandhopapattiḥ,",
    "GSP28ktv_2-1u:145": " tasmād vikalpa iti /",
    "GSP28ktv_2-1u:146": " atrābhidhīyate /",
    "GSP28ktv_2-1u:147": " phalena yasya saṃbandhas tato 'pūrvaṃ prakalpyate /",
    "GSP28ktv_2-1u:148": " tadalpatvopapattau ca na yuktā bahukalpanā // 10 //",
    "GSP28ktv_2-1u:149": " yadi hi phalasaṃbandhamātraparyavasāyy eva vākyaṃ bhavet,",
    "GSP28ktv_2-1u:150": " tataḥ kadācid sarvāṇy api phalena saṃbadhyeran /",
    "GSP28ktv_2-1u:151": " iha tu tāvanmātreṇāsiddher apūrvam anyat kalpayitavyam,",
    "GSP28ktv_2-1u:152": " tac cānupapattipramāṇakam /",
    "GSP28ktv_2-1u:153": " tatraikāpūrvakalpanayopapanne vākye nādṛṣṭāntarakalpanāpramāṇam asti /",
    "GSP28ktv_2-1u:154": " yo hy anekāny apūrvāṇi kalpayati,",
    "GSP28ktv_2-1u:155": " kalpayaty asāv ekam /",
    "GSP28ktv_2-1u:156": " tac cet kalpitam,",
    "GSP28ktv_2-1u:157": " arthavattvād vākyasya kṣīṇānyathānupapattir nāpūrvāntarasya pramāṇaṃ bhavati /",
    "GSP28ktv_2-1u:158": " tasmād ekam eva phalasaṃbandhi,",
    "GSP28ktv_2-1u:159": " tasmāc cāpūrvam,",
    "GSP28ktv_2-1u:160": " itarat phalavadupakārīty adhyavasīyate /",
    "GSP28ktv_2-1u:161": " na cātra virodho bhaviṣyati /",
    "GSP28ktv_2-1u:162": " nāmadheyatvena parihārāt /",
    "GSP28ktv_2-1u:163": " agatyā vā daśāpavitreṇa grahaṃ saṃmārṣṭi itivan matvarthalakṣaṇāśrayaṇāt /",
    "GSP28ktv_2-1u:164": " arthākṣiptasādhyāṃśadvāreṇa vā dhātvarthair ātmīyakaraṇagrahaṇasiddheḥ /",
    "GSP28ktv_2-1u:165": " evaṃ sthite katarad ekaṃ saṃbadhyatām iti sarvathānekādṛṣṭakalpanāparihārād aniyamaprāptāu, ucyate /",
    "GSP28ktv_2-1u:166": " %p. 67",
    "GSP28ktv_2-1u:167": " pradhānaṃ phalasaṃbandhi tatsaṃbandhy aṅgam iṣyate /",
    "GSP28ktv_2-1u:168": " pradhānāṅgatvam ekasya na caikatrāvakalpate // 11 //",
    "GSP28ktv_2-1u:169": " na hy ekasmin vākye tad eva kadācit phalasaṃbandhāt pradhānam,",
    "GSP28ktv_2-1u:170": " kadācit phalavadupakārād aṅgaṃ yujyate /",
    "GSP28ktv_2-1u:171": " niyatarūpatvād aṅgāṅgibhāvasya /",
    "GSP28ktv_2-1u:172": " tasmān niyogenaivākhyātapadān nāmapadād vāpūrvapratītiḥ /",
    "GSP28ktv_2-1u:173": " %p. 68",
    "GSP28ktv_2-1u:174": " kaḥ punar bhāvaḥ,",
    "GSP28ktv_2-1u:175": " ke vā bhāvaśabdāḥ iti---yāvantaḥ phalasaṃbaddheṣu vākyeṣv ākhyātaśabdāḥ yajati dadāti juhoti ity evamādayaḥ,",
    "GSP28ktv_2-1u:176": " teṣu pratyayārthaprādhānyāt,",
    "GSP28ktv_2-1u:177": " kartari ca lakārotpatteḥ,",
    "GSP28ktv_2-1u:178": " yāgādiviśiṣṭakartrabhidhānam,",
    "GSP28ktv_2-1u:179": " kathaṃcid vā viparyayāt kartṛviśiṣṭayāgādyabhidhānaṃ manvānasya praśnaḥ /",
    "GSP28ktv_2-1u:180": " satyām api caikaparyanuyogenobhayaparyanuyogasiddhau---yo 'yaṃ yajanam ijyā yāgaḥ ity anudāhṛtyaiva bhāvārthatāṃ bravīti,",
    "GSP28ktv_2-1u:181": " tan nūnaṃ ke'py alaukikā bhāvaśabdā api---ity ubhayapraśnaḥ /",
    "GSP28ktv_2-1u:182": " siddhāntavādī tu---bhavater ṇijantāt er ac ity acpratyaye kṛte bhāvanāvicinaṃ bhāvaśabdaṃ vyutpādya,",
    "GSP28ktv_2-1u:183": " ākhyātasya cānvayavyatirekābhyāṃ tatparatvaṃ kartrabhidhānapratiṣedhaṃ cābhipretyodāharati yajati dadāti iti /",
    "GSP28ktv_2-1u:184": " paraḥ punaḥ---bhavater ṇijantād anyena naiṣo 'rtho 'bhidhīyate,",
    "GSP28ktv_2-1u:185": " na cākhyātapratyayasyātra vyāpāraḥ,",
    "GSP28ktv_2-1u:186": " dhātvantarārthatvāt /",
    "GSP28ktv_2-1u:187": " kāmaṃ tulyajātīyatvena dhātava eva brūyuḥ,",
    "GSP28ktv_2-1u:188": " te 'pi tu yāgādivacanatvād asamarthāḥ---iti matvāha nanu yāgadānahomaśabdāḥ iti /",
    "GSP28ktv_2-1u:189": " atrocyate /",
    "GSP28ktv_2-1u:190": " %p. 69",
    "GSP28ktv_2-1u:191": " yāgadānādanusyūto bhāvanātmāvagamyate /",
    "GSP28ktv_2-1u:192": " nityam ākhyātaśabdebhyas tasmād bhāvārthateṣyate // 12 //",
    "GSP28ktv_2-1u:193": " yāvān eva hy ananyalabhyo 'rthaḥ śabdād gamyate,",
    "GSP28ktv_2-1u:194": " sa sarvaḥ śabdārthaḥ /",
    "GSP28ktv_2-1u:195": " sarvatra cākhyāte dhātvarthaś ca tadanuraktā ca bhāvanā vijñāyate /",
    "GSP28ktv_2-1u:196": " tasmād bhāvārthatvavyapadeśaḥ /",
    "GSP28ktv_2-1u:197": " tadvyatiriktās tu dravyaguṇaśabdā vijñāyanta eveti na pṛṣṭāḥ /",
    "GSP28ktv_2-1u:198": " tatra dravyādiśabdānāṃ niṣpannārthābhidhāyinām /",
    "GSP28ktv_2-1u:199": " karaṇārthatvayogyatvāt prāpnoti phalasaṃgatiḥ // 13 //",
    "GSP28ktv_2-1u:200": " sarvatra hi phalaṃ sādhyatvāt siddharūpaṃ sādhanam apekṣate,",
    "GSP28ktv_2-1u:201": " na sādhyāntaram /",
    "GSP28ktv_2-1u:202": " nāmārthaś ca siddhatvāt tadapekṣāpūraṇasamarthaḥ,",
    "GSP28ktv_2-1u:203": " nākhyātārthaḥ /",
    "GSP28ktv_2-1u:204": " svayam eva sādhyatvāt /",
    "GSP28ktv_2-1u:205": " tasmāt dravyādibhiḥ phalam---iti prāpte,",
    "GSP28ktv_2-1u:206": " sūtreṇottaraṃ dīyate /",
    "GSP28ktv_2-1u:207": " bhāvārthāḥ karmaśabdā ye tebhyo 'pūrvakriyāgatiḥ /",
    "GSP28ktv_2-1u:208": " taiḥ kuryād yajinā svargam eṣa hy artho vidhīyate // 14 //",
    "GSP28ktv_2-1u:209": " phalasaṃbandho hetur apūrvapratipatteḥ /",
    "GSP28ktv_2-1u:210": " saṃbandhaś cākāṅkṣāpūrvakaḥ /",
    "GSP28ktv_2-1u:211": " sā ca bhāvaśabdebhyaḥ prasarpantī dṛśyate,",
    "GSP28ktv_2-1u:212": " na dravyaguṇaśabdebhyaḥ /",
    "GSP28ktv_2-1u:213": " tasmād ākhyātebhyaḥ apūrvabhāvanā gamyate /",
    "GSP28ktv_2-1u:214": " tatra ca dhātvarthasya karaṇatvapratipattiḥ,",
    "GSP28ktv_2-1u:215": " pratyāsatteḥ /",
    "GSP28ktv_2-1u:216": " atas tenaiva phalakaraṇabhūtenānyathānupapattyāpūrvaṃ bhāvyata ity avadhāryate /",
    "GSP28ktv_2-1u:217": " %p. 70",
    "GSP28ktv_2-1u:218": " kathaṃ punar yajyādīn pṛthak kṛtya kevalapratyayavācya eva bhāvanārtho labhyate bhāvayet iti. kutaḥ /",
    "GSP28ktv_2-1u:219": " abhidadhyuḥ svaśaktyā hi vidhimātraṃ liṅādayaḥ /",
    "GSP28ktv_2-1u:220": " ṇyantasya bhavater arthaḥ kenāṃśenābhidhīyate // 15 //",
    "GSP28ktv_2-1u:221": " na ca dhātvantarārthaṃ yajyādayaḥ pratipādayanti,",
    "GSP28ktv_2-1u:222": " svārthamātravyāpṛtatvāt /",
    "GSP28ktv_2-1u:223": " ataḥ śabdarahitam evedam āropyate bhāvayet iti /",
    "GSP28ktv_2-1u:224": " kiñ ca",
    "GSP28ktv_2-1u:225": " śabdāntarasya yo 'py arthaḥ paryāyair abhidhīyate /",
    "GSP28ktv_2-1u:226": " na sa tenaiva sahitas tasminn arthe prayujyate // 16 //",
    "GSP28ktv_2-1u:227": " tad yathā pikam ānaya ity ukte yo nāmārthaṃ na pratipadyate,",
    "GSP28ktv_2-1u:228": " tasmai kokilaśabdam eva kevalaṃ prayuñjate,",
    "GSP28ktv_2-1u:229": " na kokilaḥ pikaḥ iti,",
    "GSP28ktv_2-1u:230": " tathātra yady ākhyātasya karotir ṇyanto vā bhavatiḥ paryāyaḥ,",
    "GSP28ktv_2-1u:231": " tatas tadarthakathane tanmātram eva prayoktavyam,",
    "GSP28ktv_2-1u:232": " nākhyātapratyayo 'pi /",
    "GSP28ktv_2-1u:233": " na hi tadānīṃ vivicya jñāyate---kenāṃśena kriyā pratyāyyate---iti /",
    "GSP28ktv_2-1u:234": " atra tu bhāvayet kuryāt iti vā punar api liṅ prayujyate eva /",
    "GSP28ktv_2-1u:235": " ataś ca yo 'nena yajateḥ pareṇārthaḥ pratipāditaḥ,",
    "GSP28ktv_2-1u:236": " asau bhāvayater api pareṇa tenaivety adhikāvāpa eva bhāvayatiḥ /",
    "GSP28ktv_2-1u:237": " tasmād avaidika iti /",
    "GSP28ktv_2-1u:238": " atrābhidhīyate /",
    "GSP28ktv_2-1u:239": " sarvatraiva tāvat",
    "GSP28ktv_2-1u:240": " siddhakartṛkriyāvāciny ākhyātapratyaye sati /",
    "GSP28ktv_2-1u:241": " sāmānādhikaraṇyena karotyartho 'vagamyate // 17 //",
    "GSP28ktv_2-1u:242": " iha kebhyaścid dhātubhyaḥ parā tiṅvibhaktir uccāryamāṇā kartrātmalābhamātram eva vyāpāraṃ pratipādayati /",
    "GSP28ktv_2-1u:243": " yathāstibhavatividyatibhyaḥ /",
    "GSP28ktv_2-1u:244": " aparebhyas tu siddhe kartari anyātmalā-",
    "GSP28ktv_2-1u:245": " %p. 71",
    "GSP28ktv_2-1u:246": " bhaviṣayavyāpārapratītiḥ /",
    "GSP28ktv_2-1u:247": " yathā yajati dadāti paṭhati gacchati iti /",
    "GSP28ktv_2-1u:248": " dravyam eva ca viśīṣṭaśaktyupetaṃ pracalitātmatattvaṃ viprakīrṇasvabhāvaṃ pūrvāparībhūtaṃ prathamāvasthātaḥ pracyutaṃ parām avasthām aprāptaṃ vyāpāraśabdavācyaṃ bhavati /",
    "GSP28ktv_2-1u:249": " tatra kadācit kartaivaivamavasthaḥ pratīyate /",
    "GSP28ktv_2-1u:250": " kadācit siddhe kartary anyaḥ /",
    "GSP28ktv_2-1u:251": " tad yadā kartur evaiṣāvasthā bhavati,",
    "GSP28ktv_2-1u:252": " tadāsau svayam evānyasmād ātmalābham apekṣamāṇaḥ paraniṣpattāv avyāpriyamāṇatvān na karotiśabdavācyatāṃ bhajate /",
    "GSP28ktv_2-1u:253": " yadā tu labdhātmako 'nyatra vyāpriyate,",
    "GSP28ktv_2-1u:254": " tadā karoti ity evam apadiśyate /",
    "GSP28ktv_2-1u:255": " tathā ca kiṃ karoti paṭhati gacchati iti sāmānyaviśeṣarūpeṇa sāmānādhikaraṇyaprayogo dṛśyate /",
    "GSP28ktv_2-1u:256": " na tu kiṃ karoti bhavati asti veti prayujyate /",
    "GSP28ktv_2-1u:257": " tasmāl labdhātmakakartṛvyāpāravacanāni karotyarthavanty ākhyātāni /",
    "GSP28ktv_2-1u:258": " tatra ca kriyamāṇena kenacid avaśyaṃ bhavitavyam /",
    "GSP28ktv_2-1u:259": " kutaḥ /",
    "GSP28ktv_2-1u:260": " karotiḥ kriyamāṇena na kaścit karmaṇā vinā /",
    "GSP28ktv_2-1u:261": " bhavatyarthasya kartā ca karoteḥ karma jāyate // 18 //",
    "GSP28ktv_2-1u:262": " karoter nityaṃ sakarmakatvād yāvat kriyamāṇaṃ na labhyate,",
    "GSP28ktv_2-1u:263": " na tāvad arthaḥ paryavasyati /",
    "GSP28ktv_2-1u:264": " sarvakārakāṇāṃ cāvāntarakriyāsu kartṛtvaṃ pratipādyamānānāṃ pradhānakriyāsu karmādi-",
    "GSP28ktv_2-1u:265": " %p. 72",
    "GSP28ktv_2-1u:266": " vibhāgo jāyate /",
    "GSP28ktv_2-1u:267": " pratikriyaṃ ca yogyatābhedād avāntarakriyāvaicitryaṃ bhavati /",
    "GSP28ktv_2-1u:268": " tatrānvayavyatirekābhyām idam avagataṃ bhavatikriyāyāḥ kartā karoteḥ karma saṃpadyate iti /",
    "GSP28ktv_2-1u:269": " tathā hi",
    "GSP28ktv_2-1u:270": " nityaṃ na bhavanaṃ yasya yasya vā nityabhūtatā /",
    "GSP28ktv_2-1u:271": " na tasya kriyamāṇatvaṃ khapuṣpākāśayor iva // 19 //",
    "GSP28ktv_2-1u:272": " ya eva hi pravṛttabhavanaḥ saṃbhāvitabhavano vānyena prayujyate,",
    "GSP28ktv_2-1u:273": " sa eva kriyamāṇatvenāvadhāryate, nānyaḥ /",
    "GSP28ktv_2-1u:274": " tathā ca na kaścit khapuṣpam ākāśaṃ vā kurvann upalabhyate /",
    "GSP28ktv_2-1u:275": " yatrāpi pādau kuru ityādiṣu niṣpannānāṃ karmaprayogo dṛśyate,",
    "GSP28ktv_2-1u:276": " tatrāpy aniṣpannasaṃskārādivivakṣayā pādādiśabdaprayogād avyabhicāraḥ /",
    "GSP28ktv_2-1u:277": " saty api ca karoter anekārthatve sarvatra gandhanāvakṣepaṇādau kiñcid anutpannotpādanasāmānyam avagamyate /",
    "GSP28ktv_2-1u:278": " atha vā yadāsyotpādanābhidhāyitvam,",
    "GSP28ktv_2-1u:279": " tadaiva viśiṣṭākhyātasāmānādhikaraṇyaṃ dṛṣṭam iti tadgatasyotpādyamānam eva karma bhavatīty upapannam /",
    "GSP28ktv_2-1u:280": " tena bhavatikriyā tāval labdhā /",
    "GSP28ktv_2-1u:281": " tataś ca",
    "GSP28ktv_2-1u:282": " karotyarthasya yaḥ kartā bhavituḥ sa prayojakaḥ /",
    "GSP28ktv_2-1u:283": " bhavitā tam apekṣyātha prayojyatvaṃ prapadyate // 20 //",
    "GSP28ktv_2-1u:284": " %p. 73",
    "GSP28ktv_2-1u:285": " bhavatikarotyoḥ śaktibhedād viklidipacatyor iva niyataṃ prayojyaprayojakavyāpāravacanatvam /",
    "GSP28ktv_2-1u:286": " tatra ca (1) kadācid abhidhīyamānakarmaśaktyākṣiptaprayojyavyāpāro vā svayam evākṣiptaprayojyavyāpāro vā kevalaṃ prayojakavyāpāra eva vivakṣyate kaṭaṃ karoti odanaṃ pacati iti /",
    "GSP28ktv_2-1u:287": " (2) kadācid ākṣiptaprayojakavyāpāraṃ prayojyavyāpāramātram ghaṭo bhavati viklidyanti taṇḍulāḥ iti /",
    "GSP28ktv_2-1u:288": " (3) kadācid ubhau bhinnau samuccitya prayogaḥ karoti kaṭaṃ devadattaḥ,",
    "GSP28ktv_2-1u:289": " sa ca bhavati iti /",
    "GSP28ktv_2-1u:290": " (4) kadācid upasarjanībhūtaprayojakavyāpāraḥ prayojyavyāpāraḥ kriyate devadattena iti,",
    "GSP28ktv_2-1u:291": " svayam eveti vā prayoge /",
    "GSP28ktv_2-1u:292": " (5) kadācit punaḥ samānapadaikadeśopāttopasarjanībhūtaprayojyakriyaḥ prayojakavyāpāro vivakṣyate,",
    "GSP28ktv_2-1u:293": " tadā ca karotipacatyos tādātmyenāśakter arprayogāt,",
    "GSP28ktv_2-1u:294": " bhūviklidyoś ca kevalaprayojyakriyāniṣṭhatvān na sākṣāt pravartituṃ śaktir astīti vācakatvena dyotakatvena vā ṇicparaḥ prayujyate bhāvayati vikledayati iti ca /",
    "GSP28ktv_2-1u:295": " tathā cāha---",
    "GSP28ktv_2-1u:296": " prayojyakartṛkaikāntavyāpārapratipādakāḥ /",
    "GSP28ktv_2-1u:297": " ṇyantā eva prayujyante tatprayojakakarmasu // 21 //",
    "GSP28ktv_2-1u:298": " na ca teṣām aṇyantānām aśaktir ity anyeṣām aśaktyā bhavitavyam,",
    "GSP28ktv_2-1u:299": " anyeṣāṃ vā śaktir ity eṣām api tathā bhavitavyam /",
    "GSP28ktv_2-1u:300": " kutaḥ /",
    "GSP28ktv_2-1u:301": " śaktayaḥ sarvabhāvānāṃ nānuyojyāḥ svabhāvataḥ /",
    "GSP28ktv_2-1u:302": " tena nānā vadanty arthān prakṛtipratyayādayaḥ // 22 //",
    "GSP28ktv_2-1u:303": " %p. 74",
    "GSP28ktv_2-1u:304": " evaṃ karotyarthadvāreṇa sarvākhyāteṣu bhāvayatyarthaḥ siddhaḥ /",
    "GSP28ktv_2-1u:305": " tena bhūtiṣu kartṛtvaṃ pratipannasya vastunaḥ /",
    "GSP28ktv_2-1u:306": " prayojakakriyām āhur bhāvanāṃ bhāvanāvidaḥ // 23 //",
    "GSP28ktv_2-1u:307": " yat tūktaṃ na vidhivyatiriktaṃ liṅādayo 'rthaṃ vadantīti,",
    "GSP28ktv_2-1u:308": " tad ayuktam /",
    "GSP28ktv_2-1u:309": " kutaḥ /",
    "GSP28ktv_2-1u:310": " abhidhābhāvanām āhur anyām eva liṅādayaḥ /",
    "GSP28ktv_2-1u:311": " arthātmabhāvanā tv anyā sarvākhyāteṣu gamyate // 24 //",
    "GSP28ktv_2-1u:312": " yadā hi sarvākhyātānuvartinī karotidhātuvācyā puruṣavyāpārarūpā bhāvanāvagatā bhavati,",
    "GSP28ktv_2-1u:313": " tadā tadviśeṣāḥ sāmānyākhyātavyatiriktaśabdaviśeṣavācyā vidhipratiṣedhabhūtabhaviṣyadvartamānādayaḥ pratīyante /",
    "GSP28ktv_2-1u:314": " tathā ca sarvatra sāmānyataḥ karotyartho 'vagamyate, kiṃ karoti?",
    "GSP28ktv_2-1u:315": " pacati, kim akārṣīt?",
    "GSP28ktv_2-1u:316": " apākṣīt, kiṃ kariṣyati?",
    "GSP28ktv_2-1u:317": " pakṣyati, kiṃ kuryāt?",
    "GSP28ktv_2-1u:318": " pacet, kiṃ na kuryāt?",
    "GSP28ktv_2-1u:319": " na pacet iti /",
    "GSP28ktv_2-1u:320": " tatrārthātmikāyāṃ bhāvanāyāṃ liṅādiśabdānāṃ yaḥ puruṣaṃ prati prayojakavyāpāraḥ,",
    "GSP28ktv_2-1u:321": " sā dvitīyā śabdadharmo 'bhidhātmikā bhāvanā vi-",
    "GSP28ktv_2-1u:322": " %p. 75",
    "GSP28ktv_2-1u:323": " dhir ity ucyate /",
    "GSP28ktv_2-1u:324": " viśeṣataś ceyam arthavādādhikaraṇe varṇitā /",
    "GSP28ktv_2-1u:325": " yat tu paryāyasthityatilaṅghanaṃ pratyayāparityāgād abhihitam,",
    "GSP28ktv_2-1u:326": " tatrocyate---",
    "GSP28ktv_2-1u:327": " kevalasyāprayogitvāt kartṛsaṃkhyādisaṃgrahāt /",
    "GSP28ktv_2-1u:328": " rūpāvināśasiddheś ca pratyayo 'pi prayujyate // 25 //",
    "GSP28ktv_2-1u:329": " yadi hi kevalaḥ karotir bhāvayatir vā prayogārhau syātām,",
    "GSP28ktv_2-1u:330": " tataḥ kokilaśabdaprayoge pikaśabdavat pratyayo na prayujyeta /",
    "GSP28ktv_2-1u:331": " na tu kevalāyāḥ prakṛteḥ prayogaḥ /",
    "GSP28ktv_2-1u:332": " apabhraṃśatvaprasaṅgāt /",
    "GSP28ktv_2-1u:333": " tena yasmin kasmiṃścit pratyaye prayoktavye yasyaivārthaḥ kathyate,",
    "GSP28ktv_2-1u:334": " sa evānuvādabhūtaḥ prakṛtyanugrahārthaṃ prayujyate, nānyaḥ /",
    "GSP28ktv_2-1u:335": " abhyadhikārthāntarāpattiprasaṅgāt /",
    "GSP28ktv_2-1u:336": " nanu ca ikśtipau dhātunirdeśe vihitāu,",
    "GSP28ktv_2-1u:337": " atas tadyuktau karotibhāvayatī prayjyeyātām /",
    "GSP28ktv_2-1u:338": " naitad asti /",
    "GSP28ktv_2-1u:339": " tathā sati śabdapadārthakatvān naiva tābhyām ākhyātārthaḥ kathyeta /",
    "GSP28ktv_2-1u:340": " yat tu kvacid arthe 'pi dhātum ikśtibantaṃ prayuñjate yajiḥ yajatiḥ iti,",
    "GSP28ktv_2-1u:341": " tac chabde 'bhihite lakṣaṇayārthapratītir ity avagantavyaṃ /",
    "GSP28ktv_2-1u:342": " na ceha kiṃcil lakṣa-",
    "GSP28ktv_2-1u:343": " %p. 76",
    "GSP28ktv_2-1u:344": " ṇāśrayaṇe prayojanam asti yenāvācakaḥ prayujyeta /",
    "GSP28ktv_2-1u:345": " tatrānyad evāniṣṭam āpadyeta kṛñbhuvau dhātū tiṅābhidhīyete iti /",
    "GSP28ktv_2-1u:346": " tasmād arthaparatvasiddhyartham ākhyātapratyayasahitāv eva prayujyete /",
    "GSP28ktv_2-1u:347": " yadi ca bhāvanaivaikā pratyayārthaḥ syāt karotibhāvayatī vā samastapratyayārthopādānasamarthau bhavetām,",
    "GSP28ktv_2-1u:348": " tataḥ kevalaprayogo 'py āśaṅkyeta,",
    "GSP28ktv_2-1u:349": " na tu tad ubhayam apy astīti karotibhāvayatibhyāṃ kathite 'pi bhāvanārthe kartṛsaṃkhyādipratyāyanārthaṃ punaḥ pratyaya uccāryate /",
    "GSP28ktv_2-1u:350": " yas tu tatra bhāvanābhidhānāṃśaḥ sa prāptatvād anūdyate. anyathā hi bhāvanaivaikā pratyayārthaḥ karotibhāvayatī vā kartṛsaṃkhyādīnām apy abhidhāyakāv iti bhrāntiḥ syāt /",
    "GSP28ktv_2-1u:351": " nityaṃ ca pūrvāparībhūtā bhāvanākhyātenocyate /",
    "GSP28ktv_2-1u:352": " tatra yadi pratyayāntaraṃ prayujyeta,",
    "GSP28ktv_2-1u:353": " tataḥ karotibhāvayatibhyāṃ dravyavad upasaṃhṛtarūpocyamānā naivākhyātasadṛśī kathyeta /",
    "GSP28ktv_2-1u:354": " tasmād avaśyaṃ tiṅ api prayoktavya iti /",
    "GSP28ktv_2-1u:355": " %p. 77",
    "GSP28ktv_2-1u:356": " kiñ ca---",
    "GSP28ktv_2-1u:357": " bhāvanā gamyamānā ca dhātupratyayasaṃnidhau /",
    "GSP28ktv_2-1u:358": " kasya vācyeti vispaṣṭaṃ na kadācit pratīyate // 26 //",
    "GSP28ktv_2-1u:359": " yadi hy ekāntenāsyāḥ pratyayārthatvam avadhāryeta,",
    "GSP28ktv_2-1u:360": " tataḥ karotibhāvayatibhyāṃ pratyayapaunaruktyāśaṅkā syān,",
    "GSP28ktv_2-1u:361": " na tu tad asti /",
    "GSP28ktv_2-1u:362": " ubhayasannidhau gamyamānatvāt /",
    "GSP28ktv_2-1u:363": " kevalaprakṛtipratyayaprayogābhāvād dhi na viveko vijñāyate /",
    "GSP28ktv_2-1u:364": " śakyate hi vaktuṃ dhātusahitena pratyayenocyata iti,",
    "GSP28ktv_2-1u:365": " atha vā pratyayānugṛhītena dhātunā,",
    "GSP28ktv_2-1u:366": " atha vobhābhyām /",
    "GSP28ktv_2-1u:367": " na ca śaktikalpanāyāṃ viśeṣaḥ /",
    "GSP28ktv_2-1u:368": " sarvathārthāpattisāmyāt /",
    "GSP28ktv_2-1u:369": " na ca vivekajñānaprayojanam asti /",
    "GSP28ktv_2-1u:370": " syād etat /",
    "GSP28ktv_2-1u:371": " kṛdantād dhātor apratītes tiṅvyabhicāriṇy eva bhāvaneti /",
    "GSP28ktv_2-1u:372": " tad ayuktam /",
    "GSP28ktv_2-1u:373": " astibhavatividyatipareṣu pratyayeṣv apy adarśanāt /",
    "GSP28ktv_2-1u:374": " na ca kṛdanteṣv apy atyantaṃ bhāvanā nāsti /",
    "GSP28ktv_2-1u:375": " kiṃcid apakṛṣyamāṇarūparpatīteḥ /",
    "GSP28ktv_2-1u:376": " (1) kṛtyeṣu tāvad bhoktavyam yaṣṭavyam iti kiṃcin nyūnākhyātād gamyate /",
    "GSP28ktv_2-1u:377": " tatrāpi karmotpanneṣu dravyaprādhānyād brāhmaṇo na hantavyaḥ iti bhāvotpannebhyo nyūnatarā /",
    "GSP28ktv_2-1u:378": " na hi tatra prayojakavyāpāraprādhānyam /",
    "GSP28ktv_2-1u:379": " ekatra dhātvarthaprādhānyāt,",
    "GSP28ktv_2-1u:380": " aparatra svavyāpāraviśiṣṭaprayojyaparatvāt /",
    "GSP28ktv_2-1u:381": " etena bhāvakarmotpannalakārās tiṅo 'pi vyākhyātāḥ /",
    "GSP28ktv_2-1u:382": " teṣv api hi prayojakavyāpāraguṇatvapratītir aviśiṣṭā /",
    "GSP28ktv_2-1u:383": " ato na tiṅantānāṃ tulyakalpatvam /",
    "GSP28ktv_2-1u:384": " %p. 78",
    "GSP28ktv_2-1u:385": " (2) tathā avyayakṛto bhāve bhavanti iti smaraṇāviśeṣe 'pi svasaṃvedyam īṣannyūnabhāvanāvijñānam /",
    "GSP28ktv_2-1u:386": " abhikrāmaṃ juhoti,",
    "GSP28ktv_2-1u:387": " darbhataruṇakenopaghātaṃ juhoti,",
    "GSP28ktv_2-1u:388": " abhiṣutya hutvā bhakṣayanti,",
    "GSP28ktv_2-1u:389": " purā vācaḥ pravaditoḥ iti sarvatra śrutyaiva bhāvanāntarasāpekṣā bhāvanāvagamyate /",
    "GSP28ktv_2-1u:390": " (3) pakvaḥ pakvavān ity api nirvṛttarūpabhāvanopasarjanadravyapratītiḥ pratyakṣā /",
    "GSP28ktv_2-1u:391": " (4) evaṃ pācakādiṣv api draṣṭavyam /",
    "GSP28ktv_2-1u:392": " tathā ca sarvatra kārakāpekṣā dṛśyate /",
    "GSP28ktv_2-1u:393": " anyathā hi rūḍhitaddhitasamāseṣv iveyaṃ na syāt /",
    "GSP28ktv_2-1u:394": " na ca nirvyāpārāṇām ete vyapadeśā bhavanti /",
    "GSP28ktv_2-1u:395": " na cāsti sa vyāpāro yatra kiṃcid asan na janyate /",
    "GSP28ktv_2-1u:396": " tataś ca siddhaḥ karotibhāvayatyor arthaḥ /",
    "GSP28ktv_2-1u:397": " śakyate ca sarvatra sāmānādhikaraṇyam api darśayituṃ vināpi pūrvāparībhūtatvena /",
    "GSP28ktv_2-1u:398": " tad yathā kiṃ kartavyaṃ?",
    "GSP28ktv_2-1u:399": " paktavyam, kathaṃkāraṃ juhoti?",
    "GSP28ktv_2-1u:400": " abhikrāmam,",
    "GSP28ktv_2-1u:401": " kiṃ kṛtvā juhoti?",
    "GSP28ktv_2-1u:402": " abhiṣutya, kiṃ kṛtavān?",
    "GSP28ktv_2-1u:403": " pakvavān, kiṃ",
    "GSP28ktv_2-1u:404": " %p. 79",
    "GSP28ktv_2-1u:405": " kṛtam? pakvaṃ,",
    "GSP28ktv_2-1u:406": " kiṃkriyo devadattaḥ?",
    "GSP28ktv_2-1u:407": " paktā, keyaṃ kriyā? pākaḥ iti /",
    "GSP28ktv_2-1u:408": " na ca karotisāmānādhikaraṇyātiriktam ākhyāteṣv api bhāvanāpramāṇaṃ vidyate /",
    "GSP28ktv_2-1u:409": " tasmād dhātavo 'pi bhāvanāṃ na muñcanti /",
    "GSP28ktv_2-1u:410": " tathā cāhuḥ karotir artheṣv iva sarvadhātūn iti /",
    "GSP28ktv_2-1u:411": " yat tv asyāḥ prādhānyaṃ tat kāmaṃ tiṅābhidheyaṃ dyotyaṃ vānvayavyatirekābhyām astu,",
    "GSP28ktv_2-1u:412": " na svarūpam /",
    "GSP28ktv_2-1u:413": " nanv evam api yāgena iti dhātvarthe niṣkṛṣṭe tenaiva bhāvanāpy upātteti bhāvayet iti punaḥ prayogo na prāpnoti /",
    "GSP28ktv_2-1u:414": " naiṣa doṣaḥ /",
    "GSP28ktv_2-1u:415": " tathā hi dvyarthasya dhātor bhedenārthe kathyamāne yāgena iti viśeṣarūpaṃ karaṇātmanā niṣkṛṣṭam /",
    "GSP28ktv_2-1u:416": " itarat tu bhāvanātmakaṃ sāmānyarūpaṃ śabdāntareṇa bhāvayet ity anena kathyate /",
    "GSP28ktv_2-1u:417": " atha vā kecit karaṇāṃśakartṛsaṃkhyādayaḥ prakṛtipratyayayor bhedena vācyāḥ /",
    "GSP28ktv_2-1u:418": " bhāvanā tu samudāyāvyabhicārāt samucitayor evārtha ity api śakyaṃ vaktum /",
    "GSP28ktv_2-1u:419": " tathā ca sūtrakārabhāṣyakārābhyāṃ bhāvārthāḥ karmaśabdāḥ iti sāmānādhikaraṇyam evāśritam,",
    "GSP28ktv_2-1u:420": " na bhāvārthatvena pratyayāḥ kathitāḥ /",
    "GSP28ktv_2-1u:421": " śāstre tu sarvatra pratyayārtho bhāvaneti vyavahāraḥ /",
    "GSP28ktv_2-1u:422": " tatrāyam abhiprāyaḥ /",
    "GSP28ktv_2-1u:423": " %p. 80",
    "GSP28ktv_2-1u:424": " pratyayārthaṃ saha brūtaḥ prakṛtipratyayau sadā /",
    "GSP28ktv_2-1u:425": " prādhānyād bhāvanā tena pratyayārtho 'vadhāryate // 27 //",
    "GSP28ktv_2-1u:426": " yady apy anyad vivekakāraṇaṃ nāsti,",
    "GSP28ktv_2-1u:427": " tathāpi prādhānyaṃ pratyayārthadharmaṃ dṛṣṭvā nūnam iyaṃ pratyayārthaḥ ity avagamyate /",
    "GSP28ktv_2-1u:428": " tathā kramavator nityaṃ prakṛtipratyayāśayoḥ /",
    "GSP28ktv_2-1u:429": " pratyayaśrutivelāyāṃ bhāvanātmāvagamyate // 28 //",
    "GSP28ktv_2-1u:430": " na kevalam etāv evānvayavyatirekau yau parasparaparityāgena lakṣyete /",
    "GSP28ktv_2-1u:431": " tasminn eva hi pade tadāgame hi tad dṛśyate ity anena nyāyena viveko 'vadhāryate /",
    "GSP28ktv_2-1u:432": " yat tv astyādiparaḥ pratyayo 'pi bhāvanāṃ jahātīti tulyaṃ dhātusamudāyapakṣayor apy etat /",
    "GSP28ktv_2-1u:433": " sarvathā yatra pratīyate,",
    "GSP28ktv_2-1u:434": " tatra tāvat pratyayārthatvaṃ niścīyate /",
    "GSP28ktv_2-1u:435": " anyatra tv ayaṃ vicāra eva nāsti /",
    "GSP28ktv_2-1u:436": " kvacid vyabhicārasya cottaram uktaṃ tadbhūtādhikaraṇe /",
    "GSP28ktv_2-1u:437": " atha vā naivātrāpi vyabhicāraḥ /",
    "GSP28ktv_2-1u:438": " kutaḥ /",
    "GSP28ktv_2-1u:439": " astyādāv api kartraṃśe bhāvye 'sty eva hi bhāvanā /",
    "GSP28ktv_2-1u:440": " %p. 81",
    "GSP28ktv_2-1u:441": " anyatrāśeṣabhāvāt tu na tathā sā prakāśate // 29 //",
    "GSP28ktv_2-1u:442": " yady api kartur aniṣpannatvād vyatiriktabhāvayitavyābhāvād astyādiṣu prayojakavyāpāro nātīva lakṣyate,",
    "GSP28ktv_2-1u:443": " tathāpi pratyayasāmarthyāt tāvat bhāvayati ity avagamyate /",
    "GSP28ktv_2-1u:444": " kim? ity apekṣite cāniṣpanne kartari anyat kiṃcit ity akalpanād ātmānam ity eva saṃbadhayte /",
    "GSP28ktv_2-1u:445": " kena? bhāvanena, katham?",
    "GSP28ktv_2-1u:446": " avayavajananādirpakāreṇa iti /",
    "GSP28ktv_2-1u:447": " trayo 'pi tatra bhāvanāṃśā bhavanenaiva pūryante. vyāpārāntarāsaṃbhavāt /",
    "GSP28ktv_2-1u:448": " tatra kecid avayavā bhavanavyāprtāḥ prayujyante,",
    "GSP28ktv_2-1u:449": " kecit siddhabhavanāḥ prayojakāḥ /",
    "GSP28ktv_2-1u:450": " siddhabhavanāsiddhabhavanavarti ca sāmānyam ubhayasaṃparkād bhāvanety ucyate /",
    "GSP28ktv_2-1u:451": " etena jāyate niṣpadyate sidhyati ityādīni vyākhyātāni /",
    "GSP28ktv_2-1u:452": " astiḥ punar janisamānārthād bhavater uparitanīm avasthām abhilapan sattayātmabhavanaṃ bhavad bhāvayatīty evam ākhyātapratyayaṃ labhate /",
    "GSP28ktv_2-1u:453": " tatrāpi tu kālakṛtabhedapūrvottarasāmānyasattārūpeṇa pūrvavad eva prayojyaprayojakavyāpārakalpanānusartavyā /",
    "GSP28ktv_2-1u:454": " satyām api tv evamādiṣu bhāvanāyāṃ niṣpannacetanakartṛviṣayatvād vidhipratiṣedhayor asaṃbhavaḥ /",
    "GSP28ktv_2-1u:455": " syād etat /",
    "GSP28ktv_2-1u:456": " dṛṣṭo vidhir api tasmāt prāyaṇīyasyāhna ṛtvijā bhavi-",
    "GSP28ktv_2-1u:457": " %p. 82",
    "GSP28ktv_2-1u:458": " tavyam, rathaṃtaraṃ bhavati,",
    "GSP28ktv_2-1u:459": " atrādhvaryuḥ syāt,",
    "GSP28ktv_2-1u:460": " ihokthyāni syuḥ iti /",
    "GSP28ktv_2-1u:461": " satyaṃ dṛśyate,",
    "GSP28ktv_2-1u:462": " na tv iha pūrveṇa tulyo bhavatyarthaḥ /",
    "GSP28ktv_2-1u:463": " siddho hi puruṣaḥ karmasaṃbandhanimittam ṛtviktvaṃ bhavad anyair eva parikrayaṇādibhir vyāpārair bhāvayed ity ucyate /",
    "GSP28ktv_2-1u:464": " tathā rathaṃtarādiṣu saty api śrutyā bhavanavidhisaṃbandhe tatrāsaṃbhavād anumīyamānā bhāvanaiva vidhīyate /",
    "GSP28ktv_2-1u:465": " yatra tu ihāmuko bhavet iti prayogas tatra bhavates tiṣṭhatyarthavācitvāt saṃbhavaty eva vyatiriktaṃ bhāvayitavyam ity evaṃ vijñāyate sthānenānyat kiṃcid bhāvayet iti /",
    "GSP28ktv_2-1u:466": " tena bhūtabhaviṣyadvartamānāpadeśamātreṣv evāpāramārthikaṃ bhavitṛvyāpārasya bhāvanātvam,",
    "GSP28ktv_2-1u:467": " na vidhyādiṣu /",
    "GSP28ktv_2-1u:468": " bhūtādikathane 'pi yadā samastaṃ vyāpāraṃ dhātur evopādatte nāvayavakālādikṛtabhedāśrayaṇam,",
    "GSP28ktv_2-1u:469": " tadā vispaṣṭād virodhād dhātvarthamātram /",
    "GSP28ktv_2-1u:470": " kartṛsaṃkhyādayaś cākhyātapadārthatvenāvadhāryante, na bhāvanā /",
    "GSP28ktv_2-1u:471": " na ca bhāvanāvyabhicāreṇa doṣa ity uktam /",
    "GSP28ktv_2-1u:472": " yat tu kṛdanteṣv api dhātavo bhāvanāṃ na vyabhicarantīti /",
    "GSP28ktv_2-1u:473": " satyaṃ dhātvarthā na vyabhicaranti /",
    "GSP28ktv_2-1u:474": " tair eva tu gamyamānatvād anabhidheyatvam api śakyaṃ vaktum /",
    "GSP28ktv_2-1u:475": " tathā hi",
    "GSP28ktv_2-1u:476": " dhātvarthakārakair eva guṇabhūto 'vagamyate /",
    "GSP28ktv_2-1u:477": " %p. 83",
    "GSP28ktv_2-1u:478": " bhāvanātmā kṛdanteṣu tasmān naivābhidhīyate // 30 //",
    "GSP28ktv_2-1u:479": " yathaiva bhāvapradhānatvād ākhyāte tatsambandhād eva guṇabhūtakārakarpratītishiddher na kartṛkarmaṇor abhidhānaṃ bhaviṣyati,",
    "GSP28ktv_2-1u:480": " evaṃ kartrādyabhidhānād eva tadanyathānupapattyā bhāvanāsiddher anabhidhānam /",
    "GSP28ktv_2-1u:481": " gamyamānāpekṣayaiva ca karotisāmānādhikaraṇyam,",
    "GSP28ktv_2-1u:482": " yathā pacatiśabdasya devadattaśabdena /",
    "GSP28ktv_2-1u:483": " tathābhūtayaiva ca kārakasambandho 'py upapatsyate /",
    "GSP28ktv_2-1u:484": " atha vā bhāvanopasarjanadhātvarthaniṣpattyarthatvāt kārakāṇāṃ dhātvarthenaiva saṃbandhasiddhiḥ /",
    "GSP28ktv_2-1u:485": " sa eva hi tāni svasiddhyartham apekṣate /",
    "GSP28ktv_2-1u:486": " bhāvanāpi ca tathābhūtāny eva tāni gṛhṇātīty aviruddhaḥ sambandhaḥ /",
    "GSP28ktv_2-1u:487": " kṛtyānāṃ tu praiṣavācitvāt saty api bhāvanānabhidhāne tāvat svārthaparyavasānaṃ nāsti yāvad aṃśatrayaparipūrṇā bhāvanā na labdhā /",
    "GSP28ktv_2-1u:488": " kutaḥ /",
    "GSP28ktv_2-1u:489": " svavyāpāre hi puruṣaḥ kartṛtvena niyujyate /",
    "GSP28ktv_2-1u:490": " praiṣais tasya ca kiṃ karma bhāvanāṃśatrayātmikā // 31 //",
    "GSP28ktv_2-1u:491": " na hi puruṣaḥ svavyāpāraṃ muktvānyad anuṣṭhātuṃ śaktaḥ /",
    "GSP28ktv_2-1u:492": " praiṣāś cainam anuṣṭhāpayanti /",
    "GSP28ktv_2-1u:493": " te yadi tadvyāpāraṃ kathaṃcin nopādadyuḥ,",
    "GSP28ktv_2-1u:494": " na niyokutṃ śaknuyur ity evam api bhāvanākṣepasiddhiḥ /",
    "GSP28ktv_2-1u:495": " yāvāṃś ca brāhmaṇagataḥ praiṣaḥ sa sarvaḥ prāptyabhāvād vidhir eva bhavatīti vināpi smaraṇena",
    "GSP28ktv_2-1u:496": " % p. 84",
    "GSP28ktv_2-1u:497": " kṛtyānāṃ vidhāyaktvam /",
    "GSP28ktv_2-1u:498": " ayam eva ca vidhipraiṣayor viśeṣaḥ /",
    "GSP28ktv_2-1u:499": " pravartanasmṛtiḥ prāpte praiṣa ity abhidhīyate /",
    "GSP28ktv_2-1u:500": " aprāptapraiṣaṇaṃ sarvaṃ vidhitvaṃ pratipadyate // 32 //",
    "GSP28ktv_2-1u:501": " tasmāt pratyayārtho bhāvanety upapannam /",
    "GSP28ktv_2-1u:502": " %p. 85",
    "GSP28ktv_2-1u:503": " nanu ca yadi prayojakavyāpāro bhāvaneṣyate,",
    "GSP28ktv_2-1u:504": " tataḥ pacāv adhiśrayaṇādīni,",
    "GSP28ktv_2-1u:505": " yajau ca mānasaḥ saṃkalpa ityādīnāṃ bhāvanātvam,",
    "GSP28ktv_2-1u:506": " ta eva ca dhātvarthā iti dhātuvācyaiva bhāvanā syāt /",
    "GSP28ktv_2-1u:507": " naiṣa doṣaḥ /",
    "GSP28ktv_2-1u:508": " dhātvarthavyatirekeṇa yady apy eṣā na lakṣyate /",
    "GSP28ktv_2-1u:509": " tathāpi sarvasāmānyarūpeṇānyāvagamyate // 33 //",
    "GSP28ktv_2-1u:510": " sarvatra hy adhiśrayaṇādau karotīty api sāmānyavyāpārāṃśaḥ pratīyate /",
    "GSP28ktv_2-1u:511": " pacatyādivācyā viklittyadhiśrayaṇādayaḥ karmasthāḥ kartṛsthāś ca /",
    "GSP28ktv_2-1u:512": " tatra yadaudāsīnyapracyutimātreṇa parispandarūpaṃ nirūpyate sā bhāvanā /",
    "GSP28ktv_2-1u:513": " ye tu tadanurañjanasamarthāḥ kartṛkarmagatā viśeṣās te tasyā eva karaṇetikartavyatāṃśayor niviśante /",
    "GSP28ktv_2-1u:514": " evaṃ tarhi dhātvarthasāmānyaṃ bhāvanety etad āpannam /",
    "GSP28ktv_2-1u:515": " satyaṃ sādhyatayā sāmānyam,",
    "GSP28ktv_2-1u:516": " na tu gotvādirūpeṇa /",
    "GSP28ktv_2-1u:517": " katham /",
    "GSP28ktv_2-1u:518": " anyad eva hi yāgādau sāmānyaṃ karaṇātmakam /",
    "GSP28ktv_2-1u:519": " anyac ca bhāvanā nāma sādhyatvena vyavasthitam // 34 //",
    "GSP28ktv_2-1u:520": " bhāvanāyāṃ hi svayam eva pratipuruṣaṃ sāmānyaviśeṣau bhavataḥ /",
    "GSP28ktv_2-1u:521": " tathā tatkaraṇabhūte yāgādau samavetaṃ bhāvanākaraṇāṃśāpekṣitaṃ dhātvarthasāmānyaṃ nāma yat karmaśabdenābhi-",
    "GSP28ktv_2-1u:522": " %p. 86",
    "GSP28ktv_2-1u:523": " dhīyate /",
    "GSP28ktv_2-1u:524": " viśeṣaṇabhāvāc ca yāgādayo bhāvanāviśeṣā ity ucyante,",
    "GSP28ktv_2-1u:525": " na tadvyaktitvena /",
    "GSP28ktv_2-1u:526": " śāstrapradeśe tu kriyākarmaśabdau kadācid dhātvarthe prayjyete,",
    "GSP28ktv_2-1u:527": " kadācid bhāvanāyām,",
    "GSP28ktv_2-1u:528": " kadācit tu pratyāsattyobhayatrāpi prayogaḥ,",
    "GSP28ktv_2-1u:529": " na svarūpābhidhānena /",
    "GSP28ktv_2-1u:530": " kutaḥ /",
    "GSP28ktv_2-1u:531": " yādṛśī bhāvanākhyāte dhātvarthaś cāpi yādṛśaḥ /",
    "GSP28ktv_2-1u:532": " nāsau tenaiva rūpeṇa kathyate 'nyaiḥ padaiḥ kvacit // 35 //",
    "GSP28ktv_2-1u:533": " bhāvanāśabdo hi niṣpannātmikāṃ sattvarūpāpannāṃ liṅgasaṃkhyāyoginīm abhidhatte /",
    "GSP28ktv_2-1u:534": " na cāsāv ākhyāte tādṛśy abhidhīyate /",
    "GSP28ktv_2-1u:535": " liṅgasaṃkhyārahitarūpeṇa gamyamānatvāt /",
    "GSP28ktv_2-1u:536": " evaṃ dhātvartho 'pi veditavyaḥ /",
    "GSP28ktv_2-1u:537": " tathā karoti bhāvayati ity etābhyām api śrutyā tāvad anyādṛg evārthaḥ pratīyate kṛñbhāvayatyarthakaraṇikā bhāvanā /",
    "GSP28ktv_2-1u:538": " na caivaṃrūpāsau yajeta ityādiṣv astīty aparyāyatvam /",
    "GSP28ktv_2-1u:539": " tatrānantarapratyayotthāpitabhāvanāntarabuddhim avivakṣitvārthasaṃvādaḥ kartavyaḥ /",
    "GSP28ktv_2-1u:540": " tenādūraviprakaraṣamātreṇaiṣa prayogaḥ,",
    "GSP28ktv_2-1u:541": " nārthasāmyena---ity avasthitam ananyaśabdavācyatvaṃ bhāvanāyāḥ /",
    "GSP28ktv_2-1u:542": " %p. 87",
    "GSP28ktv_2-1u:543": " sā tu pratītamātraiva prādhānyād apekṣāntarānadhīnatvāc ca prathamaṃ tāvat sādhyāṃśam apekṣate bhāvayet kim? iti /",
    "GSP28ktv_2-1u:544": " tatra yāvatī vidhyupetā bhāvanā tasyāṃ pūrvapratītam api vidhitvaṃ tāvan nāśrīyate,",
    "GSP28ktv_2-1u:545": " yāvad aṃśatrayapūrṇā bhāvanānuṣṭhānayogyā na bhavati /",
    "GSP28ktv_2-1u:546": " vidhitvaprakramāc ca prathamam evaitaj jñāyate---yādṛśair aṃśaiḥ pūrṇeyaṃ vidhānam arhati tādṛśaiḥ pūrayitavyā---iti /",
    "GSP28ktv_2-1u:547": " na ca buddhipūrvakārī puruṣaḥ puruṣārtharahitaṃ vyāpāraṃ vacanaśatenāpy ukto 'nutiṣṭhati /",
    "GSP28ktv_2-1u:548": " na ca puruṣārthaḥ sādhyavyatiriktāṃśapātitvena kaiścit prārthyate /",
    "GSP28ktv_2-1u:549": " tato 'bhyarhitatarasyānyasya sādhyasyāvidhyamānatvāt /",
    "GSP28ktv_2-1u:550": " tatra yady asyāṃ bhāvanāyām apuruṣārthaḥ sādhyaḥ syāt,",
    "GSP28ktv_2-1u:551": " tataḥ puruṣeṣv apravartamāneṣu pratyayasya prayojakaśaktir bādhyeta /",
    "GSP28ktv_2-1u:552": " tena yady api samānapadopādānapratyāsatter dhātvarthaḥ sādhyāṃśapūraṇāyopaplavate,",
    "GSP28ktv_2-1u:553": " tathāpy ayogyatvān nirākriyate /",
    "GSP28ktv_2-1u:554": " na hi pratyāsattir evaikā saṃbandhakāraṇam,",
    "GSP28ktv_2-1u:555": " yogyatvādy api. tathā ca vakṣyati yasya yenārthasambandhaḥ iti /",
    "GSP28ktv_2-1u:556": " kiñ ca---",
    "GSP28ktv_2-1u:557": " saṃbandhamātram uktaṃ ca śrutyā dhātvarthabhāvayoḥ /",
    "GSP28ktv_2-1u:558": " tad ekāṃśaniveśe tu vyāpāro 'syā na vidyate // 36 //",
    "GSP28ktv_2-1u:559": " saṃbandhamātraṃ kṛtvā nivṛttavyāpārāyāṃ śrutāv anyatarāṃśaniveśo yogyatvād āśrayitavyaḥ /",
    "GSP28ktv_2-1u:560": " tad yadi sādhyāṃśād ekapratyayopāttena pratyāsannatareṇa vidhitvena pracyāvyate,",
    "GSP28ktv_2-1u:561": " %p. 88",
    "GSP28ktv_2-1u:562": " tato 'ṃśāntareṇa nūnaṃ saṃbhaṃtsyata ity evaṃ patīkṣyate /",
    "GSP28ktv_2-1u:563": " kiñ ca",
    "GSP28ktv_2-1u:564": " sādhyāṃśe purrṣāṇāṃ ca pratyayo na niyojakaḥ /",
    "GSP28ktv_2-1u:565": " svayam eva hi jānanti kartavyaṃ puruṣāḥ sadā // 37 //",
    "GSP28ktv_2-1u:566": " yatra hi śāstrādhīnā puruṣapravṛttiḥ,",
    "GSP28ktv_2-1u:567": " tatra tatsannikarṣaviprakarṣāv apekṣyete /",
    "GSP28ktv_2-1u:568": " sādhyaṃ punaḥ svargapaśuputragrāmādi prāg eva śāstrāt sarve puruṣāḥ pratipadyante /",
    "GSP28ktv_2-1u:569": " tataś ca bhāvayet kim?",
    "GSP28ktv_2-1u:570": " ity apekṣitamātre vinaiva tāvac chāstreṇaitāvad avagatam puruṣārthaḥ kaścit iti /",
    "GSP28ktv_2-1u:571": " tatra viśeṣamātream anavagatatvād apekṣyate /",
    "GSP28ktv_2-1u:572": " tad api ca na sādhyātmanā,",
    "GSP28ktv_2-1u:573": " kiṃ tarhi,",
    "GSP28ktv_2-1u:574": " etadbhāvanāviṣayatvena /",
    "GSP28ktv_2-1u:575": " tataś ca dūrasthasyāpi svargāder eva kṛtāspadasya saṃgatiḥ /",
    "GSP28ktv_2-1u:576": " dhātvarthasambandhas tv anapekṣitaḥ kriyeta /",
    "GSP28ktv_2-1u:577": " vidhyānarthakyāc ca bādhyetatarāṃ śrutiḥ /",
    "GSP28ktv_2-1u:578": " kiñ ca",
    "GSP28ktv_2-1u:579": " bhavane yasya kartṛtvaṃ kathaṃcid avadhāritam /",
    "GSP28ktv_2-1u:580": " svavākye vānyavākye vā sa sādhyatvaṃ prapadyate // 38 //",
    "GSP28ktv_2-1u:581": " na cātra dhātvarthāder bhavanakriyāsaṃbandho 'vagataḥ /",
    "GSP28ktv_2-1u:582": " svargādīnāṃ tu kāmaśabdopabandhād bhavanasaṃbandho vijñāyate. kutaḥ /",
    "GSP28ktv_2-1u:583": " svargo me syād itītthaṃ hi svargādiḥ prārthyate bhavan /",
    "GSP28ktv_2-1u:584": " tenāsau bhāvanāpekṣaḥ prayojyatvena gamyate // 39 //",
    "GSP28ktv_2-1u:585": " tato 'vadhṛtasvargādisādhyāṃśā bhāvanā kena bhāvayet?",
    "GSP28ktv_2-1u:586": " ity evaṃ karaṇam apekṣa-",
    "GSP28ktv_2-1u:587": " %p. 89 te /",
    "GSP28ktv_2-1u:588": " tatra śāstrādhīnarpavṛttitvāt tatsannikarṣādāv āśrīyamāṇe (1)",
    "GSP28ktv_2-1u:589": " pramāṇāntarāc ca yogyāyogyatvayor ajñānāt, (2)",
    "GSP28ktv_2-1u:590": " vidhyavirodhāc cātyantapratyāsattyupasthitadhātvarthātikramakāraṇābhāvāt, (3)",
    "GSP28ktv_2-1u:591": " sarvaphalabhāvanānāṃ ca kenacid dhātvarthaviśeṣeṇa vinānupapatteḥ yāgena ity evaṃ vijñāyate /",
    "GSP28ktv_2-1u:592": " yady api ca yāgaḥ svayam eva tāvad aniṣpannaḥ,",
    "GSP28ktv_2-1u:593": " tathāpi svasādhananiṣpāditaḥ san sādhayiṣyati /",
    "GSP28ktv_2-1u:594": " sarvam eva ca kadācin niṣpannaṃ kadācid aniṣpannam /",
    "GSP28ktv_2-1u:595": " na ca prāk śāstrapravṛtter niṣpattiḥ kvacid upayujyate /",
    "GSP28ktv_2-1u:596": " phalasiddhikālamātropayogitvāt karaṇaniṣpatteḥ /",
    "GSP28ktv_2-1u:597": " pramāṇavaśāc ca trikālavartinām api sādhanatvāvirodhaḥ /",
    "GSP28ktv_2-1u:598": " tasmād yāgādīnāṃ karaṇatvam /",
    "GSP28ktv_2-1u:599": " tac cāpūrvadvāreṇeti tacchabdebhyo 'pūrvapratītiḥ /",
    "GSP28ktv_2-1u:600": " tataś caivam api sūtrārthaḥ saṃbhavati---ye bhāvārthā bhāvanāprayojanāḥ karmaśabdā yajyādayaḥ,",
    "GSP28ktv_2-1u:601": " tebhyaḥ kriyā pratīyeta---iti /",
    "GSP28ktv_2-1u:602": " nanu coktena karmakaraṇasambandhanyāyena sakarmakadhātuyuktād evākhyātād bhāvanāvagatiḥ prāpnoti /",
    "GSP28ktv_2-1u:603": " tathā hi",
    "GSP28ktv_2-1u:604": " yenepsitatamair bhāvaiḥ kim ity aṃśo 'varudhyate /",
    "GSP28ktv_2-1u:605": " tadyogī tena dhātvartho na kaścit syād akarmakaḥ // 40 //",
    "GSP28ktv_2-1u:606": " yadi vā sarvadhātūnāṃ sakarmakatvāpattiḥ,",
    "GSP28ktv_2-1u:607": " atha vākarmakebhyo bhāvanayā na bhavitavyam /",
    "GSP28ktv_2-1u:608": " naiṣa doṣaḥ /",
    "GSP28ktv_2-1u:609": " kutaḥ /",
    "GSP28ktv_2-1u:610": " anyad eva hi dhātvarthprāpyaṃ karma sakarmake /",
    "GSP28ktv_2-1u:611": " %p. 90",
    "GSP28ktv_2-1u:612": " anyad eva ca sarvatra pratyayārthanibandhanam // 41 //",
    "GSP28ktv_2-1u:613": " odanaṃ pacati,",
    "GSP28ktv_2-1u:614": " grāmaṃ gacchati iti dhātvarthāpavargalabhyam ekaṃ karma,",
    "GSP28ktv_2-1u:615": " aparaṃ punar bhāvanākarma /",
    "GSP28ktv_2-1u:616": " (1) tatra kadācid dhātvarthakarmaiva bhāvanākarmatvam api pratipadyate pākenaudanaṃ bhāvayati iti /",
    "GSP28ktv_2-1u:617": " (2) kadācit punaḥ svakarmaviśiṣṭadhātvarthayuktā bhāvanā karmāntareṇa yujyate grāmagamanena svārthaṃ bhāvayati,",
    "GSP28ktv_2-1u:618": " odanapākena ceti /",
    "GSP28ktv_2-1u:619": " tac caitad dhātvarthāt paratas tadavāpyamātratvena gamyamānaṃ dhātvarthāntatirohitam api bhāvanākarmatayā sarvatrāvadhāryate /",
    "GSP28ktv_2-1u:620": " tac ca prāyeṇaivaṃkāmaśabdenaiva saṃbandham āpadyate sukhakāma āsīta,",
    "GSP28ktv_2-1u:621": " svāsthyakāmaḥ śayīta iti /",
    "GSP28ktv_2-1u:622": " saty api āsiśetyor akarmakatve yaḥ pratyayena karotyartho 'bhihitaḥ,",
    "GSP28ktv_2-1u:623": " tatkarmatvena svādīny avadhāryante /",
    "GSP28ktv_2-1u:624": " tena (1) karoteḥ sarvadā sakarmakatvāt,",
    "GSP28ktv_2-1u:625": " (2) akarmakākhyātānām api ca tatsāmānādhikaraṇyadarśanāt kiṃ karoti āste,",
    "GSP28ktv_2-1u:626": " kiṃ karoti śete iti---siddhaivamādiṣv api sakarmikā bhāvanā /",
    "GSP28ktv_2-1u:627": " yajer api tu yat karma pūjyatvād devateṣyate /",
    "GSP28ktv_2-1u:628": " tadujjhitvaiva putrādeḥ karmatvaṃ bhāvanāśritam // 42 //",
    "GSP28ktv_2-1u:629": " tasmāt sakarmakākarmakayor aviśeṣāt āsanena bhāvayet ity api prayogasiddhiḥ /",
    "GSP28ktv_2-1u:630": " kas tarhi sakarmakākarmakayor bhedaḥ /",
    "GSP28ktv_2-1u:631": " ucyate /",
    "GSP28ktv_2-1u:632": " sākṣād avyabhicāreṇa dhātvartho yatra karmabhāk /",
    "GSP28ktv_2-1u:633": " sakarmakaḥ sa dhātuḥ syāt pāraṃparye tv akarmakaḥ // 43 //",
    "GSP28ktv_2-1u:634": " %p. 91",
    "GSP28ktv_2-1u:635": " āsanaśayanādīnāṃ hi na niyamenānantaryeṇa vā idam tat iti vā karma nirūpyate,",
    "GSP28ktv_2-1u:636": " tenākarmakā abhidhīyante /",
    "GSP28ktv_2-1u:637": " pacigamyādīnāṃ tu viklidyattatsaṃyujyamānasākṣātsaṃbandhikarmāvyabhicārāt sakarmakatvam /",
    "GSP28ktv_2-1u:638": " na tu bhāvanāviśeṣaṇatve kaścid viśeṣaḥ /",
    "GSP28ktv_2-1u:639": " seyaṃ bhāvanāṃśadvayaparipūrṇā satī sarvakaraṇānām upāyānanugṛhītānāṃ karaṇatvānupapatteḥ kathaṃ bhāvayet itītikartavyatām apekṣate /",
    "GSP28ktv_2-1u:640": " sā ca pratyakṣādīnām anugrāhakadarśanaśaktyabhāvād atyantaśāstragamyeti yathāsannikarṣaṃ",
    "GSP28ktv_2-1u:641": " tadasaṃbhavāc ca yathā kathaṃcid upasthāpyamānā śāstrānusāreṇa śrutyādyupadeśena",
    "GSP28ktv_2-1u:642": " codanāsāmānyādyatideśena vātyantādṛṣṭopakāradvāreṇānyathānupapattyā kalpyate /",
    "GSP28ktv_2-1u:643": " tataḥ paripūrṇatvād anuṣṭhātuṃ yogyeti vidhīyate /",
    "GSP28ktv_2-1u:644": " tadvidhānāc cārthāpattyā yāgādividhānam---ity upapannaṃ bhāvārthasūtram /",
    "GSP28ktv_2-1u:645": " %p. 92",
    "GSP28ktv_2-1u:646": " bhavanti kecit karmaśabdāḥ---yāgaḥ yajanam ijyā ity udāhartavye tatsāmānādhikaraṇyasiddhaśyenaikatrikādyudāharaṇaṃ",
    "GSP28ktv_2-1u:647": " yāgādikaraṇatvacodanottarakālabhāvikarmaśabdatvena pāratantryāt sujñānam /",
    "GSP28ktv_2-1u:648": " svatantrāṇāṃ kathaṃcid api bhāvārthatvāśaṅkāsaṃbhavāt /",
    "GSP28ktv_2-1u:649": " yāgādayo hi svātantryeṇāpi kadācid anumānād bhāvārthāśaṅkāviṣayāḥ syur iti /",
    "GSP28ktv_2-1u:650": " kecid bhāvārthā na karmaśabdāḥ---yathā bhāvayet kuryāt iti codāharaṇam /",
    "GSP28ktv_2-1u:651": " bhūtyādayas tu prayojyavyāpāravacanatvān naiva yathāvarṇitabhāvārthā ity anudāharaṇam /",
    "GSP28ktv_2-1u:652": " tatra yathā kathaṃciṇ ṇijantavyutpattyā bhāvaśabda eko nīyeta, netarau /",
    "GSP28ktv_2-1u:653": " tāv api tu prayojyavyāpārāṃśena kathaṃcid bhāvārthāv ity udāhṛtau /",
    "GSP28ktv_2-1u:654": " atha vā dvitīyasūtrārthavyākhyānena bhāvanāprayojanatvam aṃśavācitvenāstīti vināpi sakalārthābhidhānād bhavanti bhāvārthāḥ /",
    "GSP28ktv_2-1u:655": " kathaṃ punar amī na karmaśabdāḥ,",
    "GSP28ktv_2-1u:656": " yadā dhātumātraṃ karmaśabdatvenoktam /",
    "GSP28ktv_2-1u:657": " nirviśeṣasya sāmānyasyānuṣṭhātum aśakyatvād akarmaśabdatvam /",
    "GSP28ktv_2-1u:658": " ato viśeṣavācinām eva dhātūnāṃ karmaśabdatvāśrayaṇād acodyam etat /",
    "GSP28ktv_2-1u:659": " %p. 93",
    "GSP28ktv_2-1u:660": " yadi hi śyenacitrādarśapaurṇamāsaśabdāḥ phalaiḥ saṃbadhyeran,",
    "GSP28ktv_2-1u:661": " tato yāgasya karaṇatvābhāvāt tatsāmānādhikaraṇyanimittanāmadheyatvānupapatteḥ prasiddhyādibhir guṇavidhitvam eva syāt /",
    "GSP28ktv_2-1u:662": " ataḥ sthita etasminn adhikaraṇe ity āha /",
    "GSP28ktv_2-1u:663": " kasmāt punar idaṃ tatraiva na nītam /",
    "GSP28ktv_2-1u:664": " pramāṇalakṣaṇenāsaṃbandhāt /",
    "GSP28ktv_2-1u:665": " atha nāmadheyatvaṃ kasmād atra nānīyate /",
    "GSP28ktv_2-1u:666": " bhedalakṣaṇenāsaṃbandhāt /",
    "GSP28ktv_2-1u:667": " tasmād yathānyāsam eva sthitayor arthāt paurvāparyasiddhiḥ /",
    "GSP28ktv_2-1u:668": " na caiṣām arthinā iti phalapadābhiprāyam /",
    "GSP28ktv_2-1u:669": " vivibhaktitvāt iti saṃbandhanimittākhyātavibhaktivigamāt /",
    "GSP28ktv_2-1u:670": " atha vā niṣpannārthābhidhāyisubvibhaktiviśeṣayogo vivibhaktitvam /",
    "GSP28ktv_2-1u:671": " tasmān na dravyādiśabdānāṃ phalasaṃbandha iti /",
    "GSP28ktv_2-1u:672": " āha ca",
    "GSP28ktv_2-1u:673": " sādhyasādhanasaṃbandhaḥ sarvadā bhāvanāśrayaḥ /",
    "GSP28ktv_2-1u:674": " tena tasya na siddhiḥ syād bhāvanāpratyayād ṛte // 44 //",
    "GSP28ktv_2-1u:675": " sarveṣāṃ bhāvo 'rtha iti cet // Jaim_2,1.2 //",
    "GSP28ktv_2-1u:676": " na tāvat pratyayasyeṣṭam apūrvapratipādanam /",
    "GSP28ktv_2-1u:677": " na ca dhātoḥ svatas tat syān nāmno vā parataḥ samam // 45 //",
    "GSP28ktv_2-1u:678": " yadi bhāvanāvacanasyaivāpūrvapratipādakatvam iṣyate dhātor vā pratyayanirapekṣasya,",
    "GSP28ktv_2-1u:679": " tato nāmapakṣo durbalaḥ syāt,",
    "GSP28ktv_2-1u:680": " iha tu yathaiva dhātoḥ pratyayasaṃbandhānugṛhītasya bhāvanā-",
    "GSP28ktv_2-1u:681": " %p. 94",
    "GSP28ktv_2-1u:682": " nurañjananimittaṃ karaṇavācitvaṃ bhavati,",
    "GSP28ktv_2-1u:683": " evaṃ nāmapadasyāpīty aviśeṣaḥ /",
    "GSP28ktv_2-1u:684": " yeṣām utpattau sve prayoge rūpopalabdhis tāni nāmāni tasmāt tebhyaḥ parākāṃkṣā bhūtatvāt sve prayoge // Jaim_2,1.3 //",
    "GSP28ktv_2-1u:685": " yad uktam yadaikasmād apūrvaṃ tadetarat tadarthaṃ bhaviṣyati iti tadgataṃ tāvad vastudharmeṇa viśeṣaṃ darśayati /",
    "GSP28ktv_2-1u:686": " katham /",
    "GSP28ktv_2-1u:687": " bahvadṛṣṭaprasaṅgād dhi dharmo neṣṭaḥ pade pade /",
    "GSP28ktv_2-1u:688": " nāmnaḥ phalena saṃbandhe parihāro na tasya ca // 46 //",
    "GSP28ktv_2-1u:689": " ekasmād adṛṣṭe kalpite yadītarad dṛṣṭārthatvena tādarthyaṃ bhajate tato lāghavaṃ labhyate /",
    "GSP28ktv_2-1u:690": " atha tu tādarthyasiddhaye tato 'pi punar adṛṣṭaṃ kalpyata eva tato varaṃ phalenaiva sarvāṇi saṃbaddhāni /",
    "GSP28ktv_2-1u:691": " na ca saṃbandhavairūpyakleśāśrayaṇam /",
    "GSP28ktv_2-1u:692": " nāmnaś ca phalasaṃbandhe 'vaśyaṃ dhātvarthas tadanugrahārtho 'bhyupagantavyaḥ /",
    "GSP28ktv_2-1u:693": " sa ca svayaṃ niṣpādyaḥ siddharūpasya nāmārthasya na śaknoti dṛṣṭenopakartum /",
    "GSP28ktv_2-1u:694": " na hi nāmārthas tam apekṣate /",
    "GSP28ktv_2-1u:695": " śabdaprayogavelāyām eva niṣpannatayā gamyamānatvāt,",
    "GSP28ktv_2-1u:696": " apekṣaṇīyasya vā siddhatvenāyogyatvāt /",
    "GSP28ktv_2-1u:697": " prayujyate 'smin iti cābhidheya eva prayogaḥ /",
    "GSP28ktv_2-1u:698": " tadādhāraiva hi niṣpannarūpopalabdhiḥ /",
    "GSP28ktv_2-1u:699": " anutpannatve kriyārūpasya vaktavye vināśitvapradarśanaṃ niṣpannasyāpi",
    "GSP28ktv_2-1u:700": " %p. 95",
    "GSP28ktv_2-1u:701": " kṣaṇikatvena punaḥ punar niṣpattyapekṣopapatteḥ /",
    "GSP28ktv_2-1u:702": " tebhyaḥ parākāṅkṣā anyākāṅkṣā niṣpādyatvena vā pradhānākāṅkṣā na vidyata ity adhyāhāraḥ /",
    "GSP28ktv_2-1u:703": " atha vā tebhyaḥ parā dūre ākāṅkṣety arthaḥ /",
    "GSP28ktv_2-1u:704": " kutaḥ /",
    "GSP28ktv_2-1u:705": " bhūtatvāt iti svarūpakathanārtham upanyastaṃ niṣpannatvād eveti punar ante tad eva hetutvenopadiṣṭaṃ sūtrakāreṇa /",
    "GSP28ktv_2-1u:706": " yeṣāṃ tūtpattāv arthe sve prayogo na vidyate tāny ākhyātāni tasmāt tebhyaḥ pratīyetāśritatvāt prayogasya // Jaim_2,1.4 //",
    "GSP28ktv_2-1u:707": " ākhyātavartī dhātvarthaḥ sādhyarūpaḥ pratīyate /",
    "GSP28ktv_2-1u:708": " tasmin phalavatīṣṭe tu nāmno dṛṣṭārthateṣyate // 47 //",
    "GSP28ktv_2-1u:709": " dhātvarthas tāvat prakṛtyaiva sādhyātmakaḥ /",
    "GSP28ktv_2-1u:710": " viśeṣatas tv ākhyātagatena dhātunocyamānaḥ sa yadi phalasādhanatvena codyate tato",
    "GSP28ktv_2-1u:711": " 'siddharūpatvāt tasya sādhanākāṅkṣāyāṃ satyāṃ nāmapadaṃ guṇavidhitvena nāmadheyatvena",
    "GSP28ktv_2-1u:712": " vobhayathāpi dṛṣṭenaiva tādarthyaṃ labhate /",
    "GSP28ktv_2-1u:713": " nanu nāmadheyapakṣe nāmapadam api sādhyārthaṃ bhaviṣyatīti dhātutulyaṃ syāt / na /",
    "GSP28ktv_2-1u:714": " tasya phalasaṃbandhe guṇavidhitvena siddhārthatvāt /",
    "GSP28ktv_2-1u:715": " api ca",
    "GSP28ktv_2-1u:716": " %p. 96",
    "GSP28ktv_2-1u:717": " sādhyātmako 'pi dhātvartho yadā nāmnābhidhīyate /",
    "GSP28ktv_2-1u:718": " tadā dravyavad evāsau niṣpannātmā pratīyate // 48 //",
    "GSP28ktv_2-1u:719": " yady api vastusvarūpeṇa dhātvarthaḥ sādhyaḥ,",
    "GSP28ktv_2-1u:720": " tathāpi nāmapadenocyamāno liṅgasaṃkhyāyogitvāt siddharūpo 'bhidhīyate /",
    "GSP28ktv_2-1u:721": " abhidhānakṛtā cākāṅkṣotpattir na vastukṛtā /",
    "GSP28ktv_2-1u:722": " tasmād yuktā dhātor evākāṅkṣā na nāmna iti /",
    "GSP28ktv_2-1u:723": " kiñ cāśritatvāt prayogasya iti /",
    "GSP28ktv_2-1u:724": " adhunā śabdapratyāsattikṛto viśeṣo 'bhidhīyate /",
    "GSP28ktv_2-1u:725": " puruṣavyāpārātmikāyāṃ hi bhāvanāyāṃ dhātvarthopaśleṣo 'pi puruṣeṇāśritas tadatikramahetvabhāvāc ca na nāmapadagrahaṇam /",
    "GSP28ktv_2-1u:726": " tasmād asti viśeṣaḥ /"
}