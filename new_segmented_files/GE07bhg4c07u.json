{
    "GE07bhg4c07u:0": " BhG 7.1",
    "GE07bhg4c07u:1": " śrī-bhagavān uvāca",
    "GE07bhg4c07u:2": " mayy āsakta-manāḥ pārtha yogaṃ yuñjan mad-āśrayaḥ /",
    "GE07bhg4c07u:3": " asaṃśayaṃ samagraṃ māṃ yathā jñāsyasi tac chṛṇu //1//",
    "GE07bhg4c07u:4": " śrīdharaḥ -",
    "GE07bhg4c07u:5": " vijñeyam ātmanas tattvaṃ saṃyogaṃ samudīritam /",
    "GE07bhg4c07u:6": " bhajanīyam athedānīm aiśvaraṃ rūpam īryate //",
    "GE07bhg4c07u:7": " pūrvādhyāyānte mad-gatenāntarātmanā yo māṃ bhajate sa me yuktatamo mataḥ ity uktam /",
    "GE07bhg4c07u:8": " atra kīdṛśas tvaṃ yasya bhaktiḥ kartavyety apekṣāyāṃ sva-svarūpaṃ nirupayiṣyan śrī-bhagavān uvāca mayīti /",
    "GE07bhg4c07u:9": " mayi parameśvara āsaktam abhiniviṣṭaṃ mano yasya saḥ /",
    "GE07bhg4c07u:10": " mad-āśrayo 'ham evāśrayo yasya /",
    "GE07bhg4c07u:11": " ananya-śaraṇaḥ san /",
    "GE07bhg4c07u:12": " yogaṃ yuñjann abhyasan asaṃśayaṃ yathā bhavaty evam /",
    "GE07bhg4c07u:13": " māṃ samagraṃ vibhūti-balaiśvaryādi-sahitaṃ yathā jñāsyasi tad idaṃ mayā vakṣyamāṇaṃ śṛṇu //1//",
    "GE07bhg4c07u:14": " madhusūdanaḥ -",
    "GE07bhg4c07u:15": " yad-bhaktiṃ na vinā muktir yaḥ sevyaḥ sarva-yoginām /",
    "GE07bhg4c07u:16": " taṃ vande paramānanda-ghanaṃ śrī-nanda-nandanam //",
    "GE07bhg4c07u:17": " evaṃ karma-saṃnyāsātmaka-sādhana-pradhānena prathama-ṣaṭkena jñeyaṃ tvaṃ-pada-lakṣyaṃ",
    "GE07bhg4c07u:18": " sa-yogaṃ vyākhyāyādhunā dhyeya-brahma-pratipādana-pradhānena madhyamena ṣaṭkena tat-padārtho",
    "GE07bhg4c07u:19": " vyākhyātavyaḥ / tatrāpi --",
    "GE07bhg4c07u:20": " yoginām api sarveṣāṃ madgatenāntarātmanā /",
    "GE07bhg4c07u:21": " śraddhāvān bhajate yo māṃ sa me yuktatamo mataḥ // [Gītā 6.47]",
    "GE07bhg4c07u:22": " iti prāg-uktasya bhagavad-bhajanasya vyākhyānāya saptamo 'dhyāya ārabhyate /",
    "GE07bhg4c07u:23": " tatra kīdṛśaṃ bhagavato rūpaṃ bhajanīyaṃ kathaṃ vā tad-gato 'ntarātmā syād ity etad-dvayaṃ",
    "GE07bhg4c07u:24": " praṣṭavyam arjunenāpṛṣṭam api parama-kāruṇikatayā svayam eva vivakṣuḥ śrī-bhagavān uvāca mayīti /",
    "GE07bhg4c07u:25": " mayi parameśvare sakala-jagad-āyatanatvādivividha-vibhūti-bhāgini āsaktaṃ viṣayāntara-parihāreṇa sarvadā niviṣṭaṃ mano yasya tava sa tvam /",
    "GE07bhg4c07u:26": " ataeva mad-āśrayo mad-eka-śaraṇaḥ /",
    "GE07bhg4c07u:27": " rājāśrayo bhāryādy-āsakta-manāś ca rāja-bhṛtyaḥ prasiddho mumukṣus tu mad-āśrayo mad-āsakta-manāś ca /",
    "GE07bhg4c07u:28": " tvaṃ tvad-vidho vā yogaṃ yuñjan manaḥ-samādhānaṃ ṣaṣṭhokta-prakāreṇa kurvan /",
    "GE07bhg4c07u:29": " asaṃśayaṃ yathā bhavaty evaṃ samagraṃ sarva-vibhūti-bala-śaktyaiśvaryādi-sampannaṃ māṃ yathā yena prakāreṇa jñāsyasi tac chṛṇūcyamānaṃ mayā",
    "GE07bhg4c07u:30": " viśvanāthaḥ -",
    "GE07bhg4c07u:31": " kadā sad-ānanda-bhuvo mahāprabhoḥ",
    "GE07bhg4c07u:32": " kṛpāmṛtābdheś caraṇau śrayāmahe /",
    "GE07bhg4c07u:33": " yathā tathā projjhita-mukti-tat-pathā",
    "GE07bhg4c07u:34": " bhakty-adhvanā prema-sudhām ayāmahe //",
    "GE07bhg4c07u:35": " saptame bhajanīyasya śrī-kṛṣṇaiśvaryam ucyate /",
    "GE07bhg4c07u:36": " na bhajante bhajante ye te cāpy uktāś caturvidhāḥ //",
    "GE07bhg4c07u:37": " prathamenādhyāya-ṣaṭkenāntaḥ-karaṇa-śuddhy-artha-kaniṣkām akarma-sāpekṣau mokṣa-phala-sādhakau jñāna-yogāv uktau /",
    "GE07bhg4c07u:38": " idānīm anena dvitīyādhyāya-ṣaṭkena karma-jñānādi-vimiśra-śravaṇān niṣkāmatva-sakāmatvābhyāṃ",
    "GE07bhg4c07u:39": " ca sālokyādi-sādhakas tathā sarva-mukhyaḥ karma-jñānādi-nirapekṣa eva premavat pārṣadatva-lakṣaṇa-mukti-phala-sādhakas",
    "GE07bhg4c07u:40": " tathā yat karmabhir yat tapasā jñāna-vairāgyataś ca yat ity ādau,",
    "GE07bhg4c07u:41": " sarvaṃ mad-bhakti-yogena mad-bhakto labhate 'ñjasā,",
    "GE07bhg4c07u:42": " svargāpavargaṃ mad-dhāma [BhP 1.20.32-33] ity ādy-ukter vināpi sādhanānantaraṃ svargāpavargādi-nikhila-sādhakaś",
    "GE07bhg4c07u:43": " ca paramaḥ svatantraḥ sarva-sukaro 'pi sarva-duṣkaraḥ śrīmad-bhakti-yoga ucyate /",
    "GE07bhg4c07u:44": " nanu tam eva viditvā atimṛtyum eti [ŚvetU 6.15] iti śruteḥ /",
    "GE07bhg4c07u:45": " jñānaṃ vinā kevalayā bhaktyaiva kathaṃ mokṣaḥ brūṣe ?",
    "GE07bhg4c07u:46": " maivaṃ, tvam eva tat padārthaṃ paramātmānam eva viditvā sākṣād anubhūya,",
    "GE07bhg4c07u:47": " na tu tvaṃ-padārthaṃ ātmānaṃ nāpi prakṛtiṃ nāpi vastu-mātraṃ viditvā mṛtyum atyeti ity asyāḥ śruter arthaḥ /",
    "GE07bhg4c07u:48": " tatra sita-śarkarā-rasa-grahaṇe yathā rasanaiva kāraṇaṃ na tu cakṣuḥ-śrotrādikaṃ tathaiva guṇātītasya brahmaṇe grahaṇaṃ sambhavet,",
    "GE07bhg4c07u:49": " na tu dehādy-atiriktātma-jñānena sāttvikena /",
    "GE07bhg4c07u:50": " bhaktyāham ekayā grāhyaḥ [BhP 11.14.11] iti bhagavad-ukter iti /",
    "GE07bhg4c07u:51": " bhaktyā mām abhijānāti yāvān yaś cāsmi tattvataḥ [Gītā 18.55] ity atra sa-viśeṣaṃ pratipādayiṣyāmaḥ /",
    "GE07bhg4c07u:52": " jñāna-yogayor mukti-sādhanatva-prasiddhis tu tatrastha-guṇī-bhūta-bhakti-prabhāvād eva /",
    "GE07bhg4c07u:53": " tayā vinā tayor akiñcitkaratvasya bahuśaḥ",
    "GE07bhg4c07u:54": " śravaṇāt /",
    "GE07bhg4c07u:55": " kiṃ ca, asyāṃ śrutau viditvā ity anantaram eva-kārasyāprayogād eva /",
    "GE07bhg4c07u:56": " yoga-vyavacchedābhāve jñāpite sati,",
    "GE07bhg4c07u:57": " tasmād eva paramātmano viditāt kvacid aviditād api mokṣa ity artho labhyate /",
    "GE07bhg4c07u:58": " tataś ca bhakty-utthena nirguṇena paramātma-jñānena mokṣaḥ /",
    "GE07bhg4c07u:59": " kvacit tu bhakty-utthaṃ taj-jñānaṃ vināpi kevalena bhakti-mātreṇa mokṣa ity arthaḥ paryavasyati /",
    "GE07bhg4c07u:60": " yathā matsyaṇḍikā-piṇḍād rasanā-doṣeṇālabdha-svādād api bhuktāt tad-eka-nāśyo vyādhir naśyaty evātra na sandehaḥ /",
    "GE07bhg4c07u:61": " matsyaṇḍikāni te khaṇḍa-vikārā śarkarāsite ity amaraḥ /",
    "GE07bhg4c07u:62": " śrīmad-uddhavenoktam -",
    "GE07bhg4c07u:63": " nanv īśvaro 'nubhajato 'viduṣo 'pi sākṣāc",
    "GE07bhg4c07u:64": " chreyas tanoty agada-rāja ivopayuktaḥ [BhP 10.47.56] iti /",
    "GE07bhg4c07u:65": " ekādaśe 'py uktaṃ - yat karmabhir yat tapasā jñāna-vairāgyataś ca yat ity ādau sarvaṃ mad-bhakti-yogena mad-bhakto labhate 'ñjasā [BhP 11.20.31-32] iti /",
    "GE07bhg4c07u:66": " ataeva yan-nāma-sakṛc-chravaṇāt pukkaso 'pi vimucyate saṃsārāt ity ādau bahuśo vākyair bhaktyaiva mokṣaḥ pratipādyata iti /",
    "GE07bhg4c07u:67": " atha prakṛtam anusarāmaḥ /",
    "GE07bhg4c07u:68": " yoginām api sarveṣāṃ madgatenāntarātmanā /",
    "GE07bhg4c07u:69": " śraddhāvān bhajate yo māṃ sa me yuktatamo mataḥ // [Gītā 6.47]",
    "GE07bhg4c07u:70": " iti tvad-vākyena tvan-manaskatve sati tvaj-jana-viṣayaka-śraddhāvattvam iti tvayā sva-bhakta-viśeṣa-lakṣaṇam eva kṛtam ity avagamyate /",
    "GE07bhg4c07u:71": " kintu sa ca kīdṛśo bhaktas tadīya-jñāna-vijñānayor adhikārī bhavatīty apekṣāyām āha mayy āsakteti dvābhyām / yadyapi -",
    "GE07bhg4c07u:72": " bhaktiḥ pareśānubhavo viraktir",
    "GE07bhg4c07u:73": " anyatra caiṣa trika eka-kālaḥ /",
    "GE07bhg4c07u:74": " prapadyamānasya yathāśnataḥ syus",
    "GE07bhg4c07u:75": " tuṣṭiḥ puṣṭiḥ kṣud-apāyo 'nu-ghāsam // [BhP 11.2.42]",
    "GE07bhg4c07u:76": " ity ukter bhajan-prakramata eva mad-anubhava-kramo 'pi bhavati,",
    "GE07bhg4c07u:77": " tad apy eka-grāsa-mātra-bhojinas tathā tuṣṭi-puṣṭī na spaṣṭe bhavataḥ,",
    "GE07bhg4c07u:78": " kintu bahutara-grāsa-bhojina eva /",
    "GE07bhg4c07u:79": " tathaiva mayi śyāmasundare pītāmbare āsaktam āsakti-bhūmikārūḍhaṃ mano yasya tathābhūta eva tvaṃ māṃ jñāsyasi /",
    "GE07bhg4c07u:80": " yathā spaṣṭam anubhaviṣyasi,",
    "GE07bhg4c07u:81": " tat śṛṇu kīdṛśaṃ yogaṃ mayā saha saṃyogaṃ yuñjan śanaiḥ śanaiḥ prāpnuvan mad-āśrayaḥ /",
    "GE07bhg4c07u:82": " mām eva, na tu jñāna-karmādikam āśrayamāṇo 'nanya-bhakta ity arthaḥ /",
    "GE07bhg4c07u:83": " atrāsaṃśayaṃ samagram iti padābhyāṃ madīya-nirviśeṣa-brahma-svarūpa-jñānaṃ",
    "GE07bhg4c07u:84": " kleśo 'dhikataras teṣām avyaktāsaktacetasām /",
    "GE07bhg4c07u:85": " avyaktā hi gatir duḥkhaṃ dehavadbhir avāpyate // [Gītā 12.5]",
    "GE07bhg4c07u:86": " ity agrimokteḥ sa-saṃśayam eva /",
    "GE07bhg4c07u:87": " tathā jñāninām upāsyaṃ yad brahma parama-mahato mama mahima-svarūpam eva /",
    "GE07bhg4c07u:88": " yad uktaṃ mayaiva satyavrataṃ prati matsya-rūpeṇa -",
    "GE07bhg4c07u:89": " madīyaṃ mahimānaṃ ca paraṃ brahmeti śabditam /",
    "GE07bhg4c07u:90": " vetsyasy anugṛhītaṃ me sampraśnair vivṛtaṃ hṛdi // [BhP 8.24.38] iti /",
    "GE07bhg4c07u:91": " atrāpi brahmaṇo hi pratiṣṭhāham [Gītā 14.27] iti /",
    "GE07bhg4c07u:92": " ato maj-jñānam asamagram iti dyotitam //1//",
    "GE07bhg4c07u:93": " baladevaḥ -",
    "GE07bhg4c07u:94": " saptame bhajanīyasya svasyaiśvaryaṃ prakīrtyate /",
    "GE07bhg4c07u:95": " cāturvidhyaṃ ca bhajatāṃ tathaivābhajatām api //",
    "GE07bhg4c07u:96": " ādyena ṣaṭkenopāsakasya jīvasya svarūpaṃ tat-prāpti-sādhanaṃ ca prādhānyenoktam /",
    "GE07bhg4c07u:97": " madhyena tūpāsyasya svasya tat tac ca tathocyate /",
    "GE07bhg4c07u:98": " tatra ṣaṣṭhānta-nirdiṣṭaṃ tava bhajanīyaṃ rūpaṃ kīdṛśaṃ,",
    "GE07bhg4c07u:99": " kathaṃ vā bhajato 'ntarātmā tad-gataḥ syād ity etat pārthenāpṛṣṭam api kṛpālutvena svayam eva vivakṣur bhagavān uvāca mayīti /",
    "GE07bhg4c07u:100": " vyākhyāta-lakṣaṇe svopāsye mayy āsaktam atimātra-nirataṃ mano yasya sa tvam anyo",
    "GE07bhg4c07u:101": " vā tādṛśo mad-āśrayo mad-dāsya-sakhy-ādy-ekatamena bhāvena māṃ śaraṇaṃ gato yogaṃ",
    "GE07bhg4c07u:102": " mac-charaṇādi-lakṣaṇaṃ yuñjan kartuṃ pravṛttaḥ /",
    "GE07bhg4c07u:103": " asaṃśayaṃ yathā syāt tathā /",
    "GE07bhg4c07u:104": " kṛṣṇa eva paraṃ tattvam ato 'nyad veti sandeha-śūnyo mat-pāramya-niścayavān ity arthaḥ /",
    "GE07bhg4c07u:105": " samagraṃ sādhiṣṭhānaṃ savibhūtiṃ saparikaraṃ ca māṃ sarveśvaraṃ yena jñānena jñāsyasi",
    "GE07bhg4c07u:106": " tan mayocyamānam avahita-manāḥ śṛṇu /",
    "GE07bhg4c07u:107": " he pārtha /",
    "GE07bhg4c07u:108": " na ca samagram iti kārtsnyena sa jñānam ādiśatīti vācyam anantasya tasya tathājñānāsambhavāt /",
    "GE07bhg4c07u:109": " smṛtiś ca kārtsnyena nājo 'py abhidhātum īśaḥ iti /",
    "GE07bhg4c07u:110": " BhG 7.2",
    "GE07bhg4c07u:111": " jñānaṃ te 'haṃ sa-vijñānam idaṃ vakṣyāmy aśeṣataḥ /",
    "GE07bhg4c07u:112": " yaj jñātvā neha bhūyo 'nyaj jñātavyam avaśiṣyate //2//",
    "GE07bhg4c07u:113": " śrīdharaḥ - vakṣyamāṇaṃ jñānaṃ stauti jñānam iti /",
    "GE07bhg4c07u:114": " jñānaṃ śāstrīyaṃ vijñānam anubhavaḥ /",
    "GE07bhg4c07u:115": " tat-sahitam idaṃ mad-viṣayam aśeṣataḥ sākalyena vakṣyāmi /",
    "GE07bhg4c07u:116": " yaj jñātveha śreyo-mārge vartamānasya punar anyaj jñātavyam avaśiṣṭaṃ na bhavati /",
    "GE07bhg4c07u:117": " tenaiva kṛtārtho bhavatīty arthaḥ //2//",
    "GE07bhg4c07u:118": " madhusūdanaḥ - jñāsyasīty ukte parokṣam eva taj jñānaṃ syād iti śaṅkāṃ vyāvartayan stauti śrotur ābhimukhyāya jñānam iti /",
    "GE07bhg4c07u:119": " idaṃ mad-viṣayaṃ svato 'parokṣa-jñānam /",
    "GE07bhg4c07u:120": " asambhāvanādi-pratibandhena phalam ajanayat parokṣam ity upacaryate asambhāvanādi-nirāse",
    "GE07bhg4c07u:121": " tu vicāra-paripākānte tenaiva pramāṇena janitaṃ jñānaṃ pratibandhābhāvāt phalaṃ janayad-aparokṣam ity ucyate /",
    "GE07bhg4c07u:122": " vicāra-paripāka-niṣpannatvāc ca tad eva vijñānaṃ,",
    "GE07bhg4c07u:123": " tena vijñānena sahitam idam aparokṣam eva jñānaṃ śāstra-janyaṃ te tubhyam ahaṃ param āpto vakṣyāmy aśeṣataḥ sādhana-phalādi-sahitatvena niravaśeṣaṃ kathayiṣyāmi /",
    "GE07bhg4c07u:124": " śrautīm eka-vijñānena sarva-vijñāna-pratijñām anusarann āha yaj-jñānaṃ nitya-caitanya-rūpaṃ jñātvā vedānta-janya-mano-vṛtti-viṣayīkṛtyeha vyavahāra-bhūmau bhūyaḥ punar api anyat",
    "GE07bhg4c07u:125": " kiṃcid api jñātavyaṃ nāvaśiṣyate /",
    "GE07bhg4c07u:126": " sarvādhiṣṭhāna-san-mātra-jñānena kalpitānāṃ sarveṣāṃ bādhe san-mātra-pariśeṣāt tan-mātra-jñānenaiva tvaṃ kṛtārtho bhaviṣyasīty abhiprāyaḥ //2//",
    "GE07bhg4c07u:127": " viśvanāthaḥ - tatra mad-bhakter āsakti-bhūmikātaḥ pūrvam api me jñānam aiśvarya-mayaṃ bhavet /",
    "GE07bhg4c07u:128": " tad-uttaraṃ vijñānaṃ mādhuryānubhava-mayaṃ bhavet /",
    "GE07bhg4c07u:129": " tad-ubhayam api tvaṃ śṛṇv ity āha jñānam iti /",
    "GE07bhg4c07u:130": " anyaj jñātavyaṃ nāviśiṣyate iti man-nirviśeṣa-brahma-jñāna-vijñāne 'py etad-antarbhūta evety arthaḥ //2//",
    "GE07bhg4c07u:131": " baladevaḥ -- vakṣyamāṇaṃ jñānaṃ stauti jñānam iti /",
    "GE07bhg4c07u:132": " idaṃ cid-acic-chaktimat-svarūpa-viṣayakaṃ jñānaṃ /",
    "GE07bhg4c07u:133": " tac ca sa-vijñānam vakṣyāmi /",
    "GE07bhg4c07u:134": " tac-chakti-dvaya-vivikta-svarūpa-viṣayakaṃ jñānaṃ vijñānaṃ tena sahitaṃ te tubhyaṃ prapannāyāśeṣataḥ sāmagryeṇopadekṣyāmīty arthaḥ /",
    "GE07bhg4c07u:135": " yat svarūpaṃ sarva-kāraṇaṃ yac ca dhyeyaṃ tad ubhaya-viṣayakaṃ jñānam atra vaktuṃ",
    "GE07bhg4c07u:136": " pratijñātaṃ yaj jñānaṃ jñātveha śreyo-vartmani niviṣṭasya jijñāsos tavānyaj jñātavyaṃ nāvaśiṣyate /",
    "GE07bhg4c07u:137": " sarvasya tad-antarbhāvāt //2//",
    "GE07bhg4c07u:138": " BhG 7.3",
    "GE07bhg4c07u:139": " manuṣyāṇāṃ sahasreṣu kaś cid yatati siddhaye /",
    "GE07bhg4c07u:140": " yatatām api siddhānāṃ kaś cin māṃ vetti tattvataḥ //3//",
    "GE07bhg4c07u:141": " śrīdharaḥ - mad-bhaktiṃ vinā tu yaj jñānaṃ durlabham ity āha manuṣyāṇām iti /",
    "GE07bhg4c07u:142": " asaṅkhyātānāṃ jīvānāṃ madhye manuṣya-vyatiriktānāṃ śreyasi pravṛttir eva nāsti /",
    "GE07bhg4c07u:143": " manuṣyāṇāṃ tu sahasreṣu madhye kaścid eva puṇya-vaśāt siddhaya ātma-jñānāya prayatate /",
    "GE07bhg4c07u:144": " prayatnaṃ kurvatām api sahasreṣu kaścid eva prakṛṣṭa-puṇya-vaśād ātmānaṃ vetti /",
    "GE07bhg4c07u:145": " tādṛśānāṃ cātma-jñānāṃ sahasreṣu kaścid eva māṃ paramātmānaṃ mat-prasādena tattvato vetti /",
    "GE07bhg4c07u:146": " tad evam atidurlabham api yaj jñānaṃ tubhyam ahaṃ vakṣyāmīty arthaḥ //3//",
    "GE07bhg4c07u:147": " madhusūdanaḥ - atidurlabhaṃ caitan-mad-anugraham antareṇa mahā-phalaṃ jñānam /",
    "GE07bhg4c07u:148": " yato manuṣyāṇām iti /",
    "GE07bhg4c07u:149": " manuṣyāṇāṃ śāstrīya-jñāna-karma-yogyānāṃ sahasreṣu madhye kaścid eko 'neka-janma-kṛta-sukṛta-samāsādita-nityānitya-vastu-vivekaḥ",
    "GE07bhg4c07u:150": " san yatati yatate siddhaye sattva-śuddhi-dvārā jñānotpattaye /",
    "GE07bhg4c07u:151": " yatatāṃ yatamānānāṃ jñānāya siddhānāṃ prāg-arjita-sukṛtānāṃ sādhakānām api madhye",
    "GE07bhg4c07u:152": " kaścid ekaḥ śravaṇa-manana-nididhyāsana-paripākānte mām īśvaraṃ vetti sākṣātkaroti",
    "GE07bhg4c07u:153": " tattvataḥ pratyag-abhedena tattvam asīty ādi-gurūpadiṣṭa-mahā-vākyebhyaḥ /",
    "GE07bhg4c07u:154": " anekeṣu manuṣyeṣv ātma-jñāna-sādhanānuṣṭhāyī parama-durlabhaḥ /",
    "GE07bhg4c07u:155": " sādhanānuṣṭhāyiṣv api madhye phala-bhāgī parama-durlabha iti kiṃ vaktavyam asya jñānasya māhātmyam ity abhiprāyaḥ //3//",
    "GE07bhg4c07u:156": " viśvanāthaḥ - etac ca sa-vijñānaṃ maj-jñānaṃ pūrvam adhyāya-ṣaṭke prokta-lakṣaṇair jñānibhir yogibhir api durlabham iti vadana prathamaṃ vijñānam āha manuṣyāṇām iti /",
    "GE07bhg4c07u:157": " asaṅkhyātānāṃ jīvānāṃ madhye kaścid eve manuṣyo bhavati /",
    "GE07bhg4c07u:158": " manuṣyāṇāṃ sahasreṣu madhye kaścid eva śreyase yatate /",
    "GE07bhg4c07u:159": " tādṛśānām api manuṣyāṇāṃ sahasreṣu kaścid eva māṃ śyāmasundarākāraṃ tattvato vetti",
    "GE07bhg4c07u:160": " sākṣād anubhavatīti nirviśeṣa-brahmānubhavānandāt sahasra-guṇādhikaṃ sa-viśeṣa-brahmānubhavānandaḥ",
    "GE07bhg4c07u:161": " syād iti bhāvaḥ //3 //",
    "GE07bhg4c07u:162": " baladevaḥ - sva-jñānasya daurlabhyam āha manuṣyāṇām iti /",
    "GE07bhg4c07u:163": " uccāvaca-dheātma-asaṅkhyātā jīvās teṣu katicid eva manuṣyās teṣāṃ śāstrādhikāra-yogyānāṃ sahasreṣu madhye kaścid eva sat-prasaṅga-vaśāt siddhaye sva-parātmāvalokanāya yatate,",
    "GE07bhg4c07u:164": " na tu sarvaḥ /",
    "GE07bhg4c07u:165": " tādṛśānāṃ yatatāṃ yatamānānāṃ siddhānāṃ labdha-sva-parātmāvalokanānāṃ sahasreṣu madhye kaścid evaiko māṃ kṛṣṇaṃ tattvato vetti /",
    "GE07bhg4c07u:166": " ayam arthaḥ - śāstrīyārthānuṣṭhāyino bahavo manuṣyāḥ paramāṇu-caitanyaṃ svātmānaṃ prādeśa-mātraṃ mat-svāṃśaṃ paramātmānaṃ cānubhūya vimucyante",
    "GE07bhg4c07u:167": " māṃ tu yaśodā-stanandhayaṃ kṛṣṇam adhunā tvat-sārathiṃ kaścid eva tādṛśa-sat-prasaṅgāvāpta-mad-bhaktis tattvato yāthātmyena vetti /",
    "GE07bhg4c07u:168": " avicintyānanta-śaktikatvena nikhila-kāraṇatvena",
    "GE07bhg4c07u:169": " sārvajñya-sārvaiśvarya-svabhakta-vātsalyādy-asaṅkhyeya-kalyāṇa-guṇa-ratnākaratvena pūrṇa-brahmatvena cānubhavatīty arthaḥ /",
    "GE07bhg4c07u:170": " vakṣyati ca sa mahātmā sudurlabhaḥ [Gītā 7.19],",
    "GE07bhg4c07u:171": " māṃ tu veda na kaścana [Gītā 7.26] iti //3//",
    "GE07bhg4c07u:172": " BhG 7.4",
    "GE07bhg4c07u:173": " bhūmir āpo 'nalo vāyuḥ khaṃ mano buddhir eva ca /",
    "GE07bhg4c07u:174": " ahaṃkāra itīyaṃ me bhinnā prakṛtir aṣṭadhā //4//",
    "GE07bhg4c07u:175": " śrīdharaḥ - evaṃ śrotāram abhimukhīkṛtyedānīṃ prakṛti-dvārā sṛṣṭy-ādi-kartṛtveneśvara-tattvaṃ pratijñātaṃ nirūpayiṣyan parāpara-bhedena prakṛti-dvayam āha bhūmir iti dvyābhyām /",
    "GE07bhg4c07u:176": " bhūmy-ādi-śabdaiḥ pañca-gandhādi-tan-mātrāṇy ucyante /",
    "GE07bhg4c07u:177": " manaḥ-śabdena tat-kāraṇa-bhūto 'haṅkāraḥ /",
    "GE07bhg4c07u:178": " buddhi-śabdena tat-kāraṇaṃ mahat-tattvam ahaṅkāra-śabdena tat-kāraṇam avidyā /",
    "GE07bhg4c07u:179": " ity evam aṣṭadhā bhinnā /",
    "GE07bhg4c07u:180": " yad vā bhūmy-ādi-śabdaiḥ pañca-mahā-bhūtāni sūkṣmaiḥ sahikīkṛtya gṛhyante /",
    "GE07bhg4c07u:181": " ahaṅkāra-śabdenaivāhaṅkāras tenaiva tat-kāryāṇīndriyāṇy api gṛhyante /",
    "GE07bhg4c07u:182": " buddhir iti mahat-tattvam /",
    "GE07bhg4c07u:183": " manaḥ-śabdena tu manasaivonneyam avyakta-rūpaṃ pradhānam iti /",
    "GE07bhg4c07u:184": " anena prakāreṇa me pakṛtir māyākhyā śaktir aṣṭadhā bhinnā vibhāgaṃ prāptā /",
    "GE07bhg4c07u:185": " caturviṃśati-bheda-bhinnāpy",
    "GE07bhg4c07u:186": " aṣṭa-svaivāntarbhāva-vivakṣayāṣṭadhā bhinnety uktam /",
    "GE07bhg4c07u:187": " tathā ca kṣetrādhyāya imām eva prakṛtiṃ caturviṃśati-tattvātmanā prapañcayiṣyati -",
    "GE07bhg4c07u:188": " mahābhūtāny ahaṅkāro buddhir avyaktam eva ca /",
    "GE07bhg4c07u:189": " indriyāṇi daśaikaṃ ca pañca cendriya-gocarāḥ // [Gītā 13.5] iti //4//",
    "GE07bhg4c07u:190": " madhusūdanaḥ - evaṃ prarocanena śrotāram abhimukhīkṛtyātmanaḥ sarvātmakatvena paripūrṇatvam avatārayann ādāv aparāṃ prakṛtim upanyasyati bhūmir iti /",
    "GE07bhg4c07u:191": " sāṅkhyair hi pañca tan-mātrāṇy ahaṅkāro mahān avyaktam ity aṣṭau prakṛtayaḥ pañca",
    "GE07bhg4c07u:192": " mahā-bhūtāni pañca karmendriyāṇi pañca jñānendriyāṇi ubhaya-sādhāraṇaṃ manaś ceti",
    "GE07bhg4c07u:193": " ṣoḍaśa vikārā ucyante /",
    "GE07bhg4c07u:194": " etāny eva caturviṃśatis tattvāni /",
    "GE07bhg4c07u:195": " tatra bhūmir āpo 'nalo vāyuḥ kham iti pṛthvy-ap-tejo-vāyv-ākāśākhya-pañca-mahābhūta-sūkṣmāvasthā-rūpāṇi gandha-rasa-rūpa-sparśa-śabdātmakāni pañca-tan-mātrāṇi lakṣyante /",
    "GE07bhg4c07u:196": " buddhy-ahaṅkāra-śabdau tu svārthāv eva /",
    "GE07bhg4c07u:197": " manaḥ-śabdena ca pariśiṣṭam avyaktaṃ lakṣyante prakṛti-śabda-sāmānādhikaraṇyena svārtha-hāner āvaśyakatvāt /",
    "GE07bhg4c07u:198": " manaḥ-śabdena vā sva-kāraṇam ahaṅkāro lakṣyate pañca-tanmātra-saṃnikarṣāt /",
    "GE07bhg4c07u:199": " buddhi-śabdas tv ahaṅkāra-kāraṇe mahat-tattve mukhya-vṛttir eva /",
    "GE07bhg4c07u:200": " ahaṅkāra-śabdena ca sarva-vāsanā-vāsitam avidyātmakam avyaktaṃ lakṣyante pravartakatvādy-asādhāraṇa-dharma-yogāc ca /",
    "GE07bhg4c07u:201": " iti ukta-prakāreṇeyam aparokṣā sākṣi-bhāsyatvāt prakṛtir māyākhyā pārameśvarī śaktir anirvacanīya-svabhāvā triguṇātmikāṣṭadhā bhinno 'ṣṭabhiḥ prakārair bhedam āgatā /",
    "GE07bhg4c07u:202": " sarvo 'pi jaḍa-vargo 'traivāntarbhavatīty arthaḥ /",
    "GE07bhg4c07u:203": " sva-siddhānte cekṣaṇa-saṅkalpātmakau māyā-pariṇāmāv eva buddhy-ahaṅkārau /",
    "GE07bhg4c07u:204": " pañca-tan-mātrāṇi cāpañcīkṛta-pañca-mahā-bhūtānīty asakṛd avocām //4//",
    "GE07bhg4c07u:205": " viśvanāthaḥ -atha bhakti-mate jñānaṃ nāma bhagavad-aiśvarya-jñānam eva,",
    "GE07bhg4c07u:206": " na tu dehādy-atiriktātma-jñānam eveti /",
    "GE07bhg4c07u:207": " ataḥ svīyaiśvarya-jñānaṃ nirūpayan parāpara-bhedena svīya-prakṛti-dvayam āha bhūmir iti dvābhyām /",
    "GE07bhg4c07u:208": " bhūmy-ādi-śabdaiḥ pañca-mahā-bhūtāni sūkṣma-bhūtair gandhādibhiḥ sahaikīkṛtya saṅgṛhyante,",
    "GE07bhg4c07u:209": " ahaṅkāra-śabdena tat-kārya-bhūtānīndriyāṇi tat-kāraṇa-bhūta-mahat-tattvam api gṛhyate /",
    "GE07bhg4c07u:210": " buddhi-manasoḥ pṛthag-uktis tattveṣu tayoḥ prādhānyāt //4//",
    "GE07bhg4c07u:211": " baladevaḥ - evaṃ śrotāraṃ pārtham abhimukhīkṛtya svasya kāraṇa-svarūpaṃ cid-acic-chaktimad vaktuṃ te śaktī prāha bhūmir iti dvābhyām /",
    "GE07bhg4c07u:212": " caturviṃśatidhā prakṛtir bhūmy-ādy-ātmanāṣṭadhā bhinnā me madīyā bodhyā tan-mātrādīnāṃ bhūmy-ādiṣv antarbhāvād ihāpi caturviṃśatidhaivāvaseyā",
    "GE07bhg4c07u:213": " tatra bhūmy-ādiṣu pañcasu bhūteṣu tat-kāraṇānāṃ gandhānāṃ pañcānāṃ tan-mātrāṇām antar-bhāvaḥ /",
    "GE07bhg4c07u:214": " ahaṅkāre tat-kāryāṇām ekādaśānām indriyāṇām /",
    "GE07bhg4c07u:215": " buddhi-śabdo mahat-tattvam āha /",
    "GE07bhg4c07u:216": " manaḥ-śabdas tu mano-gamyam avyakta-rūpaṃ pradhānam iti /",
    "GE07bhg4c07u:217": " śrutiś caivam āha-caturviṃśati-saṅkhyānām avyaktaṃ vyaktam ucyate iti /",
    "GE07bhg4c07u:218": " svayaṃ ca kṣetrādhyāye vakṣyati mahābhūtāny ahaṅkāraḥ [Gītā 13.5] ity ādinā //4//",
    "GE07bhg4c07u:219": " BhG 7.5",
    "GE07bhg4c07u:220": " apareyam itas tv anyāṃ prakṛtiṃ viddhi me parām /",
    "GE07bhg4c07u:221": " jīva-bhūtāṃ mahā-bāho yayedaṃ dhāryate jagat //5//",
    "GE07bhg4c07u:222": " śrīdharaḥ - aparām imāṃ prakṛtim upasaṃharan parāṃ prakṛtim āha apareyam iti /",
    "GE07bhg4c07u:223": " aṣṭadhā yā prakṛtir ukteyam aparā nikṛṣṭā jaḍatvāt parārthatvāc ca /",
    "GE07bhg4c07u:224": " itaḥ sakāśāt parāṃ prakṛṣṭām anyāṃ jīva-bhūtāṃ jīva-svarūpāṃ me prakṛtiṃ viddhi jānīhi /",
    "GE07bhg4c07u:225": " paratve hetuḥ yayā cetanayā kṣetrajña-rūpayā svakarma-dvāreṇedaṃ jagad dhāryate //5//",
    "GE07bhg4c07u:226": " madhusūdanaḥ - evaṃ kṣetra-lakṣaṇāyāḥ prakṛter aparatvaṃ vadan kṣetrajña-lakṣaṇāṃ parāṃ prakṛtim āha apareyam iti /",
    "GE07bhg4c07u:227": " yā prāg aṣṭadhoktā prakṛtiḥ sarvācetana-varga-rūpā seyam aparā nikṛṣṭā jaḍatvāt parārthatvāt saṃsāra-bandha-rūpatvāc ca /",
    "GE07bhg4c07u:228": " itas tv acetana-varga-rūpāyāḥ kṣetra-lakṣaṇāyāḥ prakṛter anyāṃ vilakṣaṇāṃ tu-śabdād",
    "GE07bhg4c07u:229": " yathā-kathaṃcid apy abhedāyogyāṃ jīva-bhūtāṃ cetanātmikāṃ kṣetrajña-lakṣaṇāṃ me mamātma-bhūtāṃ",
    "GE07bhg4c07u:230": " viśuddhāṃ parāṃ prakṛṣṭāṃ prakṛtiṃ viddhi he mahābāho,",
    "GE07bhg4c07u:231": " yayā kṣetrajña-lakṣaṇayā jīva-bhūtayāntar-anupraviṣṭayā prakṛtyedaṃ jagad-acetana-jātaṃ",
    "GE07bhg4c07u:232": " dhāryate svato viśīrya uttamyate anena jīvenātmanānupraviśa nāma-rūpe vyākaravāṇi iti śruteḥ /",
    "GE07bhg4c07u:233": " na hi jīva-rahitaṃ dhārayituṃ",
    "GE07bhg4c07u:234": " śakyam ity abhiprāyaḥ //5//",
    "GE07bhg4c07u:235": " viśvanāthaḥ - iyaṃ prakṛtir variyaṅgākhyā śaktir aparānutkṛṣṭā jaḍatvāt /",
    "GE07bhg4c07u:236": " ito 'nyāṃ prakṛtiṃ taṭasthāṃ śaktiṃ jīva-bhūtāṃ parām utkṛṣṭāṃ viddhi caitanyatvāt /",
    "GE07bhg4c07u:237": " asyā utkṛṣṭatve hetuḥ yayā cetanayedaṃ jagad acetanaṃ svabhogārthaṃ gṛhyate //5//",
    "GE07bhg4c07u:238": " baladevaḥ - eṣā prakṛtir aparā nikṛṣṭā jaḍatvād bhogyatvāc ceto jaḍāyāḥ prakṛter anyāṃ parāṃ cetanatvād bhoktṛtvāc cotkṛṣṭāṃ jīva-bhūtāṃ me madīyāṃ prakṛtiṃ viddhi /",
    "GE07bhg4c07u:239": " he mahābāho pārtha /",
    "GE07bhg4c07u:240": " paratve hetuḥ yayeti /",
    "GE07bhg4c07u:241": " yayā cetanayā idaṃ jagat sva-karma-dvārā dhāryate śayyāsanādivat sva-bhogāya gṛhyate /",
    "GE07bhg4c07u:242": " śrutiś ca harer eveyaṃ śaktis tvayīty āha pradhāna-kṣetrajña-patir guṇeśaḥ [ŚvetU 6.16] iti /",
    "GE07bhg4c07u:243": " BhG 7.6",
    "GE07bhg4c07u:244": " etad-yonīni bhūtāni sarvāṇīty upadhāraya /",
    "GE07bhg4c07u:245": " ahaṃ kṛtsnasya jagataḥ prabhavaḥ pralayas tathā //6//",
    "GE07bhg4c07u:246": " śrīdharaḥ - anayoḥ prakṛtitvaṃ darśayan svasya tad-dvārā sṛṣṭy-ādi-kāraṇatvam āha etad iti /",
    "GE07bhg4c07u:247": " ete kṣetra-kṣetrajña-rūpe prakṛtī yonī kāraṇa-bhūte yeṣāṃ tāny etad-yonīni /",
    "GE07bhg4c07u:248": " sthāvara-jaṅgamātmakāni sarvāṇi bhūtānīty upadhāraya budhyasva /",
    "GE07bhg4c07u:249": " tatra jaḍā prakṛtir deha-rūpeṇa pariṇamate /",
    "GE07bhg4c07u:250": " cetanā tu mad-aṃśa-bhūtā bhoktṛtvena deheṣu praviśya svakarmaṇā tāni dhārayati /",
    "GE07bhg4c07u:251": " te ca madīye prakṛtī mattaḥ sambhūte /",
    "GE07bhg4c07u:252": " ato 'ham eva kṛtsnasya sa-prakṛtikasya jagataḥ prabhavaḥ /",
    "GE07bhg4c07u:253": " prakarṣeṇa bhavaty asmād iti prabhavaḥ /",
    "GE07bhg4c07u:254": " paraṃ kāraṇam aham ity arthaḥ /",
    "GE07bhg4c07u:255": " tathā pralīyate 'neneti pralayaḥ /",
    "GE07bhg4c07u:256": " saṃhartāpy aham evety arthaḥ //6//",
    "GE07bhg4c07u:257": " madhusūdanaḥ - ukta-prakṛti-dvaye kārya-liṅgakam anumānaṃ pramāṇayan svasya tad-dvārā jaga-sṛṣṭy-ādi-kāraṇatvaṃ darśayati etad-yonīnīti /",
    "GE07bhg4c07u:258": " ete aparatvena paratvena ca prāg-ukte kṣetra-kṣetrajña-lakṣaṇe prakṛtī yonir yeṣāṃ",
    "GE07bhg4c07u:259": " tāny etad-yonīni bhūtāni bhavana-dharmakāṇi sarvāṇi cetanācetanātmakāni janimanti",
    "GE07bhg4c07u:260": " nikhilānīty evam upadhāraya jānīhi /",
    "GE07bhg4c07u:261": " kāryāṇāṃ cid-acid-granthi-rūpatvāt kāraṇam api cid-acid-granthi-rūpam anuminv ity arthaḥ /",
    "GE07bhg4c07u:262": " evaṃ kṣetra-kṣetrajña-lakṣaṇe mamopādhi-bhūte yataḥ prakṛtī bhavatas tatas tad-dvārāhaṃ",
    "GE07bhg4c07u:263": " sarvajñaḥ sarveśvaro 'nanta-śakti-māyopādhiḥ kṛtsnasya carācarātmakasya jagataḥ sarvasya",
    "GE07bhg4c07u:264": " kārya-vargasya prabhava utpatti-kāraṇaṃ pralayas tathā vināśa-kāraṇam /",
    "GE07bhg4c07u:265": " svāpnikasyeva prapañcasya māyikasya māyāśarayatva-viṣayatvābhyāṃ",
    "GE07bhg4c07u:266": " māyāvy aham evopādānaṃ draṣṭā cety arthaḥ //6//",
    "GE07bhg4c07u:267": " viśvanāthaḥ - etac chakti-dvaya-dvāraiva svasya jagat-kāraṇatvam āha etad iti /",
    "GE07bhg4c07u:268": " ete māyā-śakti-jīva-śaktī kṣetra-kṣetrajña-rūpe yonī kāraṇa-bhūte yeṣāṃ tāni sthāvara-jaṅgamātmakāni bhūtāni jānīhi /",
    "GE07bhg4c07u:269": " ataḥ kṛtsnasya sarvasyāsya jagataḥ prabhavo mac-chakti-dvaya-prabhūtatvād aham eva sraṣṭā /",
    "GE07bhg4c07u:270": " pralayas tac-chaktimati mayy eva pralīna-bhāvitvād aham evāsya saṃhartā //6//",
    "GE07bhg4c07u:271": " baladevaḥ -- etac chakti-dvaya-dvāraiva sarva-jagat-kāraṇatāṃ svasyāha etad iti /",
    "GE07bhg4c07u:272": " sarvāṇi sthira-carāṇi bhūtāny etad-yonīni upadhāraya viddhi /",
    "GE07bhg4c07u:273": " ete 'para-pare kṣetra-kṣetrajña-śabda-vācye mac-chaktī yonī kāraṇa-bhūte yeṣāṃ tānīty arthaḥ /",
    "GE07bhg4c07u:274": " te ca prakṛtī madīye matta eva sambhūte /",
    "GE07bhg4c07u:275": " ataḥ kṛtsnasya sa-prakṛtikasya jagato 'ham eva prabhava utpatti-hetuḥ /",
    "GE07bhg4c07u:276": " prabhavaty asmāt iti vyutpatteḥ /",
    "GE07bhg4c07u:277": " tasya pralaya-saṃhartāpy aham eva pralīyate 'nena iti vyutpatteḥ //6//",
    "GE07bhg4c07u:278": " BhG 7.7",
    "GE07bhg4c07u:279": " mattaḥ parataraṃ nānyat kiñcid asti dhanañjaya /",
    "GE07bhg4c07u:280": " mayi sarvam idaṃ protaṃ sūtre maṇi-gaṇā iva //7//",
    "GE07bhg4c07u:281": " śrīdharaḥ - yasmād evaṃ tasmāt matta iti /",
    "GE07bhg4c07u:282": " mattaḥ sakāśāt parataraṃ śreṣṭhaṃ jagataḥ sṛṣṭi-saṃhārayoḥ svatantraṃ kāraṇaṃ kiñcid api nāsti /",
    "GE07bhg4c07u:283": " sthiti-hetur apy aham evety āha mayīti /",
    "GE07bhg4c07u:284": " mayi sarvam idaṃ jagat protaṃ grathitam āśritam ity arthaḥ /",
    "GE07bhg4c07u:285": " dṛṣṭāntaḥ spaṣṭaḥ //7//",
    "GE07bhg4c07u:286": " madhusūdanaḥ - yasmād aham eva māyayā sarvasya jagato janma-sthiti-bhaṅga-hetus tasmāt paramārthataḥ matta iti /",
    "GE07bhg4c07u:287": " nikhila-dṛśyākāra-pariṇata-māyādhiṣṭhānāt sarva-bhāsakān mattaḥ sad-rūpeṇa sphuraṇa-rūpeṇa",
    "GE07bhg4c07u:288": " ca sarvānusyūtān sva-prakāśa-paramānanda-caitanya-ghanāt paramārtha-satyāt svapna-dṛśa",
    "GE07bhg4c07u:289": " iva svāpnikaṃ māyāvina iva māyikaṃ śukti-śakalāvacchinna-caitanyādivat-tad-ajñāna-kalpitaṃ",
    "GE07bhg4c07u:290": " rajataṃ parataraṃ paramārtha-satyam anyat kiṃcid api nāsti he dhanañjaya /",
    "GE07bhg4c07u:291": " mayi kalpitaṃ paramārthato na matto bhidyata ity arthaḥ tad ananyatvam ārambhaṇa-śabdādibhyaḥ [Vs 2.1.14] iti nyāyāt /",
    "GE07bhg4c07u:292": " vyavahāra-dṛṣṭyā tu mayi sad-rūpe sphuraṇa-rūpe ca sarvam idaṃ jaḍa-jātaṃ protaṃ grathitaṃ mat-sattayā sad iva mat-sphuraṇena ca sphurad iva vyavahārāya māyā-mayāya kalpate /",
    "GE07bhg4c07u:293": " sarvasya caitanya-grathitatva-mātre",
    "GE07bhg4c07u:294": " dṛṣṭāntaḥ - sūtre maṇi-gaṇā iveti /",
    "GE07bhg4c07u:295": " athavā sūtre taijasātmani hiraṇyagarbhe svapna-dṛśi svapna-protā maṇi-gaṇā iveti sarvāṃśe dṛṣṭānto vyākhyeyaḥ /",
    "GE07bhg4c07u:296": " anye tu param ataḥ setūn māna-sambandha-bheda-vyapadeśebhyaḥ [Vs 3.2.31] iti sūtroktasya pūrva-pakṣasyottaratvena ślokam imaṃ vyācakṣate /",
    "GE07bhg4c07u:297": " mattaḥ sarvajñāt sarva-śakteḥ sarva-kāraṇāt parataraṃ praśasyataraṃ sarvasya jagataḥ sṛṣṭi-saṃhārayoḥ svatantraṃ kāraṇam anyan nāsti he dhanañjaya",
    "GE07bhg4c07u:298": " yasmād evaṃ tasmān mayi sarva-kāraṇe sarvam idaṃ kārya-jātaṃ protaṃ grathitaṃ nānyan na /",
    "GE07bhg4c07u:299": " sūtre maṇi-gaṇā iveti dṛṣṭāntas tu grathitatva-mātre na tu kāraṇatve /",
    "GE07bhg4c07u:300": " kanake kuṇḍalādivad iti tu yogyo dṛṣṭāntaḥ //7//",
    "GE07bhg4c07u:301": " viśvanāthaḥ -- yasmād evaṃ tasmād aham eva sarvam ity āha mattaḥ parataram anyat kiñcid apii nāsti /",
    "GE07bhg4c07u:302": " kārya-kāraṇayor aikyāt śakti-śaktimator aikyāc ca /",
    "GE07bhg4c07u:303": " tathā ca śrutiḥ ekam evādvitīyaṃ brahma,",
    "GE07bhg4c07u:304": " neha nānāsti kiñcana iti /",
    "GE07bhg4c07u:305": " evaṃ svasya sarvātmakatvam uktvā sarvāntaryāmitvaṃ cāha mayīti /",
    "GE07bhg4c07u:306": " sarvam idaṃ cij-jaḍātmakaṃ jagat mat-kāryatvān mad-ātmakam api punar mayy antaryāmiṇi protaṃ grathitaṃ yathā sūtre maṇi-gaṇāḥ protāḥ /",
    "GE07bhg4c07u:307": " madhusūdana-sarasvatī-pādās tu sūtre maṇi-gaṇā iveti dṛṣṭāntas tu grathitatva-mātre,",
    "GE07bhg4c07u:308": " na tu kāraṇatve kanake kuṇḍalādivad iti tu yogyo dṛṣṭānta ity āhuḥ //7//",
    "GE07bhg4c07u:309": " baladevaḥ - nanu sthira-carayor apara-parayoḥ prakṛtyor api tvam eva tac-chaktimān yonir ity ukter nikhila-jagad-bījatvaṃ tava pratītaṃ,",
    "GE07bhg4c07u:310": " na tu sarva-paratvam /",
    "GE07bhg4c07u:311": " tac ca tad-bījāt tvatto 'nyasyaiva -",
    "GE07bhg4c07u:312": " tato yad uttarataraṃ tad arūpam anāmayam /",
    "GE07bhg4c07u:313": " ya etad vidur amṛtās te bhavanti athetare",
    "GE07bhg4c07u:314": " duḥkham evāpi yanti //",
    "GE07bhg4c07u:315": " [ŚvetU 3.10] iti śravaṇād iti cet tatrāha matta iti /",
    "GE07bhg4c07u:316": " mattas tvat-sakhāt kṛṣṇāt parataraḥ śreṣṭham anyat kiñcid api nāsty aham eva sarva-śreṣṭhaṃ vastv ity arthaḥ /",
    "GE07bhg4c07u:317": " nanu tato yad uttarataram ity ādāv anyathā śrutim iti cen mandam etat kṣodākṣamatvāt / tathā hi",
    "GE07bhg4c07u:318": " vedāham etaṃ puruṣaṃ mahāntam",
    "GE07bhg4c07u:319": " ādity-varṇaṃ tamasaḥ parastāt /",
    "GE07bhg4c07u:320": " tam eva vidvān amṛta iha bhavati",
    "GE07bhg4c07u:321": " nānyaḥ panthā vidyate 'nayanāya // iti [ŚvetU 3.8]",
    "GE07bhg4c07u:322": " śvetāśvataraiḥ sarva-jagad-bījasya mahā-puruṣasya viṣṇor jñānam amṛtasya panthās tato nāstīty upadiśya tad-upapādanāya",
    "GE07bhg4c07u:323": " yasmāt paraṃ nāparam asti kiñcid",
    "GE07bhg4c07u:324": " yasmān nāṇīyona jyāyo 'sti kiñcit",
    "GE07bhg4c07u:325": " iti tasyaiva paramatvaṃ tad-itarasya tad-asambhavaṃ ca pratipādya /",
    "GE07bhg4c07u:326": " tato yad uttarotaraṃ ity ādinā pūrvoktam eva nigamitam /",
    "GE07bhg4c07u:327": " na tu tato 'nyac-chreṣṭham astīti uktam /",
    "GE07bhg4c07u:328": " tathā sati teṣāṃ mṛṣāvāditvāpatteḥ /",
    "GE07bhg4c07u:329": " evam āha sūtrakāraḥ-tathānya-pratiṣedhāt [Vs 3.2.36] iti /",
    "GE07bhg4c07u:330": " mad-anyasya kasyacid api śraiṣṭhyābhāvād aham eva mad-anya-sarvāśraya ity āha mayīti /",
    "GE07bhg4c07u:331": " protaṃ grathitaṃ sphuṭam anyat /",
    "GE07bhg4c07u:332": " etena viśvapālakatvaṃ svasyoktam //7//",
    "GE07bhg4c07u:333": " BhG 7.8",
    "GE07bhg4c07u:334": " raso 'ham apsu kaunteya prabhāsmi śaśi-sūryayoḥ /",
    "GE07bhg4c07u:335": " praṇavaḥ sarva-vedeṣu śabdaḥ khe pauruṣaṃ nṛṣu //8//",
    "GE07bhg4c07u:336": " śrīdharaḥ - jagataḥ sthiti-hetutvam eva prapañcati raso 'ham iti pañcabhiḥ /",
    "GE07bhg4c07u:337": " apsu raso 'haṃ rasa-tan-mātra-rūpayā vibhūtyā tad-āśrayatenāpsu-sthito 'ham ity arthaḥ /",
    "GE07bhg4c07u:338": " tathā śaśi-sūryayoḥ prabhāsmi /",
    "GE07bhg4c07u:339": " candre sūrye ca prakāśa-rūpayā vibhūtyā tad-āśrayatvena sthito 'ham ity arthaḥ /",
    "GE07bhg4c07u:340": " uttarātrāpy evaṃ draṣṭavyam /",
    "GE07bhg4c07u:341": " sarveṣu vedeṣu vaikharī-rūpeṣu tan-mūla-bhūtaḥ praṇava oṅkāro 'smi /",
    "GE07bhg4c07u:342": " kha ākāśe śabda-tan-mātra-rūpo 'smi /",
    "GE07bhg4c07u:343": " nṛṣu puruṣeṣu pauruṣam udyamam asmi /",
    "GE07bhg4c07u:344": " udyame hi puruṣās tiṣṭhanti //8//",
    "GE07bhg4c07u:345": " madhusūdanaḥ - avādīnāṃ rasādiṣu protatva-pratīteḥ kathaṃ tvayi sarvam idaṃ protam iti ca na śaṅkyaṃ rasādi-rūpeṇa mamaiva sthitatvād ity āha raso 'ham iti pañcabhiḥ /",
    "GE07bhg4c07u:346": " rasaḥ puṇyo madhuras tan-mātra-rūpaḥ sarvāsām apāṃ sāraḥ kāraṇa-bhūto yo 'psu sarvāsvanugataḥ so 'haṃ he kaunteya tad-rūpe mayi sarvā āpaḥ protā ity arthaḥ /",
    "GE07bhg4c07u:347": " evaṃ sarveṣu paryāyeṣu vyākhyātavyam /",
    "GE07bhg4c07u:348": " iyaṃ vibhūtir ādhyānāyopadiśyata iti nātīvābhiniveṣṭavyam /",
    "GE07bhg4c07u:349": " tathā porabhā prakāśaḥ śaśi-sūryayor aham asmi /",
    "GE07bhg4c07u:350": " prakāśa-sāmānya-rūpe mayi śaśi-sūryau protāv ity arthaḥ /",
    "GE07bhg4c07u:351": " tathā praṇaya oṅkāraḥ sarva-vedeṣv anusyūto 'haṃ tad yathā śaṅkunā sarvāṇi parṇāni saṃtṛṇṇāny evam oṅkāreṇa sarvā vāk iti śruteḥ /",
    "GE07bhg4c07u:352": " saṃtṛṇṇāni grathitāni /",
    "GE07bhg4c07u:353": " sarvā vāk sarvo veda ity arthaḥ /",
    "GE07bhg4c07u:354": " śabdaḥ puṇyas tan-mātra-rūpaḥ kha ākāśe 'nusyūto 'ham /",
    "GE07bhg4c07u:355": " pauruṣaṃ puruṣatva-sāmānyaṃ nṛṣu puruṣeṣu yad anusyūtaṃ tad aham /",
    "GE07bhg4c07u:356": " sāmānya-rūpe mayi sarve viśeṣāḥ protāḥ śrautair dundubhy-ādi-dṛṣṭāntair iti sarvatra draṣṭavyam //8//",
    "GE07bhg4c07u:357": " viśvanāthaḥ - sva-kārye jagaty atra yathāham antaryāmi-rūpeṇa praviṣṭo varte,",
    "GE07bhg4c07u:358": " tathā kvacit kāraṇa-rūpeṇa kvacit kāryeṣu manuṣyādiṣu sāra-rūpeṇāpy ahaṃ varta ity āha raso 'ham iti caturbhiḥ /",
    "GE07bhg4c07u:359": " apsu rasa tat-kāraṇa-bhūto mad-vibhūtir ity arthaḥ /",
    "GE07bhg4c07u:360": " evaṃ sarvatrāgre 'pi /",
    "GE07bhg4c07u:361": " prabhā prabhā-rūpaḥ /",
    "GE07bhg4c07u:362": " praṇava oṅkāraḥ sarva-veda-kāraṇam /",
    "GE07bhg4c07u:363": " ākāśe śabdas tat-kāraṇam /",
    "GE07bhg4c07u:364": " nṛṣu pauruṣam sakala udyama-viśeṣa eva manuṣya-sāraḥ //8//",
    "GE07bhg4c07u:365": " baladevaḥ - tattvaṃ darśayati raso 'ham iti pañcabhiḥ /",
    "GE07bhg4c07u:366": " apsu raso 'haṃ rasa-tan-mātrayā vibhūtyā tāḥ pālayan tāsv ahaṃ vartate /",
    "GE07bhg4c07u:367": " tāṃ vinā tāsām asthiteḥ /",
    "GE07bhg4c07u:368": " śaśini sūrye cāhaṃ prabhāsmi prabhayā vibhūtyā tau pālayan tayor ahaṃ varte /",
    "GE07bhg4c07u:369": " evaṃ paratra draṣṭavyam /",
    "GE07bhg4c07u:370": " vaikharī-rūpeṣu sarva-vedeṣu tan-mūla-bhūtaḥ praṇavo 'ham /",
    "GE07bhg4c07u:371": " khe nabhasi śabdas tan-mātra-lakṣaṇo 'ham /",
    "GE07bhg4c07u:372": " nṛṣu pauruṣaṃ phalavān udyamo 'ham /",
    "GE07bhg4c07u:373": " tenaiva teṣāṃ sthiteḥ //8//",
    "GE07bhg4c07u:374": " BhG 7.9",
    "GE07bhg4c07u:375": " puṇyo gandhaḥ pṛthivyāṃ ca tejaś cāsmi vibhāvasau /",
    "GE07bhg4c07u:376": " jīvanaṃ sarva-bhūteṣu tapaś cāsmi tapasviṣu //9//",
    "GE07bhg4c07u:377": " śrīdharaḥ - kiṃ ca puṇya iti /",
    "GE07bhg4c07u:378": " puṇyo 'vikṛto gandho gandha-tan-mātram /",
    "GE07bhg4c07u:379": " pṛthivyā āśraya-bhūto 'ham ity arthaḥ /",
    "GE07bhg4c07u:380": " yad vā vibhūti-rūpeṇāśrayatvasya vivakṣitatvāt surabhi-gandhasyaivotkṛṣṭatayā vibhūtitvāt puṇyo gandha ity uktam /",
    "GE07bhg4c07u:381": " tathā vibhāvasāgnau yat tejo duḥsahā sahajā dīptis tad aham /",
    "GE07bhg4c07u:382": " sarva-bhūteṣu jīvanaṃ prāṇa-dhāraṇa-vāyur aham ity arthaḥ /",
    "GE07bhg4c07u:383": " tapasviṣu vānaprasthādiṣu dvandva-sahana-rūpaṃ tapo 'smi //9//",
    "GE07bhg4c07u:384": " madhusūdanaḥ - puṇyaḥ surabhir avikṛto gandhaḥ sarva-pṛthivī-sāmānya-rūpas tan-mātrākhyaḥ pṛthivyām anusyūto 'ham /",
    "GE07bhg4c07u:385": " ca-kāro rasādīnām api puṇyatva-samuccayārthaḥ /",
    "GE07bhg4c07u:386": " śabda-sparśa-rūpa-rasa-gandhānāṃ hi svabhāvata eva puṇyatvam avikṛtatvaṃ prāṇinām adharma-viśeṣāt tu teṣām apuṇyatvaṃ na tu svabhāvata iti draṣṭavyam",
    "GE07bhg4c07u:387": " tathā vibhāvasāv agnau yat tejaḥ sarva-dahana-prakāśana-sāmarthya-rūpam uṣṇa-sparśa-sahitaṃ sita-bhāsvaraṃ rūpaṃ puṇyaṃ tad aham asmi /",
    "GE07bhg4c07u:388": " ca-kārādyo vāyau puṇya uṣṇa-sparśāturāṇām āpyāyakaḥ śīta-sparśaḥ so 'py aham iti draṣṭavyam /",
    "GE07bhg4c07u:389": " sarva-bhūteṣu sarveṣu prāṇiṣu jīvanaṃ prāṇa-dhāraṇam āyur aham asmi /",
    "GE07bhg4c07u:390": " tad-rūpe mayi sarve prāṇinaḥ protā ity arthaḥ /",
    "GE07bhg4c07u:391": " tapasviṣu nityaṃ tapo-yukteṣu vānaprasthādiṣu yat tapaḥ śītoṣṇa-kṣut-pipāsādi-dvandva-sahana-sāmarthya-rūpaṃ tad aham asmi /",
    "GE07bhg4c07u:392": " tad-rūpe mayi tapasvinaḥ protā viśeṣaṇābhāve viśiṣṭābhāvāt /",
    "GE07bhg4c07u:393": " tapaś ceti ca-kāreṇa cittaikāgryam āntaraṃ jihvopasthādi-nigraha-lakṣaṇaṃ bāhyaṃ ca sarvaṃ tapaḥ samuccīyate //9//",
    "GE07bhg4c07u:394": " viśvanāthaḥ -- puṇyo 'vikṛto gandhaḥ puṇyas tu cārv api ity amaraḥ /",
    "GE07bhg4c07u:395": " ca-kāro rasādīnām api puṇyatva-samuccayārthaḥ /",
    "GE07bhg4c07u:396": " tejaḥ sarva-vastu-pācana-prakāśana-śīta-trāṇādi-sāmarthya-rūpaḥ sāraḥ /",
    "GE07bhg4c07u:397": " jīvanam āyur eva sāraḥ /",
    "GE07bhg4c07u:398": " tapo dvandva-sahanādikam eva sāraḥ //9//",
    "GE07bhg4c07u:399": " baladevaḥ -- puṇyo 'vikṛto gandhas tan-mātra-lakṣaṇaḥ /",
    "GE07bhg4c07u:400": " ca-kāro rasādīnām aham api puṇyatva-samuccāyakaḥ /",
    "GE07bhg4c07u:401": " vibhāvasau vahnau tejaḥ sarva-vastu-pacana-prakāśanādi-sāmarthya-rūpaṃ ca śadād vāyau yaḥ puṇyaḥ sparśa uṣṇa-sparśa-vyākulānām āpāyakaḥ so 'ham iti bodhyam /",
    "GE07bhg4c07u:402": " jīvanam āyus tapo dvandva-sahanam //9//",
    "GE07bhg4c07u:403": " BhG 7.10",
    "GE07bhg4c07u:404": " bījaṃ māṃ sarva-bhūtānāṃ viddhi pārtha sanātanam /",
    "GE07bhg4c07u:405": " buddhir buddhimatām asmi tejas tejasvinām aham //10//",
    "GE07bhg4c07u:406": " śrīdharaḥ - kiṃ ca bījam iti /",
    "GE07bhg4c07u:407": " sarveṣāṃ carācarāṇāṃ bhūtānāṃ bījaṃ sajātīya-kāryotpādana-sāmarthyam /",
    "GE07bhg4c07u:408": " sanātanaṃ nityam uttarottara-sarva-kāryeṣv anusyūtam /",
    "GE07bhg4c07u:409": " tad eva bījaṃ mad-vibhūtiṃ viddhi /",
    "GE07bhg4c07u:410": " na tu prativyakti vinaśyam /",
    "GE07bhg4c07u:411": " tathā buddhimatāṃ buddhiḥ prajñāham asmi /",
    "GE07bhg4c07u:412": " tejasvināṃ pragalbhānāṃ tejaḥ pragalbhatām //10//",
    "GE07bhg4c07u:413": " madhusūdanaḥ - sarvāṇi bhūtāni sva-sva-bījeṣu protāni na tu svayīti cen nety āha bījam iti /",
    "GE07bhg4c07u:414": " yat sarva-bhūtānāṃ sthāvara-jaṅgamānām ekaṃ bījaṃ kāraṇaṃ /",
    "GE07bhg4c07u:415": " sanātanaṃ nityaṃ bījāntarānapekṣaṃ na tu prativyakti-bhinnam anityaṃ vā tad-avyākṛtākhyaṃ sarva-bījaṃ mām eva viddhi na tu mad-bhinnaṃ he pārtha",
    "GE07bhg4c07u:416": " ato yuktam ekasminn eva mayi sarva-bīje protatvaṃ sarveṣām ity arthaḥ /",
    "GE07bhg4c07u:417": " kiṃ ca buddhis tattvātattva-viveka-sāmarthyaṃ tādṛśa-buddhimatām aham asmi /",
    "GE07bhg4c07u:418": " buddhi-rūpe mayi buddhimantaḥ protā viśeṣaṇābhāve viśiṣṭābhāvasyoktatvāt /",
    "GE07bhg4c07u:419": " tathā tejaḥ prāgalbhyaṃ parābhibhava-sāmarthyaṃ pariś cānabhibhāvyatvaṃ tejasvināṃ tathāvidha-prāgalbhya-yuktānāṃ yat tad aham asmi,",
    "GE07bhg4c07u:420": " tejo-rūpe mayi tejasvinaḥ protā ity arthaḥ //10//",
    "GE07bhg4c07u:421": " viśvanāthaḥ - bījam avikṛtaṃ kāraṇaṃ pradhānākhyam ity arthaḥ /",
    "GE07bhg4c07u:422": " sanātanaṃ nityaṃ buddhimatāṃ buddhir eva sāraḥ //10//",
    "GE07bhg4c07u:423": " baladevaḥ - sarva-bhūtānāṃ carācarāṇāṃ yad eka-bījaṃ sanātanaṃ nityaṃ,",
    "GE07bhg4c07u:424": " na tu prativyakti-bhinnam anityaṃ vā tat pradhānākhyaṃ sarva-bījaṃ mām eva viddhi tad-rūpayā vibhūtyā tāny ahaṃ pālayāmi tat-pareṇa hi tāni puṣyante /",
    "GE07bhg4c07u:425": " buddhiḥ sārāsāra-vivekavatī /",
    "GE07bhg4c07u:426": " tejaḥ prāgalbhyaṃ parābhibhava-sāmarthyaṃ parān abhibhāvyatvaṃ ca //10//",
    "GE07bhg4c07u:427": " BhG 7.11",
    "GE07bhg4c07u:428": " balaṃ balavatāṃ cāhaṃ kāma-rāga-vivarjitam /",
    "GE07bhg4c07u:429": " dharmāviruddho bhūteṣu kāmo 'smi bharatarṣabha //11//",
    "GE07bhg4c07u:430": " śrīdharaḥ - kiṃ ca balam iti /",
    "GE07bhg4c07u:431": " kāmo 'prāpte vastuny abhilāṣo rājasaḥ /",
    "GE07bhg4c07u:432": " rāgaḥ punar abhilaṣite 'rthe prāpte 'pi punar adhike 'rthe citta-rañjanātmakas tṛṣṇāpara-paryāyas tāmasaḥ /",
    "GE07bhg4c07u:433": " tābhyāṃ vivarjitaṃ balavatāṃ balam aham asmi /",
    "GE07bhg4c07u:434": " sāttvikaṃ sva-dharmānuṣṭhāna-sāmarthyam aham ity arthaḥ /",
    "GE07bhg4c07u:435": " dharmeṇāviruddhaḥ sva-dāreṣu putrotpādana-mātropayogī kāmo 'ham iti //11//",
    "GE07bhg4c07u:436": " madhusūdanaḥ - aprāpto viṣayaḥ prāpti-kāraṇābhāve 'pi prāpyatām ity ākāraś citta-vṛtti-viśeṣaḥ kāmaḥ /",
    "GE07bhg4c07u:437": " prāpto viṣayaḥ kṣaya-kāraṇe saty api na kṣīyatām ity evam-ākāraś citta-vṛtti-viśeṣo",
    "GE07bhg4c07u:438": " rañjanātmā rāgas tābhyāṃ viśeṣeṇa varjitaṃ sarvathā tad-akāraṇaṃ rajas-tamo-virahitaṃ",
    "GE07bhg4c07u:439": " yat svadharmānuṣṭhānāya dehendriyādi-dhāraṇa-sāmarthyaṃ sāttvikaṃ balam balavatāṃ",
    "GE07bhg4c07u:440": " tādṛśa-sāttvika-bala-yuktānāṃ saṃsāra-parāṅmukhānāṃ tad aham asmi /",
    "GE07bhg4c07u:441": " tad-rūpe mayi balavantaḥ protā ity arthaḥ /",
    "GE07bhg4c07u:442": " ca-śabdas tu-śabdārtho bhinna-kramaḥ /",
    "GE07bhg4c07u:443": " kāma-rāga-vivarjitam eva balaṃ mad-rūpatvena dhyeyaṃ na tu saṃsāriṇāṃ kāma-rāga-kāraṇaṃ balam ity arthaḥ /",
    "GE07bhg4c07u:444": " krodhārtho vā rāga-śabdo vyākhyeyaḥ /",
    "GE07bhg4c07u:445": " dharmo dharma-śāstraṃ tenāviruddho 'pratiṣiddho dharmānukūlo vā yo bhūteṣu prāṇiṣu kāmaḥ śāstrānumata-jāyā-putra-vittādi-viṣayo 'bhilāṣaḥ so 'ham asmi /",
    "GE07bhg4c07u:446": " he bharatarṣabha /",
    "GE07bhg4c07u:447": " śāstrāviruddha-kāma-bhūte mayi tathāvidha-kāma-yuktānāṃ bhūtānāṃ protatvam ity arthaḥ //11//",
    "GE07bhg4c07u:448": " viśvanāthaḥ - kāmaḥ sva-jīvikādy-abhilāṣaḥ /",
    "GE07bhg4c07u:449": " rāgaḥ krodhas tad-vivarjitam /",
    "GE07bhg4c07u:450": " na tad-dvayotthitam ity arthaḥ /",
    "GE07bhg4c07u:451": " dharmāviruddhaḥ sva-bhāryāyāṃ putrotpatti-mātropayogī //11//",
    "GE07bhg4c07u:452": " baladevaḥ -- kāmaḥ sva-jīvikādy-abhilāṣaḥ /",
    "GE07bhg4c07u:453": " rāgas tu prāpte 'py abhilaṣite 'rthe punas tato 'py adhike 'rthe citta-rañjanātmako 'titṛṣṇāpara-nāmā,",
    "GE07bhg4c07u:454": " tābhyāṃ vivarjitaṃ balaṃ sva-dharmānuṣṭhāna-sāmarthyam ity arthaḥ /",
    "GE07bhg4c07u:455": " dharmāviruddhaḥ svapatnyāṃ putrotpatti-mātra-hetuḥ //11//",
    "GE07bhg4c07u:456": " BhG 7.12",
    "GE07bhg4c07u:457": " ye caiva sāttvikā bhāvā rājasās tāmasāś ca ye /",
    "GE07bhg4c07u:458": " matta eveti tān viddhi na tv ahaṃ teṣu te mayi //12//",
    "GE07bhg4c07u:459": " śrīdharaḥ - kiṃ ca ye caiveti /",
    "GE07bhg4c07u:460": " ye cānye 'pi sāttvika-bhāvāḥ śama-damādayaḥ /",
    "GE07bhg4c07u:461": " rājasāś ca harṣa-darpādayaḥ /",
    "GE07bhg4c07u:462": " tāmasāś ca śoka-mohādayaḥ /",
    "GE07bhg4c07u:463": " prāṇināṃ sva-karma-vaśāj jāyante tān matta eva jātān iti viddhi /",
    "GE07bhg4c07u:464": " madīya-prakṛti-guṇa-kāryatvāt /",
    "GE07bhg4c07u:465": " evam api teṣv ahaṃ na varte /",
    "GE07bhg4c07u:466": " jīvavat tad-adhīno 'haṃ na bhavāmīty arthaḥ /",
    "GE07bhg4c07u:467": " te tu mad-adhīnāḥ santo mayi vartanta ity arthaḥ //12//",
    "GE07bhg4c07u:468": " madhusūdanaḥ - kim evaṃ parigaṇanena ye caiveti /",
    "GE07bhg4c07u:469": " ye cānye 'pi bhāvāś citta-pariṇāmāḥ sāttvikāḥ śama-damādayaḥ /",
    "GE07bhg4c07u:470": " ye ca rājasā harṣa-darpādayaḥ /",
    "GE07bhg4c07u:471": " ye ca tāmasāḥ śoka-mohādayaḥ prāṇinām avidyā-karmādi-vaśāj jāyante tān matta eva jāyamānān iti ahaṃ kṛtsnasya jagataḥ prabhava ity ādy-ukta-prakāreṇa viddhi samastān eva /",
    "GE07bhg4c07u:472": " athavā sāttvikā rājasās tāmasāś ca bhāvāḥ sarve 'pi jaḍa-vargā vyākhyeyā viśeṣa-hetv-abhāvāt /",
    "GE07bhg4c07u:473": " eva-kāraś ca samastāvadhāraṇārthaḥ /",
    "GE07bhg4c07u:474": " evam api na tv ahaṃ teṣu,",
    "GE07bhg4c07u:475": " matto jātatve 'pi tad-vaśas tad-vikāra-rūṣito rajju-khaṇḍa iva kalpita-sarva-vikāra-rūṣito 'haṃ na bhavāmi saṃsārīva /",
    "GE07bhg4c07u:476": " te tu bhāvā mayi rajjvām iva sarpādayaḥ kalpitā mad-adhīna-sattā-sphūrtikā mad-adhīnā ity arthaḥ //12//",
    "GE07bhg4c07u:477": " viśvanāthaḥ - evaṃ vastu-kāraṇa-bhūtā vastu-sāra-bhūtāś ca rākṣasādyāś ca vibhūtayaḥ kāścid uktāḥ /",
    "GE07bhg4c07u:478": " kintv alam ativistareṇa /",
    "GE07bhg4c07u:479": " mad-adhīnaṃ vastu-mātram eva mad-vibhūtir ity āha ye caiveti /",
    "GE07bhg4c07u:480": " sāttva-bhāvāḥ śama-damādayo devādyāś ca /",
    "GE07bhg4c07u:481": " rājasā harṣa-darpādayo 'surādyāś ca /",
    "GE07bhg4c07u:482": " tāmasāḥ śoka-mohādayo rākṣasādyāś ca /",
    "GE07bhg4c07u:483": " tān matta eveti madīya-prakṛti-guṇa-kāryatvāt /",
    "GE07bhg4c07u:484": " teṣv ahaṃ na varte /",
    "GE07bhg4c07u:485": " jīvavat tad-adhīno 'haṃ na bhavāmīty arthaḥ /",
    "GE07bhg4c07u:486": " te tu mayi mad-adhīnāḥ santa eva vartante //12//",
    "GE07bhg4c07u:487": " baladevaḥ -- evaṃ kāṃścid vibhūtir abhidhāya samāsena sarvās tāḥ prāha ye caiveti /",
    "GE07bhg4c07u:488": " ye mitho vilakṣaṇa-svabhāvāḥ sāttvikādayo bhāvāḥ prāṇināṃ śarīrendriya-viṣayātmanā ta-kāraṇatvena cāvasthitās tān sarvān tat-tac-chakty-upetān matta evopapannān viddhi /",
    "GE07bhg4c07u:489": " na tv ahaṃ teṣu varte naivāhaṃ tad-adhīna-sthitiḥ /",
    "GE07bhg4c07u:490": " te mayi mad-adhīna-sthitaya ity arthaḥ //12//",
    "GE07bhg4c07u:491": " BhG 7.13",
    "GE07bhg4c07u:492": " tribhir guṇa-mayair bhāvair ebhiḥ sarvam idaṃ jagat /",
    "GE07bhg4c07u:493": " mohitaṃ nābhijānāti mām ebhyaḥ param avyayam //13//",
    "GE07bhg4c07u:494": " śrīdharaḥ - evambhūtam īśvaraṃ tvām ayaṃ janaḥ kim iti na jānātīti ?",
    "GE07bhg4c07u:495": " ata āha tribhir iti /",
    "GE07bhg4c07u:496": " tribhis trividhair ebhiḥ pūrvoktair guṇa-mayaiḥ kāma-lobhādibhir guṇa-vikārair bhāvaiḥ svabhāvair mohitam idaṃ jagat /",
    "GE07bhg4c07u:497": " ato māma nābhijānāti /",
    "GE07bhg4c07u:498": " kathambhūtam ?",
    "GE07bhg4c07u:499": " ebhyo bhāvebhyaḥ param /",
    "GE07bhg4c07u:500": " ebhir aspṛṣṭam eteṣāṃ niyantāram /",
    "GE07bhg4c07u:501": " ataevāvyayaṃ nirvikāram ity arthaḥ //13//",
    "GE07bhg4c07u:502": " madhusūdanaḥ - tava parameśvarasya svātantrye nitya-śuddha-buddham ukta-svabhāvatve ca sati kuto jagatas tvad-ātmakasya saṃsāritvam /",
    "GE07bhg4c07u:503": " evaṃvidha-matsvarūpāparijñānād iti cet,",
    "GE07bhg4c07u:504": " tad eva kuta ity ata āha tribhir iti /",
    "GE07bhg4c07u:505": " ebhiḥ prāg-uktais tribhis trividhair guṇa-mayaiḥ sattva-rajas-tamo-guṇa-vikārair",
    "GE07bhg4c07u:506": " bhāvaiḥ sarvair api bhavana-dharmabhir sarvam idaṃ jagat prāṇi-jātaṃ mohitam vivekāyogyatvam",
    "GE07bhg4c07u:507": " āpāditaṃ sad ebhyo guṇamayebhyo bhāvebhyaḥ param eṣāṃ kalpanādhiṣṭhānam atyanta-vilakṣaṇam",
    "GE07bhg4c07u:508": " avyayaṃ sarva-vikriyā-śūnyam aprapañcam ānanda-ghanam ātma-prakāśam avyavahitam api māṃ nābhijānāti /",
    "GE07bhg4c07u:509": " tataś ca svarūpāparicayāt saṃsaratīvety aho daurbhāgyam aviveki-janasyety anukrośaṃ darśayati bhagavān //13//",
    "GE07bhg4c07u:510": " viśvanāthaḥ - nanv evambhūtaṃ tvā parameśvaraṃ katham ayaṃ jano na jānātīty ata āha tribhir iti /",
    "GE07bhg4c07u:511": " guṇamayaiḥ śama-damādi-harṣādi-śokādyair bhāvaiḥ svābhāvībhūtair jagaj jagaj-jāta-jīva-vṛndaṃ mohitaṃ sat māṃ nirguṇatvād ebhyaḥ param avyayaṃ nirvikāram //13//",
    "GE07bhg4c07u:512": " baladevaḥ - atha śakti-dvaya-viviktaṃ svasya dhyeya-svarūpaṃ darśayan tasyājñāne tad-āsaktim eva hetum āha tribhir iti /",
    "GE07bhg4c07u:513": " ebhiḥ pūrvoditair guṇamayair man-māyā-guṇa-kāryais trividhaiḥ sāttvikādibhir bhāvair",
    "GE07bhg4c07u:514": " bhavana-dharmibhiḥ kṣaṇa-pariṇāmibhis tat-tat-karmānuguṇa-śarīrendriya-viṣayātmanāvasthitair",
    "GE07bhg4c07u:515": " mohitam avivekitāṃ nītaṃ sat sarvam idaṃ jagat surāsura-manuṣyādy-ātmanāvasthitaṃ",
    "GE07bhg4c07u:516": " jīva-vṛndaṃ kartṛ ebhyaḥ sāttvikādibhyo bhāvebhyaḥ paraṃ tair aspṛṣṭam ananta-kalyāṇa-guṇa-ratnākaraṃ",
    "GE07bhg4c07u:517": " vijñānānanda-ghanaṃ sarveśvaram avyayam apracyuta-svabhāvaṃ māṃ kṛṣṇaṃ nābhijānāti",
    "GE07bhg4c07u:518": " pratyāsūyati //13 //",
    "GE07bhg4c07u:519": " BhG 7.14",
    "GE07bhg4c07u:520": " daivī hy eṣā guṇa-mayī mama māyā duratyayā /",
    "GE07bhg4c07u:521": " mām eva ye prapadyante māyām etāṃ taranti te //14//",
    "GE07bhg4c07u:522": " śrīdharaḥ - ke tarhi tvāṃ jānantīti ?",
    "GE07bhg4c07u:523": " ata āha daivīti /",
    "GE07bhg4c07u:524": " daivy alaukikī /",
    "GE07bhg4c07u:525": " atyadbhutety arthaḥ /",
    "GE07bhg4c07u:526": " guṇa-mayī sattvādi-guṇa-vikārātmikā /",
    "GE07bhg4c07u:527": " mama parameśvarasya śaktir māyā duratyayā dustarā hi /",
    "GE07bhg4c07u:528": " prasiddhim etam /",
    "GE07bhg4c07u:529": " tathāpi mām eva ity eva-kāreṇāvyabhicāriṇyā bhaktyā ye prapadyante bhajanti māyām etāṃ sudustarām api te taranti /",
    "GE07bhg4c07u:530": " tato māṃ jānantīti bhāvaḥ //14//",
    "GE07bhg4c07u:531": " madhusūdanaḥ - nanu yathoktānādi-siddha-māyā-guṇa-traya-baddhasya jagataḥ svātntryābhāvena",
    "GE07bhg4c07u:532": " tat-parivarjanāsāmārthyān na kadācid api māyātikramaḥ syād vastu-vivekāsāmārthya-hetoḥ",
    "GE07bhg4c07u:533": " sadātanatvādityāśaṅkya bhagavad-eka-śaraṇatayā tattva-jñāna-dvāreṇa māyātikramaḥ",
    "GE07bhg4c07u:534": " sambhavatīty āha daivīti /",
    "GE07bhg4c07u:535": " daivī eko devo sarva-bhūteṣu gūḍhaḥ [ŚvetU 6.11] ity-ādi-śruti-pratipādite svatodyotanavati",
    "GE07bhg4c07u:536": " deve sva-prakāśa-caitanyānande nirvibhāge tad-āśrayatayā tad-viṣayatayā ca kalpitā",
    "GE07bhg4c07u:537": " āśrayatva-viṣayatva-bhāginī nirvibhāga-citir eva kevalā [Saṃ.Śārī 1.319] ity ukteḥ /",
    "GE07bhg4c07u:538": " eṣā sākṣi-pratyakṣatvenāpalāpānarhā /",
    "GE07bhg4c07u:539": " hi-śabdād bhramopādānatvād arthāpatti-siddhā ca /",
    "GE07bhg4c07u:540": " guṇa-mayī sattva-rajas-tamo-guṇa-trayātmikā /",
    "GE07bhg4c07u:541": " triguṇa-rajjur ivātidṛdhatvena bandhana-hetuḥ /",
    "GE07bhg4c07u:542": " mama māyāvinaḥ parameśvarasya sarva-jagat-kāraṇasya",
    "GE07bhg4c07u:543": " sarvajñasya sarva-śakteḥ sva-bhūtā svādhīnatvena jagat-sṛṣṭy-ādi-nirvāhikā /",
    "GE07bhg4c07u:544": " māyā tattva-pratibhāsi-pratibandhenātattva-pratibhāsa-hetur āvaraṇa-vikṣepa-śakti-dvayavaty",
    "GE07bhg4c07u:545": " avidyā sarva-prapañca-prakṛtiḥ māyāṃ tu prakṛtiṃ vidyān māyinaṃ tu maheśvaram [ŚvetU 4.19] iti śruteḥ /",
    "GE07bhg4c07u:546": " atraivaṃ prakriyā /",
    "GE07bhg4c07u:547": " jīveśvara-jagad-vibhāga-śūnye caitanye 'dhyastānādir avidyā sattva-prādhānyena svacchā darpaṇa iva mukha-bhāsaṃ cid-ābhāsam āgṛhṇāti /",
    "GE07bhg4c07u:548": " tataś ca bimba-sthānīyaḥ parameśvara upādhi-doṣānāskanditaḥ pratibimba-sthānīyaś ca jīva upādhi-doṣāskanditaḥ /",
    "GE07bhg4c07u:549": " īśvarāc ca jīva-bhogāyākāśādi-krameṇa śarīrendriya-saṅghātas tad-bhogyaś ca kṛtsnaḥ prapañco jāyata iti kalpanā bhavati /",
    "GE07bhg4c07u:550": " bimba-pratibimba-mukhānugata-mukhavac ceśa-jīvānugataṃ māyopādhi caitanyaṃ sākṣīti kalpyate /",
    "GE07bhg4c07u:551": " tenaiva ca svādhyastā māyā tat-kāryaṃ ca kṛtsnaṃ prakāśyate /",
    "GE07bhg4c07u:552": " ataḥ sākṣy-abhiprāyeṇa daivīti bimbeśvarābhiprāyeṇa tu memeti bhagavtoktam /",
    "GE07bhg4c07u:553": " yadyapy avidyā-pratibimba eka eva jīvas tathāpy avidyā-gatānām antaḥ-karaṇa-saṃskārāṇāṃ bhinnatvāt tad-bhedenāntaḥ-karaṇopādhes",
    "GE07bhg4c07u:554": " tasyātra bheda-vyapadeśo mām eva ye prapadyante duṣkṛtino mūḍhā na prapadyante,",
    "GE07bhg4c07u:555": " caturvidhā bhajante mām ity ādiḥ /",
    "GE07bhg4c07u:556": " śrutau ca tad yo devānāṃ pratyabudhyata sa eva tad abhavat tatha rṣīṇāṃ tathā manuṣyāṇām [BAU 1.4.10] ity ādiḥ /",
    "GE07bhg4c07u:557": " antaḥ-karaṇopādhi-bhedāparyālocane tu jīvatva-prayojakopādher ekatvād ekatvenaivātra vyapadeśaḥ /",
    "GE07bhg4c07u:558": " kṣetrajñaṃ cāpi māṃ viddhi sarva-kṣetreṣu [Gītā 13.2],",
    "GE07bhg4c07u:559": " prakṛtiṃ puruṣaṃ caiva viddhy anādī ubhāv api [Gītā 13.19],",
    "GE07bhg4c07u:560": " mamaivāṃśo jīva-loke jīva-bhūtaḥ sanātanaḥ [Gītā 15.7] ity ādi /",
    "GE07bhg4c07u:561": " śrutau ca brahma vā idam agra āsīt tad ātmānam evāvedahaṃ brahmāsmīti tasmāt tat sarvam abhavat [BAU 1.4.10],",
    "GE07bhg4c07u:562": " eko devaḥ sarva-bhūteṣu gūḍhaḥ [ŚvetU 6.11],",
    "GE07bhg4c07u:563": " anena jīvenā ' 'tmanā ' ' nupraviśya [ChāU 6.3.2]",
    "GE07bhg4c07u:564": " bālāgra-śata-bhāgasya śatadhā kalpitasya ca /",
    "GE07bhg4c07u:565": " bhāgo jīvaḥ sa vijñeyaḥ sa cānantyāya kalpate //",
    "GE07bhg4c07u:566": " [ŚvetU 5.9] ity ādiḥ /",
    "GE07bhg4c07u:567": " yadyapi darpaṇa-gataś caitra-pratibimbaḥ svaṃ paraṃ ca na jānāty acetanāṃśasyaiva tatra pratibimbitatvāt tathāpi cit-pratibimbaś cittvād eva svaṃ paraṃ ca jānāti /",
    "GE07bhg4c07u:568": " pratibimba-pakṣe bimba-caitanya evopādhisthatva-mātrasya kalpitatvāt /",
    "GE07bhg4c07u:569": " ābhāsa-pakṣe tasyānirvacanīyatve 'pi jaḍa-vilakṣaṇatvāt /",
    "GE07bhg4c07u:570": " sa ca yāvat sva-bimbaikyam ātmano na jānāti tāvaj jala-sūrya iva jala-gata-kampādikam upādhi-gataṃ vikāra-sahasram anubhavati /",
    "GE07bhg4c07u:571": " tad etad āha duratyayeti /",
    "GE07bhg4c07u:572": " bimba-bhūteśvaraikya-sākṣātkāram antareṇātyetuṃ taritum aśakyeti duratyayā /",
    "GE07bhg4c07u:573": " ataeva jīvo 'ntaḥkaraṇāvacchinnatvāt tat-sambaddham evākṣyādi-dvārā bhāsayan kiṃcij jño bhavati /",
    "GE07bhg4c07u:574": " tataś ca jānāmi karomi bhuñje cety anartha-śata-bhājanaṃ bhavati /",
    "GE07bhg4c07u:575": " sa ced bimba-bhūtaṃ bhagavantam ananta-śaktiṃ māyā-niyantāraṃ sarva-vidaṃ sarva-phala-dātāram aniśam ānanda-ghana-mūrtim",
    "GE07bhg4c07u:576": " anekaānavatārān bhaktānugrahāya vidadhatam ārādhayati samarpaṇena tadā bimba-samarpitasya pratibimbe pratiphalanāt sarvān api puruṣārthān āsādayati",
    "GE07bhg4c07u:577": " etad evābhipretya prahlādenoktaṃ -",
    "GE07bhg4c07u:578": " naivātmanaḥ prabhur ayaṃ nija-lābha-pūrṇo",
    "GE07bhg4c07u:579": " mānaṃ janād aviduṣaḥ karuṇo vṛṇīte /",
    "GE07bhg4c07u:580": " yad yaj jano bhagavate vidadhīta mānaṃ",
    "GE07bhg4c07u:581": " tac cātmane prati-mukhasya yathā mukha-śrīḥ // [BhP 7.9.11] iti /",
    "GE07bhg4c07u:582": " darpaṇa-pratibimbitasya mukhasya tilakādi-śrīr apekṣitā ced bimba-bhūte mukhe samarpaṇīyā /",
    "GE07bhg4c07u:583": " sā svayam eva tatra pratiphalati nānyaḥ kaścit tat-prāptāv upāyo 'sti yathā tathā",
    "GE07bhg4c07u:584": " bimba-bhūteśvare samarpitam eva tat-pratibimba-bhūto jīvo labhate nānyaḥ kaścit tasya",
    "GE07bhg4c07u:585": " puruṣārtha-lābhe 'sty upāya iti dṛṣṭānta-dārṣṭānikayor arthaḥ /",
    "GE07bhg4c07u:586": " tasya yadā bhagavantam anantam anavaratam ārādhayato 'ntaḥkaraṇaṃ jñāna-pratibandhaka-pāpena",
    "GE07bhg4c07u:587": " rahitaṃ jñānānukūla-puṇyena copacitaṃ bhavati tadātinirmale mukura-maṇḍala iva mukham",
    "GE07bhg4c07u:588": " atisvacche 'ntaḥkaraṇe sarva-karma-tyāga-śama-damādi-pūrvaka-gurūpasadana-vedānta-vākya-śravaṇa-manana-nididhyāsanaiḥ",
    "GE07bhg4c07u:589": " saṃskṛte tattvam asīti-gurūpadiṣṭa-vedānnta-vākya-karaṇikāhaṃ brahmāsīmty anātmākāra-śūnyā",
    "GE07bhg4c07u:590": " nirupādhi-caitanyākārā sākṣātkārātmikā vṛttir udeti /",
    "GE07bhg4c07u:591": " tasyāṃ ca pratiphalaitaṃ caitanyaṃ sadya eva sva-viṣayāśrayām avidyām unmūlayati dīpa iva tamaḥ /",
    "GE07bhg4c07u:592": " tatas tasyā nāśāt tayā vṛttyā sahākhilasya kārya-prapañcasya nāśaḥ /",
    "GE07bhg4c07u:593": " upādāna-nāśād upādeya-nāśasya sarva-tantra-siddhānta-siddhatvāt /",
    "GE07bhg4c07u:594": " tad etad āha bhagavān mām eva ye prapadyante māyām etāṃ taranti te iti / ātmety",
    "GE07bhg4c07u:595": " evopāsīta [BAU 1.4.7], tad ātmānam evāvet [BAU 1.4.10],",
    "GE07bhg4c07u:596": " tam eva dhīro vijñāya [BAU 4.4.23],",
    "GE07bhg4c07u:597": " tam eva viditvātimṛtyum eti [ŚvetU 6.15] ity ādi-śrutiṣv ivehāpi mām evety eva-kāro 'py anuparaktatā-pratipatty-arthaḥ /",
    "GE07bhg4c07u:598": " mām eva sarvopādhi-virahitaṃ vidānanda-sadātmānam akhaṇḍaṃ ye prapadyante vedānta-vākya-janyayā",
    "GE07bhg4c07u:599": " nirvikalpa-sākṣātkāra-rūpayā nirvacanānarha-śuddha-cid-ākāratva-dharma-viśiṣṭayā",
    "GE07bhg4c07u:600": " sarva-sukṛta-phala-bhūtayā nididhyāsana-paripāka-prasūtayā ceto-vṛttyā sarvājñāna-tat-kārya-virodhinyā",
    "GE07bhg4c07u:601": " viṣayīkurvanti te ye kecid etāṃ duratikramaṇīyām api māyām akhilānartha-janma-bhuvam",
    "GE07bhg4c07u:602": " anāyāsenaiva taranti atikrāmanti tasya ha na devāś canābhūtyā īśata ātmā hy eṣā sa",
    "GE07bhg4c07u:603": " bhavati [BAU 1.4.10] iti śruteḥ /",
    "GE07bhg4c07u:604": " sarovādhi-nivṛttyā saccidānanda-ghana-rūpeṇaiva tiṣṭhantīty artaḥ /",
    "GE07bhg4c07u:605": " bahu-vacana-prayogo",
    "GE07bhg4c07u:606": " dehendriyādi-saṃghāta-bheda-nbandhanātma-bheda-bhrānty-anuvādārthaḥ /",
    "GE07bhg4c07u:607": " prapaśyantīti vaktavye prapadyanta ity ukte 'rthe mad-eka-śaraṇāḥ santo mām eva bhagavantaṃ",
    "GE07bhg4c07u:608": " vāsudevam īdṛśam ananta-saundarya-sāra-sarvasvam akhila-kalā-kalāpa-nilayam abhinava-paṅkaja-śobhādhika-caraṇa-kamala-yugala-prabham",
    "GE07bhg4c07u:609": " anavarata-veṇu-vādana-nirata-vṛndāvana-krīḍāsakta-mānasa-heloddhṛta-govardhanākhya-mahīdharaṃ",
    "GE07bhg4c07u:610": " gopālaṃ niṣūdita-śiśupāla-kaṃsādi-duṣṭa-saṅgham abhinava-jalada-śobhā-sarvasva-haraṇa-caraṇaṃ",
    "GE07bhg4c07u:611": " paramānanda-ghana-maya-mūrtimati-vairiñca-prapañcam anavaratam anucintayanto divasān",
    "GE07bhg4c07u:612": " ativāhayanti te mat-prema-mahānanda-samudra-magna-manasas tathā samasta-māyā-guṇa-vikārair nābhibhūyante /",
    "GE07bhg4c07u:613": " kintu mad-vilāsa-vinoda-kuśalā ete mad-unmūlana-samarthā iti śaṅkamāneva māyā tebhyo 'pasarati vāravilāsinīva krodhanebhyas tapodhanebhyas tasmān māyā-taraṇārthī mām",
    "GE07bhg4c07u:614": " īdṛśam eva santatam anucintayed ity apy abhipretaṃ bhagavataḥ /",
    "GE07bhg4c07u:615": " śrutayaḥ smṛtayaś cātrārthe pramāṇīkartavyāḥ //14//",
    "GE07bhg4c07u:616": " viśvanāthaḥ - nanu tarhi triguṇa-maya-mohāt katham uttīrṇā bhavanti ?",
    "GE07bhg4c07u:617": " tatrāha daivīti /",
    "GE07bhg4c07u:618": " daivī viṣayānandena dīvyantīti devā jīvās tadīyā teṣāṃ mohayitrīty arthaḥ /",
    "GE07bhg4c07u:619": " guṇa-mayī śleṣeṇa triveṣṭana-mahā-pāśa-rūpā /",
    "GE07bhg4c07u:620": " mama parameśvarasya māyā bahiraṅgā śaktir duratyayā duratikramā /",
    "GE07bhg4c07u:621": " pāśa-pakṣe, chettum udgranthayituṃ vā kenāpy aśaktyety arthaḥ /",
    "GE07bhg4c07u:622": " kintu mad-vāci viśvasihi iti sva-vakṣaḥ spṛṣṭvāha māṃ śyāmasundarākāram eva //14//",
    "GE07bhg4c07u:623": " baladevaḥ -- nanu triguṇāyas-tan-māyāyā nityatvāt tad-dhetukasya mohasya vinivṛttir durghaṭeti cet tatrāha daivīti /",
    "GE07bhg4c07u:624": " mama sarveśvarasyāvitarkyātivicitrānanta-viśva-sraṣṭur eṣā māyā daivī /",
    "GE07bhg4c07u:625": " alaukiky atyadbhutety arthaḥ /",
    "GE07bhg4c07u:626": " tādṛk viśva-sargopakaraṇatvāt /",
    "GE07bhg4c07u:627": " śrutiś caivam āha - māyāṃ tu prakṛtiṃ vidyān māyinaṃ tu maheśvaram [ŚvetU 4.10] ity ādyā /",
    "GE07bhg4c07u:628": " guṇamayī sattvādi-guṇa-trayātmikā,",
    "GE07bhg4c07u:629": " śleṣeṇa triguṇitā rajjur ivāti-dṛḍhatayā jīvānāṃ bandhu-hetuḥ /",
    "GE07bhg4c07u:630": " ato duratyayā teṣāṃ duratikramā /",
    "GE07bhg4c07u:631": " rajju-pakṣe chettum udgrathituṃ ca tair aśaktyety arthaḥ /",
    "GE07bhg4c07u:632": " yadyapy etādṛśī tathāpi mad-bhaktyā tad-vinivṛttiḥ syād ity āha mām iti /",
    "GE07bhg4c07u:633": " māṃ sarveśvaraṃ māyā-niyantāraṃ sva-prapanna-vātsalya-nīradhiṃ kṛṣṇaṃ ye tādṛśa-sat-prasaṄgāt prapadyate śaraṇaṃ gacchanti te etām arṇavam",
    "GE07bhg4c07u:634": " ivāpārāṃ māyāṃ goṣpadodakāñjalim ivāśrameṇa taranti /",
    "GE07bhg4c07u:635": " tāṃ tīrtvānadaika-rasaṃ prasādābhimukhaṃ sva-svāminaṃ māṃ prāpnuvantīti /",
    "GE07bhg4c07u:636": " mām evety eva-kāro mad-anyeṣāṃ vidhi-rudrādīnāṃ prapattyā tasyās taraṇaṃ nety āha śrutiś caivam āha tam eva viditvety ādyā mucukundaṃ prati devāś ca -",
    "GE07bhg4c07u:637": " varaṃ vṛṇīṣva bhadraṃ te ṛte kaivalyam adya naḥ /",
    "GE07bhg4c07u:638": " eka eveśvaras tasya bhagavān viṣṇur avyayaḥ // [BhP 10.51.20] iti /",
    "GE07bhg4c07u:639": " ghaṇṭākarṇaṃ prati śivaś ca - mukti-pradātā sarveṣāṃ viṣṇur eva na saṃśayaḥ iti //14//",
    "GE07bhg4c07u:640": " BhG 7.15",
    "GE07bhg4c07u:641": " na māṃ duṣkṛtino mūḍhāḥ prapadyante narādhamāḥ /",
    "GE07bhg4c07u:642": " māyayāpahṛta-jñānā āsuraṃ bhāvam āśritāḥ //15//",
    "GE07bhg4c07u:643": " śrīdharaḥ - yady evaṃ tarhi sarve tvām eva kim iti na bhajanti ?",
    "GE07bhg4c07u:644": " tatrāha na mām iti /",
    "GE07bhg4c07u:645": " nareṣu ye 'dhamās te māṃ na prapadyante na bhajanti /",
    "GE07bhg4c07u:646": " adhamatve hetuḥ -mūḍhā viveka-śūnyāḥ /",
    "GE07bhg4c07u:647": " tat kutaḥ ? duṣkṛtinaḥ pāpa-śīlāḥ /",
    "GE07bhg4c07u:648": " ato māyayāpahṛtaṃ nirastaṃ śāstrācāryopadeśābhyāṃ jātam api jñānaṃ yeṣāṃ te tathā /",
    "GE07bhg4c07u:649": " ataeva dambho darpo 'bhimānaś ca krodhaḥ pāruṣyam eva cety ādinā vakṣyamāṇam āsuraṃ bhāvam svabhāvaṃ prāptāḥ santo na māṃ bhajanti //15//",
    "GE07bhg4c07u:650": " madhusūdanaḥ - yady evaṃ tarhi kim iti nikhilānartha-mūla-māyonmūlanāya bhagavantaṃ",
    "GE07bhg4c07u:651": " bhavantam eva sarve na pratipadyante cira-saṃcita-durita-pratibandhād ity āha bhagavān na mām iti /",
    "GE07bhg4c07u:652": " duṣkṛtino duṣkṛtena pāpena saha nitya-yoginaḥ /",
    "GE07bhg4c07u:653": " ataeva nareṣu madhye 'dhamā iha sādhubhir garhaṇīyāḥ paratra cānartha-sahasra-bhājaḥ /",
    "GE07bhg4c07u:654": " kuto duṣkṛtam anartha-hetum eva sadā kurvanti yato mūḍhā idam artha-sādhanam idam anartha-sādhanam iti viveka-śūnyāḥ /",
    "GE07bhg4c07u:655": " sati pramāṇe kuto na viviñcanti yato māyayāpahṛta-jñānāḥ śarīrendriya-saṃghāta-tādāmtya-bhrānti-rūpeṇa",
    "GE07bhg4c07u:656": " pariṇatayā māyayā pūrvoktayāpahṛtaṃ pratibaddhaṃ jñānaṃ viveka-sāmarthyaṃ yeṣāṃ te tathā /",
    "GE07bhg4c07u:657": " ataeva te dambho darpo 'bhimānaś ca krodhaḥ pāruṣyam eva ca [Gītā 16.4] ity ādināgre vakṣyamānam āsuraṃ bhāvaṃ hiṃsānṛtādi-svabhāvam",
    "GE07bhg4c07u:658": " āśritā mat-pratipatty-ayogyāḥ santo na māṃ sarveśvaraṃ prapadyante na bhajante /",
    "GE07bhg4c07u:659": " aho daurbhāgyaṃ teṣām ity abhiprāyaḥ //15//",
    "GE07bhg4c07u:660": " viśvanāthaḥ - nanu tarhi paṇḍitā api kecit kim iti tvāṃ na prapadyante ?",
    "GE07bhg4c07u:661": " tatra ye paṇḍitās te māṃ prapadyanta eva /",
    "GE07bhg4c07u:662": " paṇḍita-mānina eva na māṃ prapadyanta ity āha na mām iti /",
    "GE07bhg4c07u:663": " duṣkṛtino duṣṭāś ca te kṛtinaḥ paṇḍitāś ceti te kupaṇḍitā ity arthaḥ /",
    "GE07bhg4c07u:664": " te ca caturvidhāḥ /",
    "GE07bhg4c07u:665": " eke mūḍhāḥ paśu-tulyāḥ karmiṇaḥ / yad uktaṃ -",
    "GE07bhg4c07u:666": " nūnaṃ daivena nihatā ye cācyuta-kathā-sudhām /",
    "GE07bhg4c07u:667": " hitvā śṛṇvanty asad-gāthāḥ purīṣam iva viḍ-bhujaḥ // [BhP 3.32.19] iti /",
    "GE07bhg4c07u:668": " mukundaṃ ko vai na seveta vinā naretaraḥ iti ca /",
    "GE07bhg4c07u:669": " apare narādhamāḥ kañcit kālaṃ bhaktimattvena prāpta-naratvā apy ante phala-prāptau na sādhanopayoga iti matvā svecchayaiva bhakti-tyāginaḥ /",
    "GE07bhg4c07u:670": " svakartṛka-bhakti-tyāga-lakṣaṇam eva teṣām adhamatvam iti bhāvaḥ /",
    "GE07bhg4c07u:671": " apare śāstrādhyāpanādi-mattve 'pi māyayāpahṛtaṃ jñānam eṣāṃ te vaikuṇṭha-virājinī nārāyaṇa-mūrtir eva sārvakālikī-bhakti-prāpyā,",
    "GE07bhg4c07u:672": " na tu kṛṣṇa-rāmādi-mūrtir mānuṣīti manyamānā ity arthaḥ /",
    "GE07bhg4c07u:673": " yad vakṣyate avajānanti māṃ mūḍhā mānuṣīṃ tanum āśritam [Gītā 9.11] iti /",
    "GE07bhg4c07u:674": " te khalu māṃ prapadyamānā api na māṃ prapadyanta iti bhāvaḥ /",
    "GE07bhg4c07u:675": " apare āsuraṃ bhāvam āśritāḥ /",
    "GE07bhg4c07u:676": " asurā jarāsandhādayo mad-vigrahaṃ lakṣīkṛtya śarair vidhyanti /",
    "GE07bhg4c07u:677": " tathaiva dṛśyatādi-hetu-mat-kutarkair mad-vigrahaṃ vaikuṇṭha-stham api khaṇḍayanty eva /",
    "GE07bhg4c07u:678": " na tu prapadyanta ity arthaḥ //15//",
    "GE07bhg4c07u:679": " baladevaḥ - nanu cet tvām eva prapannā vimucyante tarhi paṇḍitā api kecit kim iti tvāṃ na prapadyante tatrāha na mām iti /",
    "GE07bhg4c07u:680": " duṣṭāś ca te kṛtinaḥ śāstrārtha-kuśalāś ceti duṣkṛtinaḥ kupaṇḍitās te māṃ na prapadyante /",
    "GE07bhg4c07u:681": " śrutiś caivam āha -",
    "GE07bhg4c07u:682": " avidyāyām antare vartamānāḥ",
    "GE07bhg4c07u:683": " svayaṃ dhīrāḥ paṇḍitaṃmanyamānāḥ /",
    "GE07bhg4c07u:684": " dandramyamāṇāḥ pariyanti mūḍhā",
    "GE07bhg4c07u:685": " andhenaiva nīyamānā yathāndhāḥ // [KaṭhU 1.2.5]",
    "GE07bhg4c07u:686": " te catur-vidhāḥ - eke māyayā mūḍhāḥ karma-jaḍā indrādivan mām api viṣṇuṃ karmāṅgaṃ jīvavat karmādhīnaṃ manyamānāḥ /",
    "GE07bhg4c07u:687": " apare māyayā narādhamā viprādi-kula-janmanā narottamatāṃ prāpyāpy asat kāvyārthāsattyā pāmaratā-bhājaḥ / yad uktam -",
    "GE07bhg4c07u:688": " nūnaṃ daivena nihatā ye cācyuta-kathā-sudhām /",
    "GE07bhg4c07u:689": " hitvā śṛṇvanty asad-gāthā purīṣam iva viḍ-bhujaḥ // [BhP 3.32.19] iti /",
    "GE07bhg4c07u:690": " anye māyayāpahṛta-jñānāḥ sāṅkhyādayaḥ /",
    "GE07bhg4c07u:691": " te hi sārvajña-sārvaiśvarya-sarva-sraṣṭṛtva-muktidatvādi dharmaiḥ śruti-sahasra-prasiddham api mām īśvaram apalapantaḥ prakṛtim eva sarva-sraṣṭrīṃ mokṣa-dātrīṃ ca kalpayanti /",
    "GE07bhg4c07u:692": " tatra tādṛśa-kuṭila-kuyukti-śatāny udbhāvayantī māyayaiva hetuḥ /",
    "GE07bhg4c07u:693": " kecit tu māyayaivāsuraṃ bhāvam āśritā nirviśeṣa-cin-mātra-vādinaḥ /",
    "GE07bhg4c07u:694": " asurā yathā nikhilānanda-karaṃ mad-vigrahaṃ śarair vidhyanti tathādṛśyatvādi-hetubhis",
    "GE07bhg4c07u:695": " te nitya-caitanyātmatayā śruti-prasiddham api taṃ khaṇḍayantīti tatrāpi tādṛśa-buddhy-utpādanī",
    "GE07bhg4c07u:696": " māyaiva hetur iti //15 //",
    "GE07bhg4c07u:697": " BhG 7.16",
    "GE07bhg4c07u:698": " catur-vidhā bhajante māṃ janāḥ sukṛtino 'rjuna /",
    "GE07bhg4c07u:699": " ārto jijñāsur arthārthī jñānī ca bharatarṣabha //16//",
    "GE07bhg4c07u:700": " śrīdharaḥ - sukṛtinas tu māṃ bhajanty eva /",
    "GE07bhg4c07u:701": " te sukṛti-tāratamyena catur-vidhā ity āha catur-vidhā iti /",
    "GE07bhg4c07u:702": " pūrva-janmasu ye kṛta-puṇyās te māṃ bhajanti /",
    "GE07bhg4c07u:703": " te caturvidhāḥ /",
    "GE07bhg4c07u:704": " ārto vegādy-abhibhūtaḥ sa yadi pūrvaṃ kṛta-puṇyas tarhi māṃ bhajati /",
    "GE07bhg4c07u:705": " anyathā kṣudra-devatā-bhajanena saṃsarati /",
    "GE07bhg4c07u:706": " evam uttaratrāpi draṣṭavyam /",
    "GE07bhg4c07u:707": " jijñāsur ātma-jñānecchuḥ /",
    "GE07bhg4c07u:708": " arthārthī atra vā paratra vā bhoga-sādhana-bhūto 'rtha-lipsuḥ /",
    "GE07bhg4c07u:709": " jñānī cātma-vit //16//",
    "GE07bhg4c07u:710": " madhusūdanaḥ - ye tv āsura-bhāva-rahitāḥ puṇya-karmāṇo vivekinas te puṇya-karma-tāratamyena",
    "GE07bhg4c07u:711": " catur-vidhāḥ santo māṃ bhajante krameṇa ca kāmanā-rāhityena mat-prasādān māyāṃ tarantīty",
    "GE07bhg4c07u:712": " āha catur-vidhā iti /",
    "GE07bhg4c07u:713": " ye sukṛtinaḥ pūrva-janma-kṛta-puṇya-saṃcayā janāḥ saphala-janmānas ta eva nānye te māṃ bhajante sevante /",
    "GE07bhg4c07u:714": " he arjuna /",
    "GE07bhg4c07u:715": " te ca trayaḥ sa-kāmā eko 'kāma ity evaṃ caturvidhāḥ /",
    "GE07bhg4c07u:716": " ārta ārtyā śatru-vyādhy-ādy-āpadā grastas tan-nivṛttim icchan /",
    "GE07bhg4c07u:717": " yathā makha-bhaṅgena kupita indre varṣati vraja-vāsī janaḥ /",
    "GE07bhg4c07u:718": " yathā vā jarāsandha-kārāgāravartī rāja-nicayaḥ /",
    "GE07bhg4c07u:719": " dyūta-sabhāyāṃ vastrākarṣaṇe draupadī ca /",
    "GE07bhg4c07u:720": " grāha-grasto gajendraś ca /",
    "GE07bhg4c07u:721": " jijñāsur ātma-jñānārthī mumukṣuḥ /",
    "GE07bhg4c07u:722": " yathā mucukundaḥ,",
    "GE07bhg4c07u:723": " yathā vā maithilo janakaḥ śrutadevaś ca,",
    "GE07bhg4c07u:724": " nivṛtte mausale yathā coddhavaḥ / arthārthī",
    "GE07bhg4c07u:725": " iha vā paratra vā yad bhogopakaraṇaṃ tal-lipsuḥ /",
    "GE07bhg4c07u:726": " tatreha yathā sugrīvo vibhīṣaṇaś ca,",
    "GE07bhg4c07u:727": " yathā copamanyuḥ paratra yathā dhruvaḥ /",
    "GE07bhg4c07u:728": " ete trayo 'pi bhagavad-bhajanena māyāṃ taranti /",
    "GE07bhg4c07u:729": " tatra jijñāsur jñānotpattyā sākṣād eva māyāṃ tarati ārto 'rthārthī ca jijñāsutvaṃ prāpyeti viśeṣaḥ /",
    "GE07bhg4c07u:730": " ārtasyārthārthinaś ca jijñāsutva-sambhavāj jijñāsoś cārtatva-jñānopakaraṇārthārthitva-sambhavād ubhayor madhye jijñāsur uddiṣṭaḥ /",
    "GE07bhg4c07u:731": " tad ete trayaḥ sa-kāmā vyākhyātāḥ niṣkāmaś caturtha idānīm ucyate jñānī ca /",
    "GE07bhg4c07u:732": " jñānaṃ bhagavat-tattva-sākṣātkāras tena nitya-yukto jñānī tīrṇa-māyo nivṛtta-sarva-kāmaḥ /",
    "GE07bhg4c07u:733": " ca-kāro yasya kasyāpi niṣkāma-prema-bhaktasya jñāniny-antar-bhāvārthaḥ /",
    "GE07bhg4c07u:734": " he bharatarṣabha tvam api jijñāsur vā jñānī veti katamo 'haṃ bhakta iti mā śaṅkiṣṭhā ity arthaḥ /",
    "GE07bhg4c07u:735": " tatra niṣkāma-bhakto jñānī yathā sanakādir yathā nārado yathā prahlādo yathā pṛthur yathā vā śukaḥ /",
    "GE07bhg4c07u:736": " niṣkāmaḥ śuddha-prema-bhakto yathā gopikādir yathā vākrūra-yudhiṣṭhirādiḥ /",
    "GE07bhg4c07u:737": " kaṃsa-śiśupālādayas tu bhayād dveṣāc ca santata-bhagavac-cintā-parā api na bhaktā bhagavad-anurakter abhāvāt /",
    "GE07bhg4c07u:738": " bhagavad-anurakti-rūpāyās tu bhakteḥ svarūpaṃ sādhanaṃ bhedās tathā bhaktānām api bhagavad-bhakti-rasāyane 'smābhiḥ",
    "GE07bhg4c07u:739": " sa-viśeṣaṃ prapañcitā itīhoparamyate //16//",
    "GE07bhg4c07u:740": " viśvanāthaḥ - tarhi ke tvāṃ bhajanta ity ata āha caturvidhā iti /",
    "GE07bhg4c07u:741": " sukṛtaṃ varṇāśramācāra-lakṣaṇo dharmas tadvantaḥ santo māṃ bhajante /",
    "GE07bhg4c07u:742": " tatra ārto rogādy-āpad-grastas tan-nivṛtti-kāmaḥ /",
    "GE07bhg4c07u:743": " jijñāsuḥ ātma-jñānārthī vyākaraṇādi-śāstra-jñānārthī vā /",
    "GE07bhg4c07u:744": " arthārthī kṣiti-gaja-turaga-kāminī-kanakādyaihika-pāratrika-bhogārthīti /",
    "GE07bhg4c07u:745": " ete trayaḥ sakāmā gṛhasthāḥ /",
    "GE07bhg4c07u:746": " jñānī viśuddhāntaḥ-karaṇaḥ sannyāsīti caturtho 'yaṃ niṣkāmaḥ /",
    "GE07bhg4c07u:747": " ity ete pradhānībhūta-bhakty-adhikāriṇaś catvāro nirūpitāḥ /",
    "GE07bhg4c07u:748": " tatrādimeṣu triṣu karma-miśrā bhaktiḥ /",
    "GE07bhg4c07u:749": " antime caturthe jñāna-miśrā /",
    "GE07bhg4c07u:750": " sarva-dvārāṇi saṃnyasya [Gītā 8.12] ity agrima-granthe yoga-miśrāpi vakṣyate /",
    "GE07bhg4c07u:751": " jñāna-karmādy-amiśrā kevalā bhaktir yā sā tu saptamādhyāyārambha eva mayy āsakta-manaḥ pārtha [Gītā 7.1] ity anena uktā",
    "GE07bhg4c07u:752": " / punaś cāṣṭame 'py adhyāye ananya-cetāḥ satatam [Gītā 8.14] ity anena,",
    "GE07bhg4c07u:753": " navame mahātmānas tu māṃ pārtha [Gītā 9.13] iti śloka-dvayena ananyāś cintayanto mām [Gītā 9.22] ity anena ca nirūpayitavyeti /",
    "GE07bhg4c07u:754": " pradhānībhūtā kevalā iti dvividhaiva bhaktir madhyame 'sminn adhyāya-ṣaṭke bhagavatoktā /",
    "GE07bhg4c07u:755": " yā tu tṛtīyā guṇībhūtā bhaktiḥ karmaṇi jñānini yogini ca karmādi-phala-siddhy-arthā dṛśyate /",
    "GE07bhg4c07u:756": " tasyāḥ prādhānyābhāvāt na bhaktitva-vyapadeśaḥ /",
    "GE07bhg4c07u:757": " kintu tatra tatra karmādīnām eva prādhānyāt /",
    "GE07bhg4c07u:758": " prādhānyena vyapadeśā bhavanti iti nyāyena karmatva-jñānatva-yogatva-vyapadeśaḥ /",
    "GE07bhg4c07u:759": " tadvatām api karmitva-jñānitva-yogitva-vyapadeśaḥ /",
    "GE07bhg4c07u:760": " na tu bhaktatva-vyapadeśaḥ /",
    "GE07bhg4c07u:761": " phalaṃ ca sakāma-karmaṇaḥ svargo niṣkāma-karmaṇo jñāna-yogo jñāna-yogayor nirvāṇa-mokṣa iti /",
    "GE07bhg4c07u:762": " atha dvidhāyā bhakteḥ phalam ucyate /",
    "GE07bhg4c07u:763": " tatra pradhānībhūtāsu bhaktiṣu madhye ārtādiṣu triṣu yāḥ karma-miśrās tisraḥ sa-kāmā bhaktayas tāsāṃ phalaṃ tat-tat-kāma-prāptiḥ /",
    "GE07bhg4c07u:764": " viṣaya-sādguṇyāt tad-ante sukhaiśvarya-pradhāna-sālokya-mokṣa-prāptiś ca,",
    "GE07bhg4c07u:765": " na tu karma-phala-svarga-bhogānta iva pātaḥ /",
    "GE07bhg4c07u:766": " yad vakṣyate yānti mad-yājino 'pi mām [Gītā 9.25] iti /",
    "GE07bhg4c07u:767": " caturthyā jñāna-miśrāyās tata utkṛṣṭāyās tu phalaṃ śānta-ratiḥ sanakādiṣv iva /",
    "GE07bhg4c07u:768": " bhakta-bhagavat-kāruṇyādhikya-vaśāt kasyāścit tasyāḥ phalaṃ premotkarṣaś ca śrī-śukādiṣv iva /",
    "GE07bhg4c07u:769": " karma-miśrā bhaktir yadi niṣkāmā syāt tadā tasyāḥ phalaṃ jñāna-miśrā bhaktiḥ /",
    "GE07bhg4c07u:770": " tasyāḥ phalam uktam eva /",
    "GE07bhg4c07u:771": " kvacic ca svabhāvād eva dā̆sādi-bhakta-saṅgottha-vāsanā vaśād vā jñāna-karmādi-miśra-bhaktimatām api dāsyādi-premā",
    "GE07bhg4c07u:772": " syāt, kintu aiśvarya-pradhānam eveti /",
    "GE07bhg4c07u:773": " atha jñāna-karmādy-amiśrāyāḥ śuddhāyā ananyākiñcanottamādi-paryāyāḥ bhakter bahu-prabhedāyā",
    "GE07bhg4c07u:774": " dāsya-sakhyādi-premavat-pārṣadatvam eva phalam ity ādikaṃ śrī-bhāgavata-ṭīkāyāṃ bahuśaḥ pratipāditam /",
    "GE07bhg4c07u:775": " atrāpi prasaṅga-vaśāt sādhya-bhakti-vivekaḥ saṃkṣipya darśitaḥ //16//",
    "GE07bhg4c07u:776": " baladevaḥ -- tarhi tvāṃ ke prapadyante tatrāha catur-vidhā iti /",
    "GE07bhg4c07u:777": " sukṛtinaḥ supaṇḍitāḥ sva-varṇāśramocita-karmaṇā mad-ekānti-bhāvena ca sampannā janā māṃ bhajante /",
    "GE07bhg4c07u:778": " te ca catur-vidhāḥ /",
    "GE07bhg4c07u:779": " tatrārtaḥ śatru-kleśādyāpad-grastas tad-vināśecchur gajendrādiḥ /",
    "GE07bhg4c07u:780": " jijñāsur viviktātma-svarūpa-jñānecchuḥ śaunakādiḥ /",
    "GE07bhg4c07u:781": " arthārthī rājyādi-sampad-icchur dhruvādiḥ /",
    "GE07bhg4c07u:782": " jñānī śeṣatvena svāmtānaṃ śeṣitvena parātmānaṃ ca māṃ jñātavān śukādiḥ /",
    "GE07bhg4c07u:783": " eṣv ārtādayaḥ sa-kāmāḥ,",
    "GE07bhg4c07u:784": " jñānī tu niṣkāmaḥ /",
    "GE07bhg4c07u:785": " ārtārthārthinoḥ paratra jijñāsutā-sampattaye tayor antarāle jijñāsor upanyāsaḥ //16//",
    "GE07bhg4c07u:786": " BhG 7.17",
    "GE07bhg4c07u:787": " teṣāṃ jñānī nitya-yukta eka-bhaktir viśiṣyate /",
    "GE07bhg4c07u:788": " priyo hi jñānino 'tyartham ahaṃ sa ca mama priyaḥ //17//",
    "GE07bhg4c07u:789": " śrīdharaḥ - teṣāṃ madhye jñānī śreṣṭha ity āha teṣām iti /",
    "GE07bhg4c07u:790": " teṣāṃ madhye jñānī viśiṣṭaḥ /",
    "GE07bhg4c07u:791": " atra hetavaḥ -- nitya-yuktaḥ sadā man-niṣṭhaḥ /",
    "GE07bhg4c07u:792": " ekasmin mayy eva bhaktir yasya saḥ /",
    "GE07bhg4c07u:793": " jñānino dehādy-abhimānābhāvena citta-vikṣepābhāvān nitya-yuktatvam ekānta-bhaktitvaṃ ca sambhavati /",
    "GE07bhg4c07u:794": " nānyasya /",
    "GE07bhg4c07u:795": " ataeva hi tasyāhaṃ atyantaṃ priyaḥ /",
    "GE07bhg4c07u:796": " sa ca mama /",
    "GE07bhg4c07u:797": " tasmād etair nitya-yuktatvādibhiś caturbhir hetubhiḥ sa uttama ity arthaḥ //17//",
    "GE07bhg4c07u:798": " madhusūdanaḥ - nanu na māṃ duṣkṛtino mūḍhāḥ prapadyante narādhamā ity anena tad-vilakṣaṇāḥ",
    "GE07bhg4c07u:799": " sukṛtino māṃ bhajanta ity arthāt prāpte 'pi teṣāṃ cāturvidhyaṃ catur-vidhā bhajante",
    "GE07bhg4c07u:800": " mām ity anena darśitāḥ tatas te sarve sukṛtina eva nirviśeṣād iti cet tatrāha ca /",
    "GE07bhg4c07u:801": " caturvidhānām api sukṛtitve niyate 'pi sukṛtādhikyena niṣkāmatayā premādhikyāt tata iti /",
    "GE07bhg4c07u:802": " caturvidhānāṃ teṣāṃ madhye jñānī tattva-jñānavān nivṛtta-sarva-kāmo viśiṣyate sarvato 'tiricyate sarvotkṛṣṭa ity arthaḥ /",
    "GE07bhg4c07u:803": " yato nitya-yukto bhagavati pratyag-abhinne sadā samāhita-cetā vikṣepakābhāvāt /",
    "GE07bhg4c07u:804": " ataevaika-bhaktir ekasmin bhagavaty eva bhaktir anuraktir yasya sa tathā,",
    "GE07bhg4c07u:805": " tasyānurakti-viṣayāntarābhāvāt /",
    "GE07bhg4c07u:806": " hi yasmāt /",
    "GE07bhg4c07u:807": " priyo nirupādhi-premāspadam atyartham atyantātiśayena jñānino 'haṃ pratyag-abhinnaḥ paramātmā ca tasmād ayarthaṃ sa mama parameśvarasya priyaḥ",
    "GE07bhg4c07u:808": " ātmā priyo 'tiśayena bhavatīti śruti-lokayoḥ prasiddham evety arthaḥ //17//",
    "GE07bhg4c07u:809": " viśvanāthaḥ - caturṇāṃ bhakty-adhikāriṇāṃ madhye kaḥ śreṣṭhaḥ ity apekṣāyām āha /",
    "GE07bhg4c07u:810": " teṣāṃ madhye jñānī viśiṣyate śreṣṭhaḥ /",
    "GE07bhg4c07u:811": " nitya-yukto nityaṃ mayi yujyata iti saḥ /",
    "GE07bhg4c07u:812": " jñānābhyāsa-vaśīkṛta-cittatvān manasy aikāgra-citta ity arthaḥ /",
    "GE07bhg4c07u:813": " ārtādyās trayas tu naivambhūtā iti bhāvaḥ /",
    "GE07bhg4c07u:814": " nanu sarvo 'pi jñānī jñāna-vaiyarthya-bhayāt tvāṃ bhajata eva ?",
    "GE07bhg4c07u:815": " tatrāha ekā mukhyā pradhānībhūtaṃ yasya saḥ /",
    "GE07bhg4c07u:816": " yad vā, ekā bhaktir eva tathaivāsaktimattvāt yasya sa nāma-mātreṇaiva jñānīti bhāvaḥ /",
    "GE07bhg4c07u:817": " evambhūtasya jñānino 'haṃ śyāmasundarākāro 'tyartham atiśayena priyaḥ sādhana-sādhya-daśayoḥ parihātum aśakyaḥ /",
    "GE07bhg4c07u:818": " ye yathā māṃ prapadyante [Gītā 4.11] iti nyāyena mamāpi sa priyaḥ //17//",
    "GE07bhg4c07u:819": " baladevaḥ - caturṣu jñāninaḥ śraiṣṭhyam āha teṣām iti /",
    "GE07bhg4c07u:820": " jñānī viśiṣyate śreṣṭho bhavati /",
    "GE07bhg4c07u:821": " yad asau nitya-yukta eka-bhaktiś ca /",
    "GE07bhg4c07u:822": " ārta-vināśādi-kāmanā-virahān nityaṃ mayā yogavān /",
    "GE07bhg4c07u:823": " ārtādeśa tu yāvat-kāmita-prāptir mad-yoga ekasmin mayy eva jñānino bhaktir ārtādes tu sva-kāmite tat-pradātṛtvena mayi cāto jñānī tataḥ śreṣṭhaḥ",
    "GE07bhg4c07u:824": " atṛpyann āha priyo hīti /",
    "GE07bhg4c07u:825": " jñānino hy aham atyarthaṃ priyaḥ premāspadam /",
    "GE07bhg4c07u:826": " sa hi mat-priyatā-sudhā-sindhu-nimagno nānyat kiñcid anusandhatte tasya mat-priyatā-parimiteti bodhayitum atyartha-śabdaḥ /",
    "GE07bhg4c07u:827": " sarvajño 'nanta-śaktiś cāhaṃ yāṃ vaktuṃ na śaknotīty arthaḥ /",
    "GE07bhg4c07u:828": " sa ca jñānī ye yathā mām [Gītā 4.11] ity ādi-nyāyena tathaiva mama priyaḥ /",
    "GE07bhg4c07u:829": " mamāpi tat-priyatā tadvad parimitety arthaḥ //17//",
    "GE07bhg4c07u:830": " BhG 7.18",
    "GE07bhg4c07u:831": " udārāḥ sarva evaite jñānī tv ātmaiva me matam /",
    "GE07bhg4c07u:832": " āsthitaḥ sa hi yuktātmā mām evānuttamāṃ gatim //18//",
    "GE07bhg4c07u:833": " śrīdharaḥ - tarhi kim itare trayas tad-bhaktāḥ saṃsaranti ?",
    "GE07bhg4c07u:834": " na hi na hīty āha udārā iti /",
    "GE07bhg4c07u:835": " sarve 'py eta udārā mahānto mokṣa-bhāja evety arthaḥ /",
    "GE07bhg4c07u:836": " jñānī tu punar ātmaiveti me mataṃ niścayaḥ /",
    "GE07bhg4c07u:837": " hi yasmāt sa jñānī yuktātmā mad-eka-cittaḥ san na vidyata uttamā yasyās tām anuttamāṃ gatiṃ mām evāsthita āśritavān mad-vyatiriktam anyat phalaṃ na manyata ity arthaḥ //18//",
    "GE07bhg4c07u:838": " madhusūdanaḥ - tat-kim ārtādayas tava na priyāḥ ?",
    "GE07bhg4c07u:839": " na, atyartham iti viśeṣaṇād ity āha udārā iti /",
    "GE07bhg4c07u:840": " eta ārtādayaḥ sa-kāmā api mad-bhaktāḥ sarve trayo 'py udārā evotkṛṣṭā eva pūrva-janmārjitāneka-sukṛta-rāśitvāt /",
    "GE07bhg4c07u:841": " anyathā hi māṃ na bhajeyur eva /",
    "GE07bhg4c07u:842": " ārtasya jijñāsor arthārthinaś ca mad-vimukhasya kṣudra-devatā-bhaktasyāpi bahulam upalambhāt /",
    "GE07bhg4c07u:843": " ato mama priyā eva te /",
    "GE07bhg4c07u:844": " na hi jñānavān ajño vā kaścid api bhakto mamāpriyo bhavati /",
    "GE07bhg4c07u:845": " kintu yasya yādṛśī mayi prītir mamāpi tatra tādṛśī prītir iti svabhāva-siddham etat /",
    "GE07bhg4c07u:846": " tatra sa-kāmānāṃ trayāṇāṃ kāmyamānam api priyam aham api priyaḥ /",
    "GE07bhg4c07u:847": " jñāninas tu priyāntara-śūnyasyāham eva niratiśaya-prīti-viṣayaḥ /",
    "GE07bhg4c07u:848": " ataḥ so 'pi mama niratiśaya-prīti-viṣaya iti viśeṣaḥ /",
    "GE07bhg4c07u:849": " anyathā hi mama kṛtajñatā na syāt kṛtaghnatā ca syāt /",
    "GE07bhg4c07u:850": " ataevātyartham iti",
    "GE07bhg4c07u:851": " viśeṣaṇam upāttaṃ prāk /",
    "GE07bhg4c07u:852": " yathā hi yad eva vidyayā karoti śraddhayopaniṣadā tad eva vīryavattaraṃ bhavati ity atra tarab-arthasya vivakṣitatvād vidyā-divyātirekena kṛtam api karma vīryavad bhavaty eva /",
    "GE07bhg4c07u:853": " tathātyarthaṃ jñānī bhakto mama priya ity ukter yo jñāna-vyatirekeṇa bhaktaḥ so 'pi priya iti paryavasyaty eva /",
    "GE07bhg4c07u:854": " atyartham iti viśeṣaṇasya vivakṣitatvāt /",
    "GE07bhg4c07u:855": " uktaṃ hi -- ye yathā māṃ prapadyante tāṃs tathaiva bhajāmy aham [Gītā 4.11] iti /",
    "GE07bhg4c07u:856": " ato mām ātmatvena jñānavān jñānī /",
    "GE07bhg4c07u:857": " ātmaiva na matto bhinnaḥ tv aham eva sa iti mama mataṃ niścayaḥ /",
    "GE07bhg4c07u:858": " tu-śabdaḥ sa-kāma-bheda-darśi-tritayāpekṣayā niṣkāmatva-bhedādarśitva-viśeṣa-dyotanārthaḥ /",
    "GE07bhg4c07u:859": " hi yasmāt /",
    "GE07bhg4c07u:860": " sa jñānī yuktātmā sadā mayi samāhita-cittaḥ san māṃ bhagavantam anantam ānanda-ghanam ātmānam evānuttamāṃ sarvotkṛṣṭāṃ gatiṃ gantavyaṃ",
    "GE07bhg4c07u:861": " paramaṃ phalam āsthito 'ṅgīkṛtavān,",
    "GE07bhg4c07u:862": " na tu mad-bhinnaṃ kim api phalaṃ sa manyata ity arthaḥ //18//",
    "GE07bhg4c07u:863": " viśvanāthaḥ -- tarhi kim ārtādyās trayas tava na priyās tatra na hi na hīty āha udārā iti /",
    "GE07bhg4c07u:864": " ye māṃ bhajante,",
    "GE07bhg4c07u:865": " mattaḥ kiṃcit kāmitaṃ mayāpi ditsitaṃ gṛhṇanti te bhakta-vatsalāya mahyaṃ bahu-pradāyinaḥ priyā eveti bhāvaḥ /",
    "GE07bhg4c07u:866": " jñānī tv ātmaiveti sa hi bhajann atha ca mattaḥ kim api svargāpavargādikaṃ nākaṅkṣata iti /",
    "GE07bhg4c07u:867": " atas tad-adhīnasya mama sa ātmaiveti mama mataṃ matiḥ /",
    "GE07bhg4c07u:868": " yataḥ sa māṃ śyāmasundarākāram evānuttamāṃ sarvottamāṃ gatiṃ prāpyāsthitaḥ niścitavān /",
    "GE07bhg4c07u:869": " na tu mama nirviśeṣa-svarūpa-brahma-nirvāṇam iti bhāvaḥ /",
    "GE07bhg4c07u:870": " evaṃ ca niṣkāma-pradhānībhūta-bhaktimān jñānī bhakta-vatsalena bhagavatā svātmatvenābhimanyate /",
    "GE07bhg4c07u:871": " kevala-bhaktimān ananyas tu ātmano 'py ādhikyena / yad uktaṃ -",
    "GE07bhg4c07u:872": " na tathā me priyatama ātma-yonir na śaṅkaraḥ /",
    "GE07bhg4c07u:873": " na ca saṅkarṣaṇo na śrīr naivātmā ca yathā bhavān // [BhP 11.14.15] iti /",
    "GE07bhg4c07u:874": " nāham ātmānam āśāse mad-bhaktaiḥ sādhubhir vinā [BhP 9.4.64] iti /",
    "GE07bhg4c07u:875": " ātmārāmo 'py arīramat [BhP 10.29.42] ity ādi //18//",
    "GE07bhg4c07u:876": " baladevaḥ - nanv ārtādayas tava priyā na bhavanti maivam atyartham iti viśeṣaṇād ity āha udārā iti /",
    "GE07bhg4c07u:877": " sarva evaite ārtādaya udārā vadānyāḥ /",
    "GE07bhg4c07u:878": " udāro dātṛ-mahator ity amaraḥ /",
    "GE07bhg4c07u:879": " ye māṃ bhajanto mayā ditsitaṃ kiṃcit svābhīṣṭaṃ matto gṛhṇanti te bhakta-vātsalyaṃ mahyaṃ prayacchanto mama bahu-pradāḥ priyā eveti bhāvaḥ /",
    "GE07bhg4c07u:880": " jñānī tu mamātmaiveti matam /",
    "GE07bhg4c07u:881": " hi yasmāt sa jī̀iānī yuktātmā mad-arpita-manā matto 'nyat kiṃcid apy anicchann atipriyeṇa",
    "GE07bhg4c07u:882": " mayā vinā lavam api sthātum asamartho mām eva sarvottamāṃ matiṃ prāpyam āsthitaḥ",
    "GE07bhg4c07u:883": " niścitavān atas tena tādṛśena vinā lavam api sthātum asamarthasya mamātmaiva saḥ /",
    "GE07bhg4c07u:884": " na ca jñāni-jīvasya hariḥ svenābhedam āheti vācyam /",
    "GE07bhg4c07u:885": " jñāna-bhajatvāsiddher bhajatāṃ cāturvidhyāsiddher mokṣe bheda-vākya-vyākopāc ca /",
    "GE07bhg4c07u:886": " tasmād atipriyatvād eva tatrātmety",
    "GE07bhg4c07u:887": " uktir mamātmā bhadrasena itivat /",
    "GE07bhg4c07u:888": " ātmaiva mana eva matam ity apare //18//",
    "GE07bhg4c07u:889": " BhG 7.19",
    "GE07bhg4c07u:890": " bahūnāṃ janmanām ante jñānavān māṃ prapadyate /",
    "GE07bhg4c07u:891": " vāsudevaḥ sarvam iti sa mahātmā sudurlabhaḥ //19//",
    "GE07bhg4c07u:892": " śrīdharaḥ - evambhūto mad-bhakto 'tidurlabha ity āha bahūnām iti /",
    "GE07bhg4c07u:893": " bahūnāṃ janmanām kiṃcit kiṃcit puṇyopacayenānte carame janmani jñānavān san sarvam idaṃ carācaraṃ vāsudeva eveti sarvātma-dṛṣṭyā māṃ prapadyate bhajati /",
    "GE07bhg4c07u:894": " ataḥ sa mahātmāparicchinna-dṛṣṭiḥ sudurlabhaḥ //19//",
    "GE07bhg4c07u:895": " madhusūdanaḥ - yasmād evaṃ tasmāt bahūnām iti /",
    "GE07bhg4c07u:896": " bahūnāṃ janmanāṃ kiṃcit kiṃcit puṇyopacaya-hetūnām ante carame janmani sarva-sukṛta-vipāka-rūpe",
    "GE07bhg4c07u:897": " vāsudevaḥ sarvam iti jñānavān san māṃ nirupādhi-premāspadaṃ prapadyate sarvadā samasta-prema-viṣayatvena bhajate /",
    "GE07bhg4c07u:898": " sakalam idam ahaṃ ca vāsudeva iti dṛṣṭyā sarva-premṇāṃ mayy eva paryavasāyitvāt /",
    "GE07bhg4c07u:899": " ataḥ sa evaṃ-jñāna-pūrvaka-mad-bhaktimān mahātmātyanta-śuddhāntaḥkaraṇatvāj jīvanmuktaḥ sarvotkṛṣṭo na tat-samo 'nyo 'sti adhikas tu nāsty eva",
    "GE07bhg4c07u:900": " ataḥ sudurlabho manuṣyāṇāṃ sahasreṣu duḥkhenāpi labdhum aśakyaḥ /",
    "GE07bhg4c07u:901": " ataḥ sa niratiśaya-mat-prīti-viṣaya iti yuktam evety arthaḥ //19//",
    "GE07bhg4c07u:902": " viśvanāthaḥ - nanu mām evānuttamāṃ gatim āsthita iti brūṣe ataḥ sa jñāni-bhaktas tvām eva prāpnoti /",
    "GE07bhg4c07u:903": " kintu kiyataḥ samayād anantaraṃ sa jñānī bhakty-adhikārī bhavatīty ata āha bahūnām iti /",
    "GE07bhg4c07u:904": " vāsudevaḥ sarvam iti sarvatra vāsudeva-darśī jñānavān bahūnāṃ janmanām ante māṃ prapadyate /",
    "GE07bhg4c07u:905": " tādṛśa-sādhu-yādṛcchika-saṅga-vaśāt mat-prapattiṃ prāpnoti /",
    "GE07bhg4c07u:906": " sa ca jñānī bhakto mahātmā susthira-cittaḥ sudurlabhaḥ /",
    "GE07bhg4c07u:907": " manuṣyāṇāṃ sahasreṣu iti mad-ukteḥ /",
    "GE07bhg4c07u:908": " aikāntika-bhaktas tu kim uteti sa tv atisudurlabha eveti bhāvaḥ //19//",
    "GE07bhg4c07u:909": " baladevaḥ - nanv ārtādīnām ante kā niṣṭheti cet tatrāha bahūnām iti /",
    "GE07bhg4c07u:910": " ārtādis trividho mad-bhaktaḥ kṛta-mad-bhakti-mahimnā bahūni janmāny uttamān viṣayānandān",
    "GE07bhg4c07u:911": " anubhūya teṣu vitṛṣṇo 'nte janmani mat-svarūpa-jña-sat-prasaṅgāt jñānavān prāpta-mat-svarūpa-jñānaḥ",
    "GE07bhg4c07u:912": " san māṃ prapadyante /",
    "GE07bhg4c07u:913": " tato vindatīy arthaḥ /",
    "GE07bhg4c07u:914": " jñānākāram āha vāsudeva iti /",
    "GE07bhg4c07u:915": " vasudeva-sutaḥ kṛṣṇa eva sarvam /",
    "GE07bhg4c07u:916": " kṛṣṇāyatta-svarūpa-sthiti-pravṛttikaṃ sarvaṃ vastv ity arthaḥ /",
    "GE07bhg4c07u:917": " yad dhi yad adhīna-svarūpa-sthitikatvāt prāṇa-rūpaṃ vāg-ādi-vyapadiṣṭaṃ chāndogye",
    "GE07bhg4c07u:918": " na vai vāco na cakṣūṃṣi na śrotrāṇi na manāṃsīty ācakṣate prāṇā ity evācakṣate prāṇo",
    "GE07bhg4c07u:919": " hy evaitāni sarvāṇi bhavati //",
    "GE07bhg4c07u:920": " [ChāU 5.1.15] iti tatrāhuḥ sarvaṃ vastu vāsudevena vyāpyam ataḥ sarvaṃ vāsudeva ity arthaḥ /",
    "GE07bhg4c07u:921": " sarvaṃ samāpnoṣi",
    "GE07bhg4c07u:922": " tato 'si sarvam [Gītā 11.40] iti pārtho vakṣyatīti /",
    "GE07bhg4c07u:923": " sa hi nikhila-spṛhā-nivṛtti-pūrvakaṃ mat-spṛho mad-ātmāty-udāra-manā man-niveditātmā jñāni-koṭiṣv api sudurlabhaḥ /",
    "GE07bhg4c07u:924": " eṣa jñānavān priyo hi jñānino 'tyartham [Gītā 7.17] ity ādy-ukta-lakṣaṇo bodhyaḥ //19//",
    "GE07bhg4c07u:925": " BhG 7.20",
    "GE07bhg4c07u:926": " kāmais tais tair hṛta-jñānāḥ prapadyante 'nya-devatāḥ /",
    "GE07bhg4c07u:927": " taṃ taṃ niyamam āsthāya prakṛtyā niyatāḥ svayā //20//",
    "GE07bhg4c07u:928": " śrīdharaḥ -tad evaṃ kāmino 'pi santaḥ kāma-prāptaye parameśvaram eva ye bhajanti te kāmān prāpya śanair mucyanta ity uktam /",
    "GE07bhg4c07u:929": " ye tv atyantaṃ rājasās tāmasāś ca kāmābhibhūtāḥ kṣudra-devatāḥ sevante te saṃsarantīty āha kāmair iti caturbhiḥ /",
    "GE07bhg4c07u:930": " ye tu tais taiḥ putra-kīrti-śatru-jayādi-viṣayaiḥ kāmair apahṛta-vivekā santo 'nyāḥ kṣudrā bhūta-preta-yakṣādyā devatā bhajanti /",
    "GE07bhg4c07u:931": " kiṃ kṛtvā ? tat-tad-devatārādhane yo yo niyama upavāsādi-lakṣaṇas taṃ taṃ niyamaṃ svīkṛtya /",
    "GE07bhg4c07u:932": " tatrāpi svayā svīyayā prakṛtyā pūrvābhyāsa-vāsanayā niyatā vaśīkṛtāḥ santaḥ //20//",
    "GE07bhg4c07u:933": " madhusūdanaḥ - mohana-stambhanākarṣaṇa-vaśīkaraṇa-māraṇoccāṭanādi-viṣayair bhagavat-sevayā",
    "GE07bhg4c07u:934": " labdhum aśakyatvenābhimatais tais taiḥ kṣudraiḥ kāmair abhilāṣair hṛtam apahṛtaṃ",
    "GE07bhg4c07u:935": " bhagavato vāsudevād vimukhīkṛtya tat-tat-phala-dātṛtvābhimata-kṣudra-devatābhimukhyaṃ",
    "GE07bhg4c07u:936": " nītaṃ jñānam antaḥ-karaṇaṃ yeṣāṃ te 'nya-devatā bhagavato vāsudevād anyāḥ kṣudra-devatās",
    "GE07bhg4c07u:937": " taṃ taṃ niyamaṃ japopavāsa-pradakṣiṇā-namaskārādi-rūpaṃ tat-tad-devatārādhane prasiddhaṃ",
    "GE07bhg4c07u:938": " niyamam āsthāyāśritya prapadyante bhajante tat-tat-kṣudra-phala-prāptīcchayā /",
    "GE07bhg4c07u:939": " kṣudra-devatā-madhye 'pi kecit kāṃcid eva bhajante svayā prakṛtyā niyatā asādhāraṇayā pūrvābhyāsa-vāsanayā vaśīkṛtā santaḥ //20//",
    "GE07bhg4c07u:940": " viśvanāthaḥ - nanu ārtādayaḥ sa-kāmā api bhagavantaṃ tvāṃ bhajantaḥ kṛtārthā iva ity avagatam /",
    "GE07bhg4c07u:941": " ye tu ārtādayaḥ ārti-hānādi-kāmanayā devatāntaraṃ bhajante /",
    "GE07bhg4c07u:942": " teṣāṃ kā gatir ity apekṣāyām āha kāmair iti caturbhiḥ /",
    "GE07bhg4c07u:943": " hṛta-jñānā iti rogādy-ārti-harāḥ śīghraṃ yathā sūryādayas tathā na viṣṇur iti naṣṭa-buddhayaḥ /",
    "GE07bhg4c07u:944": " prakṛtyeti svayā prakṛtyā niyatā vaśīkṛtāḥ santas teṣāṃ duṣṭā prakṛtir eva mat-prapattau parāṅmukhīti bhāvaḥ //20//",
    "GE07bhg4c07u:945": " baladevaḥ - tad itthaṃ kāmanayāpi māṃ bhajanto mad-bhakti-mahimnā te vimucyanta ity uktam /",
    "GE07bhg4c07u:946": " ye tu śīghra-sukha-kāmā devatāntara-bhaktās te saṃsaranty evety āha kāmair ity ādibhiś caturbhiḥ /",
    "GE07bhg4c07u:947": " tais tair ārti-vināśādi-viṣayakaiḥ kāmair hṛta-jñānā yathādityādayaḥ śīghram eva roga-vināśādikarās tathā na viṣṇur iti naṣṭa-dhiya ity arthaḥ",
    "GE07bhg4c07u:948": " taṃ tam asādhāraṇaṃ svayā prakṛtyā vāsanayā niyatā niyantritās teṣāṃ prakṛtir eva tādṛśī yā mat-prapattau vaimukhyaṃ karotīti bhāvaḥ //20//",
    "GE07bhg4c07u:949": " BhG 7.21",
    "GE07bhg4c07u:950": " yo yo yāṃ yāṃ tanuṃ bhaktaḥ śraddhayārcitum icchati /",
    "GE07bhg4c07u:951": " tasya tasyācalāṃ śraddhāṃ tām eva vidadhāmy aham //21//",
    "GE07bhg4c07u:952": " śrīdharaḥ - devatā-viśeṣaṃ ye bhajanti teṣāṃ madhye yo ya iti /",
    "GE07bhg4c07u:953": " yo yo bhakto yāṃ yāṃ tanuṃ devatā-rūpāṃ madīyām eva mūrtiṃ śraddhayārcitum icchati",
    "GE07bhg4c07u:954": " pravartate tasya tasya bhaktasya tat-tan-mūrti-viṣayāṃ tām eva śraddhām acalāṃ dṛḍhām",
    "GE07bhg4c07u:955": " aham antaryāmī vidadhāmi karomi //21 //",
    "GE07bhg4c07u:956": " madhusūdanaḥ - tat tad devatā-prasādāt teṣām api sarveśvare bhagavati vāsudeve bhaktir bhaviṣyatīti na śaṅkanīyaṃ,",
    "GE07bhg4c07u:957": " yato yo ya iti /",
    "GE07bhg4c07u:958": " teṣāṃ madhye yo yaḥ kāmī yāṃ yāṃ tanuṃ devatā-mūrtiṃ śraddhayā janmāntara-vāsanābala-prādurbhūtayā bhaktyā saṃyuktaḥ sann arcitum arcayitum icchati pravartate /",
    "GE07bhg4c07u:959": " caurādikasyārcayater ṇij-abhāva-pakṣe rūpam idam /",
    "GE07bhg4c07u:960": " tasya tasya kāminas tām eva devatā-tanuṃ prati śraddhāṃ pūrva-vāsanāvaśāt prāptāṃ bhaktim acalāṃ sthirāṃ viddadhāmi karomy aham antaryāmī,",
    "GE07bhg4c07u:961": " na tu mad-viṣayāṃ śraddhāṃ tasya tasya karomīty arthaḥ /",
    "GE07bhg4c07u:962": " tām eva śraddhām iti vyākhyāne yac-chabdānanvayaḥ spaṣṭas tasmāt pratiśabdam adhyāhṛtya vyākhyātam //21//",
    "GE07bhg4c07u:963": " viśvanāthaḥ - te te devāḥ pūjāṃ prāpya prasannās teṣāṃ sva-sva-pūjakānāṃ hitārthaṃ tvad-bhaktau śraddhām utpādayiṣyantīti mā vādīḥ /",
    "GE07bhg4c07u:964": " yatas te devāḥ sva-bhaktāv api śraddhām utpādayitum aśaktāḥ /",
    "GE07bhg4c07u:965": " kiṃ punar mad-bhaktāv ity āha yo ya iti /",
    "GE07bhg4c07u:966": " yāṃ yāṃ tanuṃ sūryādi-deva-rūpāṃ madīyāṃ mūrtiṃ vibhūtim arcitum pūjayituṃ tām eva tat-tad-devatā-viṣayām eva,",
    "GE07bhg4c07u:967": " na tu sva-viṣayāṃ śraddhām aham antaryāmy eva vidadhāmi,",
    "GE07bhg4c07u:968": " na tu sā devatā //21//",
    "GE07bhg4c07u:969": " baladevaḥ - sarvāntaryāmī mahā-vibhūtiḥ sarva-hitecchur aham eva tat-tad-devatāsu śraddhām utpādya tāḥ pūjayitvā tat-tad-anurūpāṇi phalāni prayacchāmi,",
    "GE07bhg4c07u:970": " na tu tāsāṃ tatra tatra śaktir astīty āśayavān āha ya iti dvābhyām /",
    "GE07bhg4c07u:971": " yo ya ārtādi-bhakto yāṃ yām ādiyādi-rūpāṃ mat-tanuṃ śraddhayārcituṃ vāñchati /",
    "GE07bhg4c07u:972": " tasya tasya tām eva tat-tad-devatā-viṣayām eva,",
    "GE07bhg4c07u:973": " na tu mad-viṣayām /",
    "GE07bhg4c07u:974": " acalāṃ sthirām /",
    "GE07bhg4c07u:975": " vidadhāmy utpādayāmy aham eva,",
    "GE07bhg4c07u:976": " na tu sā sā devatā /",
    "GE07bhg4c07u:977": " śrutiś ca tat-tad-devatānāṃ mat-tanutvam āha ya āditye tiṣṭhaty ādityād antaro yamādityo na veda yasyādityaḥ śarīram [BAU 3.7.9] ity ādyā //21//",
    "GE07bhg4c07u:978": " BhG 7.22",
    "GE07bhg4c07u:979": " sa tayā śraddhayā yuktas tasyā rādhanam īhate /",
    "GE07bhg4c07u:980": " labhate ca tataḥ kāmān mayaiva vihitān hi tān //22//",
    "GE07bhg4c07u:981": " śrīdharaḥ - tataś ca tayeti /",
    "GE07bhg4c07u:982": " sa bhaktas tayā dṛḍhayā śraddhayā tasyās tano rādhanm ārādhanam īhate karoti /",
    "GE07bhg4c07u:983": " tataś ca ye saṅkalpitāḥ kāmās tān kāmāṃs tato devatā-viśeṣāl labhate /",
    "GE07bhg4c07u:984": " kintu mayaiva tat-tad-devatāntaryāminā vihitān nirmitān hi /",
    "GE07bhg4c07u:985": " sphuṭam etat tat-tad-devatānām api mad-adhīnatvān man-mūrtitvāc cety arthaḥ //22//",
    "GE07bhg4c07u:986": " madhusūdanaḥ - sa kāmī tayā mad-vihitayā sthirayā śraddhayā yuktas tasyā devatā-tanvā rādhanam ārādhanaṃ pūrajam īhate nirvartayati /",
    "GE07bhg4c07u:987": " upasarga-rahito 'pi rādhayatiḥ pūjārthaḥ /",
    "GE07bhg4c07u:988": " sopasargatve hy ākāraḥ śrūyate /",
    "GE07bhg4c07u:989": " labhate ca tatas tasyā devatā-tanvāḥ sakāśāt kāmānīpsitāṃs tān pūrva-saṅkalpitān hi prasiddham /",
    "GE07bhg4c07u:990": " mayaiva sarvajñena sarva-karma-phala-dāyinā tat-tad-devatāntaryāmiṇā vihitāṃs tat-tat-phala-vipāka-samaye nirmitān /",
    "GE07bhg4c07u:991": " hitān manaḥ-priyānityaika-padyaṃ vā /",
    "GE07bhg4c07u:992": " ahitatve 'pi hitatayā pratīyamānānityārthaḥ //22//",
    "GE07bhg4c07u:993": " viśvanāthaḥ - īhate karoti /",
    "GE07bhg4c07u:994": " sa tat-tad-devatārādhanāt kāmānārādhana-phalāni labhate /",
    "GE07bhg4c07u:995": " na ca te te kāmā api tais tair devaiḥ pūrṇāḥ kartuṃ śakyanta ity āha mayaiva vihitān pūrṇīkṛtān //22//",
    "GE07bhg4c07u:996": " baladevaḥ - sa tayeti /",
    "GE07bhg4c07u:997": " īhate karoti /",
    "GE07bhg4c07u:998": " tato mat-tanu-bhūta-tat-tad-devatārādhanāt /",
    "GE07bhg4c07u:999": " kāmān phalāni tatra tatroktāni /",
    "GE07bhg4c07u:1000": " mayaiveti vihitān racitān /",
    "GE07bhg4c07u:1001": " yadyapi tasya tasyārādhakasya tathā jñānaṃ nāsti tathāpi mat-tanu-viṣayeyaṃ śraddhety anusandhāyāhaṃ phalāny arpayāmīti bhāvaḥ //22//",
    "GE07bhg4c07u:1002": " BhG 7.23",
    "GE07bhg4c07u:1003": " antavat tu phalaṃ teṣāṃ tad bhavaty alpa-medhasām /",
    "GE07bhg4c07u:1004": " devān deva-yajo yānti mad-bhaktā yānti mām api //23//",
    "GE07bhg4c07u:1005": " śrīdharaḥ - tad evaṃ yadyapi sarvā api devatāḥ sarvātmano mamaiva tanavaḥ /",
    "GE07bhg4c07u:1006": " atas tad-ārādhanam api vastuto mad-ārādhanam eva /",
    "GE07bhg4c07u:1007": " tatra phala-dātāpi cāham eva /",
    "GE07bhg4c07u:1008": " tathāpi sākṣān-mad-bhaktānāṃ teṣāṃ ca phala-vaiṣamyaṃ bhavatīty āha antavad iti /",
    "GE07bhg4c07u:1009": " alpa-medhasāṃ paricchanna-dṛṣṭīnāṃ mayā dattam api tat-phalam antavad vināśi bhavati /",
    "GE07bhg4c07u:1010": " tad evāha devān yajantīti deva-yajaḥ /",
    "GE07bhg4c07u:1011": " te devān antavato yānti /",
    "GE07bhg4c07u:1012": " mad-bhaktās tu mām anādy-anantaṃ paramānandaṃ prāpnuvanti //23//",
    "GE07bhg4c07u:1013": " madhusūdanaḥ - yadyapi sarvā api devatāḥ sarvātmano mamaiva tanavas tad-ārādhanam api vastuto mad-ārādhanam eva sarvatrāpi ca phala-dātāntaryāmy aham eva,",
    "GE07bhg4c07u:1014": " tathāpi sākṣān-mad-bhaktānāṃ ca teṣāṃ ca vastu-vivekāviveka-kṛtaṃ phala-vaiṣamyaṃ bhavatīty āha antavad iti /",
    "GE07bhg4c07u:1015": " alpa-medhasāṃ manda-prajñatvena vastu-vivekāsamarthānāṃ teṣāṃ tat-tad-devatā-bhaktānāṃ",
    "GE07bhg4c07u:1016": " tan mayā vihitam api tat-tad-devatārādhanajaṃ phalam antavad eva vināśy eva na tu",
    "GE07bhg4c07u:1017": " mad-bhaktānāṃ vivekinām ivānantaṃ phalaṃ teṣām ity arthaḥ /",
    "GE07bhg4c07u:1018": " kutaḥ ? evaṃ yato devān indrādīn antavata eva deva-yajo mad-anya-devatārādhana-parā yānti prāpnuvanti /",
    "GE07bhg4c07u:1019": " mad-bhaktās tu trayaḥ sa-kāmāḥ prathamaṃ mat-prasādād abhīṣṭān kāmān prāpnuvanti /",
    "GE07bhg4c07u:1020": " api-śabda-prayogāt tato mad-upāsanā-paripākān mām anantam ānanda-ghanam",
    "GE07bhg4c07u:1021": " īśvaram api yānti prāpnuvanti /",
    "GE07bhg4c07u:1022": " ataḥ samāne 'pi sakāmatve mad-bhaktānām anya-devatā-bhaktānāṃ ca mahad-antaram /",
    "GE07bhg4c07u:1023": " tasmāt sādhūktam udārāḥ sarva evaita iti //23//",
    "GE07bhg4c07u:1024": " viśvanāthaḥ - kintu teṣāṃ devatāntara-bhaktānām phalaṃ tat-tad-devatārādhana-janyam antavat naśvaraṃ kaiñcitkālikaṃ bhavati /",
    "GE07bhg4c07u:1025": " nanu ārādhane śrame tulyo 'pi devatāntara-bhaktānāṃ phalaṃ naśvaraṃ karoṣi,",
    "GE07bhg4c07u:1026": " sva-bhaktānāṃ tv anaśvaraṃ karoṣīti tvayi parameśvare 'yam anyāyas tatra nāyam anyāya ity āha deva-yajo deva-pūjakā devān eva yānti prāpnuvanti",
    "GE07bhg4c07u:1027": " mat-pūjakā api mām /",
    "GE07bhg4c07u:1028": " ayam arthaḥ /",
    "GE07bhg4c07u:1029": " ye hi yat-pūjakās te tān prāpnuvanty eveti nyāya eva /",
    "GE07bhg4c07u:1030": " tatra yadi devā api naśvarās tadā tad-bhaktāḥ katham anaśvarā bhavantu /",
    "GE07bhg4c07u:1031": " kathantarāṃ yā tad bhajana-phalaṃ vā na naśyatu /",
    "GE07bhg4c07u:1032": " ataeva tad-bhaktā alpa-medhasa uktāḥ /",
    "GE07bhg4c07u:1033": " bhagavāṃs tu nityas tad-bhaktā api nityās tad-bhakti-bhakti-phalaṃ ca sarvaṃ nityam eveti //23//",
    "GE07bhg4c07u:1034": " baladevaḥ - nanu devāś cet tvat-tanavas tarhi deva-bhaktānāṃ tad-bhaktānāṃ ca samānaṃ phalaṃ syād iti cet tatrāha antavad iti /",
    "GE07bhg4c07u:1035": " teṣām alpa-medhasām ādityādi-mātra-buddhyā,",
    "GE07bhg4c07u:1036": " na tu mat-tanuvudbhyārādhayatāṃ tat-tat-phalam alpam antavad vināśi ca bhavati,",
    "GE07bhg4c07u:1037": " mat-tanuvudbhyārādhayatāṃ tu phalam anantam avināśi ceti bhāvaḥ /",
    "GE07bhg4c07u:1038": " yasmād ādityādi-deva-yājinas tān svejyān mita-bhogān mitāyuṣo yāntīti,",
    "GE07bhg4c07u:1039": " mad-bhaktās tu mām eva nityāparimita-svarūpa-guṇa-vibhūti-mad-ārādhana-phalam anantam avināśi ceit mahad-antaram ity arthaḥ //23//",
    "GE07bhg4c07u:1040": " BhG 7.24",
    "GE07bhg4c07u:1041": " avyaktaṃ vyaktim āpannaṃ manyante mām abuddhayaḥ /",
    "GE07bhg4c07u:1042": " paraṃ bhāvam ajānanto mamāvyayam anuttamam //24//",
    "GE07bhg4c07u:1043": " śrīdharaḥ - nau ca samāne prayāse mahati ca phala-viśeṣe sati sarve 'pi kim iti devatāntaraṃ hitvā tvām eva na bhajanti ?",
    "GE07bhg4c07u:1044": " tatrāha avyaktam iti /",
    "GE07bhg4c07u:1045": " avyaktaṃ prapañcātītaṃ māṃ vyaktiṃ manuṣya-matsya-kūrmādi-bhāvaṃ prāptam alpa-buddhayo manyante /",
    "GE07bhg4c07u:1046": " tatra hetuḥ -- mama paraṃ bhāvaṃ svarūpam ajānantaḥ /",
    "GE07bhg4c07u:1047": " katham-bhūtam ?",
    "GE07bhg4c07u:1048": " avyayaṃ nityam /",
    "GE07bhg4c07u:1049": " na vidyata uttamo bhāvo yasmāt tat mad-bhāvam /",
    "GE07bhg4c07u:1050": " ato jagad-rakṣaṇārthaṃ līlayāviṣkṛta-nānā-viśuddhorjita-sattva-mūrtiṃ māṃ parameśvaraṃ",
    "GE07bhg4c07u:1051": " ca sva-karma-nirmita-bhautika-dehaṃ ca devatāntaraṃ samaṃ paśyanto manda-matayo māṃ nātīvādriyante /",
    "GE07bhg4c07u:1052": " pratyuta kṣipra-phaladaṃ devatāntaram eva bhajanti /",
    "GE07bhg4c07u:1053": " te cokta-prakāreṇāntavat phalaṃ prāpunvantīty arthaḥ //24//",
    "GE07bhg4c07u:1054": " madhusūdanaḥ - evaṃ bhagavad-bhajanasya sarvottama-phalatve 'pi kathaṃ prāyeṇa prāṇino bhagavad-vimukhyā ity atra hetum āha bhagavān avyaktam iti /",
    "GE07bhg4c07u:1055": " avyaktaṃ deha-grahaṇāt prāk-kāryākṣamatvena sthitam idānīṃ vasudeva-gṛhe vyaktiṃ",
    "GE07bhg4c07u:1056": " bhautika-dehāvacchedena kārya-kṣamatāṃ prāptaṃ kaṃcij jīvam eva manyante mām īśvaram",
    "GE07bhg4c07u:1057": " apy abuddhayo viveka-śūnyāḥ /",
    "GE07bhg4c07u:1058": " avyaktaṃ sarva-kāraṇam api māṃ vyaktiṃ kārya-rūpatāṃ matsya-kūrmādy-anekāvatāra-rūpeṇa prāptam iti vā /",
    "GE07bhg4c07u:1059": " kathaṃ te jīvās tvāṃ na viviñcanti ?",
    "GE07bhg4c07u:1060": " tatrābuddhaya ity uktaṃ hetuṃ vivṛṇoti /",
    "GE07bhg4c07u:1061": " paraṃ sarva-kāraṇa-rūpam avyayaṃ nityaṃ mama bhāvaṃ svarūpaṃ sopādhikam ajānantas",
    "GE07bhg4c07u:1062": " tathā nirupādhikam apy anuttamaṃ sarvotkṛṣṭam anatiśayādvitīya-paramānanda-ghanam",
    "GE07bhg4c07u:1063": " anantaṃ mama svarūpam ajānanto jīvānukāri-kārya-darśanāj jīvam eva kaṃcin māṃ manyante /",
    "GE07bhg4c07u:1064": " tato mām anīśvaratvenābhimataṃ vihāya prasiddhaṃ devatāntaram eva bhajante /",
    "GE07bhg4c07u:1065": " tataś cāntavad eva phalaṃ prāpnuvantīty arthaḥ /",
    "GE07bhg4c07u:1066": " agre ca vakṣyate avajānanti māṃ mūḍhā mānuṣīṃ tanum āśritam [Gītā 9.11] iti //24//",
    "GE07bhg4c07u:1067": " viśvanāthaḥ - devatāntara-bhaktānām alpa-medhasāṃ vārtā dūre tāvad āstām /",
    "GE07bhg4c07u:1068": " vedādi-samasta-śāstra-darśino 'pi mat-tattvaṃ na jānanti /",
    "GE07bhg4c07u:1069": " athāpi te deva padāmbuja-dvaya-",
    "GE07bhg4c07u:1070": " prasāda-leśānugṛhīta eva hi /",
    "GE07bhg4c07u:1071": " jānāti tattvaṃ bhagavan mahimno",
    "GE07bhg4c07u:1072": " na cānya eko 'pi ciraṃ vicinvan // [BhP 10.14.29]",
    "GE07bhg4c07u:1073": " iti brahmaṇāpi māṃ pratyuktam /",
    "GE07bhg4c07u:1074": " ato mad-bhaktān vinā mat-tattva-jñāne sarvatra vālpa-buddhaya ity āha avyaktaṃ prapañcātītaṃ",
    "GE07bhg4c07u:1075": " nirākāraṃ brahmaiva māṃ māyikākāratvenaiva vyaktiṃ vasudeva-gṛhe janma prāptaṃ nirbuddhayo",
    "GE07bhg4c07u:1076": " manyante māyikākāyasyaiva dṛśyatvād iti bhāvaḥ /",
    "GE07bhg4c07u:1077": " yato mama paraṃ bhāvaṃ māyātītaṃ svarūpaṃ janma-karma-līlādikam ajānantaḥ /",
    "GE07bhg4c07u:1078": " bhāvaṃ kīdṛśam ?",
    "GE07bhg4c07u:1079": " avyayaṃ nityam anuttamaṃ sarvotkṛṣṭam /",
    "GE07bhg4c07u:1080": " bhāvaḥ sattā svabhāvābhiprāya-ceṣṭātma-janmasu /",
    "GE07bhg4c07u:1081": " kriyā-līlā-padārtheṣu iti medinī /",
    "GE07bhg4c07u:1082": " bhagavat-svarūpa-guṇa-janma-karma-līlānām anādy-antatvena nityatvaṃ śrī-rūpa-gosvāmi-caraṇair bhāgavatāmṛta-granthe pratipāditam /",
    "GE07bhg4c07u:1083": " mama paraṃ bhāvaṃ svarūpam avyayaṃ nityam viśuddhorjita-sattva-mūrtṃ iti svāmi-caraṇaiś coktam //24//",
    "GE07bhg4c07u:1084": " baladevaḥ - atha kā vārtā mad-anya-deva-yājinām alpa-medhasām upaniṣan-niṣṇātānām api mad-bhakti-riktānāṃ mat-tattva-dhīr na syād ity āśayenāha avyaktam iti /",
    "GE07bhg4c07u:1085": " abuddhayo mat-tattva-yāthātmya-buddhi-śūnyā janā avyaktaṃ sva-prakāśātma-vigrahatvād indriyāviṣayaṃ māṃ vyaktim āpannaṃ tad-viṣayāṃ manyante",
    "GE07bhg4c07u:1086": " devakyāṃ vasudevāt sattvotkṛṣṭena karmaṇā sañjātam itara-rāja-putra-tulyaṃ māṃ vadanti /",
    "GE07bhg4c07u:1087": " yatas te mad-abhijña-sat-prasaṅgābhāvān mama bhāvaṃ param avyayam anuttamam ajānantaḥ -",
    "GE07bhg4c07u:1088": " bhāvaḥ sattā svabhāvābhiprāya-ceṣṭātma-janmasu /",
    "GE07bhg4c07u:1089": " kriyā-līlā-padārtheṣu vibhūti-budha-jantuṣu //",
    "GE07bhg4c07u:1090": " iti medinī-kāraḥ /",
    "GE07bhg4c07u:1091": " mad-bhakti-hīnās te mama svarūpa-guṇa-janma-līlādi-lakṣaṇa-bhāvaṃ māyāditaḥ paramato 'vyayaṃ nityam anuttamaṃ sarvottamaṃ na,",
    "GE07bhg4c07u:1092": " kintv anyavan māyikam anityaṃ sādhāraṇaṃ ca gṛhṇanta ity arthaḥ /",
    "GE07bhg4c07u:1093": " svarūpaṃ harer vijñānānandaika-rasaṃ vijñānam ānandaṃ brahma ity ādeḥ /",
    "GE07bhg4c07u:1094": " sārvajñādi-guṇa-gaṇas tasya svarūpānubandhī ananta-kalyāṇa-guṇātmako 'sau ity ādeḥ /",
    "GE07bhg4c07u:1095": " abhivyakti-mātraṃ janma ajo 'pi san ity ādeḥ /",
    "GE07bhg4c07u:1096": " parantu avyaktasyaiva bhajatsu prasādenaivābhivyakti-śīlaṃ [MBh 12.323.18] -",
    "GE07bhg4c07u:1097": " na śakyaḥ sa tvayā draṣṭum asmābhir vā bṛhaspate /",
    "GE07bhg4c07u:1098": " yasya prasādaṃ kurute sa vai taṃ draṣṭum arhati // ity ādeḥ //24//",
    "GE07bhg4c07u:1099": " BhG 7.25",
    "GE07bhg4c07u:1100": " nāhaṃ prakāśaḥ sarvasya yoga-māyā-samāvṛtaḥ /",
    "GE07bhg4c07u:1101": " mūḍho 'yaṃ nābhijānāti loko mām ajam avyayam //25//",
    "GE07bhg4c07u:1102": " śrīdharaḥ - teṣāṃ svājñāne hetum āha nāham iti /",
    "GE07bhg4c07u:1103": " sarvasya lokasya nāhaṃ prakāśaḥ prakaṭo na bhavāmi /",
    "GE07bhg4c07u:1104": " kintu mad-bhaktānām eva /",
    "GE07bhg4c07u:1105": " yato yoga-māyayā samāvṛtaḥ /",
    "GE07bhg4c07u:1106": " yogo yuktir madīyaḥ ko 'py acintyaḥ prajñā-vilāsaḥ /",
    "GE07bhg4c07u:1107": " sa eva māyāghaṭana-ghaṭanāpaṭīyastvāt /",
    "GE07bhg4c07u:1108": " tayā saṃcchannaḥ ataeva mat-svarūpa-jñāne mūḍhaḥ sann ayaṃ loko 'jam avyayaṃ ca māṃ na jānātīti //25//",
    "GE07bhg4c07u:1109": " madhusūdanaḥ - nanu janma-kāle 'pi sarva-yogi-dhyeyaṃ śrī-vaikuṇṭha-stham aiśvaram",
    "GE07bhg4c07u:1110": " eva rūpam āvirbhāvitavati samprati ca śrīvatsa-kaustubha-vanamālā-kirīṭa-kuṇḍalādi-divyopakaraṇa-śālini",
    "GE07bhg4c07u:1111": " kambu-kamala-kaumodakī-cakra-vara-dhāri-catur-bhuje śrīmad-vainateya-vāhane nikhila-sura-loka-sampādita-rāja-rājeśvarābhiṣekādi-mahā-vaibhave",
    "GE07bhg4c07u:1112": " sarva-surāsura-jetari vividha-divya-līlā-vilāsa-śīle sarvāvatāra-śiromaṇau sākṣād-vaikuṇṭha-nāyake",
    "GE07bhg4c07u:1113": " nikhila-loka-duḥkha-nistārāya bhuvam avatīrṇe viriñci-prapañcāsambhavi-niratiśaya-saundarya-sāra-sarvasva-mūrtau",
    "GE07bhg4c07u:1114": " bāla-līlā-vimohita-vidhātari taraṇi-kiraṇojjvala-divya-pītāmbare nirupama-śyāmasundare",
    "GE07bhg4c07u:1115": " kara-dīkṛta-pārijātārtha-parājita-purandare bāṇa-yuddha-vijita-śaśāṅka-śekhare samasta-surāsura-vijayi-naraka-prabhṛti-mahā-daiteya-prakara-prāṇa-paryanta-sarvasva-hāriṇi",
    "GE07bhg4c07u:1116": " śrīdāmādi-parama-raṅka-mahā-vaibhava-kāriṇi ṣoḍaśa-sahasra-divya-rūpa-dhāriṇy aparimeya-guṇa-garimaṇi",
    "GE07bhg4c07u:1117": " mahā-mahimani nārad-mārkaṇḍeyādi-mahā-muni-gaṇa-stute tvayi katham avivekino 'pi",
    "GE07bhg4c07u:1118": " manuṣa-buddhir jīva-buddhir vety arjunāśaṅkām apaninīṣur āha bhagavān nāham iti /",
    "GE07bhg4c07u:1119": " ahaṃ sarvasya lokasya na prakāśaḥ svena rūpeṇa prakaṭo na bhavāmi /",
    "GE07bhg4c07u:1120": " kintu keṣāṃcin mad-bhaktānām prakaṭo bhavāmīty abhiprāyaḥ /",
    "GE07bhg4c07u:1121": " kathaṃ sarvasya lokasya na prakaṭa ity atra hetum āha yoga-māyā-samāvṛtaḥ /",
    "GE07bhg4c07u:1122": " yogo mama saṅkalpas tad-vaśa-vartinī māyā yoga-māyā tathāyam abhakto jano māṃ svarūpeṇa",
    "GE07bhg4c07u:1123": " na jānātv iti saṅkalpānuvidhāyinyā māyayā samyag āvṛtaḥ saty api jñāna-kāraṇe jñāna-viṣayatvāyogyaḥ kṛtaḥ /",
    "GE07bhg4c07u:1124": " ato yad uktaṃ paraṃ bhāvam ajānanta iti tatra mama saṅkalpa eva kāraṇam ity uktaṃ bhavati /",
    "GE07bhg4c07u:1125": " ato mama māyayā mūḍha āvṛta-jñānaḥ sann ayaṃ caturvidha-bhakta-vilakṣaṇo lokaḥ saty api jñāna-kāraṇe mām ajam avyayam anādy-anantaṃ parameśvaraṃ",
    "GE07bhg4c07u:1126": " kintu viparīta-dṛṣṭyā manuṣyam eva kaṃcin manyata ity arthaḥ /",
    "GE07bhg4c07u:1127": " vidyamānaṃ vastu-svarūpam",
    "GE07bhg4c07u:1128": " āvṛṇoty avidyamānaṃ ca kiṃcid darśayatīti laukika-māyām api prasiddham etat //25//",
    "GE07bhg4c07u:1129": " viśvanāthaḥ - nanu yadi tvaṃ nitya-rūpa-guṇa-līlo 'si,",
    "GE07bhg4c07u:1130": " tadā te tathābhūtā sārvakālikī sthitiḥ kathaṃ na dṛśyate?",
    "GE07bhg4c07u:1131": " tatrāha nāham iti /",
    "GE07bhg4c07u:1132": " ahaṃ sarvasya sarva-deśa-kāla-vartino janasya na prakāśo na prakaṭaḥ /",
    "GE07bhg4c07u:1133": " yathā guṇa-līlā-parikaravattvena sadaiva virājamāno 'pi dadācid eva keṣucid eva bhramāṇḍeṣu /",
    "GE07bhg4c07u:1134": " kiṃ ca sūryo yathā sumeru-śailāvaraṇa-vaśāt sarvadā loka-dṛśyo na bhavati,",
    "GE07bhg4c07u:1135": " kintu kadācid eva,",
    "GE07bhg4c07u:1136": " tathaivāham api yogamāyā-samāvṛtaḥ /",
    "GE07bhg4c07u:1137": " na ca jyotiścakravartamānānāṃ prāṇināṃ jyotiścakrastho jyotiścakra-madhye sāmastyena sadaiva virājamāno 'pi sūryaḥ sarva-kāla-deśa-varti-janasya na prakaṭaḥ /",
    "GE07bhg4c07u:1138": " kintu kādācitkeṣu ca bhāratādiṣu khaṇḍeṣu vartamānasya janasyaiva tathaivāham api /",
    "GE07bhg4c07u:1139": " sva-dhāmasu svarūpa-sūryo yathā sadaiva dṛśyas tathaiva śrī-kṛṣṇa-dhāmani mathurā-dvārakādau sthitānām idānīntanānāṃ janānāṃ tatrasthaḥ kṛṣṇaḥ kathaṃ na dṛśyo bhavati ?",
    "GE07bhg4c07u:1140": " ucyate yadi jyotiścakra-madhye sumerur abhaviṣyat tadā tad-āvṛtaḥ sūryo dṛśyo nābhaviṣyat /",
    "GE07bhg4c07u:1141": " tatra tu mathurādi-kṛṣṇa-dyumaṇi-dhāmani sumeru-sthānīyā yoga-māyaiva sadā vartata ity atas tad-āvṛtaḥ kṛṣṇārkaḥ sadā na dṛśyate /",
    "GE07bhg4c07u:1142": " kintu kadācid eveti sarvam anavadyam /",
    "GE07bhg4c07u:1143": " ato mūḍho loko māṃ śyāmasundarākāraṃ vasudevātmajam avyayaṃ māyika-janmādi-śūnyaṃ nābhijānāti /",
    "GE07bhg4c07u:1144": " ataeva kalyāṇa-guṇa-vāridhiṃ mām apy antatas tyaktvā man-nirviśeṣ-svarūpaṃ brahmaiva upāsata iti //25//",
    "GE07bhg4c07u:1145": " baladevaḥ - nanu bhaktā ivābhaktāś ca tvāṃ pratyakṣīkurvanti prasādād eva bhajatsv abhivyaktir iti katham ?",
    "GE07bhg4c07u:1146": " tatrāha nāham iti /",
    "GE07bhg4c07u:1147": " bhaktānām evāhaṃ nitya-vijñām asukha-ghano 'nanta-kalyāṇa-guṇa-karmā prakāśo 'bhivyakto,",
    "GE07bhg4c07u:1148": " na tu sarveṣām abhaktānām api /",
    "GE07bhg4c07u:1149": " yad ahaṃ yogamāyayā samāvṛto mad-vimukha-vyāmohakatva-yoga-yuktayā māyayā samācchanna-parisara ity arthaḥ /",
    "GE07bhg4c07u:1150": " yad uktaṃ -māyā-javanikācchanna-mahimne brahmaṇe namaḥ iti /",
    "GE07bhg4c07u:1151": " māyā-mūḍho 'yaṃ loko 'timānuṣa-daivata-prabhāvaṃ vidhi-rudrādi-vanditam api māṃ nābhijānāti /",
    "GE07bhg4c07u:1152": " kīdṛśam ? ajaṃ janma-śūnyaṃ yato 'vyayam apracyuta-svarūpa-sāmarthya-sārvajñyādikam ity arthaḥ //25//",
    "GE07bhg4c07u:1153": " BhG 7.26",
    "GE07bhg4c07u:1154": " vedāhaṃ samatītāni vartamānāni cārjuna /",
    "GE07bhg4c07u:1155": " bhaviṣyāṇi ca bhūtāni māṃ tu veda na kaścana //26//",
    "GE07bhg4c07u:1156": " śrīdharaḥ -sarvottamaṃ mat-svarūpam ajānanta ity uktam /",
    "GE07bhg4c07u:1157": " tad eva svasya sarvottamatvam anāvṛta-jñāna-śaktitvena darśayann anyeṣām ajñānam āha vedāham iti /",
    "GE07bhg4c07u:1158": " samātītāni vinaṣṭāni vartamānāni ca bhaviṣyāṇi bhāvini ca trikāla-vartīni bhūtāni sthāvara-jaṅgamāni sarvāny ahaṃ veda jānāmi /",
    "GE07bhg4c07u:1159": " māyāśrayatvān mama /",
    "GE07bhg4c07u:1160": " tasyāḥ svāśraya-vyāmohakatvābhāvād iti prasiddham /",
    "GE07bhg4c07u:1161": " māṃ tu ke 'pi na vetti man-māyā-mohitatvāt /",
    "GE07bhg4c07u:1162": " prasiddhaṃ hi loke māyāyāḥ svāśrayādhīnatvam anya-mohakatvaṃ ceti //26//",
    "GE07bhg4c07u:1163": " madhusūdanaḥ - ato māyayā svādhīnayā sarva-vyāmohakatvāt svayaṃ cāpratibaddha-jñānatvād āha vedāham iti /",
    "GE07bhg4c07u:1164": " aham apratibaddha-sarva-vijñāto māyayā sarvān lokān mohayann api samātītāni cira-vinaṣṭāni vartamānāni ca bhaviṣyāṇi ca /",
    "GE07bhg4c07u:1165": " evaṃ kāla-traya-vartīni bhūtāni sthāvara-jaṅgamāni sarvāny veda jānāmi /",
    "GE07bhg4c07u:1166": " he 'rjuna /",
    "GE07bhg4c07u:1167": " ato 'haṃ sarva-jñaḥ parameśvara ity atra nāsti saṃśaya ity arthaḥ /",
    "GE07bhg4c07u:1168": " māṃ tu /",
    "GE07bhg4c07u:1169": " tu-śabdo jñāna-pratibandha-dyotanārthaḥ /",
    "GE07bhg4c07u:1170": " māṃ sarva-darśinam api māyāvinam iva tan-māyā-mohitaḥ kaścana ko 'pi mad-anugraha-bhājanaṃ mad-bhaktaṃ vinā na veda man-māyā-mohitatvāt /",
    "GE07bhg4c07u:1171": " ato mat-tattva-vedanābhāvād eva prāyeṇa prāṇino māṃ na bhajanta ity abhiprāyaḥ //26//",
    "GE07bhg4c07u:1172": " viśvanāthaḥ - kiṃ ca māyāyāḥ svāśraya-vyāmohakatvābhāvād bahiraṅgā māyā /",
    "GE07bhg4c07u:1173": " antaraṅgā yoga-māyā ca mama jñānaṃ nāvṛṇotīty āha vedāham iti /",
    "GE07bhg4c07u:1174": " māṃ tu kaścana prākṛto 'prākṛtaś ca loko mahā-rudrādir mahā-sarvajño 'pi na kārtsnyena veda,",
    "GE07bhg4c07u:1175": " yathāyogaṃ māyayā yoga-māyayā ca jñānāvaraṇād iti bhāvaḥ // //26//",
    "GE07bhg4c07u:1176": " baladevaḥ - nanu māyāvṛtatvāt tava jīvavad ajñatāpattir iti cet tatrāha vedāham iti /",
    "GE07bhg4c07u:1177": " na hi mad-adhīnayā mat-tejasābhibhūtayā dūrato javanikayaiva māṃ sevamānayā māyayā mama kācid vikṛtir ity arthaḥ /",
    "GE07bhg4c07u:1178": " māṃ tu vedeti maj-jñānī koṭiṣv api sudurlabha ity arthaḥ //26//",
    "GE07bhg4c07u:1179": " BhG 7.27",
    "GE07bhg4c07u:1180": " icchā-dveṣa-samutthena dvandva-mohena bhārata /",
    "GE07bhg4c07u:1181": " sarva-bhūtāni saṃmohaṃ sarge yānti parantapa //27//",
    "GE07bhg4c07u:1182": " śrīdharaḥ - tad evaṃ māyā-viṣayatvena jīvānāṃ parameśvarājñānam uktam /",
    "GE07bhg4c07u:1183": " tasyaivājñānasya dṛḍhatve kāraṇam āha iccheti /",
    "GE07bhg4c07u:1184": " sṛjyata iti sargaḥ /",
    "GE07bhg4c07u:1185": " sarge sthūla-dehotpattau satyāṃ tad-anukūla icchā /",
    "GE07bhg4c07u:1186": " tat-pratikūle ca dveṣaḥ /",
    "GE07bhg4c07u:1187": " tābhyāṃ samutthaḥ samudbhūto yaḥ śītoṣṇa-sukha-duḥkhādi-dvandva-nimitto moho viveka-bhraṃśaḥ /",
    "GE07bhg4c07u:1188": " tena sarvāṇi bhūtāni saṃmohaṃ yānti /",
    "GE07bhg4c07u:1189": " aham eva sukhī duḥkhī ceti gāḍhataram abhiniveśaṃ prāpnuvanti /",
    "GE07bhg4c07u:1190": " atas tāni maj-jñānābhāvān māṃ na bhajantīti bhāvaḥ //27//",
    "GE07bhg4c07u:1191": " madhusūdanaḥ - yoga-māyāṃ bhagavat-tattva-vijñāna-pratibandhe dehendriya-saṃghātābhimānātiśaya-pūrvakaṃ bhogābhiniveśaṃ hetv-antaram āha iccheti",
    "GE07bhg4c07u:1192": " icchā-dveṣābhyām anukūla-pratikūla-viṣayābhyāṃ samutthitena śītoṣṇa-sukha-duḥkhādi-dvandva-nimittena",
    "GE07bhg4c07u:1193": " mohenāhaṃ sukhy ahaṃ duḥkhīty ādi-viparyayeṇa sarvāṇy api bhūtāni saṃmohaṃ vivekāyogyatvaṃ",
    "GE07bhg4c07u:1194": " sarge sthūla-dehotpattau satyāṃ yānti /",
    "GE07bhg4c07u:1195": " he bhārata /",
    "GE07bhg4c07u:1196": " he parantapa /",
    "GE07bhg4c07u:1197": " iti sambodhana-dvayasya kula-mahimnā svarūpa-śaktyā ca tvāṃ dvandva-mohākhyaḥ śatrur nābhibhavitum alam iti bhāvaḥ /",
    "GE07bhg4c07u:1198": " na hīcchā-dveṣa-rahitaṃ kiṃcid api bhūtam asti /",
    "GE07bhg4c07u:1199": " na ca tābhyām āviṣṭasya bahir viṣayam api jñānaṃ sambhavati,",
    "GE07bhg4c07u:1200": " kiṃ punar ātma-viṣayam /",
    "GE07bhg4c07u:1201": " ato rāga-dveṣa-vyākulāntaḥ-karaṇatvāt sarvāṇy api bhūtāni māṃ parameśvaram ātma-bhūtaṃ",
    "GE07bhg4c07u:1202": " na jānanti / ato na bhajante bhajanīyam api //27//",
    "GE07bhg4c07u:1203": " viśvanāthaḥ - tan-māyayā jīvāḥ kadārabhya muhyantīty apekṣāyām āha iccheti /",
    "GE07bhg4c07u:1204": " sarge jagat-sṛṣṭy-ārambha-kāle sarva-bhūtāni sarve jīvāḥ sammohayanti /",
    "GE07bhg4c07u:1205": " kena ? prācīna-karmodbuddhau yāv icchā-dveṣau indriyāṇām anukūle viṣaye icchābhilāṣaḥ",
    "GE07bhg4c07u:1206": " pratikūle dveṣaḥ tābhyāṃ samutthaḥ samudbhūto yo dvandvo mānāpamānayoḥ śītoṣṇādyāḥ",
    "GE07bhg4c07u:1207": " sukha-duḥkhayoḥ strī-puṃsayor mohaḥ - ahaṃ sammānitaḥ sukhī,",
    "GE07bhg4c07u:1208": " aham avamānito duḥkhī /",
    "GE07bhg4c07u:1209": " mameyaṃ strī,",
    "GE07bhg4c07u:1210": " mamāyaṃ purusaḥ ity ādyākāraka āvidyako yo mohas tena saṃmohaṃ strī-putrādiṣv atyantāsaktiṃ prāpnuvanti /",
    "GE07bhg4c07u:1211": " ataevātyantāsaktānāṃ na mad-bhaktāv adhikāraḥ /",
    "GE07bhg4c07u:1212": " yad uddhavaṃ prati mayaiva vakṣyate -",
    "GE07bhg4c07u:1213": " yadṛcchayā mat-kathādau jāta-śraddhas tu yaḥ pumān /",
    "GE07bhg4c07u:1214": " na nirviṇṇo nāti-sakto bhakti-yogo 'sya siddhi-daḥ // [BhP 11.20.8] iti /",
    "GE07bhg4c07u:1215": " baladevaḥ - tvaj-jñānī kutaḥ sudurlabhas tatrāha iccheti /",
    "GE07bhg4c07u:1216": " sarge svotpatti-kāle eva sarva-bhūtāni saṃmohaṃ yānti /",
    "GE07bhg4c07u:1217": " kenety āha dvandva-moheneti /",
    "GE07bhg4c07u:1218": " mānāpamānayoḥ sukha-duḥkhayoḥ strī-puruṣayor dvandvair yo mohaḥ sat-kṛto 'haṃ sukhī",
    "GE07bhg4c07u:1219": " syām asat-kṛtas tu duḥkhī mameyaṃ patnī mamāyaṃ patir ity evam abhiniveśa-lakṣaṇas tenety arthaḥ /",
    "GE07bhg4c07u:1220": " kīdṛśenety āha iccheti pūrva-janmani yatra yatra yāv icchā-dveṣāv abhūtāṃ tābhyāṃ saṃskārātmanā sthitābhyāṃ samuttiṣṭhati para-janmani tatra tatrotpadyata ity arthaḥ /",
    "GE07bhg4c07u:1221": " icchā rāgaḥ /",
    "GE07bhg4c07u:1222": " evaṃ sarveṣāṃ bhūtānāṃ saṃmūḍhatvān maj-jñānī sudurlabhaḥ //27//",
    "GE07bhg4c07u:1223": " BhG 7.28",
    "GE07bhg4c07u:1224": " yeṣāṃ tv anta-gataṃ pāpaṃ janānāṃ puṇya-karmaṇām /",
    "GE07bhg4c07u:1225": " te dvandva-moha-nirmuktā bhajante māṃ dṛḍha-vratāḥ //28//",
    "GE07bhg4c07u:1226": " śrīdharaḥ - kutas tarhi kecana tvāṃ bhajanto dṛśyante ?",
    "GE07bhg4c07u:1227": " tatrāha yeṣām iti /",
    "GE07bhg4c07u:1228": " yeṣāṃ tu puṇya-caraṇa-śīlānāṃ sarva-pratibandhakaṃ pāpam anta-gataṃ naṣṭaṃ te dvandva-nimittena mohena nirmuktā dṛḍha-vratā ekāntinaḥ santo bhajante //28//",
    "GE07bhg4c07u:1229": " madhusūdanaḥ - yadi sarva-bhūtāni saṃmohaṃ yānti,",
    "GE07bhg4c07u:1230": " kathaṃ tarhi catur-vidhā bhajante mām ity uktam ?",
    "GE07bhg4c07u:1231": " satyaṃ, sukṛtātiśayena teṣāṃ kṣīṇa-pāpatvād ity āha yeṣām iti /",
    "GE07bhg4c07u:1232": " yeṣāṃ tv itara-loka-vilakṣaṇānāṃ janānāṃ saphala-janmanāṃ puṇya-karmaṇām aneka-janmasu",
    "GE07bhg4c07u:1233": " puṇyācaraṇa-śīlānāṃ tais taiḥ puṇyaiḥ karmabhir jñāna-pratibandhakaṃ pāpam antagatam",
    "GE07bhg4c07u:1234": " antam avasānaṃ prāptaṃ te pāpābhāvena tan-nimittena dvandva-mohena rāga-dveṣādi-nibandhana-viparyāsena",
    "GE07bhg4c07u:1235": " svata eva nirmuktāḥ punar āvṛtty-ayogyatvena tyaktā dṛḍha-vratā acālya-saṃkalpāḥ",
    "GE07bhg4c07u:1236": " sarvathā bhagavān eva bhajnīyaḥ sa caivaṃ-rūpa eveti pramāṇa-janitāprāmāṇya-śaṅkā-śūnya-vijñānāḥ",
    "GE07bhg4c07u:1237": " santo māṃ paramātmānaṃ bhajante 'nanya-śaraṇāḥ santaḥ sevante etādṛśā eva catur-vidhā bhajante",
    "GE07bhg4c07u:1238": " māṃ ity atra sukṛti-śabdenoktāḥ /",
    "GE07bhg4c07u:1239": " ataḥ sarva-bhūtāni saṃmohaṃ yāntīty utsargaḥ /",
    "GE07bhg4c07u:1240": " teṣāṃ madhye ye sukṛtinas te saṃmoha-śūnyā māṃ bhajanta ity apavāda iti na virodhaḥ /",
    "GE07bhg4c07u:1241": " ayam evotsargaḥ prāg api pratipāditas tribhir guṇamayair bhāvair ity atra /",
    "GE07bhg4c07u:1242": " tasmāt sarttva-śodhaka-puṇya-karma-saṃcāya sarvadā yatanīyam iti bhāvaḥ //28//",
    "GE07bhg4c07u:1243": " viśvanāthaḥ -- tarhi keṣāṃ bhaktāv adhikāra ity ata āha yeṣāṃ puṇya-karmaṇāṃ pāpaṃ tvaṃ tu gatam anta-kālaṃ prāntaṃ naśyad-avasthaṃ,",
    "GE07bhg4c07u:1244": " na tu samyak naṣṭam ity arthaḥ /",
    "GE07bhg4c07u:1245": " teṣāṃ sattva-guṇodreke sati tamo-guṇa-hrāsaḥ /",
    "GE07bhg4c07u:1246": " tasmin sati tat-kāryo moho 'pi hrasati /",
    "GE07bhg4c07u:1247": " moha-hrāse sati te khalu atyāsakti-rahitā yādṛcchika-mad-bhakta-saṅgena bhajante mātram /",
    "GE07bhg4c07u:1248": " ye tu bhajanādy-abhyāsataḥ samyak naṣṭa-pāpās te mohena niḥśeṣeṇa muktā dṛḍha-vratāḥ prāpta-niṣṭhāḥ santo māṃ bhajante /",
    "GE07bhg4c07u:1249": " na caivaṃ puṇya-karmaiva sarva-vidhayoḥ bhakteḥ kāraṇam iti mantavyam /",
    "GE07bhg4c07u:1250": " yaṃ na yogena sāṅkhyena dāna-vrata-tapo- 'dhvaraiḥ /",
    "GE07bhg4c07u:1251": " vyākhyā-svādhyāya-sannyāsaiḥ prāpnuyād yatnavān api // [BhP 11.12.9]",
    "GE07bhg4c07u:1252": " iti bhagavad-ukteḥ /",
    "GE07bhg4c07u:1253": " kevala-bhakti-yogasya puṇyādi-karmāśrayaṃ naiva kāraṇam iti bahuśaḥ pratipādanāt //28//",
    "GE07bhg4c07u:1254": " baladevaḥ - nanu keṣāṃcit tvad-bhaktiḥ pratīyate sā na syāt /",
    "GE07bhg4c07u:1255": " sarva-bhūtāni sarge saṃmohaṃ yāntīty ukter iti cet tatrāha yeṣāṃ prāṇināṃ yādṛcchika-mahattama-dṛṣṭi-pātāt",
    "GE07bhg4c07u:1256": " pāpam anta-gataṃ nāśaṃ prāptam abhūt viṣṇor bhūtāni bhūtānāṃ pāvanāya caranti hi",
    "GE07bhg4c07u:1257": " [BhP 11.2.28] iti smṛteḥ /",
    "GE07bhg4c07u:1258": " kīdṛśānām ity āha puṇyeti /",
    "GE07bhg4c07u:1259": " puṇyaṃ manojñaṃ karma mahattama-vīkṣaṇa-rūpaṃ yeṣāṃ puṇyaṃ tu cārv api ity amaraḥ /",
    "GE07bhg4c07u:1260": " te dṛḍha-vratā mahat-prasaṅga-prāpta-niṣṭhā dvandva-mohena nirmuktā mat-tattva-jñāḥ santo māṃ bhajante //28//",
    "GE07bhg4c07u:1261": " BhG 7.29",
    "GE07bhg4c07u:1262": " jarā-maraṇa-mokṣāya mām āśritya yatanti ye /",
    "GE07bhg4c07u:1263": " te brahma tad viduḥ kṛtsnam adhyātmaṃ karma cākhilam //29//",
    "GE07bhg4c07u:1264": " śrīdharaḥ - evaṃ ca māṃ bhajantaḥ sarvaṃ vijñeyaṃ vijñāya kṛtārthāḥ bhavantīty āha jareti /",
    "GE07bhg4c07u:1265": " jarāmaraṇayor mokṣāya nirasanārthaṃ mām āśritya ye prayatante te tat paraṃ brahma viduḥ /",
    "GE07bhg4c07u:1266": " kṛtsnam adhyātmaṃ ca viduḥ /",
    "GE07bhg4c07u:1267": " yena tat prāptavyaṃ taṃ dehādi-vyatiriktaṃ śuddham ātmānaṃ ca jānantīty arthaḥ /",
    "GE07bhg4c07u:1268": " tat-sādhana-bhūtam akhilaṃ sa-rahasyaṃ karma ca jānantīty arthaḥ //29//",
    "GE07bhg4c07u:1269": " madhusūdanaḥ - athedānīm arjunasya praśyan utthāpayituṃ sūtra-bhūtau ślokāv ucyete /",
    "GE07bhg4c07u:1270": " anayor eva vṛtti-sthānīya uttaro 'dhyāyo bhaviṣyati jareti /",
    "GE07bhg4c07u:1271": " ye saṃsāra-duḥkhān nirviṇṇā jarā-maraṇayor mokṣāya jarā-maraṇādi-vividha-duḥsaha-saṃsāra-duḥkha-nirāsāya",
    "GE07bhg4c07u:1272": " tad-eka-hetuṃ māṃ sa-guṇaṃ bhagavantam āśrityetara-sarva-vaimukhyena śaraṇaṃ gatvā",
    "GE07bhg4c07u:1273": " yatanti yatante mad-arpitāni phalābhisandhi-śūnyāni vihitāni karmāṇi kurvanti te",
    "GE07bhg4c07u:1274": " krameṇa śuddhāntaḥ-karaṇāḥ santas taj-jagat-kāraṇaṃ māyādhiṣṭhānaṃ śuddhaṃ paraṃ",
    "GE07bhg4c07u:1275": " brahma nirguṇaṃ tat-pada-lakṣyaṃ māṃ viduḥ /",
    "GE07bhg4c07u:1276": " karma ca tad-ubhaya-vedana-sādhanaṃ gurūpasadana-śravaṇa-mananaādy-akhilaṃ niravaśeṣṃ phalāvyabhicāri vidur jānantīty arthaḥ //29//",
    "GE07bhg4c07u:1277": " viśvanāthaḥ - tad evam ārtādyās trayaḥ sakāmā māṃ bhajantaḥ kṛtārthā bhavantīti /",
    "GE07bhg4c07u:1278": " devatāntaraṃ bhajantas tu cyavanta ity uktvā svasyābhajane 'py adhikāriṇaś coktā bhagavatā /",
    "GE07bhg4c07u:1279": " idānīm anyaḥ sa-kāmaḥ caturtho 'pi mad-bhakto 'stīty āha jareti /",
    "GE07bhg4c07u:1280": " jarāmaraṇayor mokṣāya nāśāya ye yogino yatanti yatante /",
    "GE07bhg4c07u:1281": " ye mokṣa-kāmā māṃ bhajantīti phalito 'rthaḥ /",
    "GE07bhg4c07u:1282": " te taṃ prasiddhaṃ brahma tathā kṛtsnam ātmānaṃ deham adhikṛtya bhoktṛtayā vartamānam",
    "GE07bhg4c07u:1283": " adhyātmaṃ jīvātmānam akhilaṃ karma ca nānā-vidha-karma-janyaṃ jīvasya saṃsāraṃ ca",
    "GE07bhg4c07u:1284": " mad-bhakti-prabhāvād eva vidur jānanti //29 //",
    "GE07bhg4c07u:1285": " baladevaḥ -- tad evam ārtādayaḥ sa-kāmā mad-bhaktāḥ kāmān anubhūyānte māṃ prapadya vindanti mad-anya-deva-bhaktās tu saṃsarantīty uktam /",
    "GE07bhg4c07u:1286": " atha tebhyo 'nyo 'pi sa-kāmo mad-bhakto 'stīty ucyate jareti /",
    "GE07bhg4c07u:1287": " ye jarā-maraṇābhyāṃ vimokṣāya tan-mātra-kāmāḥ santo mām āśritya mad-arcāṃ sevitvā yatante /",
    "GE07bhg4c07u:1288": " tat-praṇāmādi kurvanti /",
    "GE07bhg4c07u:1289": " te tat prasiddhaṃ brahma kṛtsnaṃ sa-parikaraṃ vidur adhyātmaṃ cākhilaṃ karma ca viduḥ /",
    "GE07bhg4c07u:1290": " brahmādi-śabdānām adhibhūtādi-śabdānāṃ cārthāḥ parasminn adhyāye bhagavataiva vyākhyāsyante /",
    "GE07bhg4c07u:1291": " mad-arcā-sevayā vijñeyaṃ vijñāya muktiṃ labhante,",
    "GE07bhg4c07u:1292": " na tu mad-vaśyatā-karīṃ mat-priyatām ity arthaḥ /",
    "GE07bhg4c07u:1293": " smṛtiś caivam āha sakṛd yad aṅga pratmānta-rahitā mona-mayīṃ bhāgavatīṃ dadau gatim ity ādyā //29//",
    "GE07bhg4c07u:1294": " BhG 7.30",
    "GE07bhg4c07u:1295": " sādhibhūtādhidaivaṃ māṃ sādhiyajñaṃ ca ye viduḥ /",
    "GE07bhg4c07u:1296": " prayāṇa-kāle 'pi ca māṃ te vidur yukta-cetasaḥ //30//",
    "GE07bhg4c07u:1297": " śrīdharaḥ - na caivaṃ-bhūtānāṃ yoga-bhraṃśa-śaṅkāpīty āha sādhibhūteti /",
    "GE07bhg4c07u:1298": " adhibhūtādi-śabdānām arthaṃ śrī-bhagavān evottarādhyāye vyākhyāsyati /",
    "GE07bhg4c07u:1299": " adhibhūtenādhidaivena ca sahādhiyajñena ca saha māṃ ye jānanti te yukta-cetaso mayy āsakta-manasaḥ prayāṇa-kāle 'pi maraṇa-samaye 'pi māṃ vidur jānanti /",
    "GE07bhg4c07u:1300": " na tu tad api vyākulībhūya māṃ vismaranti /",
    "GE07bhg4c07u:1301": " ato mad-bhaktānāṃ na yoga-bhraṃśa-śaṅketi bhāvaḥ //30//",
    "GE07bhg4c07u:1302": " kṛṣṇa-bhaktair ayatnena brahma-jñānam avāpyate /",
    "GE07bhg4c07u:1303": " iti vijñāna-yogārthaṃ saptame saṃprakāśitam //",
    "GE07bhg4c07u:1304": " iti śrī-śrīdhara-svāmikṛtāyāṃ bhagavad-gītā-ṭīkāyāṃ subodhinyāṃ",
    "GE07bhg4c07u:1305": " vijñāna-yogo nāma saptamo 'dhyāyaḥ //7//",
    "GE07bhg4c07u:1306": " madhusūdanaḥ - na caivaṃ-bhūtānāṃ mad-bhaktānāṃ mṛtyu-kāle 'pi vivaśa-karaṇatayā mad-vismaraṇaṃ śaṅkanīyaṃ,",
    "GE07bhg4c07u:1307": " yataḥ sādhibhūtādhidaivam adhibhūtādidaivābhyāṃ sahitaṃ tathā sādhiyajñaṃ cādhiyajñena",
    "GE07bhg4c07u:1308": " ca sahitaṃ māṃ ye viduś cintayanti te yukta-cetasaḥ sarvadā mayi samāhita-cetasaḥ",
    "GE07bhg4c07u:1309": " santas tat-saṃskāra-pāṭavāt prayāṇa-kāle prāṇotkramaṇa-kāle karaṇa-grāmasyātyanta-vyagratāyām api /",
    "GE07bhg4c07u:1310": " ca-kārād ayatnenaiva mat-kṛpayā māṃ sarvātmānaṃ vidur jānanti /",
    "GE07bhg4c07u:1311": " teṣāṃ mṛti-kāle 'pi mad-ākāraiva citta-vṛttiḥ pūrvopacita-saṃskāra-pāṭavād bhavati /",
    "GE07bhg4c07u:1312": " tathā ca te mad-bhakti-yogāt kṛtārthā eveti bhāvaḥ /",
    "GE07bhg4c07u:1313": " adhibhūtādhidaivādhiyajña-śabdānuttare 'dhyāye 'rjuna-praśna-pūrvakaṃ vyākhyāsyati bhagavān iti sarvam anāvilam /",
    "GE07bhg4c07u:1314": " tad atrottamādhikāriṇaṃ prati jñeyaṃ madhyamādhikāriṇaṃ prati ca dhyeyaṃ lakṣaṇayā mukhyayā ca vṛttyā tat-pada-pratipādyaṃ brahma nirūpitam",
    "GE07bhg4c07u:1315": " iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ",
    "GE07bhg4c07u:1316": " śrīmad-bhagavad-gītā-gūḍhārtha-dīpikāyām adhikāri-bhedena jñeya-dhyeya-pratipādya-tattva-brahma-nirūpaṇaṃ nāma",
    "GE07bhg4c07u:1317": " saptamo 'dhyāyaḥ //7//",
    "GE07bhg4c07u:1318": " viśvanāthaḥ --- mad-bhakti-prabhāvād yeṣām īdṛśaṃ maj-jñānaṃ syāt teṣām anta-kāle 'pi tad eva jñānaṃ syāt /",
    "GE07bhg4c07u:1319": " na tv anyeṣām iva karmopasthāpitā bhāvi-deha-prāpty-anurūpā matir ity āha sādhibhūteti /",
    "GE07bhg4c07u:1320": " adhibhūtādayo 'grimādhyāye vyākhyāsyante /",
    "GE07bhg4c07u:1321": " bhaktā eva hares tattva-vido māyāṃ taranti,",
    "GE07bhg4c07u:1322": " te coktāḥ ṣaḍ-vidhā atrety adhyāyārtho nirūpitaḥ //30//",
    "GE07bhg4c07u:1323": " iti sārārtha-varṣiṇyāṃ harṣiṇyāṃ bhakta-cetasām /",
    "GE07bhg4c07u:1324": " gītāsu saptamo 'dhyāyaḥ saṅgataḥ saṅgataḥ satām //7//",
    "GE07bhg4c07u:1325": " baladevaḥ - na ca tat-sevayā prāptaṃ taj-jñānaṃ kadācid api bhraṃśety āha sādhīti /",
    "GE07bhg4c07u:1326": " adhibhūtenādhidaivenādhiyajñena ca sahitaṃ māṃ ye viduḥ sat-prasaṅgāj jānanti,",
    "GE07bhg4c07u:1327": " te prayāṇa-kāle mṛtyu-samaye 'pi māṃ vidur na tu tad-anyavad vyagrāḥ santo māṃ vismarantīty arthaḥ //30//",
    "GE07bhg4c07u:1328": " māṃ vidus tattvato bhaktā man-māyām uttaranti te /",
    "GE07bhg4c07u:1329": " te punaḥ pañcadhety eṣa saptamasya vinirṇayaḥ //",
    "GE07bhg4c07u:1330": " iti śrīmad-bhagavad-gītopaniṣad-bhāṣye saptamo 'dhyāyaḥ /"
}