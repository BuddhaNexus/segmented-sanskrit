{
    "K10bsu024_u:0": " Mahāsannipātaratnaketudhāraṇī sūtraṃ",
    "K10bsu024_u:1": " (Dutt 1)",
    "K10bsu024_u:2": " START Rkp 1",
    "K10bsu024_u:3": " prathamaḥ parivartaḥ",
    "K10bsu024_u:4": " namastathāgatāya gandhaprabhaśriye /",
    "K10bsu024_u:5": " namo mahābrahmaghoṣāya /",
    "K10bsu024_u:6": " eteṣāṃ namaskartāsaṃprāptaḥ māravyūhena /",
    "K10bsu024_u:7": " eṣā dhāraṇī udgrahaṇīyā /",
    "K10bsu024_u:8": " mayā asyāṃ vidyāyāṃ siddhiḥ prāptā /",
    "K10bsu024_u:9": " avāme avāme avāme /",
    "K10bsu024_u:10": " om vare om vare /",
    "K10bsu024_u:11": " parikuñja naṭa naṭa puskara vahaja lukha /",
    "K10bsu024_u:12": " khama khama /",
    "K10bsu024_u:13": " ili mili /",
    "K10bsu024_u:14": " kili mili /",
    "K10bsu024_u:15": " kīrtivara /",
    "K10bsu024_u:16": " mudre mudre mukhe svāhā /",
    "K10bsu024_u:17": " evaṃ mayā śrutam /",
    "K10bsu024_u:18": " ekasmin samaye bhagavān rājagṛhe mahānagare viharati vyākalantakanivāpe sārdhaṃ mahatā",
    "K10bsu024_u:19": " bhikṣusaṃghena sārdhaṃ bhikṣusahasraiḥ sarvairarhadbhiḥ kṣīṇāsravairniṣkleśairvaśībhūtaiḥ",
    "K10bsu024_u:20": " suvimuktacittaiḥ suvimuktaprajñairājāneyaiḥ mahānāgaiḥ kṛtakṛtyaiḥ kṛtakaraṇīyaiḥ",
    "K10bsu024_u:21": " apahṛtabhāraiḥ anuprāptasvakārthaiḥ parikṣīṇabhavasaṃyojanaiḥ samyagājñāsuvimuktacittaiḥ",
    "K10bsu024_u:22": " sarvacetovaśitāparamapāramitāprāptairekānte niṣaṇṇaiḥ sārdhaṃ bodhisattvaniyutaiḥ",
    "K10bsu024_u:23": " mahatā bodhisattvasaṃghena tadyathā meruśikharadharakumārabhūtena varūṇamatikumārabhūtena",
    "K10bsu024_u:24": " sumatikumārabhūtena jinamatikumārabhūtena raśmimatikumārabhūtena ākāśamatikumārabhūtena",
    "K10bsu024_u:25": " vidyunmatikumārabhūtena mañjuśriyā kumārabhūtena śākyakumārabhūtena varūṇakumārabhūtena",
    "K10bsu024_u:26": " vimalakumārabhūtena maitreyeṇa bodhisattvena mahāsattvena /",
    "K10bsu024_u:27": " te sarve bodhisattvaniyutāḥ kṣāntidhāraṇa-samādhi-pratilabdhāḥ sarvadharmānāvaraṇajñāḥ",
    "K10bsu024_u:28": " sarvasattvasamacittāḥ sarvamāraviṣayasamatikrāntāḥ sarvatathāgataviṣayāvatārajñānakuśalā",
    "K10bsu024_u:29": " mahāmaitrī mahākaruṇāsamanvāgatā upāyajñānakuśalāḥ /",
    "K10bsu024_u:30": " tasmin samaye rājagṛhe mahānagare dvau prājñau parivrājakau prativasataḥ medhāvinau aṣṭādaśavidyāsthānapāraṃgatau pañcaśataparivārau /",
    "K10bsu024_u:31": " tatra eka upatiṣya aparaśca kolitaḥ /",
    "K10bsu024_u:32": " etau dvau gaṇamukhayau parivrājakau parasparaṃ saṃsthāpanaṃ kṛtavantau /",
    "K10bsu024_u:33": " yadāvayoścaikaḥ prathamamamṛtamadhigacchet tadaparasyārocayitavyam /",
    "K10bsu024_u:34": " (Dutt 2)",
    "K10bsu024_u:35": " atha khalu āyuṣmānaśvajit pūrvāṇhakālasame nivāsya pātracīvaramādāya rājagṛhaṃ piṇḍāya prāviśat /",
    "K10bsu024_u:36": " adrākṣīdupatiṣyaḥ parivrājako gocarāya prasthitamāyuṣmantamaśvajitaṃ rājagṛhe mahānagare piṇḍāya carantaram /",
    "K10bsu024_u:37": " dṛṣṭvāsyaitadabhavat /",
    "K10bsu024_u:38": " na me kasyacit pūrvaṃ śramaṇasya vā brāhmaṇasya vānyeṣāṃ vā keṣāṃcin manuṣyabhūtānāmayamevaṃrūpaḥ prāsādikaḥ īryāpa[thaḥ]yathāsya bhikṣoryattvahametamupasaṃkramya paripṛccheyam /",
    "K10bsu024_u:39": " kaste āyuṣman śāstā kaṃ boddiśya pravrajitaḥ kasya vā dharmo rocate /",
    "K10bsu024_u:40": " athopatiṣyaḥ yenāyuṣmānaśvajit tenopasaṃkrāmadupasaṃkramyābhyupetyāyuṣmatāśvajitā sārdhaṃ saṃmukhaṃ saṃmodanīṃ saṃrañjanīṃ vividhāṃ kathāmupasaṃsṛtya [kānte nyaṣīdat /",
    "K10bsu024_u:41": " ekānte niṣaṇṇa upatiṣyaḥ] parivrājaka āyuṣmantaśvajitametadavocat /",
    "K10bsu024_u:42": " kaste āyuṣman śāstā kaṃ boddiśya pravrajitaḥ kasya vā dharmo rocate /",
    "K10bsu024_u:43": " athāyuṣmānaśvaji[dupatiṣyaṃ parivrāja]kametadavocat /",
    "K10bsu024_u:44": " śākya[syā]sti suto mahāvratatapāḥ sarvottamo 'smin vaśī",
    "K10bsu024_u:45": " saṃsārārṇavapārago 'pi jagato muktastathā mocakaḥ /",
    "K10bsu024_u:46": " buddho nāma [vibuddho 'nuttara iha duḥ]khārṇavocchoṣakaḥ",
    "K10bsu024_u:47": " taṃ yātaḥ śaraṇaṃ sadāhamamalo dharmastato rocate // Rkp_1.1 //",
    "K10bsu024_u:48": " upatiṣya āha /",
    "K10bsu024_u:49": " kiṃvādī tava śāstā kimākhyāyī /",
    "K10bsu024_u:50": " (Dutt 3) āyuṣmānaśva[jidāha /",
    "K10bsu024_u:51": " tasmāt āyuṣman śṛṇu sādhu ca suṣṭhu ca manasikuru bhāṣiṣye /",
    "K10bsu024_u:52": " karmakleśa-sahetukāraṇavatī lokapravṛttiryathā",
    "K10bsu024_u:53": " karmakleśanivṛttikāraṇamapi provāca taṃ nāyakaḥ /",
    "K10bsu024_u:54": " yasmin janma-jarā-vipattiniyataṃ duḥkhaṃ na santiṣṭhate",
    "K10bsu024_u:55": " taṃ mokṣapravaraṃ sa vādivṛṣabho jñātvā svayaṃ bhāṣate // Rkp_1.2 //",
    "K10bsu024_u:56": " athopatiṣyasya parivrājakasyemaṃ dharmaparyāyaṃ śrutvā virajovigatamalaṃ vigatopakleśaṃ dharmeṣu dharmacakṣurviśuddham /",
    "K10bsu024_u:57": " sa srotaāpattiphalaṃ prāptastasyāṃ velāyāmimā gāthā abhāṣata /",
    "K10bsu024_u:58": " ..... ..... ..... janmasaritāṃ saṃśoṣaṇī sarvadā",
    "K10bsu024_u:59": " yad buddhen sudurlabhaṃ śruta mayā dharmāmṛtaṃ deśitam /",
    "K10bsu024_u:60": " yadduḥkhavyupaśāntaye ca jagataḥ prajñāvibhāvātulo",
    "K10bsu024_u:61": " ..... ..... ..... mārgo hyayaṃ niṣṭhitaḥ // Rkp_1.3 //",
    "K10bsu024_u:62": " athopatiṣyaḥ parivrājakaḥ āyuṣmantamaśvajitametadavocat /",
    "K10bsu024_u:63": " kutrāyuṣmā[na viha]ratyarhan samyak saṃbuddhaḥ /",
    "K10bsu024_u:64": " āyuṣmānaśvajidāha /",
    "K10bsu024_u:65": " (Dutt 4) ihaivāyuṣman bhagavān rājagṛhe viharati sma veṇuvane kalandakani [vāpe mahābhikṣusaṃghe]na sārdhaṃ yaduta jaṭilasahasreṇa pravrajitena",
    "K10bsu024_u:66": " upatiṣya āha /",
    "K10bsu024_u:67": " eṣo 'haṃ sakhāyaṃ saśiṣyavargamavalokya pravrajiṣyāmi /",
    "K10bsu024_u:68": " athopatiṣyaḥ parivrājakaḥ āyuṣmato 'śvajitaḥ pādau śirasābhivandya triḥ pradakṣiṇaṃ kṛtvā prākrāmat /",
    "K10bsu024_u:69": " ya[tra kolitaḥ] tenopajagāma /",
    "K10bsu024_u:70": " adrākṣīt kolitaḥ parivrājakaḥ upatiṣyaṃ parivrājakaṃ dūrata evāgacchantam /",
    "K10bsu024_u:71": " dṛṣṭvā ca punaḥ upatiṣyaṃ pari[vrājakamāha] /",
    "K10bsu024_u:72": " viprasannāni te āyuṣmannindriyāṇi pariśuddho mukhavarṇaḥ paryavadātaśchavivarṇaḥ /",
    "K10bsu024_u:73": " āha /",
    "K10bsu024_u:74": " amṛtaṃ te āyuṣmannadhigatam /",
    "K10bsu024_u:75": " upatiṣya [āha /",
    "K10bsu024_u:76": " āyuṣma]nnadhigatamamṛtamiti /",
    "K10bsu024_u:77": " āyuṣman śṛṇu sādhu ca suṣṭhu ca manasikuru bhāṣiṣye 'haṃ te yanmayādhigatam /",
    "K10bsu024_u:78": " atha kolitaḥ pari[vrājaka e]kāṃsamuttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yenopatiṣyaḥ parivrājakastenāñjaliṃ praṇamyai[tadavocat]",
    "K10bsu024_u:79": " yenottareyaṃ tribhavāt jalaughot skandhānmahārīṃśca [vināśayeyam /",
    "K10bsu024_u:80": " vada mārgamekaṃ śiva śokahīnaṃ yamatra jāneyaṃ hyapunarbhavāya] // Rkp_1.4 //",
    "K10bsu024_u:81": " (Dutt 5)",
    "K10bsu024_u:82": " athopati[ṣyaḥ ā]ha /",
    "K10bsu024_u:83": " karmakleśa-sahetukāraṇavatī lokapravṛttiryathā",
    "K10bsu024_u:84": " karmakleśanivṛttikāraṇamapi provāca taṃ nāyakaḥ /",
    "K10bsu024_u:85": " yasmin janma[jarāvipattiniyataṃ duḥkhaṃ na santiṣṭhate",
    "K10bsu024_u:86": " taṃ mokṣapravaraṃ sa vādivṛṣabho jñātvā svayaṃ bhāṣate // Rkp_1.5 //",
    "K10bsu024_u:87": " kolito 'pyāha /",
    "K10bsu024_u:88": " duḥkhasya praśamāya śānta .... ....",
    "K10bsu024_u:89": " [sarvakleśakaṣāya]dṛṣṭidoṣaśamanaṃ cājñānasaṃcchedakam /",
    "K10bsu024_u:90": " tucchaṃ saṃskṛtamātraṃ riktakamataḥ śūnyaṃ visaṃvādakaṃ",
    "K10bsu024_u:91": " bhūyo brūhi padaṃ hi yena vimalaṃ śrutvā [śamaṃ lapsyate] // Rkp_1.6 //",
    "K10bsu024_u:92": " upatiṣya āha /",
    "K10bsu024_u:93": " karmakleśa-sahetukāraṇavatī lokapravṛttiryathā",
    "K10bsu024_u:94": " karmakleśanivṛttikāraṇamapi provāca taṃ nāyakaḥ /",
    "K10bsu024_u:95": " yasmin janmajarāvipattiniyataṃ duḥkhaṃ na santiṣṭhate /",
    "K10bsu024_u:96": " taṃ mokṣapravaraṃ sa vādivṛṣabho jñātvā svayaṃ bhāṣate // Rkp_1.7 //",
    "K10bsu024_u:97": " (Dutt 6)",
    "K10bsu024_u:98": " atha tatraiva kolitena parivrājakena virajovigatamalaṃ vigatopakleśaṃ dharmeṣu dharmacakṣurviśuddhaṃ sa śrotaāpattiphalaṃ saṃprāptaḥ / evamāha",
    "K10bsu024_u:99": " oghottāraṇa eṣa bhūtacaraṇaḥ śāntaḥ plavo vegavān",
    "K10bsu024_u:100": " naitajjñānavaraṃ triduḥkhaśamanaṃ saṃsārapāragamam /",
    "K10bsu024_u:101": " skandhakleśavighāta-māradamano hyeṣā parijñā satī",
    "K10bsu024_u:102": " mokṣo hyeṣa vidhautavairakalaho duḥkhārṇavocchoṣakaḥ // Rkp_1.8 //",
    "K10bsu024_u:103": " kolita āha / kutra sa bhagavānetarhi buddho viharati /",
    "K10bsu024_u:104": " upatiṣya āha /",
    "K10bsu024_u:105": " śrutaṃ me āyuṣmannihaiva ca sa bhagavān rājagṛhe viharati veṇuvane kalandakani[vāpe] bhikṣusaṃghena sārdhaṃ bodhisattvasaṃghena sārdham /",
    "K10bsu024_u:106": " evaṃ śrutvā upasaṃkramya ekānte nyaṣīdat /",
    "K10bsu024_u:107": " āvāṃ bhagavato 'ntike pravrajyāṃ grahīṣyāvaḥ /",
    "K10bsu024_u:108": " kolita āha / evam āyuṣman pravrajyaivāstu sahāvayoḥ parivāreṇa /",
    "K10bsu024_u:109": " upatiṣya-kolitau parivrājakau parivārasaṃghena sārdhaṃ yena bhagavān tenopajagmatuḥ /",
    "K10bsu024_u:110": " atha tena kṣaṇalavamuhūrtena māraḥ pāpīyānaśrauṣit /",
    "K10bsu024_u:111": " yāvaṅgamagadheṣu janapadeṣu vikhyātayaśaskīrttisamanvāgatau satpuruṣā vupatiṣyakolitau saparivārāvicchataḥ śramaṇasya gautamasya śāsane pravrajyāṃ [grahītum] /",
    "K10bsu024_u:112": " evaṃ śrutvā so 'cintayat /",
    "K10bsu024_u:113": " (Dutt 7) sa cettau śramaṇasya gautamasya śiṣyau bhaviṣyataḥ śūnyaṃ me māraviṣayaṃ kariṣyataḥ /",
    "K10bsu024_u:114": " sāṅkathyataḥ satpuruṣau pravrajyāyā vicchedayeyam /",
    "K10bsu024_u:115": " atha pāpī[yān acintayat /",
    "K10bsu024_u:116": " veṣāntaraṃ parigṛhya upasaṃkrameyam] /",
    "K10bsu024_u:117": " atha tena kṣaṇena māraḥ pāpīyān śīghrameva svabhavanādantardhāyāyuṣmato 'śvajito veṣaliṅgena ca pathena tayoḥ satpuruṣayoḥ [purataḥ upasaṃkrāntaḥ",
    "K10bsu024_u:118": " upasaṃkramya etadavocat /",
    "K10bsu024_u:119": " uktaṃ] sarvamidaṃ mayā hi vitathaṃ hetūpamaṃ kāraṇaṃ",
    "K10bsu024_u:120": " yuvayoreva manaḥ pracāraniyamaṃ vijñātumevaṃ mayā /",
    "K10bsu024_u:121": " sarvaṃ caitadapārthakaṃ hi kathitaṃ nāstyatra hetuḥ punaḥ",
    "K10bsu024_u:122": " kṛṣṇasyāsya śubhasya [karmaṇa iha prā]ptiḥ phalaṃ vā kutaḥ // Rkp_1.9 //",
    "K10bsu024_u:123": " kṣipraṃ kāmaguṇeṣvatīva carataṃ kriḍāṃ yuvāṃ vindataṃ",
    "K10bsu024_u:124": " mṛtyurnāsti na janma nārtijarase lokaḥ paro nāsti vaḥ /",
    "K10bsu024_u:125": " puṇyāpuṇyaphalaṃ ca karmajanitaṃ nāstyatra hetuḥ kriyā",
    "K10bsu024_u:126": " lābhāya vadatīha śākyatanayo mā śraddhayā gacchatam // Rkp_1.10 //",
    "K10bsu024_u:127": " athopatiṣya-kolitayoretadabhūt /",
    "K10bsu024_u:128": " māro vatāyaṃ pāpīyānupa[saṃkrānta āvayoḥ pravrajyābhicchedanārtham /",
    "K10bsu024_u:129": " athopatiṣyaḥ parāṅmukhaḥ [svapa]riṣadamāhūyaivamāha /",
    "K10bsu024_u:130": " śṛṇuta yūyaṃ māṇavakāḥ /",
    "K10bsu024_u:131": " smarata saṃsāradoṣān /",
    "K10bsu024_u:132": " jarayā pīḍito loko mṛtyunā parivāritaḥ /",
    "K10bsu024_u:133": " ubhayostatprahāṇāya pravrajyāṃ sādhu gṛṇhata // Rkp_1.11 //",
    "K10bsu024_u:134": " (Dutt 8)",
    "K10bsu024_u:135": " [atha] kolito māraṃ provāca /",
    "K10bsu024_u:136": " te jñātaḥ pravaraḥ satāṃ matidharo dharmastriduḥkhāntakṛt",
    "K10bsu024_u:137": " kaścinnāsti yadāvayormatimimāṃ vyu[ccā]layet sarvathā /",
    "K10bsu024_u:138": " tṛṣṇāyāḥ praśamāya dhīramanasā vācāṃ [sadā] vyutthitau",
    "K10bsu024_u:139": " mā siṃhākṛtinā śṛgālavacanairāvāṃ materbhrāmaya // Rkp_1.12 //",
    "K10bsu024_u:140": " yāśca devatā dṛṣṭasatyāstā gaganasthitāstābhyāṃ satpuruṣābhyaṃ sādhukāraṃ pradaduḥ /",
    "K10bsu024_u:141": " sādhu sādhu satpuruṣāḥ sarvalokaviśru[ta] eṣa mārgo yaduta pravrajyāniṣkramaḥ /",
    "K10bsu024_u:142": " sarvaduḥkhopaśānta eṣa mārgaḥ /",
    "K10bsu024_u:143": " sarvatathāgatagocarāvatāra eṣa mārgaḥ sarvabuddhairbhagavadbhirvarṇitaḥ /",
    "K10bsu024_u:144": " praśasta eṣa mārgaḥ /",
    "K10bsu024_u:145": " atha khalu māraḥ pāpīyān duḥkhito durmanā vipratisārī tatraivāntarjagāma /",
    "K10bsu024_u:146": " atha khalu upatiṣyakolitau parivrājakau svapariṣadamavalokyaitad vacanam ūcatuḥ /",
    "K10bsu024_u:147": " yat khalu māṇavakā yūyaṃ jānīdhvamāvāṃ jarāmaraṇasāgarapāraṃgamāya tathāgatamuddiśya (Dutt 9)",
    "K10bsu024_u:148": " pravrajyāṃ saṃprasthitau /",
    "K10bsu024_u:149": " yaḥ punaryuṣmākaṃ necchati bhagavataḥ śāsane pravrajitum ihaiva nivartatām /",
    "K10bsu024_u:150": " sarvāṇi ca tāni pañca māṇavakaśatānyevamāhuḥ /",
    "K10bsu024_u:151": " yat kiñcid vayaṃ jānīmastat sarva yuvayoranubhāvena /",
    "K10bsu024_u:152": " nūnaṃ yuvāmudāre sthāne pra[vrajitau /",
    "K10bsu024_u:153": " yam uddiśya pravrajitau yuvāṃ tamuddiśya] vayamapi pravrajiṣyāmaḥ /",
    "K10bsu024_u:154": " athopatiṣyakolitau parivrājakau pañcaśataparivārau bhagavantamuddiśya pravrajyāyāṃ",
    "K10bsu024_u:155": " saṃprasthitau viditvā māraḥ pāpīyān bahirdeśe rājagṛhasya mahānagarasya mahāprapātamabhinirmitavān",
    "K10bsu024_u:156": " yojanaśatānāmadhastāt yathā tau na śakṣyataḥ śramaṇasya gautamasyāntikamupasaṃkramitumiti /",
    "K10bsu024_u:157": " bhagavāṃśca punastādṛśī[mṛddhimabhinirmimīte yena]tāvupatiṣyakolitau parivrājakau taṃ mahāprapātaṃ na dadarśatuḥ ṛjunā mārgeṇa gacchantau /",
    "K10bsu024_u:158": " punarapi māraḥ pāpīyāṃstayoḥ purataḥ parvatamabhinirmimīte [kaṭhinamekaghanamabhedyaṃ]",
    "K10bsu024_u:159": " suṣiraṃ yojanasahasramuccaistvena sahasraṃ ca siṃhānāmabhinirmimīte caṇḍānāṃ duṣṭānāṃ ghorāṇām /",
    "K10bsu024_u:160": " tau ca satpuruṣau bhagavatastejasāpyanubhāvena na ca dadarśatuḥ siṃham /",
    "K10bsu024_u:161": " na ca siṃhanādaṃ śuśruvatuḥ /",
    "K10bsu024_u:162": " ṛjunā ca mārgeṇa yena bhagavāṃstenopacakramatuḥ /",
    "K10bsu024_u:163": " bhagavāṃścānekaśatasahasrayā pariṣadā parivṛtaḥ [puraskṛto dharmaṃ] deśayati sma /",
    "K10bsu024_u:164": " atha khalu bhagavān bhikṣūnāmantrayate sma /",
    "K10bsu024_u:165": " paśyata yūyaṃ bhikṣavaḥ etau dvau satpuruṣau gaṇapramukhau gaṇaparivārau /",
    "K10bsu024_u:166": " anupaśyāmo (Dutt 10)",
    "K10bsu024_u:167": " vayaṃ bhagavan /",
    "K10bsu024_u:168": " bhagavānāha /",
    "K10bsu024_u:169": " abhyanujñātau etau dvau satpuruṣau saparivārau mamāntike [pravrajiṣyataḥ /",
    "K10bsu024_u:170": " ] pravrajitvā eko mama sarvaśrāvakāṇāṃ prajñāvatāmagre bhaviṣyati dvitīya ṛddhimatām /",
    "K10bsu024_u:171": " athānyataro bhikṣustasyāṃ velāyāmimā gāthā abhāṣata /",
    "K10bsu024_u:172": " etau ca vijñapuruṣau paricāra[ya]ntau yau vyākṛto hitakareṇa narottamena /",
    "K10bsu024_u:173": " samanvitaṛddhiyau dhī-viśāradau upentīha gauravādatra etau // Rkp_1.13 //",
    "K10bsu024_u:174": " atha khalu sa bhikṣurutthāyāsanād bahubhirbhikṣubhiḥ sādhaṃ bahubhiśca gṛhasthapravrajitairabhyudgamya tau satpuruṣau paryupāste sma /",
    "K10bsu024_u:175": " atha [tau satpuruṣau] yena bhagavāṃstenopajagmatuḥ /",
    "K10bsu024_u:176": " upetya bhagavataḥ pādau śirasābhivandya triḥ pradakṣiṇīkṛtya bhagavataḥ purataḥ sthitvā bhagavantametadūcatuḥ /",
    "K10bsu024_u:177": " labhevahi āvāṃ vo bhagavato 'ntike pravrajyāmupasampadāṃ bhikṣubhāvena /",
    "K10bsu024_u:178": " careva āvāṃ bhagavato 'ntike brahmacaryam /",
    "K10bsu024_u:179": " bhagavānāha /",
    "K10bsu024_u:180": " kiṃnāmā[nau] yuvāṃ kulaputrau /",
    "K10bsu024_u:181": " upatiṣya (Dutt 11) āha /",
    "K10bsu024_u:182": " tiṣyasya brāhmaṇasyāhaṃ putraḥ /",
    "K10bsu024_u:183": " [mā]tā me śārikā nāma /",
    "K10bsu024_u:184": " tato me janma /",
    "K10bsu024_u:185": " tena me śāriputra iti nāmadheyaṃ kṛtam /",
    "K10bsu024_u:186": " abhyanujñāto 'haṃ pūrvaṃ mātāpitṛbhyāṃ pravrajyāyai /",
    "K10bsu024_u:187": " kolita āha /",
    "K10bsu024_u:188": " pitā me kolito nāma /",
    "K10bsu024_u:189": " mātā me mudgalā nāma /",
    "K10bsu024_u:190": " tena me maudgalyāyana iti sāmānyaṃ nāmadheyaṃ kṛtam /",
    "K10bsu024_u:191": " kaści[t]me janaḥ kolita iti saṃjānāti /",
    "K10bsu024_u:192": " kaścinmaudgalyāyana iti /",
    "K10bsu024_u:193": " [abhyanujñāto ']haṃ pūrvaṃ mātāpitṛbhyāṃ pravrajyāyai /",
    "K10bsu024_u:194": " bhagavānāha /",
    "K10bsu024_u:195": " carataṃ śāriputra-maudgalyāyanau saparivārau mamāntike brahmacaryamiti /",
    "K10bsu024_u:196": " saivānayoḥ pravrajyopasampadā ca /",
    "K10bsu024_u:197": " acirapravrajitau ca śāriputra-maudgalyāyanau saparivārau /",
    "K10bsu024_u:198": " atha māraḥ pāpīyān maheśvararūpeṇa bhagavataḥ purataḥ sthitvaivamāha /",
    "K10bsu024_u:199": " ye śāstrārtha-paricariyāsu nipuṇā vidyāsu pāraṃgatāḥ",
    "K10bsu024_u:200": " te sarve praṇamanti matsucaraṇau teṣāmahaṃ nāyakaḥ /",
    "K10bsu024_u:201": " kṣipraṃ maccharaṇaṃ saśiṣyapariṣaṃ gacchāhi bho gautama",
    "K10bsu024_u:202": " īpsitanirvṛti[prāpaṇāya] viśadaṃ vakṣyāmi mārgaṃ tava // Rkp_1.14 //",
    "K10bsu024_u:203": " bhagavānāha /",
    "K10bsu024_u:204": " tvanmārgo jagato 'sya durgativaho duḥkhārṇavaprāpako",
    "K10bsu024_u:205": " mārgo me sa carācarasya jagato duḥkhārṇavocchoṣakaḥ /",
    "K10bsu024_u:206": " kiṃ bhūyo [lapasi] pragalbhamukharo duṣṭaśṛgālasvaraḥ",
    "K10bsu024_u:207": " vyābhagno 'si na mārakarma iha me śakto 'si kartuṃ punaḥ // Rkp_1.15 //",
    "K10bsu024_u:208": " (Dutt 12)",
    "K10bsu024_u:209": " atha māraḥ pāpīyān maheśvararūpamantardhāya brahmaveṣena punarbhagavantaṃ purataḥ sthitvaivamāha /",
    "K10bsu024_u:210": " karmakleśabhavāṅkurapraśamanaṃ yatte kṛtaṃ prajñayā",
    "K10bsu024_u:211": " duḥkhānyutsahase iha punaryataḥ sattvārthamevaṃ mune /",
    "K10bsu024_u:212": " nāstyasmin jagati prabho kvacidapi tvatpātrabhūto janaḥ",
    "K10bsu024_u:213": " kasmāttvaṃ vigatāmayo na tvaritaṃ nirvāsya kālo hi saḥ // Rkp_1.16 //",
    "K10bsu024_u:214": " bhagavānāha /",
    "K10bsu024_u:215": " gaṅgāvālukasannibhānusadṛśān sattvān prapaśyāmyahaṃ",
    "K10bsu024_u:216": " ye vainayikāḥ sthitāḥ karuṇayā te saṃpramocyā mayā /",
    "K10bsu024_u:217": " madhyotkṛṣṭajaghanyatāmupagatā nirmokṣaniṣṭhā jagat",
    "K10bsu024_u:218": " nirvāsyāmi tato nimantrayasi māṃ śāṭhyena kiṃ durmate // Rkp_1.17 //",
    "K10bsu024_u:219": " atha punarapi māraḥ pāpīyān duḥkhito durmanā vipratisārī tataścāntardhāya svabhuvanaṃ gatvā śokāgāraṃ praviśya niṣaṇṇaḥ /",
    "K10bsu024_u:220": " tatkṣaṇameva ca sarvamārabhuvananivāsinaśca sattvāḥ parasparaṃ pṛcchanti sma /",
    "K10bsu024_u:221": " ko heturyadasmākaṃ ma[hārājaḥ śokā]gāraṃ praviśya niṣaṇṇo na ca kaścijjānīte /",
    "K10bsu024_u:222": " atha pañca mārakanyāśatāni paramaprītikarāṇi puṣpamālyavilepanāni gṛhītvā paramamanojñairvastrābharaṇai[ra]laṃkṛtya",
    "K10bsu024_u:223": " paramamanojñaharṣakarāṇi divyāni tūryāṇi pravādayantyaḥ paramamanojñasvareṇa (Dutt 13)",
    "K10bsu024_u:224": " nṛtyantyo gāyantyo vādayantyo mahatā divyena pañcāṅgikena tūryeṇa [ratikriḍāyu]ktena mārasya pāpīmataḥ purataḥ sthitāḥ /",
    "K10bsu024_u:225": " sa ca māraḥ pāpīyān bāhūn pragṛhya prakośitumārabdhaḥ /",
    "K10bsu024_u:226": " mā śabdaṃ kuruta mā śabdaṃ kuruteti /",
    "K10bsu024_u:227": " evamuktāstāḥ punarapi pragāyantyastūryāṇi parājaghnuḥ /",
    "K10bsu024_u:228": " māraśca pāpīyān punarapi bāhudvayamutkṣipya prakrośitumārabdho yāvat saptakṛtvaḥ /",
    "K10bsu024_u:229": " apsarasastā rati[krīḍāyuktena mārasya pāpīmataḥ purataḥ sthitāsta]thaiva bahudvayam unnāmyotkrośaṃ [ca]kāra /",
    "K10bsu024_u:230": " mā śabdaṃ kurudhvaṃ mā śabdaṃ kurudhvamiti /",
    "K10bsu024_u:231": " evamuktāśca tāḥ apsarasastūṣṇīṃ tasthuḥ /",
    "K10bsu024_u:232": " atha khalu vidyudvalgusvarā nāmāpsarā yena [māraḥ pāpīyāṃ]stenāñjaliṃ praṇamyaivamāha /",
    "K10bsu024_u:233": " kiṃ te vibho cyutinimittamihādya dṛṣṭaṃ kiṃ vā jagaddhutavahākulamadya jātam /",
    "K10bsu024_u:234": " śatrustavādhikabalaḥ kimihāsti kaścit [kiṃ vā na nandasi sa]māśrayase ca śokam // Rkp_1.18 //",
    "K10bsu024_u:235": " (Dutt 14)",
    "K10bsu024_u:236": " māraḥ prāha /",
    "K10bsu024_u:237": " śatrurmamāsti balavān nigṛhītacetā māyāsuśikṣita bhuvi nara śākyaputraḥ /",
    "K10bsu024_u:238": " tallakṣaṇaṃ yadi na hasti ca kaścidevaṃ śūnyaṃ kariṣya [ti] mamaiṣa sa kāmadhātum // Rkp_1.19 //",
    "K10bsu024_u:239": " sā apsarāḥ provāca /",
    "K10bsu024_u:240": " svāminnupāyabalavīryaparākramaiḥ kaḥ kartuṃ kṣayaṃ para[ma]mīśa ihādya tasya /",
    "K10bsu024_u:241": " kaḥ śaknuyāt tribhava[bandha]na-dīrghatīraṃ tṛṣṇārṇavaṃ kṣapayituṃ balaśaktiyuktaḥ // Rkp_1.20 //",
    "K10bsu024_u:242": " (Dutt 15)",
    "K10bsu024_u:243": " māraḥ prāha /",
    "K10bsu024_u:244": " dānavratāśayadayā-praṇidhāna-pāśaḥ śūnyānimitta-paramāsra-gṛhītacāpaḥ /",
    "K10bsu024_u:245": " niḥśeṣato bhavanivṛttyupadeśakartā saṃsāra-niḥsṛta-patha-praśamānukūlaḥ // Rkp_1.21 //",
    "K10bsu024_u:246": " śūnyeṣu grāmanagareṣu vanāntareṣu girikandareṣvapi ca santi tasya śiṣyāḥ /",
    "K10bsu024_u:247": " dhyānābhiyuktamanasaḥ praviviktacārāḥ doṣakṣayāya satataṃ vidhivat prayuktāḥ // Rkp_1.22 //",
    "K10bsu024_u:248": " ṛddhyāḥ balaiḥ karuṇayā ca sahāyavantau upatiṣya-kaulita ubhau muninā vinītau /",
    "K10bsu024_u:249": " trailokyasarvavidhinā suvinītadharmā śūnyaṃ kariṣyati ca me kila kāmadhātum // Rkp_1.23 //",
    "K10bsu024_u:250": " atha taiḥ pañcabhirmārakanyāśatairmārasya pāpīmato 'ntikād bhagavato guṇavarṇaṃ śrutvā sarvairākāravigatavidyunnāma bodhisattvasamādhiḥ pratilabdhā",
    "K10bsu024_u:251": " atha tāni pañca mārakanyāśatāni divyāni tūryāṇi tāni ca divyāpuṣpagandhamālyavilepanābharaṇavibhūṣaṇīkarāṇi yena bhagavāṃstenākṣi[pan] bhagavataḥ [samīpe] /",
    "K10bsu024_u:252": " tāni ca divyāni (Dutt 16)",
    "K10bsu024_u:253": " [puṣpāṇi tāni ca divyāni] tūryāṇi te ca yāvadalaṃkārā bhagavato 'nubhāvena veṇuvane vavarṣuḥ /",
    "K10bsu024_u:254": " tāśca mārakanyāḥ svayamadrākṣuḥ saparivāram /",
    "K10bsu024_u:255": " dṛṣṭvā ca punaḥ svayameva prasādajātā babhūvuḥ /",
    "K10bsu024_u:256": " yena veṇuvane evaṃrūpaṃ puṣpavarṣaṃ pravṛṣṭamiti te ca bhikṣavaḥ saṃśayajātā bhagavantaṃ papracchuḥ /",
    "K10bsu024_u:257": " yadbhagavannūnaṃ [śāriputramaudga]lyāyanayoḥ saparivārayoridam evaṃrūpaṃ mahāścaryādbhutādṛṣṭāśrutapūrvaṃ varṣaṃ pravṛṣṭām /",
    "K10bsu024_u:258": " ko nvatra bhagavan hetuḥ kaḥ pratyayaḥ /",
    "K10bsu024_u:259": " bhagavānāha /",
    "K10bsu024_u:260": " nāyaṃ [kulaputrayoranubhāvaḥ] hanta pāpīmataḥ pañcamātraiḥ paricārikāśataistato mārabhavanādidamevaṃrūpaṃ mahāpuṣpavarṣaṃ yāvadalaṅkāravarṣamutsṛṣṭaṃ mama pūjākarmaṇe /",
    "K10bsu024_u:261": " cira [metā me anukūlāḥ /",
    "K10bsu024_u:262": " tā ma]māntikād vyākaraṇaṃ pratilapsyante 'nuttarāyāṃ samyaksaṃbodhau /",
    "K10bsu024_u:263": " atha tāni pañcamātrāṇi mārakanyāśatāni svayameva bhagavataḥ śrutaghoṣavyāhāramabhi[śṛṇvanti] /",
    "K10bsu024_u:264": " etāśca bhagavanto 'ntike prasādajātāstena prasādaprāmodyena bodhicittam asaṃpramoṣaṃ nāma samādhiṃ pratilebhire /",
    "K10bsu024_u:265": " atha khalu tā mārakanyāḥ [tatraiva veṇu]vane ekāṃsaṃ cīvaraṃ prāvṛtya dakṣiṇaṃ jānumaṇḍalaṃ",
    "K10bsu024_u:266": " pṛthivyāṃ pratiṣṭhāpyāñjaliṃ kṛtvā yasyāṃ diśi bhagavān viharati tāṃ diśaṃ nirīkṣamāṇā evamūcuḥ /",
    "K10bsu024_u:267": " tṛṣṇā nadī nikhilaśoṣakasarvalokam ālokya netravikalaṃ jagadekacakṣuḥ /",
    "K10bsu024_u:268": " (Dutt 17)",
    "K10bsu024_u:269": " tvaṃ tārako 'sya jagataḥ sanarāmarasya buddhā vayaṃ kathamihāśu mune bhavema // Rkp_1.24 //",
    "K10bsu024_u:270": " naradevapūjya bhagavan paramārthavādin strītvaṃ jugupsitamapāsya vayaṃ samagram /",
    "K10bsu024_u:271": " ṛddhyā tavottamagatiṃ [tvaritaṃ labhema] gatvā munīndravacanaṃ śṛṇuyāma evam // Rkp_1.25 //",
    "K10bsu024_u:272": " [nairātmyavādi] bhagavan paramārthadarśin bodhyaṅgaratna daranirmala-vāk-pradīpa /",
    "K10bsu024_u:273": " ākṛṣya mārabalamapratima tvamasyodbodhāya śīghramadhunā mama vyākuruṣva // Rkp_1.26 //",
    "K10bsu024_u:274": " atha khalu mārakanyā utthāyāsanādekakaṇṭhena māraṃ pāpī mantametadūcuḥ /",
    "K10bsu024_u:275": " tvaṃ nāma duṣkṛtamatibhagavatsakāśe duṣṭaḥ kathaṃ śriyamavāpya calāmasārām /",
    "K10bsu024_u:276": " jātyādiduḥkha[sa]mupadruta-sarvamūrtiṃ ghorāṃ daśāmupagato 'si madāvaliptaḥ // Rkp_1.27 //",
    "K10bsu024_u:277": " śraddhāṃ jine kuru tathā vyapanīya roṣaṃ saṃsāra-doṣa-madapaṅka-samuddhṛtātmā /",
    "K10bsu024_u:278": " eṣo ['stu te vidita] sarvajagasvabhāvaḥ āgaccha kāruṇikamāśugatiṃ prayāmaḥ // Rkp_1.28 //",
    "K10bsu024_u:279": " (Dutt 18)",
    "K10bsu024_u:280": " atha khalu mārasya pāpīmataḥ paramaduṣṭamanasaḥ etadabhūt /",
    "K10bsu024_u:281": " yattvahaṃ tādṛśaṃ mārabalaviṣayavegaṃ samanusmareyaṃ yadetāni pañca paricārikāśatāni pañcapāśabandhanavaddhamātmānaṃ saṃpaśyeyuryathehaiva nivṛtya vane na punargantuṃ śaknuyuḥ /",
    "K10bsu024_u:282": " [mārastāśca bandhuṃ na śaktaḥ /",
    "K10bsu024_u:283": " ] tat kutaḥ /",
    "K10bsu024_u:284": " tathāhi tāni pañca paricārikāśatāni tathāgatādhiṣṭhānāni /",
    "K10bsu024_u:285": " atha khalu tāni pañca paricārikā [śatāni] mārasya pāpīmato 'ntikāt pracakramuḥ /",
    "K10bsu024_u:286": " [atha mārasya pāpīmataḥ] duṣṭasyaitadabhavat /",
    "K10bsu024_u:287": " yattvahaṃ punarapi tādṛśaṃ mārabalaviṣayavegaṃ samanusmareyaṃ yat sarvamidam ākaśavairambhyasaṃghātairmahākālameghairmahākālavāyu",
    "K10bsu024_u:288": " [bhiḥ āvṛtaṃ] yathā tā eva paricārikāḥ sarvā digvidikṣu saṃbhrāntāḥ śramaṇagautamaṃ na paśyeyuḥ /",
    "K10bsu024_u:289": " punareva me bhavanamāgaccheyuḥ /",
    "K10bsu024_u:290": " tathāpi buddhādhiṣṭhānabalena kiya[ntamapi vāyuṃ] na śaknotyutpādayituṃ yo 'ntato bālāgramapi kampayet prāgeva bahutaram /",
    "K10bsu024_u:291": " atha māraḥ pāpīmān bhūyasyā mātrayā duṣṭo duḥkhito durmanā vipratisārī [uccaiḥ]svareṇa svaputragaṇapāriṣadyān vyākrośat /",
    "K10bsu024_u:292": " sarvaṃ mārabhavanaṃ śabdena pūrayāmāsa /",
    "K10bsu024_u:293": " āgacchata priyasutā gaṇapāriṣadyā bhraṣṭā vayaṃ svaviṣayāt svabālācca ṛddheḥ /",
    "K10bsu024_u:294": " (Dutt 19)",
    "K10bsu024_u:295": " [jāto 'tra] eṣa viṣavṛkṣa ivāntarāt sa māyāśaṭho madhuravādī sa śākyaputraḥ // Rkp_1.29 //",
    "K10bsu024_u:296": " atha tena śabdena sarvāstā mārakanyā māraduhitaraśca sarve ca māraputrā gaṇapārṣadyā [dūrataḥ] ṛtamānarūpāḥ śīghramupagamya pāpīmataḥ puratastasthuḥ",
    "K10bsu024_u:297": " tasyāṃ ca pariṣadi jayamatirnāma māra putraḥ sa prāñjalirbhūtvaivamāha /",
    "K10bsu024_u:298": " kiṃ durmanāḥ paramakopaviduṣṭacetā no kalpadāha iha na cyutirasti te 'smāt /",
    "K10bsu024_u:299": " śatrurna cāsti tava kaścidiha pravṛddho mohaṃ gato 'si kimutānyamati[ra]kasmāt // Rkp_1.30 //",
    "K10bsu024_u:300": " māraḥ prāha /",
    "K10bsu024_u:301": " na tvaṃ paśyasi śākyaputra vṛṣalaṃ yat sanniṣaṇṇaṃ",
    "K10bsu024_u:302": " drume yadvākyaṃ vadasīha nāsti balavān śatrustavetyagrataḥ /",
    "K10bsu024_u:303": " sarve tena śaṭhena caikabalinā saṃbhrāmitā naikaśo",
    "K10bsu024_u:304": " ...... vayam sasutapārṣada va[....................] // Rkp_1.31 //",
    "K10bsu024_u:305": " ye 'pyasmin jagati pradhānapuruṣā vikhyātakīrtiśriyo",
    "K10bsu024_u:306": " vidvāṃso bahuśāsrakāvyaracanāvyagrāḥ samagrā drutam /",
    "K10bsu024_u:307": " ye taṃ śākyasutaṃ gatādhi[śa]raṇaṃ dha[rmāṅkuśaistāḍitāḥ]",
    "K10bsu024_u:308": " (Dutt 20)",
    "K10bsu024_u:309": " sa tveṣa priyavigrahaḥ śaṭhamatiḥ śatrurmayā yudyate // Rkp_1.32 //",
    "K10bsu024_u:310": " etā vai paricārikāḥ priyatamāḥ protsṛjya māṃ niṣkṛpāḥ",
    "K10bsu024_u:311": " [tūrṇa]taṃ śramaṇaṃ gatādya śaraṇaṃ hitvā [hi me rājyakam] /",
    "K10bsu024_u:312": " [kartā] kṛtsnamidaṃ bhavatrayamataḥ śūnyaṃ śaṭho māyayā",
    "K10bsu024_u:313": " bhasmīkurma ihādya yadyatibalenāśu prayatnādvayam // Rkp_1.33 //",
    "K10bsu024_u:314": " atha te sarve māraputrāḥ sapārṣadyāḥ [prāñjalayaḥ etadūcuḥ] /",
    "K10bsu024_u:315": " evamastu yadasmākam ṛddhibalaviṣānubhāvavikurvitaṃ sarvaṃ darśayisyāmaḥ /",
    "K10bsu024_u:316": " yadi śaknumaḥ etaṃ śākyaputraṃ bhasmīkartumityevaṃ ku[śalam /",
    "K10bsu024_u:317": " yadi na śaknumaḥ tasya śaraṇaṃ gamiṣyāmaḥ /",
    "K10bsu024_u:318": " ] svayameva pitastvaṃ pratyakṣo 'si /",
    "K10bsu024_u:319": " yad vayaṃ mahāsainyaparivṛtāḥ prāgeva ekākinā advitīyena anena śākyaputreṇādhikabalena parājitāḥ kiṃ punaretarhyanekaparicārikā dṛṣṭivivhalāḥ",
    "K10bsu024_u:320": " māraḥ pāpīyānevamāha /",
    "K10bsu024_u:321": " gacchata tāvad bhadramukhāḥ /",
    "K10bsu024_u:322": " yadi śaknuta evanaṃ śramaṇagautamaṃ ghātayituṃ punarāgacchata /",
    "K10bsu024_u:323": " atha na śaktāstathāpyāgacchata /",
    "K10bsu024_u:324": " sva[bhavanaṃ vayaṃ pālayiṣyāmaḥ /",
    "K10bsu024_u:325": " atha māraparṣaddvādaśabimbarāṇi tato 'tikramya ita ūrdhvaṃyāvaccaturaśītiṃ yojanasahasrāṇi sphuritvā tādṛśaṃ mārabalaṛddhivegaṃ (Dutt 21)",
    "K10bsu024_u:326": " darśayāmāsuḥ /",
    "K10bsu024_u:327": " [sa]rvaṃ caturdvīpikāyāmākāśaṃ mahākālameghairāpūrayāmāsuḥ /",
    "K10bsu024_u:328": " mahākālavāyubhiśca ulkāpātaiśca sumeruṃ parvatarājānaṃ pāṇibhiḥ parājaghnuḥ /",
    "K10bsu024_u:329": " sarvaṃ cāturdvīpaṃ prakampayāmāsuḥ /",
    "K10bsu024_u:330": " paramabhairavāṃśca śabdān samutsasarjuḥ /",
    "K10bsu024_u:331": " yato nāgā mahānāgā yato yakṣā mahāyakṣāḥ sarvāvantyā mahāpṛthivyā sagiriśailaparvatāyāḥ",
    "K10bsu024_u:332": " sumeruśca parvatarājaḥ kampaṃ viditvā sarasāṃ mahāsarasāṃ nadīkunadīmahānadīnāṃ mahāsamudrāṇāñca",
    "K10bsu024_u:333": " saṃkṣobhaṃ jñātvā gaganatale tasthuḥ /",
    "K10bsu024_u:334": " sā ca māraparṣat sumerumavanīṃ sthitvā yojanapramāṇāṃ vṛṣṭim abhinirmīya aṅgamagadheṣu samutsasarjuḥ /",
    "K10bsu024_u:335": " mahāntaṃ cāsya musala-pāśa-tomara-bhiṇḍipāla-nārāca-kṣurapra-kṣuramukha-kṣura-nārāca-kṣuraprakṣuramukha-kṣuravāsi-kṣuradantamukha-kṣuradanta-karālavajravāsikṣuradanta-mukha-kṣuradanta-karālavaktra-vikarālavaktra-dṛḍha-kharaparuṣarūkṣavarṣaṃ",
    "K10bsu024_u:336": " nirmāya utsasarjuḥ /",
    "K10bsu024_u:337": " atha bhagavān tasmin samaye māramaṇḍalavidhvaṃsanaṃ nāma samādhiṃ samāpede /",
    "K10bsu024_u:338": " [yena sarvāṃ] śilāpraharaṇavṛṣṭiṃ divyotpalapadmakumudapuṇḍarīka-māndāravamahāmāndārava-puṣpavṛṣṭimadhitiṣṭhat /",
    "K10bsu024_u:339": " (Dutt 22) tāṃśca śabdān nānāvādyānadhyatiṣṭhat /",
    "K10bsu024_u:340": " yaduta [dharmaśabdaṃ buddhaśa]bdaṃ saṃghaśabdaṃ pāramitāśabdam abhijñāśabdaṃ bodhimaṇḍopasaṃkramaṇaśabdaṃ yāvatsopā[dānanirupādānaśabdā] nadhyatiṣṭhat",
    "K10bsu024_u:341": " sarvā rajo 'ndhakāravāyavaḥ praśemuḥ /",
    "K10bsu024_u:342": " ye kecidiha cāturdīpike tṛṇagulmauṣadhivanaspatikṣitiśailaparvatāstān sarvān sapta mahāratnānadhyatiṣṭhat /",
    "K10bsu024_u:343": " anava loka]nataḥ mūrdhnā bhagavān yāvad brahmalokaṃ kāyena vaśaṃ vartayāmāsa /",
    "K10bsu024_u:344": " ekaikasmācca lakṣaṇādbhagavatastādṛśī prabhā niścacāra yayā prabhayā tri[sāhasramahāsāhasralokadhātū]dāreṇābhāsena sphuṭo 'bhūt /",
    "K10bsu024_u:345": " ye cāsyāṃ trisāhasramahāsāhasrayāṃ lokadhātau devanāgayakṣagandharvāsuragaruḍakinnara-mahoragapretapiśāca-kumābhāṇḍa",
    "K10bsu024_u:346": " [manuṣyāmanuṣyā] nairayikā vā tairyagyonikā vā yāmalaukikā vā te sarve bhagavantamadrākṣuḥ",
    "K10bsu024_u:347": " bahūni ca devanāgayakṣamanuṣyāmanuṣyaśatasahasrāṇi gaganasthāḥ puṣpairavākiran [pra]dakṣiṇaṃ",
    "K10bsu024_u:348": " cakruḥ stuvanto namaścakruḥ /",
    "K10bsu024_u:349": " bahūni nairayikā tairyagyonikā yāmalaukikākṣobhyakoṭīśatasahasrāṇi smṛtiṃ pratilebhire /",
    "K10bsu024_u:350": " pūrvāvaropitakuśalamūlamanusmṛtya namo buddhāya iti kṛtvā tebhyo 'pāyebhyaścyavitvā deveṣūpapannaḥ /",
    "K10bsu024_u:351": " tataśca mārasainyā dvāviṃśatimāraputraśatasahasrāṇi sapārṣadyāni bhagavata evaṃrūpaṃ prātihāryaṃ dṛṣṭvā bhagavato 'ntike atīva prasādaṃ pratilabdhvā yena bhagavāṃstenopajagmatuḥ /",
    "K10bsu024_u:352": " upetya taiḥ sārdhaṃ pañcabhirmārakanyāśatairbhagavataḥ pādau śirasābhivandya añjalīn pragṛhya ābhirgāthabhiradhibhāṣante sma /",
    "K10bsu024_u:353": " (Dutt 23)",
    "K10bsu024_u:354": " viśuddhamūrte paramābhirūpajñānodadhe kāñcanamerutulyam /",
    "K10bsu024_u:355": " vitatya lokaṃ yaśasā vibhāsi tvāmeva nāthaṃ śaraṇaṃ brajāmaḥ // Rkp_1.34 //",
    "K10bsu024_u:356": " pranaṣṭamārge vinimīlitākṣe ulkāyase [tvaṃ] jagatīva sūryaḥ /",
    "K10bsu024_u:357": " aparājita prāṇinastvekabandhuṃ tvāṃ sārthavāhaṃ śaraṇaṃ vrajāmaḥ // Rkp_1.35 //",
    "K10bsu024_u:358": " asaṃbhṛtajñānasamṛddhakośa nabhaḥsvabhāvādivimuktacitta /",
    "K10bsu024_u:359": " karuṇāśayasnigdhamanojñavākya sarvārthasiddhaṃ śaraṇaṃ vrajāmaḥ // Rkp_1.36 //",
    "K10bsu024_u:360": " saṃsārakāntāravimokṣakastvaṃ sāmagrito hetu[phala]pradarśakaḥ /",
    "K10bsu024_u:361": " maitravihārī paramavidhijñaḥ karuṇāvihārī śaraṇaṃ vrajāmaḥ // Rkp_1.37 //",
    "K10bsu024_u:362": " māyāmarīcidakacandrasnnibhe bhave prasakto viṣayāśrayeṇa /",
    "K10bsu024_u:363": " (Dutt 24)",
    "K10bsu024_u:364": " ajñānarugnāśaka [lokanātha] taṃ baidyarājaṃ śaraṇaṃ vrajāmaḥ // Rkp_1.38 //",
    "K10bsu024_u:365": " tvaṃ setubhūtaścaturaughamadhyāduttārakaḥ saptadhanārthavṛttaiḥ /",
    "K10bsu024_u:366": " sanmārgasandarśaka lokabandhuḥ kṛpānvitaṃ tvāmiha pūjayāmaḥ // Rkp_1.39 //",
    "K10bsu024_u:367": " [kṣamāpayāsmāṃśca tva]samagrabuddhi-āsaṃ praduṣṭāstvayi yadvayaṃ tu /",
    "K10bsu024_u:368": " tamatyayaṃ vīra gṛhāṇa nātha tvamekabandhurjagati pradhānaḥ // Rkp_1.40 //",
    "K10bsu024_u:369": " vayaṃ samutsṛjya hi mārapakṣaṃ [janayāma śreṣṭhamiha bodhicittam] /",
    "K10bsu024_u:370": " nimantrayāmaḥ kila sarvasattvān bodhiṃ labhemo vayamuttamāttu // Rkp_1.41 //",
    "K10bsu024_u:371": " nidarśayāsmākamudāracaryāṃ yathā vayaṃ parāmitāścarema /",
    "K10bsu024_u:372": " ananyavādaiḥ katibhistu [dharmaiḥ sattvā yutā bodhimavāpnuvanti] // Rkp_1.42 //",
    "K10bsu024_u:373": " puṣpāṇi yatte 'bhimukhaṃ kṣipāmaḥ chatrāṇi tāni bhavantu sarvadikṣu /",
    "K10bsu024_u:374": " (Dutt 25)",
    "K10bsu024_u:375": " tiṣṭhantu murdhni dvipadottāmānāṃ kṣetreṣu sarvartusukhākareṣu // Rkp_1.43 //",
    "K10bsu024_u:376": " atha khalu māra[putra māra]kanyāśca sagaṇapārṣadyā bhagavantaṃ muktakusumairabhyavākiran /",
    "K10bsu024_u:377": " tāni ca bhuktakusumāni bhagavataḥ ṛddhyanubhāvenānekāni koṭīniyutasahasrāṇi gaṅgānadīvālukā[samāni] puṣpacchatrāṇi santiṣṭhante sma /",
    "K10bsu024_u:378": " tāni nānāpuṣpacchatrāṇi daśasu dikṣu sarvabuddhānāṃ tiṣṭhatāṃ yāpayatāṃ mūrdhasandhīnāmuparyantarikṣe tasthuḥ svayaṃ ca tā mārakanyāḥ sagaṇapārṣadyā adrākṣuḥ /",
    "K10bsu024_u:379": " daśasu dikṣu sarvabuddhakṣetreṣvasaṃkhyeyeṣvaprameyeṣu buddhānāṃ bhagavatāṃ tiṣṭhatāṃ",
    "K10bsu024_u:380": " yāpayatāṃ dharmaṃ deśayatāṃ pariṣadā parivṛtānāṃ bhāṣatāṃ tapatāṃ virocatāṃ sanniṣaṇṇānāṃ",
    "K10bsu024_u:381": " tāni puṣpacchatrāṇi uparyantarikṣe mūrdhasandhau saṃsthitāni /",
    "K10bsu024_u:382": " te ca buddhā bhagavantaḥ samavarṇāḥ samaliṅgāḥ samarūpāḥ samadarśanāḥ /",
    "K10bsu024_u:383": " kevalaṃ teṣāṃ buddhānāṃ bhagavatāṃ siṃhāsana-nānātvaṃ pariṣado-[nānātvaṃ] buddhakṣetraguṇavyūha-nānātvaṃ dadṛśuḥ /",
    "K10bsu024_u:384": " na ca teṣāṃ buddhānāṃ bhagavatāṃ svaramaṇḍalaṃ [śuśruvuḥ /",
    "K10bsu024_u:385": " sā] ca māraparṣat bhagavato 'nubhāvenaivaṃrūpaṃ prātihārya dṛṣṭvā paramaprītiprasādajātā bhagavataḥ pādau śirobhirvanditvā purato niṣaṇṇā dharmaśravaṇāya",
    "K10bsu024_u:386": " atha khalu tāni māraputrāṇāṃ sagaṇapārṣadyānāṃ daśabimbarāṇāṃ pratinivartya mārabhavane evaṃ vṛttāntaṃ mārāya pāpīmate (Dutt 26)",
    "K10bsu024_u:387": " vistareṇārocayanti /",
    "K10bsu024_u:388": " ekaromakūpamapi cāyaṃ tasya śramaṇasya gautamasya na śakto vidhvaṃsayitumiti /",
    "K10bsu024_u:389": " bhūyaśca viṃśatisahasrāṇi tameva śaraṇaṃ jagmuḥ tasyaiva cāgrato niṣaṇṇā dharmaśravaṇāya /",
    "K10bsu024_u:390": " atha khalu māraḥ pāpīmān bhūyasyā mātrayā caṇḍībhūto duḥkhito durmanāḥ vipratisārya evamāha /",
    "K10bsu024_u:391": " lakṣmīrgatā mama punarna paraiti tāvad yāva[nna mama rājya śākyasuta]sya nāśaḥ /",
    "K10bsu024_u:392": " tūṣṇīṃ sthitā vayamananyamanaḥpratarkāḥ śākyātmajaṃ kathamimamadya tu ghātayema // Rkp_1.44 //",
    "K10bsu024_u:393": " atha māraḥ pāpīmān durmanaskaḥ eva śokā[gāraṃ prāviśat /]",
    "K10bsu024_u:394": " mahāyānasūtrādratnaketu-mārajihmīkaraṇaḥ parivarto nāma prathamaḥ // 1 //",
    "K10bsu024_u:395": " START Rkp 2",
    "K10bsu024_u:396": " (Dutt 27)",
    "K10bsu024_u:397": " dvitīyaḥ parivartaḥ",
    "K10bsu024_u:398": " atha tā mārakanyā māraputrāśca saganapāriṣadyā bhagavantaṃ [tatkṣaṇaṃ prārthayāmāsuḥ /",
    "K10bsu024_u:399": " a]rthikā vayaṃ bhagavannanenaivaṃrūpeṇa yānena ca jñānena ca ṛddhayā kṛpayopāyena pratibhānena ca /",
    "K10bsu024_u:400": " āścaryaṃ bhagavan yāvadupāya[jñāna]samanvāgatastathāgataḥ /",
    "K10bsu024_u:401": " [katamairbha]gavan dharmaiḥ samanvāgataḥ puruṣapudgalo na ca pāpamitrahastaṃ gacchati kṣipraṃ cānuttarāṃ samyak saṃbodhimabhisaṃbudhyate /",
    "K10bsu024_u:402": " bhagavānāha /",
    "K10bsu024_u:403": " caturbhirdharmaiḥ samanvāgataḥ [kulaputra]ihaikatyapuruṣapudgalo na pāpamitrahastaṃ gacchati kṣipraṃ cānuttarāṃ samyak saṃbodhimabhisaṃbudhyate",
    "K10bsu024_u:404": " katamaiścaturbhiḥ /",
    "K10bsu024_u:405": " iha bhadramukhāḥ kulaputraḥ sarvadharmānna parāmārṣṭi na ca kvacid dharmamudgṛṇhāti",
    "K10bsu024_u:406": " nopaiti nopādatte nādhitiṣṭhati na kalpayati na vikalpayati yaduta dānapāramitāyāṃ",
    "K10bsu024_u:407": " caran na dānaphalaṃ paricarati nodgṛṇhāti nopādatte nādhitiṣṭhati na kalpayati na",
    "K10bsu024_u:408": " vikalpayati yāvat prajñāpāramitāyāmapi caran yāvanna kalpayati na vikalpayati /",
    "K10bsu024_u:409": " punaraparaṃ bhadramukhāḥ sa kulaputro na sattvavādī bhavati na jīvavādī na poṣavādī",
    "K10bsu024_u:410": " na puruṣavādī na pudgalavādī na sattvadhātuṃ manasā parāmārṣṭi yāvanna kalpayati na vikalpayati /",
    "K10bsu024_u:411": " (Dutt 28)",
    "K10bsu024_u:412": " punaraparaṃ bhadramukhāḥ sa kulaputro na rūpaśabdagandharasaspraṣṭavyāni parāmārṣṭi yāvanna kalpayati na vikalpayati /",
    "K10bsu024_u:413": " punaraparaṃ bhadramukhāḥ sa kulaputraḥ sarvatryadhvatraidhātukaskandhadhātvāyatanānāṃ",
    "K10bsu024_u:414": " hetupratyayālambanaphalavipākasamutthānāśrayotpādānna parāmārṣṭi yāvanna kalpayati na vikalpayati /",
    "K10bsu024_u:415": " tat kutaḥ / sarva[jñatājñāna]caryādhiṣṭhānaṃ [sarvaviṣayakalpanāvikalpanāviraheṇa anālambanayogacaryayā] ca kartavyam /",
    "K10bsu024_u:416": " abhāvā bhadramukhāḥ sarvadharmāḥ sarvajñatā ca yāvadaghoṣānimittānakṣarāpraṇihitānutpādānirodhālakṣaṇāsaṃgā",
    "K10bsu024_u:417": " anālambanādarśanā viviktā nirātmā alakṣaṇīyā kṣaṇavyūpaśāntā atamānālokāsthānāviṣayā[vaśā]pakṣyāpratipakṣyā",
    "K10bsu024_u:418": " acintyāheyāmatsarāprapañcā[rajovirajo]niravayavā akiṃcanākārakāvedakānāśrayāgrāhyāvijñaptikāpratibhāsākṣaṇikā",
    "K10bsu024_u:419": " bhadramukhāḥ [sa]rvajñatā gaganasamā śūnyānupalambhayogenānadhiṣṭhānayogenāparāmarśayogena (Dutt 29)",
    "K10bsu024_u:420": " akalpavikalpayogena kartavyam /",
    "K10bsu024_u:421": " ebhirbhadramukhāścaturbhirdharmaiḥ samanvāgataḥ [puruṣapu]gdalo na pāpamitrahastaṃ gacchati kṣipraṃ cānuttarāṃ samyak saṃbodhimabhisaṃbudhyate",
    "K10bsu024_u:422": " yaḥ kaścid bhadramukhāḥ sarvaviṣayasaṃgasamucchraya[la]kṣaṇādhiṣṭhāna[paricaryayā sarvajñatāṃ prārthayate] sa dvayasakto bhavati /",
    "K10bsu024_u:423": " dvaya [sakta]manaḥsaṃkalpo visaṃvādayati sarvajñatām /",
    "K10bsu024_u:424": " tatra katamad dvayam /",
    "K10bsu024_u:425": " yat skandhadhātvāyatanāni lakṣaṇavyavacāreṇādhitiṣṭhati [udgṛṇhāti /",
    "K10bsu024_u:426": " dvaya]metad visaṃvādayati sarvajñatām /",
    "K10bsu024_u:427": " caryādhiṣṭhānaphalakalpanā dvayametat /",
    "K10bsu024_u:428": " jāṭibhavopādānasattvādhiṣṭhānakalpanā dvayametat /",
    "K10bsu024_u:429": " deśanāprakāśanaprajñāpana-vākpatharutavyā[hārā]dhiṣṭhānakalpanā dvayametat /",
    "K10bsu024_u:430": " uccheda-śāśvatavyavalokana-jñāna-jñeyādhiṣṭhānakalpanā dvayametat /",
    "K10bsu024_u:431": " sattvajīvapoṣapuruṣapudgala-kārakakārāpakasaṃjñādhiṣṭhānakalpanā dvayametat /",
    "K10bsu024_u:432": " yaḥ pārāpārohāpohānadhitiṣṭhati kalpayati dvayametat /",
    "K10bsu024_u:433": " yaḥ kaścid bhadramukhāḥ sarvajñajñānaṃ paryeṣate puruṣapudgalaḥ sa tryadhvāhaṃkāramamakārasamudayanirodhavyavacārānadhitiṣṭhati",
    "K10bsu024_u:434": " saṃkalpayati [udgṛṇhāti] tasya dvayametat sarvajñajñāne /",
    "K10bsu024_u:435": " tad yathā kaścit puruṣaḥ agnayarthiko bhūtalaṃ parāmṛśet pānārthiko 'gniṃ bhojanārthikaḥ [pāṣāṇaṃ] (Dutt 30)",
    "K10bsu024_u:436": " puṣpārthikaḥ cīvaraṃ gandhārthiko manuṣyakuṇapaṃ cīvarārthikaḥ śmaśānaṃ vastrārthiko",
    "K10bsu024_u:437": " 'śmānaṃ vilepanārthikaḥ ākāśaṃ parāmṛśet evameva bhadramukhāḥ yaścaryādhiṣṭhānasaṃgavyavacārasamucchraya-dvayādhiṣṭhānena",
    "K10bsu024_u:438": " sarvajñajñānaṃ paryeṣate niṣphalastasya vyāyāmaḥ /",
    "K10bsu024_u:439": " atha khalu tasyāmeva pariṣadi dhāraṇamatirnāma bodhisattvaḥ sannipatito 'bhūt sanniṣaṇṇaḥ /",
    "K10bsu024_u:440": " sa yena bhagavāṃstenāñjaliṃ praṇamaiyavamāha /",
    "K10bsu024_u:441": " yad bhagavan anabhilāpyadharmaḥ śakyamabhisamboddhum /",
    "K10bsu024_u:442": " bhagavānāha /",
    "K10bsu024_u:443": " eṣa evābhisaṃbodho yadanabhilāpyaṃ jānīte /",
    "K10bsu024_u:444": " tena hi kulaputra tvāmeva pravakṣyāmi /",
    "K10bsu024_u:445": " yadi te kṣamaṃ tathā vyākuru /",
    "K10bsu024_u:446": " asti dvayalakṣaṇabhāvo yaḥ sarvajñatā nāma labhate /",
    "K10bsu024_u:447": " āha /",
    "K10bsu024_u:448": " yadyastīti vakṣyāmi śāśvato bhaviṣyati /",
    "K10bsu024_u:449": " atha nāsti ceda vakṣyāmyucchedo bhaviṣyati /",
    "K10bsu024_u:450": " madhyamā ca pratipannopalabhyate /",
    "K10bsu024_u:451": " nāsāvasti nāpi nāstīti /",
    "K10bsu024_u:452": " yadeṣvasaṃgānutpādāvyayāpramāṇāsaṃkhyo 'tamānālokeṣu jñānam eṣa evābhisaṃbodhaḥ /",
    "K10bsu024_u:453": " vidyunmatirbodhisattva āha /",
    "K10bsu024_u:454": " yatra bhagavan nāgatirna gatirityeva jñānāvatārakauśalam eṣa evābhisaṃbodhaḥ /",
    "K10bsu024_u:455": " vairocano bodhisattva āha /",
    "K10bsu024_u:456": " yatra bhagavan na prāptilakṣaṇaṃ nābhisamayo na sākṣātkriyā na śamo na praśamo na trayadhvaṃ na triyānaṃ na praṇidhisāmīcīmanyanā eṣa evābhisaṃbodhaḥ",
    "K10bsu024_u:457": " (Dutt 31)",
    "K10bsu024_u:458": " dhāraṇamatirbodhisattva āha /",
    "K10bsu024_u:459": " yo bhagavan na tradhātukaṃ na trīṇī saṃyojanāni na traividyatāṃ na triyānatāṃ na",
    "K10bsu024_u:460": " skandhadhātvāyatanāni na kalpayati na vikalpayati na hāniṃ na vṛddhiṃ na sāmīcīṃ",
    "K10bsu024_u:461": " karoti eṣa evābhisaṃbodhaḥ /",
    "K10bsu024_u:462": " vajramatirbodhisattva āha /",
    "K10bsu024_u:463": " yaḥ pṛthagjanadharmaḥ vāryadharmo vā śaikṣadharmaḥ vāśaikṣadharmaḥ vā śrāvakadharmaḥ vā pratyekabuddhadharmaḥ na kalpayati na vikalpayati na sāmīcīṃ karoti eṣa evābhisaṃbodhaḥ /",
    "K10bsu024_u:464": " dṛḍhamatirbodhisattva āha /",
    "K10bsu024_u:465": " [yo vivekanayena] tathatāṃ vyavacārayati eṣa evābhisaṃbodhaḥ /",
    "K10bsu024_u:466": " ratnapāṇirbodhisattva āha /",
    "K10bsu024_u:467": " yo 'nutpādalakṣaṇaṃ sarvadharmāṇāṃ na prāptaye nābhisamayāya na [kalpayati eṣa evābhisaṃbodhaḥ] /",
    "K10bsu024_u:468": " acintyamatirbodhisattva āha /",
    "K10bsu024_u:469": " yastraidhātukavyavacāracittameva citte praveśayati ubhe citte na vyavacāryeṇopalabhate eṣa evābhisaṃbodhaḥ /",
    "K10bsu024_u:470": " arivijayo bodhisattva āha /",
    "K10bsu024_u:471": " [yaḥ] sarvadharmeṣu na sajyate nānunīyate nopekṣate na pratimanyate na spṛhayate na muhyate na gṛṇhāti na mucyate eṣa evābhisaṃbodhaḥ /",
    "K10bsu024_u:472": " padmagarbho bodhisattva āha /",
    "K10bsu024_u:473": " yaḥ puṇyapāpayoḥ na sajjate gambhīrakṣāntinayāvatārāhaṅkāramamakārānna kalpayati eṣa evābhisaṃbodhaḥ /",
    "K10bsu024_u:474": " (Dutt 32)",
    "K10bsu024_u:475": " candraprabhaḥ kumārabhūta āha /",
    "K10bsu024_u:476": " yo bhagavān praśamāt sarvadharmānna prajānīte na ca dharmāṇāṃ svabhāvamācayaṃ vopacayaṃ vā paśyati eṣa evābhisaṃbodhaḥ /",
    "K10bsu024_u:477": " khagamatiḥ kumārabhūta āha /",
    "K10bsu024_u:478": " yasya sarva tama-ālokotpādavyayaḥ [vṛddhihāniḥ] cittacaitasikeṣu na pravartante eṣa evābhisaṃbodhaḥ /",
    "K10bsu024_u:479": " akṣayamatirbodhisattva āha /",
    "K10bsu024_u:480": " yastripariśuddhaḥ pāramitāsu abhyāsaṃ karoti anupalambhayogena na rajyate na virajyate eṣa evābhisaṃbodhaḥ /",
    "K10bsu024_u:481": " mañjuśrīḥ kumārabhūta āha /",
    "K10bsu024_u:482": " yo bhagavan [sarva]dharmeṣu na rajyate na virajyate gambhiradharmanayaṃ ca prajānāti /",
    "K10bsu024_u:483": " yaśca prajānāti tannāyūhati[na]niryūhati nākarṣati na vyākarṣati na ca kasyaciddharmasyāpacayaṃ",
    "K10bsu024_u:484": " vāvidyāṃ [vā]vimuktiṃ cotpādayati vyayaṃ vā hānīṃ vā vṛddhiṃ vā vastuṣu na saṃkalpanato",
    "K10bsu024_u:485": " [na] vikalpanataḥ eṣa evābhisaṃbodhaḥ /",
    "K10bsu024_u:486": " anenaiva nayena sarvābhisaṃbodhaḥ /",
    "K10bsu024_u:487": " atha kautūhaliko bodhisattva āha /",
    "K10bsu024_u:488": " kiṃ mañjuśrīrāyogaprayogena prayojanam /",
    "K10bsu024_u:489": " yadanenaikanayatathatāpraveśenaiva gambhīrabhāvanānayena sarvajñajñānaparijñānam /",
    "K10bsu024_u:490": " mañjuśrīrāha /",
    "K10bsu024_u:491": " viṣamadṛṣṭirahitaḥ samyagdṛṣṭi[ra]samāropaḥ /",
    "K10bsu024_u:492": " aśāṭhya-ṛjukatāsamāropaḥ /",
    "K10bsu024_u:493": " pāparahito gurugauravāsamāropaḥ /",
    "K10bsu024_u:494": " suvacanāsa 0 samyagājīvāsa 0 sarvasaṃyojanarahitāsa 0 samākrośa-sarvasattvakṛpāsa 0 (Dutt 33)",
    "K10bsu024_u:495": " trisaṃvarāsa 0 avisaṃvādanakuśaladharmāsa 0 avyupaśāntāsa 0 saddharmārakṣāsa 0 sarvasattvāparityāgāsa",
    "K10bsu024_u:496": " 0 sarvavastuparityāgāsa 0 durbalasattva-balapratiṣṭhāpanāsa 0 bhītaśaraṇābhayāsa 0 /",
    "K10bsu024_u:497": " kumārgasaṃprasthitānāṃ pratipattiniyojanāsa 0 kṣāntisauratyāsa 0 sarvagrāhasaṃ[ga]lakṣaṇāsa 0 sarvarajastamaskandhavarjanāsa 0 sarvapariṇāmanā-phalavipākavarjanāsamāropaḥ",
    "K10bsu024_u:498": " ime kulaputra viṃśatiḥ prayogāḥ sarvajñajñānasya /",
    "K10bsu024_u:499": " sarvākṣararutagho[ṣavacanavyāhāravākya-] prabheda tathatājñānapraveśena sarvajñajñānasya prayogaḥ /",
    "K10bsu024_u:500": " sarvatathāgatavacanāni anyatīrthikavacanatathatāpraveśena sarvacaryātathatāpraveśena",
    "K10bsu024_u:501": " sarvapuṇyo[peta]prajñāpāramitāprayogatathatāpraveśena sarvopādānotpādavyayatathatāpraveśena",
    "K10bsu024_u:502": " sarvatrivimokṣāśrayahetukarmadharma[tathatā]praveśena va jñātvā sarvajñajñānasya",
    "K10bsu024_u:503": " prayogāvabodho bhavati /",
    "K10bsu024_u:504": " kautūhaliko bodhisattva āha /",
    "K10bsu024_u:505": " yāvadetat mañjuśrīryadā imaṃ gambhīraṃ dharmanayamavabudhyate tadā na kaściddharma samanupaśyati yo dharmo deśyeta yasmai deśyeta yairvārthapadavyañjanairdeśyeta prakāśyeta /",
    "K10bsu024_u:506": " yaṃ vā punaḥ prajahyād yaṃ vā bhāvayed yaṃ vā parijānīyāt sarvadharmānabhilāpyayogena tathatāṃ praviśati saḥ sarvajñajñānamavabudhyate /",
    "K10bsu024_u:507": " bhagavānāha /",
    "K10bsu024_u:508": " sādhu sādhu kulaputra subhāṣitaste 'yamekanayena (Dutt 34)",
    "K10bsu024_u:509": " sarvajñajñānapratilābhaḥ /",
    "K10bsu024_u:510": " tat kutaḥ sarvadharmā hyasamāropaḥ /",
    "K10bsu024_u:511": " anutpādāvināśakoṭīkaḥ avidyānirvāṇānutpādabhūtakoṭīkaḥ ākāśanirvāṇā[nutpādabhūta] koṭīkaḥ anabhilāpyakoṭīkaḥ sarvadharmāḥ /",
    "K10bsu024_u:512": " evaṃ sarvasattvāḥ /",
    "K10bsu024_u:513": " sarvadharmā na dravyakoṭīkaḥ sarvāsaṃgavastutaḥ parikīrtitaḥ /",
    "K10bsu024_u:514": " sarvatryadhvatraidhātukaskandhaniṣkiñcanakoṭīkaḥ trisaṃskāraśūnyatākoṭīkaḥ dharmaskandhavipākaskandhādayaḥ apacayaskandhā na dravyakoṭīkaḥ [parikīrtitaḥ]",
    "K10bsu024_u:515": " śūnyatābhūtakoṭyanabhilāpyārthasarvadharmasamanvāgato bodhisattvo mahāsattvaḥ sarvajñajñānamavatarati /",
    "K10bsu024_u:516": " tasmin khalu punaḥ sarvajñajñānapratilābhavyākaraṇe bhāṣyamāṇe viṃśatibhirmārakanyāmāraputragaṇapārṣadyasahasrairanutpattikeṣu dharmeṣu kṣāntiḥ pratilabdhā /",
    "K10bsu024_u:517": " audārikaṃ ca kāyaṃ vijahya manomayaṃ kāyaṃ pratilebhire /",
    "K10bsu024_u:518": " apareṣāmapyeṣāṃ viṃśatīnāmanutpattikadharmakṣāntipratilābho (Dutt 35) 'bhūt /",
    "K10bsu024_u:519": " dvinavatīnāṃ ca devamanuṣyabimbarāṇāṃ vicitravicitrāṇāṃ ca bodhisattvakṣāntidhyānadhāraṇīnāṃ pratilābho 'bhūt /",
    "K10bsu024_u:520": " atha tāni viṃśatisahasrāṇi anutpattikadharmakṣāntipratilabdhānāṃ bodhisattvānāṃ mahāsattvānāṃ bhagavantaṃ divyaiḥ puṣpairabhikiranti abhiprakiranti sma /",
    "K10bsu024_u:521": " bhagavataśca pādau śirobhirabhivandyaivamāhuḥ /",
    "K10bsu024_u:522": " paśya bhagavan kalyāṇamitrasaṃsargavaśena sattvānāṃ sarvapuṇyopāyakuśalamūlāni manasikārāṇi bhavanti /",
    "K10bsu024_u:523": " bhagavānāha /",
    "K10bsu024_u:524": " karmapratyaya eṣa draṣṭavyaḥ kautūhalaprāptānāṃ ca sattvānāṃ bhagavān saṃśayachittyarthamimaṃ pūrvayogamudājahāra /",
    "K10bsu024_u:525": " bhūtapūrvaṃ kulaputrā atīte 'dhvani aparimāṇeṣu mahākalpeṣu atikrāntesu asyāmeva",
    "K10bsu024_u:526": " cāturdvīpikāyāṃ yadāsīt tena kālena tena samayena dyutindhare mahākalpe vartamāne",
    "K10bsu024_u:527": " aṣṭaṣaṣṭivarṣasahasrāyuṣkāyāṃ prajāyāṃ tena ca kālena tena samayena jyotisomyagandhāvabhāsaśrīrnāma",
    "K10bsu024_u:528": " tathāgato 'bhūt vidyācaraṇasampannaḥ sugato lokavidanuttaraḥ puruṣadamyasārathiḥ",
    "K10bsu024_u:529": " śāstā devānāṃ ca manuṣyāṇāṃ buddho bhagavān /",
    "K10bsu024_u:530": " kliṣṭe pañcakaṣāye loke vartamāne ca caturṇāṃ parṣadāṃ triyānapratisaṃyuktāṃ sandeśayati sma /",
    "K10bsu024_u:531": " tena khalu punaḥ samayena rājābhūt utpalavaktro nāma caturdvīpeśvaraścakravartī /",
    "K10bsu024_u:532": " atha rājā utpalavaktro 'pareṇa kālasamayena sāntaḥpuraparivāraḥ sabalakāyo yena (Dutt 36)",
    "K10bsu024_u:533": " jyotisomyagandhāvabhāsaśrīstathāgatastenopasaṃkrāmat /",
    "K10bsu024_u:534": " upasaṃkramya tasya bhagavataḥ pādau śirasābhivandya bhagavantaṃ nānapuṣpairabhyavākirat",
    "K10bsu024_u:535": " nānāgandhairnānādhūpaiśca pūjāṃ kṛtvā bhagavato bhikṣusaṃghasya pādau śirasābhivandyābhyāṃ",
    "K10bsu024_u:536": " gāthābhyām abhyaṣṭāvīt /",
    "K10bsu024_u:537": " bhujaṃgāmarādibhiratīva guṇaiḥ samabhiṣṭutaḥ pracuradoṣaharaḥ /",
    "K10bsu024_u:538": " dhanasaptakena ca hito jagato vada kena sūkṣmamatimān bhavati // Rkp_2.1 //",
    "K10bsu024_u:539": " jagatastamoghnaḥ śamadīpakara cyutijanmajarobhdavanaśokadamaḥ /",
    "K10bsu024_u:540": " jagatastvapāyapathavārayatā vada kena mucyati ha mārapathā // Rkp_2.2 //",
    "K10bsu024_u:541": " atha khalu māraputrāḥ sa jyotisomyagandhavabhāsaśrīstathāgato rājānamutpalavaktrametadavocat /",
    "K10bsu024_u:542": " tribhiḥ satpuruṣadharmaiḥ samanvāgato bodhisattvaḥ sūkṣmamatirbhavati /",
    "K10bsu024_u:543": " katamaistribhiḥ /",
    "K10bsu024_u:544": " adhyāśayena sarvasattveṣu karuṇāyate /",
    "K10bsu024_u:545": " sarvasattvānāṃ duḥkhapraśamāya udyato bhavati (Dutt 37) mātṛvat /",
    "K10bsu024_u:546": " sarvadharmādīn nirjīvaniṣpoṣaniṣpudgalānānākaraṇa-samān vyupaparīkṣate /",
    "K10bsu024_u:547": " ebhistribhirdharmaiḥ samanvāgataḥ satpuruṣo bodhisattvaḥ sūkṣmamatirbhavati /",
    "K10bsu024_u:548": " aparaistribhiḥ mahārāja dharmaiḥ samanvāgataḥ satpuruṣo mārapāśeṣu na sajjate /",
    "K10bsu024_u:549": " katamaistribhiḥ /",
    "K10bsu024_u:550": " yaduta sarvasattveṣvakrodhano bhavati anavatāraprekṣī sarvasattvasamadakṣiṇīyaḥ samasaṃjñāmayo bhavati /",
    "K10bsu024_u:551": " sarvadharmānekanayena vyupaparīkṣate yaduta ākāśasamān niḥsaṃskārānanānātvānajātānanutpannānaniruddhān /",
    "K10bsu024_u:552": " sarvānākāśavad dravyalakṣaṇavigatānanupalambhayogena pratyavekṣate /",
    "K10bsu024_u:553": " ebhirmahārāja tribhirdharmaiḥ samanvāgataḥ puruṣo mārapāśeṣu na sajjate mārapathācca nirmucyate /",
    "K10bsu024_u:554": " atha rājñaḥ utpalavaktrasyāgramahiṣī surasundarī nāma sā caturaśītibhiḥ strīsahasraiḥ parivṛtā puraskṛtā yena jyotisomyagandhāvabhāsaśrīstathāgatastenopajagāma",
    "K10bsu024_u:555": " upetya taṃ bhagavantaṃ jyotisomyagandhāvabhāsaśriyaṃ tathāgataṃ nānāpuṣpairabhyavakīrya ābhirgāthābhiradhyabhāṣata /",
    "K10bsu024_u:556": " asadṛguṇadhara vitimirakaraṇa cyutihara vada kathamihā yuvati /",
    "K10bsu024_u:557": " bhavatiha puruṣo vyapagatakugati (Dutt 38)",
    "K10bsu024_u:558": " śriyu vinayamana drutahitakara // Rkp_2.3 //",
    "K10bsu024_u:559": " paramagatigata sugata praśamaratikara bhagavan tyajati yuvati tāṃ kathamiha puruṣaḥ /",
    "K10bsu024_u:560": " vada mama laghu suvinaya parahitakara śamayātitimirā mama nayagaganāt // Rkp_2.4 //",
    "K10bsu024_u:561": " asamasama jagati śramaṇa parama prathita guṇagaṇa smṛtivinayadhara /",
    "K10bsu024_u:562": " mama yadi puriṣeha bhavati hi dharatā laghu vada vitimira sugatapathāmṛtam // Rkp_2.5 //",
    "K10bsu024_u:563": " evamukte kulaputra sa jyotisomyagandhāvabhāsaśrīstathāgatastāṃ surasundarīmagramahiṣīmetadavocat /",
    "K10bsu024_u:564": " asti bhagini paryāyo yena mātṛgrāmo mātṛgrāmabhāvaṃ laghveva parivartayati pūrvākṣiptamātṛgrāmabhāvo",
    "K10bsu024_u:565": " laghvaśeṣaṃ kṣīyate na ca bhūyo mātṛgrāmeṣu upapattiṃ pratigṛṇhāti yāvadanuttaraparinirvāṇe",
    "K10bsu024_u:566": " hānyā [hyanatra sva]praṇidhānāt /",
    "K10bsu024_u:567": " tatra bhagini kataraḥ paryāyo yena paryāyeṇa mātṛgrāmo laghu puruṣo bhavati pūrvākṣiptaṃ ca mātṛgrāmabhāvaṃ laghvaśeṣaṃ kṣepayati /",
    "K10bsu024_u:568": " iha bhagini iyaṃ ratnaketurnāma dhāraṇī mahārthikī mahānuśaṃsā mahāprabhāvā sarvamātṛgrāmabhāvakṣayakarī kāyavāṅmanoduḥkhavipākadauṣṭhulyaṃ (Dutt 39)",
    "K10bsu024_u:569": " niravaśeṣaṃ kṣepayati /",
    "K10bsu024_u:570": " asyāśca ratnaketudhāraṇyāḥ samāśrayaṇena mātṛgrāmasya mātṛgrāmabhāvo niravaśeṣo gacchati /",
    "K10bsu024_u:571": " strīndriyamantardhāya puruṣendriyaṃ prādurbhavati /",
    "K10bsu024_u:572": " puruṣaścāpi rūpa[vān sarvāṅga]paripūrṇo bhavati ṛjuḥ sūkṣmajñānakuśalo bhavati kāyavāṅmanaḥsukṛtakarmāntaḥ sucaritacārī sarvaśaturnirjetā bhavati",
    "K10bsu024_u:573": " yaścāsya dṛṣṭadharmasāṃparāyikaḥ kāya[vāṅma]noduḥkhapratisaṃvedanīyo duṣkṛtānāṃ vāṅmanaḥkarmaṇāṃ phalavipākaḥ sa parikṣayaṃ gacchati /",
    "K10bsu024_u:574": " sthāpyānantaryakāriṇaṃ saddharmapratikṣepakamāryāpavādakaṃ ca teṣāṃ punastenaiva bhāvena parikṣayaṃ gacchati [a]pariśeṣaḥ strībhāvaḥ /",
    "K10bsu024_u:575": " kāyavāṅmanodauṣṭhulyavaipākikaḥ sumerumātraḥ pārajanmikaḥ strībhāvenāpi nivartako duḥkhavipākapratisaṃvedanīyaḥ karmāvaraṇa-pāpaniṣyandaniravaśeṣaḥ parikṣayaṃ gacchati /",
    "K10bsu024_u:576": " tat kutaḥ /",
    "K10bsu024_u:577": " [tad] yathā nāma iyaṃ ratnaketudhāraṇī sarvairatītaistathāgatairarhadbhiḥ samyaksambuddhairbhāṣitāścādhiṣṭhitā",
    "K10bsu024_u:578": " anyonyamanumoditāḥ stutā abhiṣṭutā varṇitāḥ sattvānāṃ duḥkhavipākakarmaparikṣayāya",
    "K10bsu024_u:579": " kuśalamūlabivṛddhitāyai /",
    "K10bsu024_u:580": " ebhiḥ kecidetarhi daśasu dikṣu pratyutpannāstathāgatā arhantaḥ samyaksaṃbuddhāstiṣṭhanti yāpayanti svakasvakeṣu buddhakṣetreṣu /",
    "K10bsu024_u:581": " sarve te buddha bhagavanta imāṃ ratnaketudhāraṇīṃ bhāṣante yāvat praśaṃsanti sattvānāṃ karmaparikṣayāya kuśalamūlavivṛddhaye /",
    "K10bsu024_u:582": " ye 'pi te bhaviṣyanti anāgate 'dhvani daśasu dikṣu anyonyeṣu tathāgatā arhantaḥ samyaksaṃbuddhāste 'pīmāṃ ratnaketuṃ dhāraṇīṃ bhāṣiṣyanti (Dutt",
    "K10bsu024_u:583": " yāvat praśaṃsiṣyanti sattvānāṃ duḥkhavipākakarmaparikṣayāya kuśalamūlavivṛddhaye /",
    "K10bsu024_u:584": " te 'hamapyetarhi ratnaketuṃ dhāraṇīṃ bhāṣiṣyāmi /",
    "K10bsu024_u:585": " anumodiṣyanti ca daśasu dikṣu pratyutpannānaṃ tathāgatānāṃ bhāṣamāṇānāmahamimāṃ ratnaketudhāraṇīṃ varṇayiṣyāmi praśaṃsiṣyāmi /",
    "K10bsu024_u:586": " yaḥ kaścid bhagini rājā kṣatriyo mūrdhābhiṣikto janapadasthāmaprāptaḥ imāṃ ratnaketuṃ",
    "K10bsu024_u:587": " dhāraṇīṃ pustake likhitvā dhārayiṣyanti tasya rājñaḥ kṣatriyasya daśasu dikṣū udāraḥ",
    "K10bsu024_u:588": " kīrtiśabdaśloko 'bhyudgamiṣyati /",
    "K10bsu024_u:589": " yāvat paraṃ rūpadhātumudāraiḥ kirtiśabdairāpūrayiṣyati /",
    "K10bsu024_u:590": " anekāni ca devanāgayakṣagandharvakoṭīnayutaśatasahasrāṇi tasya kṣatriyasya pṛṣṭhataḥ samanubaddhā rakṣānuguptaye sthāsyanti /",
    "K10bsu024_u:591": " sarve ca tasya viṣaye kalikalahadurbhikṣarogaparacakravātavṛṣṭiśītoṣṇadoṣāḥ praśamaṃ yāsyanti /",
    "K10bsu024_u:592": " sarve ca duṣṭayakṣarākṣasasiṃhamahiṣagajavṛkā anapabādhino bhaviṣyanti /",
    "K10bsu024_u:593": " sarve viṣatiktakaṭukarūkṣavirasaparuṣa duḥkhasaṃsparśavedanīyā doṣāḥ praśamaṃ yāsyanti /",
    "K10bsu024_u:594": " sarvāṇi cāsya dhanadhānyauṣadhivanaspatayaḥ phalapuṣpāṇi prarohiṣyanti vivardhiṣyanti strigdhāni surasāni ca bhaviṣyanti /",
    "K10bsu024_u:595": " sa ced rājā kṣatriyo mūrdhābhiṣiktaḥ saṃgrāme pratyupasthite imaṃ ratnaketuṃ dhāraṇīpustakaṃ dhvajāgrāvaropitaṃ kuryāt sa rājā kṣatriyo mūrdhābhiṣiktaḥ paracakraṃ parājeṣyati /",
    "K10bsu024_u:596": " sa cedubhayo rājñoḥ kṣatriyayormūrdhābhiṣiktayoḥ saṃgrāmābhirūḍhayoryayo ratnaketudhāraṇīpustakaṃ dhvajāgrāvaropitaṃ bhaviṣyati tau parasparaṃ prītisāmagrīṃ kariṣya[taḥ] /",
    "K10bsu024_u:597": " (Dutt 41) ityevaṃ bahuguṇānvayā ratnaketudhāraṇī yatra kvacid grāme vā nagare vā",
    "K10bsu024_u:598": " nigame vā manuṣyāṇāṃ vāmanuṣyāṇāṃ vā catuṣpadānāṃ vyādhitānāmakālamaraṇaṃ viheṭhaṃ",
    "K10bsu024_u:599": " vā syāt tatrāyaṃ ratnaketudhāraṇīpustako mahāpūjopakaraṇaiḥ praveśayitavyaḥ /",
    "K10bsu024_u:600": " praveśya susnātena suviliptagātreṇa navacīvaraprāvṛtena brahmacāriṇā nānāpuṣpasamīrite",
    "K10bsu024_u:601": " nānāgandhapradhūpite nānārasaparivṛte siṃhāsane 'bhiruhya tatrāyaṃ ratnaketudhāraṇīpustako vācayitavyaḥ /",
    "K10bsu024_u:602": " sarve tatra vyādhayo 'kālamaraṇāni ca praśamaṃ yāsyati /",
    "K10bsu024_u:603": " sarvāṇi ca tatra bhayaromaharṣadurnimittāni antardhāsyanti /",
    "K10bsu024_u:604": " yaḥ kaścinmātṛgrāmaḥ putrārthī bhavet tena snātvā navacīvaraṃ prāvṛtya brahmacāriṇā",
    "K10bsu024_u:605": " puṣpagandhamālyavilepanairimaṃ pustakamarcayitvā svayaṃ nānāpuṣpasamīrite nānāgandhapradhūpite",
    "K10bsu024_u:606": " nānārasaparivṛte āsane 'bhiruhyeyaṃ ratnaketudhāraṇī vācayitavyā /",
    "K10bsu024_u:607": " putrapratilābhī bhaviṣyati /",
    "K10bsu024_u:608": " eṣaḥ [asya bhavati antimo] mātṛgrāmabhāvo yāvadanuttaraparinirvāṇādanyatra svapraṇidhānāt sattvaparipācanaheto /",
    "K10bsu024_u:609": " [tasmin kāle tathāgato jyotiprabhaśrīrimāṃ ratnaketudhāraṇīm udāharat /",
    "K10bsu024_u:610": " jaloke jaloke /",
    "K10bsu024_u:611": " moke jali /",
    "K10bsu024_u:612": " jala (Dutt 42) jalimi /",
    "K10bsu024_u:613": " jalavrate jahile /",
    "K10bsu024_u:614": " vara-puruṣa-lakṣaṇasamāruhya /",
    "K10bsu024_u:615": " amame vamame vamame /",
    "K10bsu024_u:616": " navame mahāse /",
    "K10bsu024_u:617": " jahame jahame jahame jahame /",
    "K10bsu024_u:618": " varame varame /",
    "K10bsu024_u:619": " vavave /",
    "K10bsu024_u:620": " vavave /",
    "K10bsu024_u:621": " vahave /",
    "K10bsu024_u:622": " vaṃgave /",
    "K10bsu024_u:623": " vajave /",
    "K10bsu024_u:624": " vāra vāraśe /",
    "K10bsu024_u:625": " jamalekha /",
    "K10bsu024_u:626": " parakha /",
    "K10bsu024_u:627": " ala jahili /",
    "K10bsu024_u:628": " jana tule /",
    "K10bsu024_u:629": " jana tubhukhe /",
    "K10bsu024_u:630": " vahara vahara /",
    "K10bsu024_u:631": " siṃha vrate /",
    "K10bsu024_u:632": " nana tilā /",
    "K10bsu024_u:633": " nana tina dālā /",
    "K10bsu024_u:634": " sūryavihaga /",
    "K10bsu024_u:635": " candravihaga /",
    "K10bsu024_u:636": " cakṣu rajyati śavihaga /",
    "K10bsu024_u:637": " sarvakṣayastritvasuravihaga /",
    "K10bsu024_u:638": " jakhaga jakhaga /",
    "K10bsu024_u:639": " surakhagha vahama /",
    "K10bsu024_u:640": " amrikha /",
    "K10bsu024_u:641": " amrikha /",
    "K10bsu024_u:642": " amrikha /",
    "K10bsu024_u:643": " amrikha /",
    "K10bsu024_u:644": " amrikha /",
    "K10bsu024_u:645": " amrikha /",
    "K10bsu024_u:646": " amrikha amrikha /",
    "K10bsu024_u:647": " mrikha mrikha mrikha /",
    "K10bsu024_u:648": " vyavadeta karma /",
    "K10bsu024_u:649": " dune dune /",
    "K10bsu024_u:650": " upata vyavacched jñānakṛta /",
    "K10bsu024_u:651": " anuda padākhaga /",
    "K10bsu024_u:652": " neruka /",
    "K10bsu024_u:653": " aṅgule bhaṅgule vibhaṅgule /",
    "K10bsu024_u:654": " kulaha /",
    "K10bsu024_u:655": " indraparivibhaha /",
    "K10bsu024_u:656": " vyavaccheda karabha /",
    "K10bsu024_u:657": " vavrati /",
    "K10bsu024_u:658": " vavrati /",
    "K10bsu024_u:659": " ca prati /",
    "K10bsu024_u:660": " ca prati /",
    "K10bsu024_u:661": " amoha daraśane /",
    "K10bsu024_u:662": " parivarta bhaṣyu /",
    "K10bsu024_u:663": " khasama /",
    "K10bsu024_u:664": " krimajyotikhaga /",
    "K10bsu024_u:665": " jahi jahi jyoti /",
    "K10bsu024_u:666": " niṣka bhirasa /",
    "K10bsu024_u:667": " bhirasa /",
    "K10bsu024_u:668": " bhirasa /",
    "K10bsu024_u:669": " bhiraja /",
    "K10bsu024_u:670": " matikrama /",
    "K10bsu024_u:671": " bhivakriva /",
    "K10bsu024_u:672": " mahākriva /",
    "K10bsu024_u:673": " hile hihile /",
    "K10bsu024_u:674": " aruṇavate /",
    "K10bsu024_u:675": " samaniṣke /",
    "K10bsu024_u:676": " damadānadhyāna aparāmṛśe /",
    "K10bsu024_u:677": " phalakuṇḍalalekha /",
    "K10bsu024_u:678": " nivarta istribhāva /",
    "K10bsu024_u:679": " karmakṣaya [prādurbhava puruṣatvam /",
    "K10bsu024_u:680": " asamasama /",
    "K10bsu024_u:681": " samayavibhidadhi]jña tathāgata svāhā /",
    "K10bsu024_u:682": " samanantarabhāṣitāyāṃ śākyamuninā tathāgatenāsyāṃ ratnaketudhāraṇyāṃ punarapi mahāpṛthivī kampi[tā /",
    "K10bsu024_u:683": " pañcaśatamārakanyānāṃ (Dutt 43)",
    "K10bsu024_u:684": " sahaśravane]na asyā ratnaketudharaṇyāḥ strīvyañjanamantardhāya puruṣavyañjanaṃ prādurabhavat /",
    "K10bsu024_u:685": " aprameyāsaṃkhyeyānāṃ devanāgayakṣaga[ndharvāsuragaruḍakinnaramahoragarākṣasa]kumbhāṇḍa-kanyānāṃ",
    "K10bsu024_u:686": " sahasravaṇenāsyā ratnaketudhāraṇyāḥ strīvyañjanānyantardhāya puruṣavyañjanāni prādurbhūtāni /",
    "K10bsu024_u:687": " [tāsāṃ sarvāsāmanuttarāyāṃ samyaksambodhau anivartanacittamabhūt] /",
    "K10bsu024_u:688": " sarvāsāṃ cānāgata-strībhāva-pratilābhasaṃvartanīyaṃ karmāvaramaśesamanirudvaṃ ca /",
    "K10bsu024_u:689": " tāḥ striyaḥ prāñjalaya[stathāgataṃ śākyamuniṃ mahāsvareṇa prārthayantya] āhuḥ /",
    "K10bsu024_u:690": " namo nama āścaryakārakāya śākyamunaye tathāgatāyārhate samyaksaṃbuddhāya /",
    "K10bsu024_u:691": " brūhi mahākṛpayā [vistareṇa kathamasmākaṃ] strībhāvamantarhitaṃ sarvākāraparipūrṇaṃ puruṣabhāvaṃ sambhūtam /",
    "K10bsu024_u:692": " tenāścaryaprātihāryasaṃvegena [vayamanuttarāyaṃ samyaksaṃbodhau cittaṃ janayema /",
    "K10bsu024_u:693": " bhagavan brūhi] imaṃ pūrvayogaprameyāsaṃkhyeyadevamanuṣyāṇāmabhibhavāya /",
    "K10bsu024_u:694": " atha khalu bhagavān śākyamunistathāgataḥ [pūrvayogamavocat /",
    "K10bsu024_u:695": " bhadramukhāmuṣmin kāle yasmin samaye] jyotisaumyagandhāvabhāsaśriyastathagatasyāntikād rājña utpalavaktrasyāgramahiṣyā (Dutt 44)",
    "K10bsu024_u:696": " surasundaryā devyā sārdhaṃ ca[turaśītistrīsāhasreṇa sā ratnaketudhāraṇī śrutā śravaṇamātreṇaiva]",
    "K10bsu024_u:697": " tasyāḥ surasundaryāḥ agramahiṣyāsteṣāṃ caturaśītināṃ strīsahasrāṇāṃ strīvyañjanānyantardhāya",
    "K10bsu024_u:698": " puruṣavyañjanāni [prādurbhūtāni /",
    "K10bsu024_u:699": " tathaivāsaṃkhyeyāprameyāṇāṃ] devakanyānāṃ yāvanmanuṣyāmanuṣyakanyānāṃ[śravaṇamātreṇaiva] asyā ratnaketudhāraṇyāḥ strīndriyamantarhitaṃ pu[ruṣendriyaṃ prādurbhūtam /",
    "K10bsu024_u:700": " sarvāsāṃ tāsāṃ strī] sahasrāṇāmanāgata-strībhāva-pratilābha-saṃvartanīyaṃ karmāvaraṇamaśeṣaṃ saṃniruddham /",
    "K10bsu024_u:701": " yadā ca rājñaḥ utpalavaktrasyāgramahiṣyāḥ [surasundaryāḥ sapāriṣadyāyaḥ puruṣatvaṃ",
    "K10bsu024_u:702": " saṃjātaṃ] tadā sa rājā utpalavaktraścāturdvīpeśvaraścakravartī jyeṣṭhakumāraṃ rājyābhiṣekeṇābhiṣicya",
    "K10bsu024_u:703": " sārdhamekonena putrasahasreṇa [sārdhaṃ surasundareṇa] sārdhaṃ caturaśītibhiḥ surasundaramahāpuruṣasahasraiḥ",
    "K10bsu024_u:704": " sārdhamaparirdvinavatibhiḥ prāṇasahasrairabhiniṣkramya tasya jyotisomyagandhāvabhāsaśriyastathāgatasyāntike",
    "K10bsu024_u:705": " keśaśmaśrūṇyavatārya kāṣāyāṇi vastrāṇi paridhāya samyagevāgārādanāgārikāṃ pravrajitaḥ /",
    "K10bsu024_u:706": " pravrajitvā svādhyāyabhirato yoniśaṃ manasikārābhiyukto 'bhūt /",
    "K10bsu024_u:707": " atha tatra bahūnāṃ prāṇakoṭīnāmetadabhavat /",
    "K10bsu024_u:708": " kasmād rājā cakravartī pravrajitaḥ /",
    "K10bsu024_u:709": " te parasparamevamāhuḥ /",
    "K10bsu024_u:710": " mārakarmābhiyukta eṣa tathāgataḥ śaṭho māyāvī mārakarmasamāyuktama imaṃ (Dutt 45)",
    "K10bsu024_u:711": " dharmaṃ deśayati /",
    "K10bsu024_u:712": " keṣāṃcit strīvyañjanamupanāmayati /",
    "K10bsu024_u:713": " keṣāṃcit puruṣavyañjanam /",
    "K10bsu024_u:714": " keṣāñcit keśaśmaśrūṇyavatārayati /",
    "K10bsu024_u:715": " keṣāñcid raktāni vāsāṃsi prayacchati keṣāñcit pāṇḍurāṇi /",
    "K10bsu024_u:716": " keṣāṃcid devopapattaye dharmaṃ deśayati /",
    "K10bsu024_u:717": " keṣāñcinmanuṣyopapattaye keṣāñcittiryagyonyupapattaye keṣāñcid cyutyupapattaye dharmaṃ deśayati /",
    "K10bsu024_u:718": " mārakarmapathābhiyuktaḥ strīkaraṇamāyayā samanvāgataḥ sa śramaṇo jyotisomyagandhāvabhāsaśrīḥ",
    "K10bsu024_u:719": " śramaṇarūpeṇa visaṃvādakaḥ yannūnaṃ vayamitaḥ prakramena na cāsya rūpaliṅgagrahaṇaṃ",
    "K10bsu024_u:720": " paśyema na cāsya kiñcid vacanaṃ śṛṇuyāma /",
    "K10bsu024_u:721": " atha tatraiva kumārabhṛto nāma bhaṭaḥ /",
    "K10bsu024_u:722": " sa evamāha /",
    "K10bsu024_u:723": " yā mama bhāryā antaḥpurikā duhitaraścābhūvan sarvāsāmanena śramaṇakoraṇḍakena strīvyañjanānyapanīya puruṣendriyāṇyabhinirmitāni /",
    "K10bsu024_u:724": " sarvāsāṃ śirāṃsi nirmuṇḍāni kṛtvā raktāni vāsāṃsi anupradattāni /",
    "K10bsu024_u:725": " ahaṃ caikākī śokārto bhūtaḥ /",
    "K10bsu024_u:726": " ete sarve vayaṃ samagrā bhūtvā viṣamaṃ mahāgahanaparvataṃ praviśāmaḥ /",
    "K10bsu024_u:727": " yatra vayamasya mārapāśābhiyuktasya śramaṇakoraṇḍakasya śramaṇamāyāvinaḥ svaraghoṣamapi (Dutt 46)",
    "K10bsu024_u:728": " na śṛṇuyāma prāgeva paśyāma iti /",
    "K10bsu024_u:729": " te sarve tuṣṭā evamāhuḥ /",
    "K10bsu024_u:730": " evamastviti /",
    "K10bsu024_u:731": " atha kumārabhṛto bhaṭastairvicikitsāprāptairbahubhiḥ prāṇakoṭībhiḥ sārdhaṃ prākrāmat pratyantime janapade viṣamaparvatagahane sva-ṛṣiveṣeṇa caryāṃ cacāra /",
    "K10bsu024_u:732": " tebhyaśca sattvebhyaḥ evaṃ dharmaṃ deśayāmāsa /",
    "K10bsu024_u:733": " nāsti saṃsārānmīkṣo nāsti sukṛtaduṣkṛtānāṃ karmaṇāṃ phalavipākaḥ /",
    "K10bsu024_u:734": " ucchedavādī [ayaṃ] śramaṇaḥ utpanno mārakarmābhiyukto visaṃvādakaḥ /",
    "K10bsu024_u:735": " ye ca taṃ darśanāyopasaṃkramanti ye ca tamabhivādayanti ye cāsya dharmaṃ śṛṇvanti te vikṣiptacittā bhavanti /",
    "K10bsu024_u:736": " śirāṃsi caiṣāṃ muṇḍayati /",
    "K10bsu024_u:737": " gṛhānnirvāsayati /",
    "K10bsu024_u:738": " raktāni vāsāṃsi prayacchati /",
    "K10bsu024_u:739": " śmaśānacaryāṃ cārayati /",
    "K10bsu024_u:740": " bhaikṣyacaryāsu niveśayati /",
    "K10bsu024_u:741": " ekāhāriṇaḥ karoti /",
    "K10bsu024_u:742": " viṣamadṛṣṭimanaso 'nityodvignān vivekavāsābhiratānlayanaprakṣiptān kāmaratinṛtyagītagandhamālyavilepanābharaṇavibhūṣaṇa-maithunadharma-surāmadyapāna-rahitānalpa-bhāṣiṇaḥ karoti /",
    "K10bsu024_u:743": " evaṃrūpaḥ sa śramaṇaveṣeṇocchedavādī mārapathābhiyuktaḥ sattvānāṃ śatrubhūta utpannaḥ adṛṣṭaśrutapūrvametasya śramaṇagautamasya kriyopalakṣita iti /",
    "K10bsu024_u:744": " tena bahūni prāṇakoṭīnayutaśatasahasrāṇyevaṃrūpāmimāṃ pāpikāṃ dṛṣṭiṃ grāhitānyabhūvan /",
    "K10bsu024_u:745": " (Dutt 47)",
    "K10bsu024_u:746": " yo vāpareṇa samayena utpalavaktro mahāśramaṇo 'śrauṣīt kasmiṃścit parvatagahane kecit",
    "K10bsu024_u:747": " svayaṃ kumārgasaṃprasthitāḥ parānapyetāṃ viṣamāṃ dṛṣṭiṃ grāhayantaḥ trayāṇāṃ ratnānāmavarṇaṃ",
    "K10bsu024_u:748": " cārayantīti śrutvā cāsyaitadabhavat /",
    "K10bsu024_u:749": " yāvadahaṃ tāvat sattvāṃstataḥ pāpakāt dṛṣṭigatānna parimokṣayeyaṃ na ca samyagdṛṣṭau pratiṣṭhāpayeyaṃ nirarthakaṃ me śrāmaṇyaṃ bhavet /",
    "K10bsu024_u:750": " kathaṃ cāham anāgatādhvani andhabhūte loke anuttarāṃ samyaksaṃbodhimabhisaṃbudhyeyam /",
    "K10bsu024_u:751": " kathaṃ ca vyasanagatāṃścaturmārapāśabandhanabaddhān sattvān śakṣyāmi parimocayitumiti /",
    "K10bsu024_u:752": " athotpalavaktro mahāśramaṇo mahādṛḍhaparākramaḥ kāruṇikastaṃ jyotisomyagandhavabhāsaśriyaṃ",
    "K10bsu024_u:753": " tathāgatamavalokyānekaprāṇi-śata-sahasraparivṛtaḥ puraskṛtasteṣu teṣu pratyantimeṣu",
    "K10bsu024_u:754": " grāmanagaranigamaparvataviṣamakarvaṭasthāneṣu caryāṃ caran tatra vā atra tebhyaḥ",
    "K10bsu024_u:755": " sattvebhyo dharmaṃ deśayāmāsa /",
    "K10bsu024_u:756": " tān sattvān pāpakān dṛṣṭigatān nivārayitvā samyagdṛṣṭau niyojyānuttarāyaṃ samyaksaṃbodhau pratiṣṭhāpayāmāsa /",
    "K10bsu024_u:757": " kāṃścidaparān pratyekabuddhayānapraṇidhāne kāṃścit śrāvakayāne kāṃścit phale pratiṣṭhāpayāmāsa /",
    "K10bsu024_u:758": " kāṃścit pravrajayāmāsa /",
    "K10bsu024_u:759": " kāṃścidupāsakasaṃvare kāṃścidupavāse kāṃścit triśaraṇagamane pratiṣṭhāpayāmāsa /",
    "K10bsu024_u:760": " strībhyaśca imāṃ ratnaketudhāraṇīṃ deśayāmāsa /",
    "K10bsu024_u:761": " strībhāvānnivartayitvā pratiṣṭhāpayāmāsa puruṣatve /",
    "K10bsu024_u:762": " yāśca tāvat hyaśrāmaṇyastathāgatasyāntike vicikitsāprāptā abhūvaṃstāḥ sarvastataḥ pāpakadṛṣṭigatāt nivāryātyayaṃ pratideśāpayitvānuttarāyāṃ (Dutt 48)",
    "K10bsu024_u:763": " samyaksaṃbodhau pratiṣṭhāpayāmāsa /",
    "K10bsu024_u:764": " tasyaiva ca jyotisomyagandhāvabhāsaśriyastathāgatasyāntikamupanīya pravrajayāmāsa sthāpya kumārabhṛtaṃ bhaṭam /",
    "K10bsu024_u:765": " tena caivaṃ praṇidhānaṃ kṛtamabhūt /",
    "K10bsu024_u:766": " yathā mamānenotpalavaktreṇa śramaṇena parṣadaṃ vilopya nītā tathā 'hamapyasyānuttarāṃ",
    "K10bsu024_u:767": " samyaksaṃbodhimabhiprasthitasya tatra buddhakṣetre māratvaṃ kārayeya yaduta garbhasthānāt",
    "K10bsu024_u:768": " prabhṛti enaṃ viheṭhayeyam /",
    "K10bsu024_u:769": " tataḥ paścājjātamātraṃ kumārakrīḍāparaṃ śilpakarmapaṭhanasthaṃ ratikrīḍāntaḥpuragataṃ yāvad bodhimaṇḍasaṃniṣaṇṇaṃ saṃtrāsayeyam /",
    "K10bsu024_u:770": " vighnāni ca kuryām /",
    "K10bsu024_u:771": " bodhiprāptasya ca śāsanavipralopaṃ kuryām /",
    "K10bsu024_u:772": " atha sa utpalavaktro mahāśramaṇastaṃ kumārabhṛtaṃ bhaṭamevaṃ praṇidhikṛtāvasāyaṃ",
    "K10bsu024_u:773": " mahatā kṛcchodyogaparākramaiḥ prasādayitvā tataḥ pāpakadṛṣṭigatāt pratinivartyātyayaṃ",
    "K10bsu024_u:774": " pratideśāpayitvānuttarāyāṃ samyaksaṃbodhau cittamutpādayati sma /",
    "K10bsu024_u:775": " atha kumārabhṛtabhaṭo vinītaprasādaḥ idaṃ praṇidhānaṃ cakāra /",
    "K10bsu024_u:776": " yadā tvaṃ mahākāruṇika anuttarāṃ samyaksaṃbodhim abhisaṃbuddho bhavestadā bodhiprāpto māṃ vyākuryā anuttarāyāṃ samyaksaṃbodhau /",
    "K10bsu024_u:777": " syāt khalu punarbhadramukhā yuṣmākaṃ kāṃkṣā vā vimatirvānyaḥ sa tena kālena tena",
    "K10bsu024_u:778": " samayenāsīdutpalavaktro nāma yena tasya jyotisomyagandhāvabhāsaśriyastathāgatasya",
    "K10bsu024_u:779": " saparivārasyānekavidhaṃ pūjopasthānaṃ kṛtamanekaiśca prāṇakoṭīnayutaśatasahasraiḥ",
    "K10bsu024_u:780": " sārdhaṃ niṣkramya pravrajitaḥ apramāṇāni ca prāṇakoṭīnayutaśasahasrāṇi (Dutt 49)",
    "K10bsu024_u:781": " tataḥ [pāpakadṛṣṭi]gatānnivārayitvā triṣu yāneṣu niveśitāni /",
    "K10bsu024_u:782": " aprameyaḥ sattvaḥ phalaṣu pratiṣṭhāpitaḥ /",
    "K10bsu024_u:783": " apramāṇaśca strīkoṭīnayutaśatasahasrāṇāṃ puruṣapratilābhaḥ kṛta iti /",
    "K10bsu024_u:784": " na khalu yuṣmābhirevaṃ draṣṭavyam /",
    "K10bsu024_u:785": " ahaṃ sa tena kālena tena samayena rājābhūt cāturdvīpeśvaraścakravartī utpalavaktro nāma /",
    "K10bsu024_u:786": " mayā sa evaṃrūpaḥ manasikāraḥ kṛtaḥ /",
    "K10bsu024_u:787": " yat khalu punaryuṣmākaṃ bhadramukhāḥ kāṅkṣā [vā] vimatirvā anyā sā tena kālena tena samayenābhūt surasundarī nāmāgramahiṣī yayā śrāmaṇyamavāptam",
    "K10bsu024_u:788": " maitreyaḥ sa bodhisattvo mahāsattvastena kālena tena samayenābhūt /",
    "K10bsu024_u:789": " syāt khalu bhadramukhāḥ yuṣmākaṃ kāṅkṣā vā vimatirvānyaḥ sa tena kālena tena samayena kumārabhṛto nāma bhaṭo 'bhūt sārdhaṃ prāṇakoṭībhiḥ /",
    "K10bsu024_u:790": " na khalu punaryuṣmābhirevaṃ draṣṭavyam /",
    "K10bsu024_u:791": " ayaṃ sa māraḥ pāpīmāṃstena kālena tena samayena kumārabhṛto nāma bhaṭo 'bhūt /",
    "K10bsu024_u:792": " yanmayā tatkālaṃ [tasya pārṣadaḥ] pravrājitaḥ tena mayi pradoṣamutpādyaivaṃ praṇidhānaṃ kṛtam /",
    "K10bsu024_u:793": " yadā tvamanuttarāṃ samyaksaṃbodhimabhisaṃbuddhaḥ syāstadā tvaṃ māṃ vyākuryā anuttarāyāṃ samyaksaṃbodhau /",
    "K10bsu024_u:794": " tasyaiva yū[yaṃ kula]putrā jyotisomyagandhāvabhāsaśriyastathāgatasyāntike[']prasādaṃ",
    "K10bsu024_u:795": " kṛtvāsaṃvṛtavāgbhāṣitaṃ pāpakaṃ dṛṣṭigataṃ parigṛhya mayaiva yūyaṃ tataḥ pāpadṛṣṭigatāt",
    "K10bsu024_u:796": " parimocya pravrājitāḥ /",
    "K10bsu024_u:797": " tataḥ anu[pū]rveṇa (Dutt 50)",
    "K10bsu024_u:798": " yuṣmābhirbahūni buddhasahasrāṇi paryupāsitāni /",
    "K10bsu024_u:799": " teṣāṃ ca pūjopasthānaṃ kṛtam /",
    "K10bsu024_u:800": " tebhyaśca dharmaṃ śrutvā praṇidhānaṃ kṛtam /",
    "K10bsu024_u:801": " ṣaṭsu pāramitāsu [caryā kṛtā] iti /",
    "K10bsu024_u:802": " tena yūyaṃ kāyavāṅmanoduścarikarmaṇā pūrvaṃ triṣvapāyeṣu anekakalpaduḥkhānyanubhūtavantaḥ /",
    "K10bsu024_u:803": " tenaiva karmāvaraṇena etarhi mārasya pāpīmato bhavane upapanna iti /",
    "K10bsu024_u:804": " asmin khalu punā ratnaketudhāraṇī-pūrvayoge bhāṣyamāṇe bhagavatā śākyamuninā tathāgatena",
    "K10bsu024_u:805": " teṣāṃ pañcānāṃ mārakanyāśatānāṃ strībhāvamantardhāya puruṣabhāvaḥ saṃvṛtto 'nupattikadharmakṣāntipratilambhaścābhūt /",
    "K10bsu024_u:806": " apramāṇānām asaṃkhyeyānāṃ sattvakoṭīnayutaśatasahasrāṇāṃ sadevamānuṣāyāḥ prajāyāśca anuttarāyāṃ samyaksaṃbodhau cittānyutpannāni /",
    "K10bsu024_u:807": " [te] avaivartyāścābhūvan anuttarāyāṃ samyaksaṃbodhau /",
    "K10bsu024_u:808": " evamaprameyāsaṃkhyeyāni sattvakoṭīnayutaśatasahasrāṇi śrāvakapratyekabuddhayāne [']vaivartyāni abhūvan /",
    "K10bsu024_u:809": " aprameyāsaṃkhyeyānāṃ devamānuṣakanyānāṃ mātṛgrāmabhāvo 'bhinivṛttaḥ puruṣabhāvāśrayapratilabhaścābhūt /",
    "K10bsu024_u:810": " mahāyānasūtrādratnaketu-pūrvayogaparivarto nāma dvitīyaḥ // 2 //",
    "K10bsu024_u:811": " START Rkp 3",
    "K10bsu024_u:812": " (Dutt 51)",
    "K10bsu024_u:813": " tṛtīyaḥ parivartaḥ",
    "K10bsu024_u:814": " atha khalu asyāṃ ratnaketudhāraṇyāṃ bhāṣyamāṇāyāṃ śākyamuninā tathāgatenārhatā sarvāvatīyaṃ sahālokadhāturudāreṇāvabhāsena sphuṭābhūt /",
    "K10bsu024_u:815": " ye ceha buddhakṣetre koṭīśataṃ cāturdvīpikānāṃ teṣu koṭīśataṃ kāmeśvarāṇāṃ māratvaṃ kārayanti te buddhānubhāvena saṃvignā imāṃ cāturdvīpikāṃ vyavalokayanti sma /",
    "K10bsu024_u:816": " kuto 'yamavabhāsaḥ utpannaḥ /",
    "K10bsu024_u:817": " nūnaṃ pāpīmān nāma māro yastatra cāturdvīpikāyāṃ prativasati tasyaiṣa prabhāvaḥ yo 'smatto balavantaḥ īśvarataro mahaujaskaśca /",
    "K10bsu024_u:818": " atha khalu te mārā vyavalokayanto 'drākṣuḥ taṃ māraṃ pāpīmantaṃ koṣāgāre niṣaṇṇaṃ paramadurmanastham /",
    "K10bsu024_u:819": " atha tat koṭīśataṃ mārāṇāṃ yeneyaṃ cāturdvīpikā yena mārasya pāpīmato bhavanaṃ tenopajagāma /",
    "K10bsu024_u:820": " upetya māraṃ pāpīmantamevamāha /",
    "K10bsu024_u:821": " kiṃ bhoḥ kāmeśvara /",
    "K10bsu024_u:822": " sarvāvatīyaṃ lokadhāturavabhāsitā tvaṃ ca śokāgāraṃ praviśya niṣaṇṇaḥ /",
    "K10bsu024_u:823": " atha kāmeśvaro māraḥ teṣāṃ mārakoṭīśatānāṃ vistareṇārocayati sma /",
    "K10bsu024_u:824": " yat khalu mārṣāḥ jānīyu[ri]haikaḥ śramaṇa utpannaḥ śākyavaṃśāt paramaśaṭho māyāvī /",
    "K10bsu024_u:825": " tenotpannamātreṇa sarvāvatīyamiha lokadhāturavabhāsitā prakampitā kṣobhitā /",
    "K10bsu024_u:826": " ye kecidiha kṛtsnalokadhātau vidvāṃso mahendrā vā nāgendrā vā yakṣendrā vā surendrā vā mahoragendrā vā garuḍendrā vā (Dutt 52)",
    "K10bsu024_u:827": " kinnarendrā vā yāvadanye 'pi kecinma[nu]ṣyā vidvāṃsaste sarve tamupāgatāḥ pūjākarmaṇe yāvat ṣaḍvarṣāṇi ekākyadvitīyaṃ niṣadyā lakṣaṇāṃ māyāṃ sādhitavān /",
    "K10bsu024_u:828": " ahamapi svabaladarśanaṃ cikīrṣuḥ evaṃ ṣaṭtriṃśatkoṭīsainyaparivāraḥ upasaṃkramya samantato 'nuparivārya sarvamārabalavikurvaṇa-ṛddhibalaparākramaṃ saṃdarśita[vān /",
    "K10bsu024_u:829": " paśyaikaṃ romakū]pamapyaham aśakto 'smi saṃtrāsayituṃ vā bhīṣayituṃ vā kimaṅga punastasmādāsanāt kampayituṃ kiṃvā punaranyaṃ vighātaṃ kartumiti",
    "K10bsu024_u:830": " atha caitena vṛṣalena tādṛśī māyā pradarśitā [prakaṃ]paśca kṛtaḥ yat sasainyo 'haṃ parājitaśchinnavṛkṣa iva dharaṇītale nipatitaḥ /",
    "K10bsu024_u:831": " tena ca tatraiva niṣaṇṇena tādṛśī alakṣaṇā māyā sā[dhitā yayāsau sarvamāraviṣaya]mevā[bhi]bhūtaṃ sādhitavidyāṃ tasmādutthāya sattvebhyaḥ saṃprakāśayāmāsa",
    "K10bsu024_u:832": " ye ca kecidiha cāturdvīpikāyāṃ lokadhātau paṇḍitā vijñāstathā mā[yāyāṃ chandakṛtasteṣāṃ cittaṃ] prajānāmi gatyupapattiṃ vā ṣaṭsu gatiṣu /",
    "K10bsu024_u:833": " ye ca taccharaṇagatāsteṣām ekaromakūpamapi na śaknomi saṃtrāsayituṃ vā saṃkṣobhayituṃ (Dutt 53)",
    "K10bsu024_u:834": " vā [kampayituṃ vā] loke punastasmād visaṃvādayituṃ vā kampayituṃ vā śaknuyām /",
    "K10bsu024_u:835": " adyaiva ca me pañca paricārikāśatāni viṃśatiśca putrasahasrāṇi sagaṇaparṣadyāni vṛṣalaṃ gautamaṃ [śra]maṇaṃ śaraṇaṃ gatāstasya purato niṣaṇṇāḥ",
    "K10bsu024_u:836": " na cāhaṃ bhūyastāni śaktastasmād vivecayitum /",
    "K10bsu024_u:837": " tena hi yūyaṃ balavantaḥ puṇyavanto jñānavantaḥ aiśvaryavantaḥ [suhṛdo bha]vata /",
    "K10bsu024_u:838": " taṃ śākyaputraṃ vṛṣalaṃ jīvitād vyaparopayiṣyāmaḥ /",
    "K10bsu024_u:839": " ye ca sattvāstaccharaṇagatāstān sarvān vidhvaṃsayiṣyāmaḥ /",
    "K10bsu024_u:840": " kṛṣṇaṃ māyāśāṭhyaṃ śramaṇapakṣaṃ parājeṣyāmaḥ /",
    "K10bsu024_u:841": " [śuklaṃ mārapa]kṣam uddyotayiṣyāmaḥ /",
    "K10bsu024_u:842": " tataḥ paścāt sukhasparśaṃ vihariṣyāmaḥ /",
    "K10bsu024_u:843": " atha jyotiṣprabho māraḥ imaṃ jambudvīpaṃ vyavalokayāmāsa yatra tathāgataḥ [saṃniṣaṇṇo] dharmaṃ deśayati /",
    "K10bsu024_u:844": " atha jyotiṣprabho māro bhagavataḥ kāyamadrākṣīt svaraghoṣayukta[stasya dharmade]śanāmaśrauṣīt /",
    "K10bsu024_u:845": " atha tāvadeva tasya roma[harṣaṇaḥ] saṃtrā[saḥ] utpannaḥ /",
    "K10bsu024_u:846": " atha sa māraṃ pāpīmantamevamāha /",
    "K10bsu024_u:847": " kṛtsne kṣetre hyeṣa viśiṣṭo vararūpaḥ",
    "K10bsu024_u:848": " puṇyajñānī [cirasthitikaśca] śuddhaḥ /",
    "K10bsu024_u:849": " cirakālaṃ kleśānmukto mārgasuyuktaḥ",
    "K10bsu024_u:850": " sarve tasya bhava[kṣaya] śokavimuktaḥ // Rkp_3.1 //",
    "K10bsu024_u:851": " (Dutt 54)",
    "K10bsu024_u:852": " mā tvaṃ bhūyaḥ krodhavaśaṃ gacchānayayuktam",
    "K10bsu024_u:853": " agro hyeṣa śreṣṭhaḥ śaraṇyastribhave 'smin /",
    "K10bsu024_u:854": " yasyāsminna dveṣalavo 'pi pratibhāti",
    "K10bsu024_u:855": " vyāmūḍho 'sau saukhyavinaṣṭo bhavatīha // Rkp_3.2 //",
    "K10bsu024_u:856": " athāparo māraḥ sannimiko nāma taṃ māraṃ pāpīmantamevamāha /",
    "K10bsu024_u:857": " mahardhiko 'sau varapuṇyalakṣaṇo hyanāśritaḥ sarvagatipramuktaḥ /",
    "K10bsu024_u:858": " aśeṣa[duḥkha]kṣayamārgadeśako vihiṃsituṃ māraśatairna śakyam // Rkp_3.3 //",
    "K10bsu024_u:859": " pāpīmānāha /",
    "K10bsu024_u:860": " vaśaṃ madīyāṃ janatāṃ kṛtāhi yuṣmajjanastasya vaśānugo 'yam /",
    "K10bsu024_u:861": " na cirāt sa śūnyaṃ viṣayaṃ kariṣyati asmadgatiḥ kutra punarbhaviṣyati // Rkp_3.4 //",
    "K10bsu024_u:862": " atha vanarājo nāma māraḥ sa māraṃ pāpīmantamevamāha /",
    "K10bsu024_u:863": " yadā tavāsīt parama samṛddhistadā tvayā darśitamātmasauryam /",
    "K10bsu024_u:864": " balapranaṣṭo 'syadhunā nirāśaḥ kiṃ spardhase sarvavidā sahādya // Rkp_3.5 //",
    "K10bsu024_u:865": " (Dutt 55)",
    "K10bsu024_u:866": " khaḍgasomo māraḥ prāha /",
    "K10bsu024_u:867": " kvacinna tasyāsti manaḥpradoṣa vā na viśuddha [tiṣṭhati cittā]śayena /",
    "K10bsu024_u:868": " traidhātukānmuktagatipracāro nāsau [parai]rghātayituṃ hi śakyam // Rkp_3.6 //",
    "K10bsu024_u:869": " pāpīmānāha /",
    "K10bsu024_u:870": " ye sanniṣaṇṇā iha lokadhātau kāmaprasaktā madamānamūrcchitāḥ /",
    "K10bsu024_u:871": " [sadā]nuvṛttā mama kiṃkarāste kathaṃ na śakyaṃ tairvighātayituṃ samagraiḥ // Rkp_3.7 //",
    "K10bsu024_u:872": " kṣititoyo nāma māraḥ sa evamāha /",
    "K10bsu024_u:873": " māyāmarīcipratimānasārān bhāvān parijñāya vinītatṛṣṇaḥ /",
    "K10bsu024_u:874": " bhaveṣvasakto gaganasvabhāvaḥ śakyaṃ vighataḥ kathamasya kartum // Rkp_3.8 //",
    "K10bsu024_u:875": " pāpīmānāha /",
    "K10bsu024_u:876": " ihaiva tasyāsti vaśo triloke miṣṭānnapānāsanavastrasevinaḥ /",
    "K10bsu024_u:877": " (Dutt 56)",
    "K10bsu024_u:878": " trivedanā cāsya matau pratiṣṭhitā kṣayaṃ praṇetuṃ na kathaṃ hi śakyam // Rkp_3.9 //",
    "K10bsu024_u:879": " tṛṣṇañjaho nāma māraḥ sa evamāha /",
    "K10bsu024_u:880": " yā ṛddhirasmin viṣaye 'sti kācit pāpīmatāṃ caiva mahoragāṇām /",
    "K10bsu024_u:881": " siddhārtha-ṛddherna kalāṃ spṛśanti kṣayaṃ praṇetuṃ ca kathaṃ hi śakyam // Rkp_3.10 //",
    "K10bsu024_u:882": " pāpīmānāha /",
    "K10bsu024_u:883": " bhaktacchedo mayāsya hi kāritastacchilā punaḥ kṣiptā /",
    "K10bsu024_u:884": " uktāstathā krośā āśramāt kampito 'pi saḥ // Rkp_3.11 //",
    "K10bsu024_u:885": " bodhākṣo nāma māraḥ sa evamāha /",
    "K10bsu024_u:886": " yadā tvayā tasya kṛto vighātaḥ kaścit pradoṣaḥ kupitena tena /",
    "K10bsu024_u:887": " saṃdarśitaste bhṛkuṭīmukhe vā kiṃ tasya sākṣāt [ku]vacaḥ śrutaṃ te // Rkp_3.12 //",
    "K10bsu024_u:888": " (Dutt 57)",
    "K10bsu024_u:889": " pāpīmānāha /",
    "K10bsu024_u:890": " pratisaṃkhyayā so kramate ca nityaṃ prahīṇarāgo gatadoṣamohaḥ /",
    "K10bsu024_u:891": " sarveṣu sattveṣu sa maitracittaḥ saṃsargacaryā punarasya nityam // Rkp_3.13 //",
    "K10bsu024_u:892": " durdhaṣo nāma māraḥ sa evamāha /",
    "K10bsu024_u:893": " ye ca trisaṃyojanapāśabaddhāsteṣāṃ vighātāya vayaṃ yatema /",
    "K10bsu024_u:894": " sa tu prahīṇāmayamohapāśaḥ kṣayaṃ praṇetuṃ ca kathaṃ hi śakyam // Rkp_3.14 //",
    "K10bsu024_u:895": " pāpīmānāha /",
    "K10bsu024_u:896": " yūyaṃ mama prāptabalāḥ sahāyāḥ sadyo bhavanto bhavatāpramattāḥ /",
    "K10bsu024_u:897": " apo 'dhitiṣṭhāmi mahīmaśeṣāṃ sarvā diśaḥ parvatamālinī ca // Rkp_3.15 //",
    "K10bsu024_u:898": " gaganāt pracaṇḍaṃ ghanaśailavarṣaṃ samutsṛjāmyāyasacūrṇarāśim /",
    "K10bsu024_u:899": " (Dutt 58)",
    "K10bsu024_u:900": " nārācaśaktikṣuratomarāṃśca kṣipāmi kāye 'sya vicūrṇanārtham /",
    "K10bsu024_u:901": " ebhiḥ prayogairabhighātadīptaistaṃ sthākyasiṃhaṃ prakaromi bhasma // Rkp_3.16 //",
    "K10bsu024_u:902": " peyālam / yāvanmārakoṭībhirgāthākoṭī bhāṣiṃtā iti /",
    "K10bsu024_u:903": " atha sarve mārāḥ ekakaṇṭhenaivamāhuḥ /",
    "K10bsu024_u:904": " evamastu /",
    "K10bsu024_u:905": " gamiṣyāmaḥ svakasvakebhyo bhavanebhyaḥ /",
    "K10bsu024_u:906": " sannāhaṃ baddhvā sasainyasaparivārāḥ āgamiṣyāmo yadasmākam ṛddhibalaviṣayaṃ tatsarvamādarśayiṣyāmaḥ /",
    "K10bsu024_u:907": " atha tvaṃ svayameva jñāsyase yādṛśaṃ śauryaṃ sa śramaṇo gautamastatkṣaṇe pradarśayati /",
    "K10bsu024_u:908": " atha tā mārakoṭyaḥ svabhavanāni gatvā sannāhabandhaṃ kṛtvā ekaiko mārakoṭīsahasraparivāro",
    "K10bsu024_u:909": " vividhāni varmāṇi prāvṛtya nānāpraharaṇayukto vividhasannāhasaṃnaddhastasyāmeva rātrayā[ma]tyayenemaṃ",
    "K10bsu024_u:910": " jambudvipamanuprāptaḥ /",
    "K10bsu024_u:911": " aṅgamagadhasandhau gaganasthā yāvadevāsmiṃścāturdvīpike devanāgayakṣagandharvāsuragaruḍakinnara-mahoraga-preta-piśāca-kumbhāṇḍā",
    "K10bsu024_u:912": " bhagavato 'ntike aprasannacittā alabdhagauravamanaskārā dharme saṃghe cāprasannacittāste",
    "K10bsu024_u:913": " sarve māreṇa pāpīmatā bhagavato 'ntike vadhāya udyojitāḥ /",
    "K10bsu024_u:914": " te 'pi nānāpraharaṇavarmaprāvṛtāstatraiva tasthuḥ /",
    "K10bsu024_u:915": " māro 'pi pāpimān anuhimavataḥ pārśvaṃ gatvā yatra jyotīrasa (Dutt 59)",
    "K10bsu024_u:916": " ṛṣiḥ prativasati maheśvarabhaktikaḥ aṣṭādaśasu vidyāsthāneṣu ṛddhiviṣayapāramiprāptaḥ pañcaśataparivārastasya maheśvararūpeṇa purataḥ sthitvaivamāha",
    "K10bsu024_u:917": " niyataṃ gautamagotrajo ṛṣivaro vijñāto 'bhijñāśrito",
    "K10bsu024_u:918": " magadhe saṃvasatīha so 'dya caratī piṇḍāya rājñorgṛham /",
    "K10bsu024_u:919": " tena tvaṃ saha saṃlapasva viśadaṃ nānākathābhiḥ sthiraḥ",
    "K10bsu024_u:920": " tatraiva tvamapyeva pañca niyataṃ prāpsyasyabhijñāvaśim // Rkp_3.17 //",
    "K10bsu024_u:921": " atha māraḥ pāpīmānimāṃ gāthāṃ bhāṣitvā tatraivāntarhitaḥ /",
    "K10bsu024_u:922": " svabhavanañca gatvā svapārṣadyānāṃ mārāṇāmārocayati sma /",
    "K10bsu024_u:923": " matto bhoḥ śṛṇutādya yādṛgatulā buddhirmayā cintitā",
    "K10bsu024_u:924": " svairaṃ śākyasutaṃ samālapayata ṛddhiprabhāvānvitam /",
    "K10bsu024_u:925": " tāṃ māyāṃ na vidarśayet svaviṣayāṃ mārorudarpo mahān",
    "K10bsu024_u:926": " nityaṃ snigdhavacaḥ sa śiṣyaniyato māteva putreṣu ca // Rkp_3.18 //",
    "K10bsu024_u:927": " śiṣyāstasya hi ye prahīṇa[pra]madāścaryāṃ caranti dhruvaṃ",
    "K10bsu024_u:928": " pūrvāṇhe nagaraṃ krameṇa nibhṛtaṃ svaireṇa tāvadvayam /",
    "K10bsu024_u:929": " (Dutt 60)",
    "K10bsu024_u:930": " gṛṇhīmo druta nṛtyagītamadhuraprādhānyabhāvairyathā",
    "K10bsu024_u:931": " śrutvaitāṃ prakṛtiṃ manovirasatāṃ yāyāt sa śākyarṣabhaḥ // Rkp_3.19 //",
    "K10bsu024_u:932": " aparo māra evamāha /",
    "K10bsu024_u:933": " siṃhavyāghragajoṣṭracaṇḍamahiṣāḥ kṣipraṃ purasyāsya hi",
    "K10bsu024_u:934": " prāvṛṇmeghaninādinaḥ khararavānnirmīya naikān bahiḥ /",
    "K10bsu024_u:935": " tiṣṭhemo vayamāyudhapraharaṇāḥ sākṣāt sa dṛṣṭvādbhutān",
    "K10bsu024_u:936": " bhrānto ṛddhimapāsya yāsyati tato nānādiśo vismṛtaḥ // Rkp_3.20 //",
    "K10bsu024_u:937": " aparo māraḥ prāha /",
    "K10bsu024_u:938": " vīthīcatvaratoraṇeṣu bahuśaḥ sthitvā virūpairmukhair",
    "K10bsu024_u:939": " nānādyāyudhatīkṣṇatomaraśaraprāsāsikhaḍgāśritaiḥ /",
    "K10bsu024_u:940": " ākāśād ghanarāvasupraharaṇairmeghāśaniṃ muñcataḥ",
    "K10bsu024_u:941": " kṣipraṃ sa sabhayaṃ prayāsyati tato bhūkampahetorvaśam // Rkp_3.21 //",
    "K10bsu024_u:942": " vistareṇa yathāsau mārāṇāṃ mārabalaviṣayavikurvatāṃ sarve tathaivācakṣuḥ /",
    "K10bsu024_u:943": " bhagavāṃśca punaḥ sarvāvatīmimāṃ trisāhasramahāsāhasrīṃ lokadhātuṃ vajramayīmadhyatiṣṭhat /",
    "K10bsu024_u:944": " na ca punarbhūyo mārā rāvāṃścakrurna cāturdiśamagniparvatāstasthuḥ /",
    "K10bsu024_u:945": " na kṛ[ṣṇā]bhrā nākālavāyavo na ca kaścinnāgo 'bhipravarṣati sma antaśaḥ ekabindurapi buddhabalādhiṣṭhānena /",
    "K10bsu024_u:946": " (Dutt 61)",
    "K10bsu024_u:947": " tena khalu punaḥ samayena catvāro mahāśrāvakāḥ pūrvāṇhe nivāsya pātracīvaramādāya rājagṛhaṃ mahānagaraṃ piṇḍāya praviviśuḥ /",
    "K10bsu024_u:948": " āyuṣmān śāriputro dakṣiṇena nagaradvāreṇa rājagṛhaṃ mahānagaraṃ piṇḍāya praviveśa /",
    "K10bsu024_u:949": " tatra ca nagare pañcāśanmārakumārakāḥ paramayauvanasurūpā mahatmaveṣasadṛśā nṛtyanto gāyantaḥ saṃceruḥ /",
    "K10bsu024_u:950": " te āyuṣmantaṃ śāriputramubhābhyāṃ pāṇibhyāṃ gṛhītvā vīthyāṃ dhāvanti sma nṛtyanto gāyantaḥ śāriputramevamāhuḥ /",
    "K10bsu024_u:951": " nartasva śramaṇa gāyasva śramaṇa /",
    "K10bsu024_u:952": " śāriputra āha /",
    "K10bsu024_u:953": " śṛṇuta yūyaṃ mārṣāḥ svayam /",
    "K10bsu024_u:954": " aśrutapūrvāṃ gītikāṃ śrāvayiṣyāmi /",
    "K10bsu024_u:955": " te ca sava mārakumārakā dhāvanto gītasvareṇa saha śāriputreṇaivamāhuḥ /",
    "K10bsu024_u:956": " alameva hi āyatanehi vañcitā vayamāyatanehi /",
    "K10bsu024_u:957": " āghatanāni hi āyatanāni antu karomyahu āyatanānām // Rkp_3.22 //",
    "K10bsu024_u:958": " (Dutt 62)",
    "K10bsu024_u:959": " alameva hi skandhakṛtehi vañcitā vayaṃ skandhakṛtehi /",
    "K10bsu024_u:960": " āghatanāni hi skandhakṛtāni antu karomyahu skandhakṛtānām // Rkp_3.23 //",
    "K10bsu024_u:961": " tadyathā / vahara vahara /",
    "K10bsu024_u:962": " bhāravaha marīcivaha /",
    "K10bsu024_u:963": " sadyavaha amavaha / svāhā //",
    "K10bsu024_u:964": " sthaviraḥ śāriputro dhāvan gītasvareṇa imā gāthā imāni ca mantrapadāni bhāṣate sma /",
    "K10bsu024_u:965": " atha te pañcāśanmārakumārakāḥ paramahṛṣṭāḥ suprasannamanasa evamāhuḥ /",
    "K10bsu024_u:966": " kṣamāpayāmo vayamadya nāthaṃ tvāmeva bandhuṃ jagataḥ sudeśikam /",
    "K10bsu024_u:967": " skandhā yathā te sabhayāḥ pradiṣṭāḥ tava vayaṃ sākṣiṇa eṣu nityam // Rkp_3.24 //",
    "K10bsu024_u:968": " sarve ca te śāriputrasya vīthīmadhye pādau śirasābhivandya purato niṣedurdharmaśravaṇāya /",
    "K10bsu024_u:969": " atha khalvāyuṣmān mahāmaudgalyāyanaḥ pūrveṇa nagaradvāreṇa rājagṛhe mahānagare piṇḍāya prāviśat /",
    "K10bsu024_u:970": " tathāpi pañcāśanmārakumārakā yāvad gītasvareṇaivāhuḥ /",
    "K10bsu024_u:971": " alameva hi dhātumayehi vāñcitā vayaṃ dhātumayehi /",
    "K10bsu024_u:972": " āghatanāni hi dhātumayāni antu karomyahu dhātumayānām // Rkp_3.25 //",
    "K10bsu024_u:973": " alameva hi vedayitehi vañcitā vayaṃ vedayitehi /",
    "K10bsu024_u:974": " āghatanāni hi vedayitāni antu karomyahu vedayitānām // Rkp_3.26 //",
    "K10bsu024_u:975": " (Dutt 63)",
    "K10bsu024_u:976": " alameva hi cetayitehi vañcitā vayaṃ cetayitehi /",
    "K10bsu024_u:977": " āghatanāni hi cetayitānām antu karomyahu cetayitānām // Rkp_3.27 //",
    "K10bsu024_u:978": " alameva hi saṃjñākṛtehi vañcitā vayaṃ saṃjñākṛtehi /",
    "K10bsu024_u:979": " āghatanāni hi saṃjñākṛtāni antu karomyahu saṃjñākṛtānām // Rkp_3.28 //",
    "K10bsu024_u:980": " alameva hi saṃsaritehi vañcitā vayaṃ saṃsaritehi /",
    "K10bsu024_u:981": " āghatanāni hi saṃsaritāni antu karomyahu saṃsaritānām // Rkp_3.29 //",
    "K10bsu024_u:982": " tad yathā / āmava āmava āmava /",
    "K10bsu024_u:983": " āraja raṇajaha /",
    "K10bsu024_u:984": " śamyatha śamyatha śamyatha /",
    "K10bsu024_u:985": " gaganapama svāhā //",
    "K10bsu024_u:986": " dhāvan gītasvareṇa āyuṣmān mahāmaudgalyāyano māraputrebhyaḥ imā gāthā imāni ca mantrapadāni bhāṣate sma /",
    "K10bsu024_u:987": " atha te pañcāśanmārakumārakāḥ paramahṛṣṭāḥ suprasannamanasaḥ evamāhuḥ /",
    "K10bsu024_u:988": " ṛddhyānviteryāpathaguptamunīndrasūnuḥ saṃsāradoṣasamadarśaka-dharmadīpaḥ /",
    "K10bsu024_u:989": " pāpaṃ prahāya vayamādarabhaktijātā buddhaṃ gatādya śaraṇaṃ varadharmasaṃgham // Rkp_3.30 //",
    "K10bsu024_u:990": " sarve te pañcāśānmārakumārakā vīthīmadhye āyuṣmato mahāmaudgalyāyanasya pādau śirasābhivandya tasyaiva purato niṣedurdharmaśravaṇāya /",
    "K10bsu024_u:991": " athāyuṣmān pūrṇo maitrāyaṇīputraḥ uttareṇa nagaradvāreṇa piṇḍāya prāviśat /",
    "K10bsu024_u:992": " yāvad vīthyāṃ dhāvamāno gītasvareṇaivamāha /",
    "K10bsu024_u:993": " (Dutt 64)",
    "K10bsu024_u:994": " alameva hi sparśakṛtehi vañcitā vayaṃ sparśakṛtehi",
    "K10bsu024_u:995": " āghatanāni hi sparśakṛtāni antu karomyahu sparśakṛtānām // Rkp_3.31 //",
    "K10bsu024_u:996": " alameva hi āghipatehi vañcitā vayam ādhipatehi",
    "K10bsu024_u:997": " āghatanāni hi ādhipatīni antu karomyahu ādhipatonām // Rkp_3.32 //",
    "K10bsu024_u:998": " alameva hi saṃsaritehi vañcitā vayaṃ saṃsaritehi /",
    "K10bsu024_u:999": " āghatanāni hi saṃsaritāni antu karomyahu saṃsaritānām // Rkp_3.33 //",
    "K10bsu024_u:1000": " alameva hi sarvabhavehi vañcitā vayaṃ sarvabhavehi /",
    "K10bsu024_u:1001": " āghatanāni hi sarvabhavāni antu karomyahu sarvabhavānām // Rkp_3.34 //",
    "K10bsu024_u:1002": " laghu gacchati āyu mārṣā salilā śīghrajavena veginī /",
    "K10bsu024_u:1003": " na ca jānati bāliśo jano abudho rūpamadena mattakaḥ // Rkp_3.35 //",
    "K10bsu024_u:1004": " peyālām /",
    "K10bsu024_u:1005": " abudhaḥ śabdamadena mattakaḥ // Rkp_3.36 //",
    "K10bsu024_u:1006": " abudho gandhamadena mattakaḥ // Rkp_3.37 //",
    "K10bsu024_u:1007": " abudho rasamadena mattakaḥ // Rkp_3.38 //",
    "K10bsu024_u:1008": " abudhaḥ sparśamadena mattakaḥ // Rkp_3.39 //",
    "K10bsu024_u:1009": " laghu gacchati āyu mārṣāḥ salilā śīghrajavena veginī /",
    "K10bsu024_u:1010": " (Dutt 65)",
    "K10bsu024_u:1011": " na ca paśyati bāliśo jano abudho dharmamadena mattakaḥ // Rkp_3.40 //",
    "K10bsu024_u:1012": " abudhaḥ skandhamadena mattakaḥ // Rkp_3.41 //",
    "K10bsu024_u:1013": " abudho dhātumadena mattakaḥ // Rkp_3.42 //",
    "K10bsu024_u:1014": " abudho bhogamadena mattakaḥ // Rkp_3.43 //",
    "K10bsu024_u:1015": " abudhaḥ saukhyamadena mattakaḥ // Rkp_3.44 //",
    "K10bsu024_u:1016": " abudho jātimadena mattakaḥ // Rkp_3.45 //",
    "K10bsu024_u:1017": " abudhaḥ kāmamadena mattakaḥ // Rkp_3.46 //",
    "K10bsu024_u:1018": " laghu gacchati āyu mārṣāḥ salilā śīghrajavena veginī /",
    "K10bsu024_u:1019": " na ca jānati bāliśo jano abudhaḥ sarvamadena mattakaḥ // Rkp_3.47 //",
    "K10bsu024_u:1020": " tadyathā / khargava khargava khargava /",
    "K10bsu024_u:1021": " muna vijñāni /",
    "K10bsu024_u:1022": " āvarta vivarta khabarta /",
    "K10bsu024_u:1023": " brahmārtha jyotivarta svāhā //",
    "K10bsu024_u:1024": " athāyuṣmān pūrṇo dhāvan gītasvareṇa māraputrebhya imā gāthā imāni ca mantrapadāni bhāṣate sma /",
    "K10bsu024_u:1025": " atha te pañcāśanmārakumārakāḥ paramahṛṣṭāḥ suprasannamanasaḥ evamāhuḥ /",
    "K10bsu024_u:1026": " (Dutt 66)",
    "K10bsu024_u:1027": " tvayopadiṣṭaḥ khalu śāntimārgo māyāmarīcipratimāśca dhātavaḥ /",
    "K10bsu024_u:1028": " saṃkalpamātra-janito vata jivaloko ratnatrayaṃ hi śaraṇaṃ varadaṃ vrajāmaḥ // Rkp_3.48 //",
    "K10bsu024_u:1029": " sarve te pañcāśanmārakumārakā āyuṣmataḥ pūrṇasya pādau śirasābhivandya vīthīmadhye tasya purato niṣaṇṇā dharmaśravaṇāya /",
    "K10bsu024_u:1030": " tena ca samayena āyuṣmān subhūtiḥ paścimena nagaradvāreṇa rājagṛhaṃ mahānagaraṃ piṇḍāya prāviśat /",
    "K10bsu024_u:1031": " tatra ca nagaradvāre pañcāśanmārakumārakāḥ paramayauvanasurūpā mahātmaputraveṣadhāriṇo nṛtyanto gāyanto viceruḥ /",
    "K10bsu024_u:1032": " te āyuṣmantaṃ subhūtimubhābhyāṃ pāṇibhyāṃ gṛhya vīthyāṃ dhāvantaḥ āyuṣmantaṃ subhūtimevamāhuḥ /",
    "K10bsu024_u:1033": " nartasva śramaṇa gāyasva śramaṇa /",
    "K10bsu024_u:1034": " subhūtirāha /",
    "K10bsu024_u:1035": " śṛṇuta mārṣā yūyam /",
    "K10bsu024_u:1036": " aśrutapūrvāṃ gītikāṃ śrāvayiṣyāmi /",
    "K10bsu024_u:1037": " sarve cālpaśabdā abhūvan /",
    "K10bsu024_u:1038": " dhāvan gītasvareṇa āyuṣmān subhūtirevamāha /",
    "K10bsu024_u:1039": " anitya sarvabhāva māya-budbudopamā",
    "K10bsu024_u:1040": " na nityamasti saṃskṛte kvaciccalātmake yathā /",
    "K10bsu024_u:1041": " marīci dṛṣṭameva yathā nāsti tatra śāśvataṃ",
    "K10bsu024_u:1042": " laghu vyayo hi sarva dharma buddhimān prajānate // Rkp_3.49 //",
    "K10bsu024_u:1043": " (Dutt 67)",
    "K10bsu024_u:1044": " sarve sparśaduḥkhabhāravedanā nirātmikā",
    "K10bsu024_u:1045": " yatra prasakta sarve bāla duḥkhadharmapiḍitāḥ /",
    "K10bsu024_u:1046": " mitraṃ na kaścidasti sarvaduḥkhamocakā",
    "K10bsu024_u:1047": " yathā hi śraddhā bodhimārga bhāvanā ca sevitā // Rkp_3.50 //",
    "K10bsu024_u:1048": " ekapakṣa sarvadharma saṃjñā varjitā śubhā",
    "K10bsu024_u:1049": " nirātmayoga sarvacarya dravyalakṣaṇātmikā /",
    "K10bsu024_u:1050": " na jīvapoṣapudgalo 'pi kārako na vidyate",
    "K10bsu024_u:1051": " vijñātva māyāśāṭhya bodhicitta nāmaya // Rkp_3.51 //",
    "K10bsu024_u:1052": " vijñāna vartatendriyeṣu vidyutā yathā nabhe",
    "K10bsu024_u:1053": " anātmakāśca sarve sparśavedanāpi cetanā /",
    "K10bsu024_u:1054": " yoniśo nirīkṣya kiṃcidasti naiva dravyatā",
    "K10bsu024_u:1055": " saṃmohito hi bālavargo yantravat pravartate // Rkp_3.52 //",
    "K10bsu024_u:1056": " skandha sarve yoniśo vibhāvya kārako na labhyate",
    "K10bsu024_u:1057": " bhūtakoṭi śānta śūnya sarva antavarjitā /",
    "K10bsu024_u:1058": " amohadharmataiṣa ukta bodhimārgacārikā-",
    "K10bsu024_u:1059": " nayehi nāyakena bodhiprāptatāyinā // Rkp_3.53 //",
    "K10bsu024_u:1060": " (Dutt 68)",
    "K10bsu024_u:1061": " tadyathā / sumunde vimunde sundajahi /",
    "K10bsu024_u:1062": " sili sili /",
    "K10bsu024_u:1063": " sili sili /",
    "K10bsu024_u:1064": " avahasili [avaha]sili /",
    "K10bsu024_u:1065": " tathātvasili bhūtakoṭisili svāhā //",
    "K10bsu024_u:1066": " athāyuṣmān subhūtirdhāvan gītasvareṇa imā gāthā imāni ca mantrapadāni bhāṣate sma /",
    "K10bsu024_u:1067": " atha te pañcāśanmārakumārakāḥ paramahṛṣṭāḥ suprasannasanasaḥ evamāhuḥ /",
    "K10bsu024_u:1068": " aśrutvā hīdṛśān dharmān pāpamitravaśānugaiḥ /",
    "K10bsu024_u:1069": " yat kṛtaṃ pāpakaṃ karma [mohenājñānatastathā] // Rkp_3.54 //",
    "K10bsu024_u:1070": " pratideśaya taccaiva vayaṃ sākṣāj jinātmajāḥ",
    "K10bsu024_u:1071": " praṇidhānaṃ śubhaṃ kurmo buddhatvāya jagaddhite // Rkp_3.55 //",
    "K10bsu024_u:1072": " sarva te pañcāśanmārakumārakā āyuṣmataḥ subhūteḥ pādau śirasā vanditvā tasyaiva purato vīthīmadhye niṣedurdharmaśravaṇāya /",
    "K10bsu024_u:1073": " tena khalu punaḥ samayena sā vīthī buddhānubhāvena yojanaśatavistīrṇāvakāśaṃ saṃdṛśyate sma /",
    "K10bsu024_u:1074": " tatra ca vīthīmadhye sthavira śāriputraḥ uttarāmukho niṣaṇṇaḥ /",
    "K10bsu024_u:1075": " mahāmaudgalyāyanaḥ pañcimāmukho niṣaṇṇaḥ /",
    "K10bsu024_u:1076": " pūrṇo dakṣiṇāmukhaḥ /",
    "K10bsu024_u:1077": " subhūtiḥ pūrvāmukhaḥ /",
    "K10bsu024_u:1078": " parasparamardhayojanapramāṇena tasthuḥ /",
    "K10bsu024_u:1079": " teṣāṃ ca caturṇāṃ mahāśrāvakāṇāṃ madhye pṛthivīpradeśe padmaṃ prādurabhūt pañcāśaddhastavistāraṃ (Dutt 69)",
    "K10bsu024_u:1080": " jāmbūnadamayena daṇḍena nīlavaiḍūryamayaiḥ patraiḥ śrīgarbhamayena kesareṇa mukhāmayayā karṇīkayā /",
    "K10bsu024_u:1081": " tataśca padmānmahānavabhāso 'bhavat /",
    "K10bsu024_u:1082": " tasyāṃ ca vīthyāṃ tatpadmaṃ tripauruṣam uccatvena saṃdṛśyate sma yāvaccāturmahārājakāyikeṣu deveṣu tatpadmaṃ divyāni pañcāśad yojanāni uccatvena saṃdṛśyate sma /",
    "K10bsu024_u:1083": " trāyastriṃśatsu tatpadmaṃ yojanaśatamuccatvena saṃdṛśyate sma yāvadakaniṣṭheṣu deveṣu tatpadmam ardhayojanamuccatvena saṃdṛśyate sma /",
    "K10bsu024_u:1084": " tasya ca padmasya patrebhyo nānārthapadāḥ ślokā niśceruḥ /",
    "K10bsu024_u:1085": " ye sattvā iha bhūmisthitāste imān ślokān śuśruvaḥ /",
    "K10bsu024_u:1086": " ekaḥ pudgala utpanno buddhakṣetre ihānaghaḥ /",
    "K10bsu024_u:1087": " nihato māra ekena sasainyabalavāhanaḥ // Rkp_3.56 //",
    "K10bsu024_u:1088": " ekena buddhavīryeṇa dharmacakraṃ pravartitam /",
    "K10bsu024_u:1089": " ekākīha jagaddhetorāyā[to hi] na saṃśayaḥ // Rkp_3.57 //",
    "K10bsu024_u:1090": " vidvāṃsau bahunītiśastrakuśalau dharmārthamokṣārthikau",
    "K10bsu024_u:1091": " nītijñau upatiṣyakaulitavarau śāstre vinītāviha /",
    "K10bsu024_u:1092": " vidvān sarvajagaddhitārthakuśalaḥ saddharmavādī mahān",
    "K10bsu024_u:1093": " neṣyatyadya sa sarvalokamahito vādipradhāno muniḥ // Rkp_3.58 //",
    "K10bsu024_u:1094": " trayadhvajñānasudeśakaḥ śramaṇarāṭ śikṣātrayodbhāvaka-",
    "K10bsu024_u:1095": " strātā vai sanarāmarasya jagato dharmāprameyārthavit /",
    "K10bsu024_u:1096": " (Dutt 70)",
    "K10bsu024_u:1097": " lokasyātha hitapracārakuśalo jñānapradīpo mahān",
    "K10bsu024_u:1098": " sadvādī trimalaprahīṇa iha so adyaiva saṃgāsyati // Rkp_3.59 //",
    "K10bsu024_u:1099": " lokārthamabhrāntamatiścacāra duḥkhārditaṃ sarva jagad vimocayan /",
    "K10bsu024_u:1100": " avidyayā nīvṛtalocanānāṃ saddharmacakṣuḥ pradadau yathāvat // Rkp_3.60 //",
    "K10bsu024_u:1101": " sarvāvatīyaṃ pariṣat samāgatā na cirādihāyāsyati vādisiṃhaḥ /",
    "K10bsu024_u:1102": " paramārthadarśī paramaṃ surūpo balairupeto hi parāparajñaḥ // Rkp_3.61 //",
    "K10bsu024_u:1103": " dṛṣṭvā jagadduḥkhamahārṇavastham āhantumāyāsyati dharma[bherīm] /",
    "K10bsu024_u:1104": " ṣaḍiṇdriyairuttamasaṃvarasthaḥ [ṣaḍāśrayaśca ṣaḍa]bhijñakovidaḥ // Rkp_3.62 //",
    "K10bsu024_u:1105": " ṣaṭpāradharmottamadeśanāyai ṣaḍbīja āyāsyati vādisiṃhaḥ /",
    "K10bsu024_u:1106": " ṣaḍindriyagrā[maviheṭhanāya] ṣaḍuttamārtha smṛti sārathendraḥ // Rkp_3.63 //",
    "K10bsu024_u:1107": " (Dutt 71)",
    "K10bsu024_u:1108": " yāvat ṣaṭsu kāmāvacareṣu deveṣu tataḥ padmādimā gāthā niśceruḥ /",
    "K10bsu024_u:1109": " yūyaṃ samagrā ratimadya bhuṃjatha pramattacittā madatṛṣṇa[saṃ]ratāḥ /",
    "K10bsu024_u:1110": " sadā vimūḍhā ratipānamattā na pūjayadhvaṃ sugataṃ pramādāt // Rkp_3.64(=“63“) //",
    "K10bsu024_u:1111": " kāmānanityo dakacandrasannibhaḥ saṃsārapāśo 'tidṛḍhaḥ prajāyāḥ /",
    "K10bsu024_u:1112": " aniḥsṛtānāṃ ratiṣu pramādināṃ na nirvṛto vā tu punarbhaviṣyati // Rkp_3.65(=“64“) //",
    "K10bsu024_u:1113": " sadā pramattā na śamāya yuktā na paśyata prāksukṛtaṃ śubhāśubham /",
    "K10bsu024_u:1114": " jarā-rujā-mṛtyubhayaiḥ parītā apāyabhūmiprasṛtāśca yūyama // Rkp_3.66(=“65“) //",
    "K10bsu024_u:1115": " dānaṃ damaṃ saṃyamamapramādaṃ niṣevata prāksukṛtaṃ ca rakṣata /",
    "K10bsu024_u:1116": " utsṛjya kāmānaśūcinanantā- nupasaṃkramadhvaṃ sugataṃ śaraṇyam // Rkp_3.67(=“66“) //",
    "K10bsu024_u:1117": " (Dutt 72)",
    "K10bsu024_u:1118": " gatvā ca tasmād vacanaṃ śṛṇudhvaṃ subhāṣitaṃ taddhi mahārthikaṃ vacaḥ /",
    "K10bsu024_u:1119": " prajñā-vimuktiḥ praśamāya hetuḥ saddharmayuktaṃ śravaṇaṃ mahārtham // Rkp_3.68(=“67“) //",
    "K10bsu024_u:1120": " yāvat ṣoḍaśasu devanikāyeṣu tasya padmasya patrebhyaḥ imā evaṃrūpā gāthā niśceruḥ /",
    "K10bsu024_u:1121": " dharmaṃ prayatnena vibhāvayadhvaṃ samāhita-dhyānaratā anaṅganāḥ /",
    "K10bsu024_u:1122": " abhrāntacittāśca vimokṣakāṅkṣiṇo dveṣaprahāṇāya matiṃ kurudhvam // Rkp_3.69(=“68“) //",
    "K10bsu024_u:1123": " trayodaśākāra-nimitta-dīpikāṃ vibhāvayadhvaṃ paramāṃ hi kṣāntim /",
    "K10bsu024_u:1124": " athaiva cāpyatra vimokṣamāśu saṃprāpsyatha vyādhijarāviyuktam // Rkp_3.70(=“69“) //",
    "K10bsu024_u:1125": " śāśvata ye rūpavikalpasaṃjñake nityaṃ dhruvātmasthirabhāvadṛṣṭayaḥ /",
    "K10bsu024_u:1126": " (Dutt 73)",
    "K10bsu024_u:1127": " teṣāṃ ca janma[jarayora]hāni- rapāyabhūmipravaṇā hi te vai // Rkp_3.71(=“70“) //",
    "K10bsu024_u:1128": " traidhātukaṃ vīkṣya sadā nirātma- madravyamasvaṃvaśakaṃ nirīham /",
    "K10bsu024_u:1129": " kṣāntiṃ vibhāventi ya ānulomikīṃ bhavanti te sarvi gatipramuktāḥ // Rkp_3.72(=“71“) //",
    "K10bsu024_u:1130": " teṣāṃ na mṛtyurna jarā na rogo na durgatirnāpriyasaṃprayogaḥ /",
    "K10bsu024_u:1131": " ākāśatulyāniha sarvadharmān ye bhāvayante vyayabhāvayuktān // Rkp_3.73(=“72“) //",
    "K10bsu024_u:1132": " atyantaśuddho hi varaḥ sa mārgo yeṣāmasaṅgaṃ mana-indriyeṣu /",
    "K10bsu024_u:1133": " mārān vidhunvanti catuṣprakārān yathāhyayaṃ saṃprati śākyasiṃhaḥ // Rkp_3.74(=“73“) //",
    "K10bsu024_u:1134": " ekaṃ nayaṃ ye tu vibhāvayanti niṣkiñcanaṃ sarvanimittavarjitam /",
    "K10bsu024_u:1135": " dvayaprahāṇāya vinītaceṣṭā teṣāmayaṃ mārgavaraḥ praṇītaḥ // Rkp_3.75(=“74“) //",
    "K10bsu024_u:1136": " (Dutt 74)",
    "K10bsu024_u:1137": " vibhāvya śūnyāniha sarvadharmān asvāmikānakārakajātivṛttān /",
    "K10bsu024_u:1138": " spṛśanti bodhiṃ gaganasvabhāvāṃ niruttamāṃ prārthanayā vivarjitām // Rkp_3.76(=“75“) //",
    "K10bsu024_u:1139": " ebhirevaṃrūpairarthapadadharmaśabdairniścaradbhirya iha lokadhātau manuṣyāmanuṣyāste samāgamya vīthīmadhye samantāstasya padmasya niṣeduḥ /",
    "K10bsu024_u:1140": " yāvadaprameyāsaṃkhyeyā akaniṣṭhā devā akaniṣṭhābhavanādavatīrya te padmasya samantato nyaṣīdan dharmaśravaṇāya /",
    "K10bsu024_u:1141": " aśrauṣīnmāraḥ pāpīmānetān ślokān /",
    "K10bsu024_u:1142": " samantataśca vyavalokya adrākṣīt rājagṛhe mahānagare vīthimadhye padmam /",
    "K10bsu024_u:1143": " tataśceme ślokāḥ niśceruḥ /",
    "K10bsu024_u:1144": " tadā padmaṃ paricārya aprameyāsaṃkhyeyāni manuṣyakoṭīnayutaśatasahasrāṇi sanniṣaṇṇāni dharmaśravaṇāya /",
    "K10bsu024_u:1145": " atha khalu māraḥ pāpīmān ūrddhvaṃ vyavalokitavān /",
    "K10bsu024_u:1146": " adrākṣīt ṣaṭsu kāmāvacareṣu deveṣu sarvatra devabhavane tatpadmam /",
    "K10bsu024_u:1147": " tadeva cānuparivārya aprameyāsaṃkhyeyāni devakoṭīnayutaśatasahasrāṇi [sanniṣaṇṇāni] dharmaśravaṇāya /",
    "K10bsu024_u:1148": " atha bhūyasyā mātrayā māraḥ pāpīmān duḥkhito durmanā vipratisārī saṃhṛṣṭaromakūpaḥ",
    "K10bsu024_u:1149": " prakhinnagātraḥ saṃprakampitaśarīro gagane pradhāvan mahatā svareṇa parān mārān prakrośannevamāha /",
    "K10bsu024_u:1150": " (Dutt 75)",
    "K10bsu024_u:1151": " śṛṇu giri mama imā samavahitamanā na me vaśo svaviṣaye na ca balamiha me /",
    "K10bsu024_u:1152": " idamiha munibalamatiguṇaviśadaṃ prasarati jagati sthirajanakaraṇam // Rkp_3.77(=“76“) //",
    "K10bsu024_u:1153": " kamalamihodayati naramaru lhādayitumupagata nikhiulato sujananiyatā /",
    "K10bsu024_u:1154": " paritṛṣita sugatasuvacananiratā vrajati hi śamathapathamatiguṇaparamā // Rkp_3.78(=“77“) //",
    "K10bsu024_u:1155": " māyeyaṃ śramaṇa pravartata iha trailokyasaṃmohane",
    "K10bsu024_u:1156": " sarve 'nanyamanā narāmaragaṇāḥ padmaṃ vitatya sthitāḥ /",
    "K10bsu024_u:1157": " kṣipraṃ muñcata śailavṛṣṭimadhunā bhīṣmasvaraṃ rāviṇo",
    "K10bsu024_u:1158": " gacchennāśamayaṃ yathādya nihato māro 'grasinyāyudhaiḥ // Rkp_3.79(=“78“) //",
    "K10bsu024_u:1159": " athāparo māraḥ pāpīmantamevamāha /",
    "K10bsu024_u:1160": " śṛṇvasmākamidaṃ vaco hitakaraṃ vijñātadharmo 'si kiṃ",
    "K10bsu024_u:1161": " yat paśyanniha marasainyavilayaṃ nāyāsi śānti tataḥ /",
    "K10bsu024_u:1162": " bhrāntāḥ sma asamīkṣya saugatamidaṃ tejovapuḥ śrīghanaṃ",
    "K10bsu024_u:1163": " rūpaṃ nānyadihottamaṃ suśaraṇaṃ buddhādṛte nāyakam // Rkp_3.80(=“79“) //",
    "K10bsu024_u:1164": " (Dutt 76)",
    "K10bsu024_u:1165": " athāparo māraḥ prarudan paramakrodhāviṣṭavacano māraṃ pāpīmantamevamāha /",
    "K10bsu024_u:1166": " kumārgasaṃprasthita mārgahīna prajānase na svabalaṃ na śaktim /",
    "K10bsu024_u:1167": " na lajjase 'patrapase na caiva yastvaṃ saha spardhasi nāyakena // Rkp_3.81(=“80“) //",
    "K10bsu024_u:1168": " asmabdalairyadvilayaṃ prayātaṃ buddhasya śaktyā tu jagat samagram /",
    "K10bsu024_u:1169": " upāgamat padmasamīpamāśu dharmaśravāpyāyitaśuddhadehaḥ // Rkp_3.82(=“81“) //",
    "K10bsu024_u:1170": " vayaṃ tu vībhatsatarāḥ prayātā durgandhakāyā balavīryanaṣṭāḥ /",
    "K10bsu024_u:1171": " yāvanna yātā vilayaṃ kṣaṇena tāvad vrajāmaḥ śaraṇaṃ munīndram // Rkp_3.83(=“82“) //",
    "K10bsu024_u:1172": " athāpare mārāḥ kṛtāñjalaya evamāhuḥ /",
    "K10bsu024_u:1173": " pāpīmaṃstvamapetadharmacaraṇaḥ pāpakriyāyāṃ rato",
    "K10bsu024_u:1174": " nātho hyeṣa jagaddhitārthakuśalo buddhaḥ satāmagraṇīḥ /",
    "K10bsu024_u:1175": " āyāmo nagaraṃ drutaṃ vayamiha prītiprasannekṣaṇāḥ",
    "K10bsu024_u:1176": " gacchāmaḥ śaraṇaṃ trilokamahitaṃ sarvauṣadhaṃ prāṇinām // Rkp_3.84(=“83“) //",
    "K10bsu024_u:1177": " (Dutt 77)",
    "K10bsu024_u:1178": " atha tatraiva gaganaghoṣavatirnāma māraḥ sa uccasvareṇaivamāha /",
    "K10bsu024_u:1179": " sava yūyaṃ samagrāḥ śṛṇuta mama vaco bhaktitaḥ prītiyuktāḥ",
    "K10bsu024_u:1180": " pāpād dṛṣṭiṃ nivārya praṇatatanumanovāksamācāraceṣṭāḥ /",
    "K10bsu024_u:1181": " tyaktakrodhāḥ prahṛṣṭamunivaravacanāḥ sphītabhaktiprasādā",
    "K10bsu024_u:1182": " gatvā buddhaṃ samakṣaṃ śaraṇamasulabhaṃ pūjayāmo 'dya bhaktayā // Rkp_3.85(=“84“) //",
    "K10bsu024_u:1183": " atha tatkṣaṇameva sarve mārā gaganatalādavatīrya rājagṛhanagaradvārāṇi saptaratnamayāni cakruḥ /",
    "K10bsu024_u:1184": " kecinmāracakravartirājaveṣamātmānamabhinirmīya bhagavataḥ pūjāparāstasthuḥ /",
    "K10bsu024_u:1185": " kecid brahmaveṣaṃ kecidvaśavartiveṣaṃ kecinmaheśvaraveṣaṃ kecinnārāyaṇaveṣaṃ kecittuṣitaveṣaṃ",
    "K10bsu024_u:1186": " kecid yamaveṣaṃ kecicchakraveṣaṃ kecittrayastriṃśadveṣaṃ kecit kumāraveṣaṃ kecid",
    "K10bsu024_u:1187": " vaiśravaṇaveṣaṃ kecid virūḍhakaveṣaṃ kecid virūpākṣaveṣaṃ kecid dhṛtarāṣṭraveṣaṃ",
    "K10bsu024_u:1188": " kecit prākṛtacaturmahārājaveṣaṃ kecit sūryaveṣaṃ keciccandraveṣaṃ kecittārakaveṣaṃ",
    "K10bsu024_u:1189": " kecidasuraveṣaṃ kecid garuḍaveṣaṃ kecit kinnaraveṣaṃ kecinmahoragaveṣaṃ kecid ratnaparvataveṣaṃ",
    "K10bsu024_u:1190": " kecit niṣkaveṣaṃ kecinnānāratnaveṣaṃ kecid ratnavṛkṣaveṣaṃ kecit kṣatriyaveṣaṃ kecidanyatīrthikaveṣaṃ",
    "K10bsu024_u:1191": " keciccakraratnaveṣaṃ kecinmaṇiratnaveṣaṃ kecidairāvaṇaveṣaṃ kecidvalāhakarājaveṣaṃ (Dutt 78)",
    "K10bsu024_u:1192": " kecit strīratnaveṣaṃ kecit śreṣṭhimahāratnaveṣam ātmānamabhinirmīya tasthurbhagavataḥ pūjākarmaṇe /",
    "K10bsu024_u:1193": " kecinnīlā nīlavarṇāḥ śvetavarṇālaṅkārālaṃkṛtamātmānamabhinirmīya bhagavataḥ pūjākarmaṇe",
    "K10bsu024_u:1194": " lohitān chatradhvajapatākāmuktāhārān dhārayantastālapramāṇāmātramuccatvena gaganatale tasthuḥ /",
    "K10bsu024_u:1195": " kecidavadātā avadātavarṇā mañjiṣṭhavarṇābharaṇavibhūṣaṇāḥ pītān chatradhvajapatākāna dhārayantastasthuḥ /",
    "K10bsu024_u:1196": " kecinmañjiṣṭhā mañjiṣṭhavarṇāḥ suvarṇābharaṇavibhūṣaṇā nīlān chatradhvajapatākān dhārayantastasthuḥ /",
    "K10bsu024_u:1197": " kecillohitā lohitavarṇāḥ śvetamuktavarṣaṃ vavarṣuḥ /",
    "K10bsu024_u:1198": " kecit śvetāḥ śvetavarṇāḥ lohitamuktavarṣaṃ vavarṣuḥ /",
    "K10bsu024_u:1199": " keciddevarṣivarṇamātmānamabhinirmīya gaganāt puṣpavarṣam abhipravarṣuḥ /",
    "K10bsu024_u:1200": " kecid bhagavataḥ śrāvakaveṣamātmānamabhinirmīya nānādivyagandhavarṣaṃ gaganādvavarṣuḥ /",
    "K10bsu024_u:1201": " kecid gandharvavarṇā nānādivyatūryāṇi parājaghnuḥ /",
    "K10bsu024_u:1202": " kecit amarakanyāvarṇā nānāratnabhājaneṣu gandhodakaṃ dhārayantaḥ pṛthivīṃ siṣiñcuḥ /",
    "K10bsu024_u:1203": " kecit kālakṛṣṇavarṇāḥ gandhān pradhūpayāmāsuḥ /",
    "K10bsu024_u:1204": " keciddevaputrarūpeṇa nṛtyagītasvarān mumucuḥ /",
    "K10bsu024_u:1205": " kecinnānāvarṇā yena bhagavāṃstena prāñjalayo bhagavantaṃ tuṣṭuvuḥ /",
    "K10bsu024_u:1206": " kecinmārāḥ mārapārṣadyā api yasyāṃ diśi bhagavāṃstadabhimukhā nānāvidhāni maṇiratnāni dadhire bhagavataḥ pūjākarmaṇe /",
    "K10bsu024_u:1207": " kecid vīthīgṛhaśaraṇagavākṣoraṇaharmya-catvaraśṛṅgāṭakakūṭāgāra-dvāra-vṛkṣavimāneṣu (Dutt 79)",
    "K10bsu024_u:1208": " sthitvā prāñjalayo niṣeduḥ bhagavata pūjākarmaṇe /",
    "K10bsu024_u:1209": " atha sa māro yadā adrākṣīt sarvāṃstān mārān saparivārān śramaṇagautamaṃ śaraṇaṃ gatān tadā bhūyasyā mātrayā kṣūbdhastrasto bhrāntaḥ prarudannevamāha",
    "K10bsu024_u:1210": " na bhūyo me sahāyo 'sti naṣṭā śrīrme 'dya sarvataḥ /",
    "K10bsu024_u:1211": " bhraṣṭo 'smi māraviṣayāt kuryāṃ vīryaṃ hi paścimam // Rkp_3.86(=“85“) //",
    "K10bsu024_u:1212": " mūlaṃ chindyāmahaṃ padmaṃ sattvā yena diśo 'vrajan /",
    "K10bsu024_u:1213": " chedāt padmasya saṃbhrāntā etat syāt paścimaṃ balam // Rkp_3.87(=“86“) //",
    "K10bsu024_u:1214": " iti saṃcintya māraḥ pāpīmān vāyuvadavatīrya gaganād yena tatpadmaṃ vīthīgataṃ tena prasṛtya tatpadmamādaṇḍādicchati ūddhartuṃ spraṣṭumapi na śaśāka /",
    "K10bsu024_u:1215": " patrāṇi chettumicchati na ca tāni dadarśuḥ /",
    "K10bsu024_u:1216": " padmakarṇikāmapi pāṇinā parāhantumicchati tāmapi naiva lebhe /",
    "K10bsu024_u:1217": " tad yathā vidyud dṛśyate na copalabhyate /",
    "K10bsu024_u:1218": " tad yathā vā chāyā dṛśyate na copalabhyate /",
    "K10bsu024_u:1219": " evameva tat padmaṃ dṛśyate na copalabhyate /",
    "K10bsu024_u:1220": " yadā ca māraḥ pāpīmān tat padmaṃ dadarśa na copalebhe na pasparśa atha punaḥ sarvaparṣat saṃtrāsanārtham uccaiḥ mahābhairavaṃ svaraṃ moktumicchati tadapi na śaśāka /",
    "K10bsu024_u:1221": " na punarmahābalavegena ubhābhyāṃ pāṇibhyāmicchati mahāpṛthivīṃ parāhantuṃ kampayituṃ tadapi spraṣṭuṃ na śaśāka naivopalebhe /",
    "K10bsu024_u:1222": " tad yathāpi nāma kaścit (Dutt 80)",
    "K10bsu024_u:1223": " ākāśamicchet parāmarṣṭuṃ na ca upalabhate /",
    "K10bsu024_u:1224": " evameva māraḥ pāpīmān dadarśa pṛthivīṃ na ca pasparśa nopalebhe /",
    "K10bsu024_u:1225": " tasyaitadabhavat /",
    "K10bsu024_u:1226": " yattvahaṃ yathā saṃnipatitānāṃ sattvānāṃ prahāraṃ dadyāṃ cittavikṣepaṃ vā kuryām iti /",
    "K10bsu024_u:1227": " dadarśa tān sattvān na caikasattvamapi upalebhe na ca pasparśa /",
    "K10bsu024_u:1228": " atha bhūyasyā mātrayā māraḥ pāpīmān ruroda /",
    "K10bsu024_u:1229": " buddhanubhāvena cāsya sarvaṃ śarīraṃ vṛkṣavat cakampe /",
    "K10bsu024_u:1230": " sāśrumukhaścaturdiśaṃ ca vyavalokayannevamāha /",
    "K10bsu024_u:1231": " māyaiṣā śramaṇena sarvajagato 'dyāvarjanārthaṃ kṛtā",
    "K10bsu024_u:1232": " yenāhaṃ purato vimohita ida bhrāntiṃ gato 'smi kṣaṇāt /",
    "K10bsu024_u:1233": " bhraṣṭo 'haṃ viṣayāt svapuṇyabalataḥ kṣīṇaṃ ca me jīvitaṃ",
    "K10bsu024_u:1234": " śīghraṃ yāmi nirākṛtaḥ svabhavanaṃ yāvanna yāmi kṣayam // Rkp_3.88(=“87“) //",
    "K10bsu024_u:1235": " svabhavanamapi gantumicchati na tatrāpi śaśāka gantum /",
    "K10bsu024_u:1236": " sa bhūyasyā mātrayā trasto ruroda /",
    "K10bsu024_u:1237": " evaṃ cāsyodapādi /",
    "K10bsu024_u:1238": " parikṣīṇo 'ham ṛddhibalāt māhyaivāhaṃ śramaṇasya vaśamāgaccheyam /",
    "K10bsu024_u:1239": " mā vā me 'sya śatrorvā agrato jīvitakṣayaḥ syāt yat tvahamato 'ntardhāyeyaṃ sahābuddhakṣetrasya bahirdhā kālaṃ kruyāṃ yathaikasattvo (Dutt 81)",
    "K10bsu024_u:1240": " 'pi me sahābuddhakṣetre vā kālaṃ kurvantaṃ na paśyet /",
    "K10bsu024_u:1241": " tathāpi na śaknoti antardhātuṃ na digvidikṣu palāyituṃ vā tatraiva kaṇṭhe paṃcabandhanabaddhamātmānaṃ dadarśa /",
    "K10bsu024_u:1242": " bhūyasyā mātrayā kupitastrastaḥ uccai rudannevamāha /",
    "K10bsu024_u:1243": " hā priyaputrabāndhavajanā na bhūyo drakṣyāma iti /",
    "K10bsu024_u:1244": " atha ghoṣavatirnāma māraścakravartiveṣeṇa niṣaṇṇabhūto māraṃ pāpīmantamevamāha /",
    "K10bsu024_u:1245": " kiṃ bhoḥ śokamanāstvamadya rudiṣi vyākoṣavaktrasvaraḥ",
    "K10bsu024_u:1246": " kṣipraṃ sarvajagadvaraṃ munivaraṃ nirbhīḥ śaraṇyaṃ vraja /",
    "K10bsu024_u:1247": " trāṇaṃ lokagatiśca dīpaśaraṇaṃ nāthastriduḥkhāpaho",
    "K10bsu024_u:1248": " na tvetaṃ samupāsyasi sukhaśamaṃ saukhyaṃ na saṃprāpsyasi // Rkp_3.89(=“88“) //",
    "K10bsu024_u:1249": " atha mārasya pāpīmata etadabhavat /",
    "K10bsu024_u:1250": " yattvahaṃ santoṣavacanena śramaṇagautamaṃ śaraṇaṃ vrajeyaṃ yadahamebhyo bandhanebhyaḥ parimucyeyam /",
    "K10bsu024_u:1251": " ath māraḥ pāpīmān yasyāṃ diśi bhagavān vijahāra tenāñjaliṃ praṇamyaivamāha /",
    "K10bsu024_u:1252": " namastasmai varapudgalāya jarāvyādhiparimocakāya /",
    "K10bsu024_u:1253": " evamahaṃ tsaṃ buddhaṃ bhagavantaṃ śaraṇaṃ gacchāmi / evaṃ cāha /",
    "K10bsu024_u:1254": " asmānnātha mahābhayāt suviṣamāt kṣipraṃ munerbandhanāt",
    "K10bsu024_u:1255": " mucyeyaṃ śaraṇāgato 'smi sugatasyādyaprabhṛtyagraṇīḥ /",
    "K10bsu024_u:1256": " (Dutt 82)",
    "K10bsu024_u:1257": " mohāndhena mayā tvayi prakupitenoccaiḥ pradoṣaḥ kṛtaḥ",
    "K10bsu024_u:1258": " tat sarvaṃ pratideśayāmi puratastvāṃ sākṣiṇaṃ sthāpya tu // Rkp_3.90(=“89“) //",
    "K10bsu024_u:1259": " yadā ca māraḥ pāpīmān santoṣavacanena buddhaṃ bhagavantaṃ śaraṇaṃ gatastadā muktamātmānaṃ saṃjānīte /",
    "K10bsu024_u:1260": " yadā punarasyaivaṃ bhavati prakrameyamiti parṣada iti punareva kaṇṭhe pañcabandhanabaddhamātmānaṃ saṃjānīte /",
    "K10bsu024_u:1261": " yadā punarna kvacid gantuṃ śaśāka tadā bhagavato 'ntike trāṇaśaraṇacittamutpādayāmāsa /",
    "K10bsu024_u:1262": " punarmuktamatmānaṃ saṃjānīte yavat saptakṛtvo baddhamuktamātmānaṃ saṃjānīte sma tatraiva niṣaṇṇaḥ /",
    "K10bsu024_u:1263": " iti mahāsannipātaratnaketusūtre tṛtīyo māradamana-parivartaḥ samāptaḥ // 3 //",
    "K10bsu024_u:1264": " START Rkp 4",
    "K10bsu024_u:1265": " (Dutt 83)",
    "K10bsu024_u:1266": " caturthaḥ parivartaḥ",
    "K10bsu024_u:1267": " yāvat pūrvoktam /",
    "K10bsu024_u:1268": " te catvāro mahāśrāvakastadrājagṛhaṃ mahānagaraṃ piṇḍāya praviśantastairmārakumārakairanācāreṇādhyatiṣṭhan nartasva śramaṇa gāyasva śramaṇeti",
    "K10bsu024_u:1269": " taiśca mahāśrāvakairvīthimadhye pradhāvadbhirnirvāṇamārgapadapratisaṃyuktena gītasvareṇa yadā cemā gāthā bhāṣitā tadā mahāpṛthivī pracakampe",
    "K10bsu024_u:1270": " tatkṣaṇaṃ bahūni devanāgayakṣagandharvāsuragaruḍakinnaramahoragaśatasahasrāṇi bhagavacchāsanābhiprasannāni sāśrumukhānyevamāhuḥ /",
    "K10bsu024_u:1271": " tiṣṭhatvaśoko varadharmasārathir eṣā hyavasthā jinavaraśāsanasya /",
    "K10bsu024_u:1272": " tacchrāvakāṇāṃ janatāmadya dṛṣṭvā vijṛmbhitaṃ kena manaḥ prasādayet // Rkp_4.1 //",
    "K10bsu024_u:1273": " atha tāni bahūni devanāgayakṣarākṣakoṭīnayutaśatasahasrāṇi sāśrumukhāni yena bhagavāstena upajagmuḥ /",
    "K10bsu024_u:1274": " upetya bhagavataḥ purataḥ sthitvā evamāhuḥ /",
    "K10bsu024_u:1275": " (Dutt 84)",
    "K10bsu024_u:1276": " avasthāṃ śāsanasyāsya bhagavan prekṣya sāṃpratam /",
    "K10bsu024_u:1277": " mo[pekṣāṃ]kuru sarvajña śāsanācāraguptaye // Rkp_4.2 //",
    "K10bsu024_u:1278": " bhagavānāha /",
    "K10bsu024_u:1279": " eṣa gatvā svayaṃ tatra māraṃ jitvā savāhanam /",
    "K10bsu024_u:1280": " karomi janatāṃ sarvāṃ nirvāṇapuragāminīm // Rkp_4.3 //",
    "K10bsu024_u:1281": " atha te sarva evaikakaṇṭhenaivamāhuḥ /",
    "K10bsu024_u:1282": " mā bhagavan gaccha /",
    "K10bsu024_u:1283": " nanūktaṃ bhagavatā acintyo buddhānāṃ bhagavatāṃ buddhaviṣayo 'cintyo māraviṣayaḥ",
    "K10bsu024_u:1284": " acintyo nāgaviṣayaḥ acintyaḥ karmaṇāṃ karmaviṣaya iti sarvaviṣayāṇāṃ buddhaviṣaya eva viśiṣṭataraḥ /",
    "K10bsu024_u:1285": " śakto bhagavānihaivāsane niṣaṇṇo mārakoṭīnayutāni parājetuṃ dharmaskandhakoṭīnayutāni",
    "K10bsu024_u:1286": " prakāśayituṃ kleśasāgaramucchoṣayituṃ dṛṣṭijālaṃ samuddharttuṃ sattvakoṭīnayutāni",
    "K10bsu024_u:1287": " jñānasāgare 'vatārayitum /",
    "K10bsu024_u:1288": " nādya bhagavato gamanakālo yuktaḥ /",
    "K10bsu024_u:1289": " bhagavānāha /",
    "K10bsu024_u:1290": " yāvantaḥ sattvadhātau sattvāste sarve mārā bhaveyuḥ yāvanti ca pṛthivīparamāṇurajāṃsi tāvantyekaikasya mārabalādhiṣṭhānāni bhaveyuḥ /",
    "K10bsu024_u:1291": " te sarve mama vadhāya parākrameyuḥ /",
    "K10bsu024_u:1292": " romakūpamapi me na śaktā vighātayitum /",
    "K10bsu024_u:1293": " śaktaśca ahamihaiva niṣaṇṇo mārakoṭīnayutāni parājetuṃ sthāpyainaṃ saparivāraṃ māram /",
    "K10bsu024_u:1294": " gamiṣyāmi punarahaṃ yanmama pūjākarmaṇe [e]bhirmāraiḥ sarvarājagṛhaṃ mahānagaraṃ",
    "K10bsu024_u:1295": " mārabalardhi[vi]kurvaṇādhiṣṭhānavyūhairalaṃkṛtaṃ tadanukampāyai parimokṣāya yatte",
    "K10bsu024_u:1296": " mārāḥ paramaprītiprasādajātāḥ kuśalamūlabījamavaropayiṣyanti anuttarāyāṃ samyaksaṃbodhau /",
    "K10bsu024_u:1297": " (Dutt 85)",
    "K10bsu024_u:1298": " yadā ca bhagavān āsanādutthātukāmaḥ atha tāvadeva prabhāvaśobhanā nāma veṇuvana-paripālikā devatā sā bhagavataḥ purato 'śrumukhī sthitvaivamāha",
    "K10bsu024_u:1299": " naivādya kālo bhagavan praveṣṭuṃ puraṃ samantādiha māra-pūrṇam /",
    "K10bsu024_u:1300": " ekaika evaṃ paramapracaṇḍaḥ koṭīvṛtastiṣṭhati vādisiṃhaḥ // Rkp_4.4 //",
    "K10bsu024_u:1301": " dveṣapradīptā niśitāstradhāriṇo vadhāya te 'dyākulacetasaḥ sthitāḥ /",
    "K10bsu024_u:1302": " mā sarvathādya praviśasva nātha mā saṃkṣayaṃ yāsyasi lokabandho // Rkp_4.5 //",
    "K10bsu024_u:1303": " yadā ca bhagavānāsanādabhyutthitastadā dyutimatirnāma vihāradevatā sā bhagavataḥ pādau śirasābhivandyaivamāha /",
    "K10bsu024_u:1304": " pāpīmatāṃ sahasrāṇi pañca tiṣṭhanti sāyudhāḥ /",
    "K10bsu024_u:1305": " tvāṃ pratīkṣanti nistriṃśā vraja mādya mahāmune // Rkp_4.6 //",
    "K10bsu024_u:1306": " yadā bhagavān vihārād viniścakrame tadā siddhamatirnāmauṣadhi] devatā sā bhagavatāḥ pādau śirasābhivandyaivamāha /",
    "K10bsu024_u:1307": " hā kaṣṭaṃ naśyate mārgo dharmanetrī pralujyate /",
    "K10bsu024_u:1308": " dharmanauryāti saṃbhedaṃ lokadīpe kṣayaṃ gate // Rkp_4.7 //",
    "K10bsu024_u:1309": " (Dutt 86)",
    "K10bsu024_u:1310": " dharmarasa udāro hīyate sarvaloke",
    "K10bsu024_u:1311": " jagadidamatipūrṇaṃ kleśadhūrtaiḥ pracaṇḍaiḥ /",
    "K10bsu024_u:1312": " nanu mama bhuvi śaktiḥ kācidasti pralopaṃ",
    "K10bsu024_u:1313": " sugatamunivarāṇāṃ saṃpradhartuṃ kathaṃcit // Rkp_4.8 //",
    "K10bsu024_u:1314": " atibahava ihāsmin tvadvināśāya raudrā",
    "K10bsu024_u:1315": " niśitaparuṣakhaḍgāḥ saṃsthitāḥ pāpadharmāḥ /",
    "K10bsu024_u:1316": " kuru sugata mamājñāṃ lokasaṃrakṣaṇārthaṃ",
    "K10bsu024_u:1317": " praviśa daśabalādya mā puraṃ siddhyātra // Rkp_4.9 //",
    "K10bsu024_u:1318": " atha bhagavān vihārāṅganādabhipratasthe /",
    "K10bsu024_u:1319": " dyutindharā ca nāma tatra vṛkṣadevatā sā karuṇakaruṇaṃ rudantī bhagavataḥ pādau śirasābhivandyaivamāha /",
    "K10bsu024_u:1320": " sarvaṃ nātha bhaviṣyati tribhuvanaṃ naṣṭekṣaṇaṃ sāmprataṃ",
    "K10bsu024_u:1321": " nāśaṃ pūrṇamanorathe tvayi gate sarvārthasiddhe munau /",
    "K10bsu024_u:1322": " etasmin gagane bhujaṅgarasanāstīkṣṇāsibāṇāyudhās",
    "K10bsu024_u:1323": " tvannāśāya caranti vanhivadanā mā gaccha tatrādhunā // Rkp_4.10 //",
    "K10bsu024_u:1324": " yadā ca bhagavān dvārakoṣṭhake avatatāra atha jyotivaraṇā (Dutt 87)",
    "K10bsu024_u:1325": " nāma dvārakoṣṭhakadevatā sā uccaiḥsvareṇa rudantī bhagavataḥ pādau śirasābhivandyaivamāha /",
    "K10bsu024_u:1326": " ete brāhmaṇasaṃjñināṃ puravare viṃśatsahasrāṇyatho",
    "K10bsu024_u:1327": " diptāsyakṣurasāyakapraharaṇāḥ prekṣanti te nirdayāḥ /",
    "K10bsu024_u:1328": " anyonyāmatiraudranirdayavatāṃ viṃśatsahasrāṇyatas",
    "K10bsu024_u:1329": " tiṣṭhantyeha vināśanāya tava he mā gaccha śuddhānana // Rkp_4.11 //",
    "K10bsu024_u:1330": " atha bhagavān dvāraśālāṃ praviveśa /",
    "K10bsu024_u:1331": " tatra ca tamālasārā nāma rājagṛhanagaraparipālikā devatā /",
    "K10bsu024_u:1332": " sā ca tasyoccasvareṇa rudantī bhagavataḥ sakāśaṃ tvarayopajagāma /",
    "K10bsu024_u:1333": " upetya pādau śirasābhivandya evamāha /",
    "K10bsu024_u:1334": " mārgo 'yaṃ bhagavan punaḥ parivṛtaḥ siṃhoṣṭramattadvipair",
    "K10bsu024_u:1335": " bhikṣūṇāṃ ca viheṭhanāya bahudhā mārairvighātaḥ kṛtaḥ /",
    "K10bsu024_u:1336": " udyuktāstava cānyatīrthacaraṇāḥ śāsturvadhārthaṃ bhuvi",
    "K10bsu024_u:1337": " tva meghasvana devanāgakṛpayā mā gaccha dīptaprabha // Rkp_4.12 //",
    "K10bsu024_u:1338": " dṛṣṭvā narāmarabhujaṅgamakinnarendrās",
    "K10bsu024_u:1339": " tvacchāśanasya vilayaṃ vihitaṃ sametya /",
    "K10bsu024_u:1340": " bhītā dravanti bhagavan jitamāra mārān",
    "K10bsu024_u:1341": " māyāvṛtānativikūlamukhāṃśca bhūyaḥ // Rkp_4.13 //",
    "K10bsu024_u:1342": " saddharmasya vilopanāṃ ca mahatīṃ lokasya copaplavaṃ",
    "K10bsu024_u:1343": " nakṣatradyutināśitaṃ ca gaganaṃ candrārkayorvibhramam /",
    "K10bsu024_u:1344": " (Dutt 88)",
    "K10bsu024_u:1345": " saṃpaśyan vata sajjano 'dya virasaḥ proccaiḥ śirastāḍito",
    "K10bsu024_u:1346": " hā kaṣṭaṃ kathayatyatīva svagatabhraṃśaṃ samāśaṅkayan // Rkp_4.14 //",
    "K10bsu024_u:1347": " naśyate dṛṣṭasūryo 'yaṃ dharmolkā yāti saṃkṣayam /",
    "K10bsu024_u:1348": " mṛgdāti mṛtyu saṃbuddhaṃ dharmatoyaṃ viśuṣyate // Rkp_4.15 //",
    "K10bsu024_u:1349": " saddharmacāriṇāṃ loke vināśe pratyupasthite /",
    "K10bsu024_u:1350": " prādurbhāvo 'satāmeva mārāṇāṃ bhavati hyataḥ // Rkp_4.16 //",
    "K10bsu024_u:1351": " atha sā devatā bhagavataḥ pratinivartanamadṛṣṭvā sāśrumukhībhūya evamāha /",
    "K10bsu024_u:1352": " lokaṃ nirīkṣasva muneḥ samagraṃ na gaccha vādipravarādya saṃkṣayam /",
    "K10bsu024_u:1353": " ma matpure nāśamupāgate tvayi trilokanindyā satataṃ bhaveyam // Rkp_4.17 //",
    "K10bsu024_u:1354": " śṛṇu me vaco nāyaka sattvasāra mā matpure gaccha vināśamadya /",
    "K10bsu024_u:1355": " sattvānukampārthamiha pratīkṣya sattvāṃśca janmartibhayadvimokṣaya // Rkp_4.18 //",
    "K10bsu024_u:1356": " smara pratijñāṃ hi purā tathāgatā prāpyottamaṃ tārayitā bhaveyam /",
    "K10bsu024_u:1357": " sattvānanekān bahuduḥkhataptān āśvāsaya prāṇabhṛtāṃ variṣṭha // Rkp_4.19 //",
    "K10bsu024_u:1358": " tiṣṭhāgramūrte bahukalpakoṭyaḥ kāmeṣu sakto vata bālavargaḥ /",
    "K10bsu024_u:1359": " tacchāntaye deśaya dharmamārgaṃ svabhāvaśūnyāyatanendriyārtham // Rkp_4.20 //",
    "K10bsu024_u:1360": " tato bhagavān dvāraśālāyāmavatatāra /",
    "K10bsu024_u:1361": " atha tāvadeva dṛḍhā nāma pṛthivī devatā daśabhirmahaujaskamahaujaskābhirdevatāsahasraiḥ sārdham aśrumukhī prakīrṇakeśī bhagavataḥ purataḥ prāñjaliḥ sthitvaivamāha /",
    "K10bsu024_u:1362": " (Dutt 89)",
    "K10bsu024_u:1363": " smara pradhānaṃ rudhiraprapūrṇā yatte pradattāścaturāḥ samudrāḥ /",
    "K10bsu024_u:1364": " śirāṃsi cāsthīni ca cakravāḍavaṃ netrāṇi gaṅgāsikatāsamāni // Rkp_4.21 //",
    "K10bsu024_u:1365": " ratnāni caivaṃ vividhāni pūrvaṃ putrāśca dārāśca dviradāstathāśvāḥ /",
    "K10bsu024_u:1366": " āvāsavastraśayanānnapānaṃ bhaiṣajyamiṣṭaṃ ca tathāturāṇām // Rkp_4.22 //",
    "K10bsu024_u:1367": " kṛtā ca pūjā pravarā svayambhuvāṃ śīlaṃ tvayā rakṣitamapramādinā /",
    "K10bsu024_u:1368": " kṣāntiśrutaṃ sevitameva nityaṃ mātṛjñatā caiva pitṛjñatā ca // Rkp_4.23 //",
    "K10bsu024_u:1369": " jīrṇānyanantāni ca duṣkarāṇi sattvā hyanekavyasanāt pramocitāḥ /",
    "K10bsu024_u:1370": " yatpūrvamādau praṇidhiḥ kṛttaste buddho bhaveyaṃ paramārthadeśakaḥ // Rkp_4.24 //",
    "K10bsu024_u:1371": " uttārayeyaṃ janatāṃ mahaughāt lokāya dharmaṃ vata deśayeyam /",
    "K10bsu024_u:1372": " tṛṣṇādhimūlāni mahābhayāni duḥkhānyaśeṣāṇi ca śoṣayeyam // Rkp_4.25 //",
    "K10bsu024_u:1373": " abhaye pure sattvagaṇaṃ praveśaye niveśya tān vai varabodhimārge /",
    "K10bsu024_u:1374": " vimocayeyaṃ bahuduḥkhapīḍitān tāṃ sattvadhātuṃ paripūrṇa kuryām // Rkp_4.26 //",
    "K10bsu024_u:1375": " mārgandhurāṇāmiha pāpacāriṇāṃ kṣamasva nātha śrutaśīlanāśinām /",
    "K10bsu024_u:1376": " (Dutt 90)",
    "K10bsu024_u:1377": " nistārayaitāṃ samayapratijñāṃ vadasva dharmaṃ bahu kalpakoṭyaḥ // Rkp_4.27 //",
    "K10bsu024_u:1378": " oghāt samuttāraya nātha lokaṃ saṃsnāpayāṣṭāṅgajalena cainam /",
    "K10bsu024_u:1379": " nehāsti sattvāḥ sadṛśāstriloke tvayā hi nātha pravaro na kaścit // Rkp_4.28 //",
    "K10bsu024_u:1380": " muktaḥ svayaṃ lokamimaṃ ca mocaya uttāraya [tvaṃ] tribhavārṇavājjagat /",
    "K10bsu024_u:1381": " tvamekabandho jagadekabāndhava- stiṣṭhasva nityaṃ vibhajasva dharmam // Rkp_4.29 //",
    "K10bsu024_u:1382": " atha bhagavān dvāraśālāyāmavatatāra /",
    "K10bsu024_u:1383": " tatkṣaṇādeva ca bahūni devanāgayakṣarākṣasakoṭīnayutaśatasahasrāṇi gagane vicaramāṇāni sāśrumukhānyevamāhuḥ /",
    "K10bsu024_u:1384": " asmābhirādau sugatā hi dṛṣṭā praśāntakāle suvinītaśiṣyāḥ /",
    "K10bsu024_u:1385": " dharmopadeśaṃ vipulaṃ ca kurvatāṃ teṣāṃ vighāto na sa īdṛśo 'bhūt // Rkp_4.30 //",
    "K10bsu024_u:1386": " eṣo hi śāstātinihīnakāle prāptaḥ svayambhūtvamudārabuddhiḥ /",
    "K10bsu024_u:1387": " (Dutt 91)",
    "K10bsu024_u:1388": " kleśādi dharmaṃ samuvāca loke paripācanārthaṃ jagatāṃ munīndraḥ // Rkp_4.31 //",
    "K10bsu024_u:1389": " asmin punastiṣṭha hi vādisiṃha pāpīmatāṃ naikasahasrakoṭyaḥ /",
    "K10bsu024_u:1390": " kurvanti dharmasya vināśamevaṃ mā buddhavīrādya pure viśvasva // Rkp_4.32 //",
    "K10bsu024_u:1391": " athāparā devatā evamāha /",
    "K10bsu024_u:1392": " cakraṃ jinairvartitamekadeśe taiḥ pūrvakairlokahitaprayuktaiḥ /",
    "K10bsu024_u:1393": " ayaṃ punargacchatu yatra tatra mā khalvavasthāṃ samavāpsyate 'dya // Rkp_4.33 //",
    "K10bsu024_u:1394": " athāparāpi devatā evamāha /",
    "K10bsu024_u:1395": " kāruṇyahetoriha sārthavāha cacāra sattvārthamatīva kurvan",
    "K10bsu024_u:1396": " sa kevalaṃ tvadya pure 'tra mā vai nāśaṃ prayāyāditi me vitarkaḥ // Rkp_4.34 //",
    "K10bsu024_u:1397": " tena khalu punaḥ samayena tāni bahūni devanāgayakṣarākṣasāsuragaruḍakinnaramahoragakoṭīnayutaśatasahasrāṇi sāśrudinavadanāni (Dutt 92)",
    "K10bsu024_u:1398": " gaganatalapathādavatirya bhagavataḥ purataḥ sthitvā anekaprakārān ātmano viprakārāṃścakruḥ /",
    "K10bsu024_u:1399": " kecit keśān vilumpanti sma /",
    "K10bsu024_u:1400": " kecidābharaṇāni mumucuḥ /",
    "K10bsu024_u:1401": " kecicchatradhvajapatākāḥ prapātayāmāsuḥ /",
    "K10bsu024_u:1402": " kecit svaśarīreṇa bhūmau nipetuḥ /",
    "K10bsu024_u:1403": " kecid bhagavataścaraṇau jagṛhuḥ /",
    "K10bsu024_u:1404": " kecidatikaṣṭaṃ ruruduḥ /",
    "K10bsu024_u:1405": " kecidurasi pāṇibhiḥ parājaghnuḥ /",
    "K10bsu024_u:1406": " kecid bhagavataḥ padamūle sthitva madguvat parāvartante sma /",
    "K10bsu024_u:1407": " kecid bhagavataḥ purataḥ prāñjalayo bhūtvā stutinamaskārān cakruḥ /",
    "K10bsu024_u:1408": " kecid bhagavantaṃ puṣpadhūgandhamālyavilepanavastrābharaṇasuvarṇasūtramuktāhārapuṣpairavakiranti sma /",
    "K10bsu024_u:1409": " athāparā bavhayo devakoṭyaḥ uccairekakaṇṭhenaivamāhuḥ /",
    "K10bsu024_u:1410": " tvayā pracīrṇāni hi duṣkarāṇi atīva lokārthamito bahūni /",
    "K10bsu024_u:1411": " kṣīṇe tvamutpanna ihādya kāle upekṣakastiṣṭha ca mā tyajasva // Rkp_4.35 //",
    "K10bsu024_u:1412": " alpaṃ kṛtaṃ te 'nagha buddhakāryaṃ sākṣīkṛtāścālpatarāstriadevāḥ /",
    "K10bsu024_u:1413": " tvaṃ tiṣṭha dharmān suciraṃ prakāśayan uttārayāsmāt tribhavārṇavāj jagat // Rkp_4.36 //",
    "K10bsu024_u:1414": " sattvā hyaneke śubhakarmacāriṇaḥ paripakvabījā amṛtasya bhājanāḥ /",
    "K10bsu024_u:1415": " (Dutt 93)",
    "K10bsu024_u:1416": " karuṇāṃ janasya pratidarśayātha oghebhya uttāraya lokanātha // Rkp_4.37 //",
    "K10bsu024_u:1417": " ye 'trā ṭavīmadhyagatā bhramanti saṃsārakāntāravinaṣṭamārgāḥ /",
    "K10bsu024_u:1418": " teṣāṃ svamārgaṃ pratidarśayasva pramokṣayāryottamadharmavāgbhiḥ // Rkp_4.38 //",
    "K10bsu024_u:1419": " etattavāścaryataraṃ kṛpādbhutaṃ pravartitaṃ yadvaradharmacakram /",
    "K10bsu024_u:1420": " ciraṃ hi tiṣṭha tvamudārabuddhe mā khalvanāthā janatā bhavet // Rkp_4.39 //",
    "K10bsu024_u:1421": " athāparāpi devatā evamāha /",
    "K10bsu024_u:1422": " nāśaṃ prayāsyatyatha yadvināyako lokastathāndho nikhilo bhaviṣyati /",
    "K10bsu024_u:1423": " aṣṭāṅgamārgastrivimokṣahetoḥ sarveṇa sarvaṃ na bhaviṣyatīha // Rkp_4.40 //",
    "K10bsu024_u:1424": " asmābhirasmiñchubhabījamuptaṃ vaḥ kāyacetoddharamapramattaiḥ /",
    "K10bsu024_u:1425": " tato vayaṃ sarvasukhaiḥ samanvitāḥ puṇyākarasyāsya hi mā bhavet kṣayaḥ // Rkp_4.41 //",
    "K10bsu024_u:1426": " (Dutt 94)",
    "K10bsu024_u:1427": " tena ca samayena bahūni śuddhāvāsadevakoṭīnayutaśatasahasrāṇi tatraiva sannipatitānyabhūvan /",
    "K10bsu024_u:1428": " tānyapyevamāhuḥ /",
    "K10bsu024_u:1429": " mā bhaiṣṭaṃ yūyaṃ na muneravasthā bhaviṣyati kācidudārabuddheḥ /",
    "K10bsu024_u:1430": " pratyakṣapūrvā vayamasya sādhorūpāgatā yadbhuvi mārakoṭyaḥ // Rkp_4.42 //",
    "K10bsu024_u:1431": " ṣaṭtriṃśadyojanāni plutarabhasaparā yat samantād vitatya",
    "K10bsu024_u:1432": " prāsāsisphītakhaḍgapracurakhararavā bhīṣaṇī mārasenā /",
    "K10bsu024_u:1433": " saṃprāptā bodhimaṇḍe vilayamupagatā tatkṣaṇādeva bhītā",
    "K10bsu024_u:1434": " prāptārthasyādya kiṃ tatprasṛtayaśaso vighnameva prakuryāt // Rkp_4.43 //",
    "K10bsu024_u:1435": " athāparā devatā prarudantī evamāha /",
    "K10bsu024_u:1436": " mārasyaikasya sā senā prāgāsinna mahābalā /",
    "K10bsu024_u:1437": " mārakoṭīsahasrāṇāmiyaṃ senā mahābalā // Rkp_4.44 //",
    "K10bsu024_u:1438": " niḥsaṃśayamiha prāpto nāśaṃ lokavināyakaḥ /",
    "K10bsu024_u:1439": " yadvināśadayaṃ loko nirāloko bhramiṣyati // Rkp_4.45 //",
    "K10bsu024_u:1440": " atha khalu te śakrabrahmalokapālā bhagavataḥ [pādau parivajyaiva]māhuḥ /",
    "K10bsu024_u:1441": " tiṣṭheha sādhu kuru mandadhīnāmasmadvacaḥ kāruṇikapradhāna /",
    "K10bsu024_u:1442": " bahudevakoṭyo mahāśoka taptāstāḥ sāṃprataṃ dharmarasena siñca // Rkp_4.46 //",
    "K10bsu024_u:1443": " (Dutt 95)",
    "K10bsu024_u:1444": " atha khalu bhagavāṃstāṃ sarvāvatīṃ parṣadaṃ maitryā viśālabhyāṃ nayanābhyām avalokya brāhmeṇa svareṇa tāṃ samāśvāsayannevamāha /",
    "K10bsu024_u:1445": " mā bhaiṣṭa yūyaṃ bhavatādya nirbhayāḥ sarve 'pi mārāḥ sagaṇāḥ savāhanāḥ /",
    "K10bsu024_u:1446": " śaktā na me bhīṣayituṃ samagrāḥ romāpyathaikaṃ kimu sarvadeham // Rkp_4.47 //",
    "K10bsu024_u:1447": " āśvāsayāmyadya tu sarvalokaṃ dharmaṃ sadāhaṃ bhuvi deśayiṣye /",
    "K10bsu024_u:1448": " mārgacyutānāmahameva samyag mārgopadeśaṃ viśadaṃ kariṣye // Rkp_4.48 //",
    "K10bsu024_u:1449": " kṛtāni pūrvaṃ bahu duṣkarāṇi mayānnapānaṃ vipulaṃ pradattam /",
    "K10bsu024_u:1450": " āvāsabhaiṣajyamanalpakaṃ ca kartuṃ vighātaṃ mama ko 'dya śakyate // Rkp_4.49 //",
    "K10bsu024_u:1451": " tyaktā maya hyaśvarathā gajāśca vibhūṣaṇānyābharaṇāni caiva /",
    "K10bsu024_u:1452": " dāsāśca dāsyo nigamāśca rāṣṭrāḥ kartuṃ vighātaṃ mama kaḥ samarthaḥ // Rkp_4.50 //",
    "K10bsu024_u:1453": " bhāryā sutā duhitṛ kalatravargamaiśvaryamiṣṭaṃ bhuvi rājavaṃśaḥ /",
    "K10bsu024_u:1454": " (Dutt 96)",
    "K10bsu024_u:1455": " datto mayā sattvahitāya kasmāccharīranāśo 'dya bhaviṣyati me // Rkp_4.51 //",
    "K10bsu024_u:1456": " śiraśca netre ubhe karṇanāse hastau ca pādau tanu carma lohitam /",
    "K10bsu024_u:1457": " svajīvitaṃ tyaktamapīha dehināṃ kartuṃ vihiṃsāṃ mama kaḥ samarthaḥ // Rkp_4.52 //",
    "K10bsu024_u:1458": " bavhayo mayātīva hi buddhakoṭyaḥ saṃpūjitā bhaktimatā sahastam /",
    "K10bsu024_u:1459": " śīlaśrutikṣāntiratena nityaṃ kartuṃ vilopaṃ mamaḥ samarthaḥ // Rkp_4.53 //",
    "K10bsu024_u:1460": " pūrvaṃ mayā vai bahu duṣkarāṇi kṛtāni me 'tīva samāhitena /",
    "K10bsu024_u:1461": " saṃchinnagātreṇa na roṣitaṃ manaḥ kartuṃ vihiṃsāṃ mama ko 'dya śaktaḥ // Rkp_4.54 //",
    "K10bsu024_u:1462": " kleśā jitā me nitayo 'smi buddhaḥ sarveṣu sattveṣu ca maitracittaḥ /",
    "K10bsu024_u:1463": " īrṣyā ca me nāsti khilaṃ na roṣo na me samarthaḥ purato 'dya kaścit // Rkp_4.55 //",
    "K10bsu024_u:1464": " jitaṃ mayā mārabalaṃ samagraṃ parājitā me bahu mārakoṭyaḥ /",
    "K10bsu024_u:1465": " (Dutt 97)",
    "K10bsu024_u:1466": " yuṣmadvimokṣa niyataṃ kariṣye mā bhaiṣṭa kasmānna puraṃ pravekṣepa // Rkp_4.56 //",
    "K10bsu024_u:1467": " ye keci diśāsu daśaśvapīha buddhā hi tiṣṭhanti tu sattvahetoḥ /",
    "K10bsu024_u:1468": " tān sarvabuddhānihaikikariṣye mahardhikāṃścāpyatha bodhisattvān // Rkp_4.57 //",
    "K10bsu024_u:1469": " kṣetraṃ prapūrṇaṃ sakalaṃ kariṣye jñānena puṇyena ca vāsayiṣye /",
    "K10bsu024_u:1470": " taireva buddhaiḥ saha netṛsaṃsthitaḥ kariṣye buddhānumataṃ ca kāryam // Rkp_4.58 //",
    "K10bsu024_u:1471": " tena khalu punaḥ samayenāprameyāsaṃkhyeyāni devanāgayakṣarākṣasāsura-garuḍa-kinnara-mahoraga-manuṣyāmanuṣya-koṭīnayuta-śatasahasrāṇi bhagavate sādhukāraṃ pradaduḥ /",
    "K10bsu024_u:1472": " evaṃ cāhuḥ /",
    "K10bsu024_u:1473": " nama āścaryādbhutāsaṃkhyeyavīryasamanvāgatāya /",
    "K10bsu024_u:1474": " namo namo mahāścaryasamanvāgatāya buddhāya bhagavate /",
    "K10bsu024_u:1475": " āśvāsito bhagavatā sadevako lokaḥ parājito bhagavatā mārapakṣaḥ vidhūtaṃ sattvānāṃ sandhikleśakāluṣyam /",
    "K10bsu024_u:1476": " prahāṇaḥ sattvānāṃ mānaparvataḥ /",
    "K10bsu024_u:1477": " chinno janmavṛkṣaḥ /",
    "K10bsu024_u:1478": " vicūrṇito (Dutt 98)",
    "K10bsu024_u:1479": " mṛtyusūryaḥ /",
    "K10bsu024_u:1480": " vidhūto 'vidyāndhakāraḥ /",
    "K10bsu024_u:1481": " prasāditā anyatīrthyāḥ /",
    "K10bsu024_u:1482": " saṃśoṣitāścatvāra oghāḥ /",
    "K10bsu024_u:1483": " prajvālitā[ni] dharmolkāni /",
    "K10bsu024_u:1484": " darśito bodhimārgaḥ /",
    "K10bsu024_u:1485": " niyojitaḥ kṣāntisauratye /",
    "K10bsu024_u:1486": " krīḍāpito dhyānasaukhye /",
    "K10bsu024_u:1487": " avabodhitāni cattvāryāryasatyāni /",
    "K10bsu024_u:1488": " samuttārito bhagavatā mahākāruṇikena śāstrā janmasamudrāt sadevako lokaḥ /",
    "K10bsu024_u:1489": " praveśitāḥ sattvā abhayapuram /",
    "K10bsu024_u:1490": " atha te devamanuṣyā nānāpuṣpadhūpagandhamālyālaṃkāravibhūṣaṇairbhagavantamabhyarcayitvā bhagavato 'rthāya te mārgaṃ śobhayāmāsuḥ /",
    "K10bsu024_u:1491": " divyavastrapuṣpaduṣyaiśca bhagavantaṃ saṃcchādayanti sma /",
    "K10bsu024_u:1492": " divyaiśca māndārava-māhāmāndārava-pārūṣaka-mahāpārūṣaka-mañjūṣaka-roca-mahārocotpalakumudapuṇḍarīkaiḥ saṃcchādayāmāsuḥ /",
    "K10bsu024_u:1493": " yatra bhagavān tau caraṇau niścikṣepa tasmiṃśca mārge ubhayoḥ pārśvayoḥ divyān saptaratnamayān vṛkṣān abhinirmīya divyavastraduṣyahastakarṇaśīrṣābharaṇairalaṃcakruḥ",
    "K10bsu024_u:1494": " teṣu ca vṛkṣāntareṣu divyāṃ puṣkariṇīṃ māpayanti sma /",
    "K10bsu024_u:1495": " śītasvādūdakaviprasannā anāvilā aṣṭāṅgopetavāriparipūrṇā samantāt saptaratnālaṃkārālaṃkṛtā /",
    "K10bsu024_u:1496": " antarikṣe ca saptaratnamayāni cchatrāṇi dadhire /",
    "K10bsu024_u:1497": " dhvajapatākāsuvarṇasūtramuktāhārāṃśca suvarṇacūrṇavarṣāśca vavarṣuḥ /",
    "K10bsu024_u:1498": " rūpyavaiḍūryacūrṇāgarutagara-candana-kālānusāri-tamālapatravarṣāṇi samutsasarjuḥ /",
    "K10bsu024_u:1499": " gośīrṣoragasāracandanacūrṇaṃ (Dutt 99)",
    "K10bsu024_u:1500": " ca tasmin mārge vavarṣuḥ /",
    "K10bsu024_u:1501": " suvarṇasūtramuktāhāramaṇimuktābhiśca sarvaṃ gaganatalaṃ nānādivyālaṃkārairalañcakruḥ /",
    "K10bsu024_u:1502": " tatastasya nagarasya ca bahirdhā devamanuṣyā bhagavataḥ pūjākarmaṇe mārgaśobhāṃ cakrire /",
    "K10bsu024_u:1503": " antarnagara ca mārā mārapārṣadaśca śobhāvyūhairvyūhamāyāsurbhagavataḥ pūjākarmaṇe /",
    "K10bsu024_u:1504": " atha khalu bhagavān tasmin samaye śūraṃgamaṃ nāma samādhiṃ samāpede /",
    "K10bsu024_u:1505": " tena ca samādhinā yathā samāpanna eva mārgaṃ jagāma /",
    "K10bsu024_u:1506": " tena khalu punaḥ samayena nānāvidhaiḥ kāyarūpaliṅgeryāpathairbhagavāṃstaṃ mārgamabhipratasthe /",
    "K10bsu024_u:1507": " tatra ye sattvā brahmabhaktikā brahmavainayikāste brahmarūpeṇa bhagavantaṃ mārgaṃ vrajantamadrākṣuḥ /",
    "K10bsu024_u:1508": " yāvad ye śakravainayikā ye nārāyaṇavainayikā ye maheśvaravainayikā ye cāturmahārājavainayikā",
    "K10bsu024_u:1509": " ye cakravartivainayikā ye koṭṭarājavainayikā ye maharṣivainayikā ye śramaṇavainayikā",
    "K10bsu024_u:1510": " ye māravainayikā ye strīvainayikā ye siṃhavainayikā ye gajavainayikā ye nāgavainayikā",
    "K10bsu024_u:1511": " ye asuravainayikā ye śaśabhaktikāḥ śaśavainayikāḥ śaśarūpaliṅgeryāpathena bhagavantaṃ",
    "K10bsu024_u:1512": " mārgaṃ vrajantamadrākṣuḥ /",
    "K10bsu024_u:1513": " ye sattvā buddhavainayikāste buddharūpaliṅgeryāpathenaiva bhagavantaṃ mārgaṃ vrajantamadrākṣuḥ /",
    "K10bsu024_u:1514": " sarve ca te sattvāḥ prāñjalayo bhūtvā samabhiṣṭuvantaḥ namaskurvantaḥ pṛṣṭhataḥ pṛṣṭhata samanubaddhā jagmuḥ /",
    "K10bsu024_u:1515": " tena khalu punaḥ samayena yo 'sāvanuhimavannivāsī jyotīraso nāma ṛṣirmāreṇa pāpīmatā udyojitaḥ sa pañcaśataparivāro (Dutt 100)",
    "K10bsu024_u:1516": " rājagṛhasya mahānagaradvārasamīpe pratīkṣya bhagavato rūpaliṅgeryāpathamapaśyat tathā mārge cāsaṃkhyeyā vṛkṣadevatāḥ pūjākarmaṇe udyuktāḥ /",
    "K10bsu024_u:1517": " dṛṣṭvedaṃ tasyaitadabhavat /",
    "K10bsu024_u:1518": " satyavādī maharṣirayaṃ mahānubhāvaḥ pūjārhaḥ] / ..... ..... ..... ..... ..... ..... .....",
    "K10bsu024_u:1519": " atha jyotīrasa ṛṣīḥ saparivāro buddharūpaliṅgeryāpathā[nvi]taṃ bhagavantaṃ [dṛṣṭvā pūrvakuśalamūla-sammukhībhūtaḥ]..... /",
    "K10bsu024_u:1520": " sa ratnaketuṃ nāma bodhisattvasamādhiṃ pratilebhe /",
    "K10bsu024_u:1521": " yaḥ samādhiḥ bhavatyasaṃhāryaḥ sarvasamāpattibhiḥ /",
    "K10bsu024_u:1522": " atha jyotīraso maharṣirbhagavataḥ [purataḥ prāñjalibhūtaḥ puṣpaṃ dattvā stutvā ca] abravit /",
    "K10bsu024_u:1523": " anantavarṇalokanāthaḥ satyavādī susthitaḥ",
    "K10bsu024_u:1524": " bhāsitaste sarva [loka jñānanetrajyotiṣā] /",
    "K10bsu024_u:1525": " [sadā sattvahitāya te vīrya maitryabhyudgatā",
    "K10bsu024_u:1526": " namaste ']dya sattvasārakṣīṇāsaṃganāyaka // Rkp_4.[59] //",
    "K10bsu024_u:1527": " svarṇavarṇakāñcanābha śītalā[ste aṃśavaḥ",
    "K10bsu024_u:1528": " sarvasattva bodhilābha hetuguṇa-yojaka] /",
    "K10bsu024_u:1529": " (Dutt 101)",
    "K10bsu024_u:1530": " [dharmacakravartanena dhvasta] kleśaparvata",
    "K10bsu024_u:1531": " paścimā te caryaniṣṭhā bodhijñānakāraṇam // Rkp_4.[60] //",
    "K10bsu024_u:1532": " mahābhi[ṣak sattvasāra lakṣaṇairalaṅkṛtaḥ deśanāya",
    "K10bsu024_u:1533": " buddha bhūtvā nāyakādya yācitaḥ] /",
    "K10bsu024_u:1534": " chindhi me tvaṃ dṛṣṭijālaṃ tīrṇo jagat tāraye",
    "K10bsu024_u:1535": " kiyaccireṇa buddho bheṣye [deśaya narottama] // Rkp_4.[61] //",
    "K10bsu024_u:1536": " [sattva-duḥkha-ogha-bhava-sāgarāddhi tāraya",
    "K10bsu024_u:1537": " nirvāṇa kṣeme ca] mārge sthāpaya nirāsrave /",
    "K10bsu024_u:1538": " daśadiśāsu ye 'pi buddha sāgaropamāguṇaiḥ",
    "K10bsu024_u:1539": " [tebhya ahu adhyeṣami bodhicittaparāyaṇe] // Rkp_4.[62] //",
    "K10bsu024_u:1540": " [sarva sattva duḥkhaspṛṣṭa raudra śubha] karkaśais",
    "K10bsu024_u:1541": " tryadhvikañca puṇyamadya kāyavāṅmānasaṃ me /",
    "K10bsu024_u:1542": " bhavecca tena [sattva śītībhūtacittakaḥ",
    "K10bsu024_u:1543": " nitya-kṣema-buddhakṣetre prāpnuyācca nirvāṇam] // Rkp_4.[63] //",
    "K10bsu024_u:1544": " yāntu sarva sattvavyādhi kleśatoya śuṣyatu",
    "K10bsu024_u:1545": " labhantu jñānamindriyāṇi sāravanti [svabhāvataḥ] /",
    "K10bsu024_u:1546": " [ye ca sattva badhabandhaduḥkhena upadrutāḥ",
    "K10bsu024_u:1547": " te 'pi kṣipraṃ santu muktā me ca] puṇyatejasā // Rkp_4.[64] //",
    "K10bsu024_u:1548": " (Dutt 102)",
    "K10bsu024_u:1549": " ekaka sattvo sarve sāgaraguṇān labhe",
    "K10bsu024_u:1550": " prajñaiva puṇyā[prameya sukhaiḥ sarva tarpaye] /",
    "K10bsu024_u:1551": " [samyag dṛṣṭimāpnuvantu dhūtapāpāste drutaṃ]",
    "K10bsu024_u:1552": " jātismarāḥ sarve santu sattva dharmacāriṇaḥ // Rkp_4.[65] //",
    "K10bsu024_u:1553": " pāraṃ bhavārṇavasya te tarantu dharmasiddhaye /",
    "K10bsu024_u:1554": " [sarvadharmapāraṃgamaṃ buddhañcāpi prasādaye] // Rkp_4.[66] //",
    "K10bsu024_u:1555": " [tiṣṭha] kalpānaprameya dharmavṛṣṭi varṣayan /",
    "K10bsu024_u:1556": " snāpayantu sarvasattva dharmameghavāriṇā // Rkp_4.[67] //",
    "K10bsu024_u:1557": " kāyena [manasā vācā mayā yadatyayaṃ kṛtam] /",
    "K10bsu024_u:1558": " [pratideśye buddhasaṃghamadhyeṣye] sattvagauravāt // Rkp_4.[68] //",
    "K10bsu024_u:1559": " nāhaṃ ca bhūyaḥ pāpadṛṣṭikarma samācare /",
    "K10bsu024_u:1560": " acintiyān sadā[dṛṣṭvā]pudgalān [purataḥ sthitān] // Rkp_4.[69] //",
    "K10bsu024_u:1561": " [yatkiñcinme puṇyamasti tadbodhi nāmaye] punaḥ /",
    "K10bsu024_u:1562": " sarva caryāṃ sattvahetoḥ sarvaduḥkhaṃ samutsahe // Rkp_4.[70] //",
    "K10bsu024_u:1563": " niyojaye sarvasattva bodhimārge [uttame] /",
    "K10bsu024_u:1564": " [prajñābhūta sāgaraṃ ca kalpakṣetraṃ vicaraye] // Rkp_4.[71] //",
    "K10bsu024_u:1565": " prāpaṇīyo yato bodhisparśo bhavedviśuddha hi /",
    "K10bsu024_u:1566": " sarvasattvakṣāntibhūmau sthito [nūnaṃ bhavecca saḥ] // Rkp_4.[72] //",
    "K10bsu024_u:1567": " prāpnuyāmabhijñā pañca vādisiṃha[sya antike] /",
    "K10bsu024_u:1568": " [dṛṣṭvānāsaṅga nāyaka śāstraṃ sarvatra deśaya] /",
    "K10bsu024_u:1569": " (Dutt 103)",
    "K10bsu024_u:1570": " sa ce bhaviṣye buddho loke sarveṣāṃ dharmasārathiḥ /",
    "K10bsu024_u:1571": " nikṣipīya muktapuṣpacchatrāmbare sthiteyu ye // Rkp_4.[73] //",
    "K10bsu024_u:1572": " [te bhavantu devanāgayakṣādīnāṃ vaśānugāḥ /",
    "K10bsu024_u:1573": " tvatpādavandane]śireṇa kampatāṃ ca vasundharāḥ // Rkp_4.[74] //",
    "K10bsu024_u:1574": " atha khalu jyotīrasa ṛṣistāni puṣpāṇi yena bhagavāṃstenopari pra[kṣaptāni /",
    "K10bsu024_u:1575": " tāni ca] ekacchatrastasthau /",
    "K10bsu024_u:1576": " yaṃ dṛṣṭvā jyotīrasaḥ ṛṣirbhūyasyā mātrayā nirāmiṣeṇa prīti-saumanasyena udvelyamāno bhagavataḥ pādayoḥ nipapāta /",
    "K10bsu024_u:1577": " samanantaranipatitaśca jyotīrasa ṛṣīrbhagavataścaraṇayoḥ /",
    "K10bsu024_u:1578": " atha tāvadeva [trisāhasramahāsāhasraloka]dhātuḥ ṣaḍvikāraṃ pracakampe /",
    "K10bsu024_u:1579": " yāni ca tatrāprameyāsaṃkhyeyāni sattvakoṭīnayutaśatasahasrāṇi [nirudvegacittāni] prāptānyabhūvan /",
    "K10bsu024_u:1580": " ye ca gajavainayikāḥ sattvāste gajarūpeṇa sugataṃ dṛṣṭvā saṃtṛptāḥ yena maharṣistenopari puṣpāṇi prakṣipya tāni ca ākāśe saṃsthitāni /",
    "K10bsu024_u:1581": " taṃ ca pṛthivīkampaṃ dṛṣṭvā bhūyasyā mātrayā āścaryaprāptā bhagavataścaraṇayornipetuḥ /",
    "K10bsu024_u:1582": " ye 'pi buddhavainayikāḥ sattvāste sarve bhagavato buddhaveśaṃ dṛṣṭvā āścaryaprāptā abhūvan /",
    "K10bsu024_u:1583": " atha bhagavān śūraṅgamāt samādhervyudatiṣṭhat /",
    "K10bsu024_u:1584": " tasmācca samādhervyuthitaṃ [dṛṣṭvā buddhavainayikāḥ sattvāḥ atīva] prītiprāmodyajātā (Dutt 104)",
    "K10bsu024_u:1585": " bhagavantaṃ yathālabdhaiḥ puṣpadhūpagandhamālyavilepanavastrābharaṇālaṃkārairabhyavakiran ca imā gāthā abhāṣanta /",
    "K10bsu024_u:1586": " uttiṣṭha śighraṃ śṛṇu vyākariṣye",
    "K10bsu024_u:1587": " maharṣe bodhāyeti nāyako 'bravīt /",
    "K10bsu024_u:1588": " [mahānubhāvena] dharā cakampe",
    "K10bsu024_u:1589": " kusumā[ni ca cchatrabhūtāni nabha]si // Rkp_4.[75] //",
    "K10bsu024_u:1590": " [tvaṃ no 'si buddho] dvipadapradhāno",
    "K10bsu024_u:1591": " vibho [tathā] lokahitāya śāstā /",
    "K10bsu024_u:1592": " anantapuṇyo gaganapramāṇas",
    "K10bsu024_u:1593": " trailokyasāro jagataḥ [pradīpaḥ] // Rkp_4.[76] //",
    "K10bsu024_u:1594": " [atha jyotīraso bodhisattvo mahā]sattvo bhagavantametadavocat /",
    "K10bsu024_u:1595": " kīdṛśaṃ bhagavan tadbuddhakṣetraṃ bhaviṣyati yattrāhaṃ dharmacakraṃ pravarttiṣye /",
    "K10bsu024_u:1596": " bhagavānāha..... ..... / ..... ..... ..... ..... ..... ..... ..... .....",
    "K10bsu024_u:1597": " [ṛṣijyotīrasaprasādaparivarto nāma caturthaḥ // 4 //]",
    "K10bsu024_u:1598": " START Rkp 5",
    "K10bsu024_u:1599": " (Dutt 105)",
    "K10bsu024_u:1600": " pañcamaḥ parivartaḥ",
    "K10bsu024_u:1601": " [atha tasmin samaye buddh]kṣetre koṭīśatamārāste [sarve] saparivārā yena bhagavān śākyamuni[stathāgatastenopasaṃkramyāgrato nyaṣīdan /]",
    "K10bsu024_u:1602": " [atha māraḥ pāpīmān] yena bhagavāṃstenāñjaliṃ praṇamyaivamāha /",
    "K10bsu024_u:1603": " bhagavan śaraṇaṃ yāmi vipra[kṛṣṭena cetasā /",
    "K10bsu024_u:1604": " śīghraṃ mocaya bandhānmāṃ dharmacaryāṃ ca sandiśa // Rkp_5.[1] //",
    "K10bsu024_u:1605": " bhagavānāha /",
    "K10bsu024_u:1606": " na cāhaṃ tvāñca] vāremi gacchantaṃ cāgataṃ punaḥ /",
    "K10bsu024_u:1607": " mārgaṃ tvaṃ yat prajānīṣe gaccha yena [yathecchasi] // Rkp_5.[2] //",
    "K10bsu024_u:1608": " [pāpīmānāha /",
    "K10bsu024_u:1609": " yadāhaṃ gantumicchāmi sānandaṃ viṣayaṃ svakam /",
    "K10bsu024_u:1610": " pacabhirbandhanairbaddhamātmānamīkṣe gautama] // Rkp_5.[3] //",
    "K10bsu024_u:1611": " bhagavānāha /",
    "K10bsu024_u:1612": " (Dutt 106)",
    "K10bsu024_u:1613": " sarva kalpa prahī[ṇā me mukto 'hamiha bandhanāt /",
    "K10bsu024_u:1614": " hiṃsā caiva mayā tyaktā sattvān bandhācca mocaye // Rkp_5.[4] //",
    "K10bsu024_u:1615": " atha bhagavān buddha]cakṣuṣā sarvamidaṃ buddhakṣetraṃ kṣitigaganasthaiḥ satvaiḥ paripūrṇamava[lokya evamāha /",
    "K10bsu024_u:1616": " prahāya saṃśayān] sarvān tūṣṇīṃ bhūtvā tadantaram /",
    "K10bsu024_u:1617": " [śṛṇu hi vacanaṃ me 'dya sarvaṃ tvaṃ susamāhitaḥ // Rkp_5.[5] //",
    "K10bsu024_u:1618": " ] durlabho loke saṃbuddho dharmasaṃghaḥ sudurlabhaḥ /",
    "K10bsu024_u:1619": " durlabhā śraddhādhimuktirbodhicaryā sudurlabhā // Rkp_5.[6] //",
    "K10bsu024_u:1620": " durlabhaṃ lokanāthāsyād dharmasya śravaṇaṃ tathā /",
    "K10bsu024_u:1621": " durlabhaḥ[sa]mayo hyekaḥ kṣāntiryatra niṣevyate // Rkp_5.[7] //",
    "K10bsu024_u:1622": " [loke hi durlabhaṃ pāpasaṅkalpasya prahāṇakam // Rkp_5.[8] //",
    "K10bsu024_u:1623": " duralabhaṃ cittadamanaṃ durlabhā śūnyabhāvanā /",
    "K10bsu024_u:1624": " durlabhā bo]dhicaryā vai yathā cīrṇā mayā purā // Rkp_5.[9] //",
    "K10bsu024_u:1625": " deśayiṣyāmi yuṣmākaṃ puṣpamātra[midaṃ tataḥ /",
    "K10bsu024_u:1626": " yuṣmākaṃ bhāṣayiṣyāmi yena bo]dhiḥ samṛdhyate // Rkp_5.[10] //",
    "K10bsu024_u:1627": " kumalāṃstrīn prahāyeha śāstuḥ śṛṇuta bhāṣitam /",
    "K10bsu024_u:1628": " [oghānāṃ pāravādī tvaṃ tṛṣṇājālaṃ parityaja // Rkp_5.[11] //",
    "K10bsu024_u:1629": " trivimokṣe ca saṃsthāya trisaṃvarasthito bhava /",
    "K10bsu024_u:1630": " trai]dhātukāśca ye kleśāstānaśeṣān vidhunīhi // Rkp_5.[12] //",
    "K10bsu024_u:1631": " (Dutt 107)",
    "K10bsu024_u:1632": " triratnavaṃśapūjārthaṃ yūyaṃ..... ..... ..... /",
    "K10bsu024_u:1633": " ..... ..... ..... prahāsyati viśeṣataḥ // Rkp_5.[13] //",
    "K10bsu024_u:1634": " traidhātukavinirmuktāṃ kṣāntiṃ lapsyati śāmikīm /",
    "K10bsu024_u:1635": " caturdiśi..... ..... ..... ..... // Rkp_5.[14] //",
    "K10bsu024_u:1636": " cakṣūrūpaprasaṅgena kāyavāk cetanāvṛtaiḥ /",
    "K10bsu024_u:1637": " caturdhyānavihīnaiśca..... ..... ..... // Rkp_5.[15] //",
    "K10bsu024_u:1638": " ..... ..... .....viparyāsacatuṣṭayāt /",
    "K10bsu024_u:1639": " mocayanti ca te sattvāṃścaturoghebhya īśvaraḥ // Rkp_5.[16] // ..... ..... ..... .....",
    "K10bsu024_u:1640": " ..... ..... ..... [bodhisattva] viśāradaḥ // Rkp_5.[17] //",
    "K10bsu024_u:1641": " samprajñānena chindanti sattvānāṃ bhavabandhanam /",
    "K10bsu024_u:1642": " pañcaskandhapari[jñāna]..... ..... ..... // Rkp_5.[18] //",
    "K10bsu024_u:1643": " ..... ..... .....deśayet kṣipraṃ buddhānāṃ yūyamagrataḥ /",
    "K10bsu024_u:1644": " prahāya pāpaṃ niḥśeṣaṃ pāraṃ yāsyaku[tobhayam] // Rkp_5.[19] //",
    "K10bsu024_u:1645": " ..... ..... ..... vaśena hi /",
    "K10bsu024_u:1646": " pāpamitraprahīṇāstu pāpadṛṣṭivivarjitāḥ // Rkp_5.[20] //",
    "K10bsu024_u:1647": " smṛtvā saṃsāra [duḥkhaṃ]..... ..... ..... /",
    "K10bsu024_u:1648": " .......[niḥsvabhā]vo 'sti na dravyaṃ nāpi lakṣaṇam // Rkp_5.[21] //",
    "K10bsu024_u:1649": " (Dutt 108)",
    "K10bsu024_u:1650": " ṣaḍindriyaṃ yathā śūnyaṃ kārako 'tra na vidyate /",
    "K10bsu024_u:1651": " ṣaṭ sparśāyatanānyevaṃ śūnyānyapi vijānatha // Rkp_5.[22] //",
    "K10bsu024_u:1652": " bhāvametaṃ nirīkṣadhvaṃ ya..... [nirīha]kāḥ /",
    "K10bsu024_u:1653": " yairjñātā nirjarāste vai eṣa mārgo hyanuttaraḥ // Rkp_5.[23] // ..... ..... ..... ..... ..... ..... ..... .....",
    "K10bsu024_u:1654": " trayodaśākāra ..... ..... ..... /",
    "K10bsu024_u:1655": " [tasmin samaye bhaga]vataḥ apratihatena puṇyabalavaiśāradyavegakuśalamūlaniṣyanda..... /",
    "K10bsu024_u:1656": " aprameyāsaṃkhyeyākṣobhyagaṅgānadīvālukopamā aśūnyāḥ śūnyāsu pañca kaṣāyeṣu.....aprameyāsaṃkhyeyāni",
    "K10bsu024_u:1657": " sattvakoṭīnayutaśatasahasrāṇi atīva nirā[miṣa]..... [vi]citrāṃ samādhikṣāntidhāraṇīṃ pratilebhire /",
    "K10bsu024_u:1658": " iha buddhakṣetrasaṃnipatitaḥ ..... pratilābho 'bhūt /",
    "K10bsu024_u:1659": " tribhiryānairaprameyāsaṃkhyeyāḥ sattvā niryāṇamavāptāḥ..... /",
    "K10bsu024_u:1660": " [atha bodhisattvo mahāsattvaḥ jyotīrasa ṛṣīḥ saṃhṛṣṭaḥ padmāsa]naṃ puṣpasaṃcchannamabhinirmīya tasya padmasyāropaṇārthaṃ yena bhagavān [tena prāñjaliṃ kṛtvedamavocat /",
    "K10bsu024_u:1661": " sarvalokaṃ] samīkṣya dharmasetuṃ sṛjasva sacarācaraloke /",
    "K10bsu024_u:1662": " kṣetraṃ samīkṣya pūrṇaṃ kṛta ..... ..... // Rkp_5.[25] //",
    "K10bsu024_u:1663": " (Dutt 109)",
    "K10bsu024_u:1664": " [kle]śahatānāṃ prajñopāyau pratidarśayāpratimapadme /",
    "K10bsu024_u:1665": " abhiruhya nātha pra[varṣa dharmavṛṣṭim]....... ..... ..... ..... .....",
    "K10bsu024_u:1666": " ..... ..... ..... ..... lakṣaṇaparivarto nāma pañcamaḥ // 5 //",
    "K10bsu024_u:1667": " START Rkp 6",
    "K10bsu024_u:1668": " (Dutt 110)",
    "K10bsu024_u:1669": " ṣaṣṭhaḥ parivartaḥ",
    "K10bsu024_u:1670": " teṣāṃśca buddhānāṃ bhagavatāṃ samādarśanenaiva buddhakṣetrāntargatānāṃ [sattvānāṃ rāgadveṣamohādīni]..... sarveṣāṃ cittacaityeṣu praśemuḥ /",
    "K10bsu024_u:1671": " ekaikaśca sattva evaṃ saṃjānīte.....māmekaikastathāgataḥ sarvacetasā samanvāhṛtya sarvajvarapraśamanadharmaṃ deśaya[ti]..... /",
    "K10bsu024_u:1672": " tena khalu punaḥ samayena ye asmin kṛtsne buddhakṣetre antargatāḥ sarvasattvāḥ sarvandriyopastabdhāḥ .....yattvasmākaṃ buddhā bhagavanto dharmaṃ deśayantu /",
    "K10bsu024_u:1673": " asmākaṃ bhadanta svagataṃ dharma vayaṃ buddhānāṃ bhagavatāṃ dharmeṣu pratipa[tsyāmahe]..... /",
    "K10bsu024_u:1674": " [tena khalu punaḥ samayena apareṣāṃ buddhānāṃ bhagavatāṃ pūjākarmaṇe] sa śākyamunistathāgato",
    "K10bsu024_u:1675": " gandhavyūhātikrāntena paramottamaviśiṣṭena udāreṇa gandhena sarvamidaṃ buddhakṣetraṃ",
    "K10bsu024_u:1676": " sphuṭamakarot.......... /",
    "K10bsu024_u:1677": " [buddhānāṃ bhagavatāṃ pūjā]karmaṇe sarvabuddhakṣetrāntargatāśca sarvasattvā nānāratnapuṣpamālyavilepanernānācchatradhvajapatākālaṅkāraiḥ",
    "K10bsu024_u:1678": " .....buddhānāṃ bhagavatāṃ pūjākarmaṇe evamāha /",
    "K10bsu024_u:1679": " samanvāharantu buddhā bhagavanto ye kecit etarhi daśasu dikṣu lokadhātau..... /",
    "K10bsu024_u:1680": " [a]haṃ pūrvapraṇidhānenaivaṃ pratikūle pañcakaṣāye loke anuttarāṃ samyaksambodhim abhisaṃbuddho naṣṭāśayānāṃ pranaṣṭamārgāṇām (Dutt 111)",
    "K10bsu024_u:1681": " [avidyāndhānāṃ tamisrabhūtānāṃ kleśā]kṣiptānāṃ trayapāyasaṃprasthitānāmakuśalasamavadhānānāṃ",
    "K10bsu024_u:1682": " sarvakuśalarahitānāṃ sarvavidvatpari[varjitānāmānantaryakṛtānāṃ saddharmavarjitānāṃ]",
    "K10bsu024_u:1683": " caryāpavādakānām akṛpāśayānāṃ sattvānāṃ kāruṇyārthaṃ mahākṛpāvīryabalodyogena śītoṣṇavātātapapraśamanā[ya",
    "K10bsu024_u:1684": " grāmanagaranigamajanapadān] padabhayāmupasaṃkramāmi /",
    "K10bsu024_u:1685": " sattvahitārthaṃ svalparūkṣavirasaparamajagupsitaṃ pratikūlamāhāraṃ [bhakṣayiṣyāmi /",
    "K10bsu024_u:1686": " teṣāṃ kuśalamūlajananārthaṃ] karpāsabhaṅgacīvarapāṃsukulāni prāvṛṇomi /",
    "K10bsu024_u:1687": " parvatagirikandaravanaṣaṇḍa-[śūnyāgāra-śmaśāna-] śayyāsanaṃ paribhunajmi /",
    "K10bsu024_u:1688": " upāyakauśalyamahākaruṇā ..... ..... ..... ..... ..... ..... ..... .....",
    "K10bsu024_u:1689": " [vīryasannahanena vividhāṃ kathāṃ] kathayāmi /",
    "K10bsu024_u:1690": " kṣatriyebhyo rājaiśvaryakathāṃ kathayāmi /",
    "K10bsu024_u:1691": " brāhmaṇebhyo veda-nakṣatra-kathāṃ kathayāmi /",
    "K10bsu024_u:1692": " amātyebhyo janapadakarmāntakathāṃ kathayāmi /",
    "K10bsu024_u:1693": " vaṇigbhya krayavikrayakathāṃ kuṭumbebhyaḥ karmāntābhiniveśakathāṃ strībhyo varṇālaṅkāraputraiśvaryasapatnakathāṃ śramaṇebhyaḥ [kṣāntisauratyatrikarmavīrya]kathāṃ kathayāmi /",
    "K10bsu024_u:1694": " sattvaparipākāya aprāptasya prāptaye niyunajmi /",
    "K10bsu024_u:1695": " anadhigatasyādhigamāya asākṣātkṛtasya sākṣātkriyāyai [amuktānāṃ (Dutt 112)",
    "K10bsu024_u:1696": " mocanāya] nānāvidhāni duḥkhānyutsahāmi /",
    "K10bsu024_u:1697": " sattvaparipākāya janapadacaryāṃ carāmi /",
    "K10bsu024_u:1698": " atha ca punarye ime sattvāstatra māmākrośanti paribhāṣanti [īrṣyānvitena] dharmeṇābhūtenābhyākhyānti",
    "K10bsu024_u:1699": " kuhana-lapana-māyāśāṭhya-mṛṣāvāda-pāruṣyaiḥ strīvacanairabhyākhyānti pāṃsubhirmāmavakiranti /",
    "K10bsu024_u:1700": " śastraviṣāgni[cakratomaraśarakhaḍgaśakti]paraśvadhaśūlāyudhavṛṣṭibhirmama vadhāya parākrāmanti /",
    "K10bsu024_u:1701": " hastyāśīviṣasiṃhavyāghravṛṣamahiṣavṛkamahānagnāṃśca madvadhāyotsṛjanti /",
    "K10bsu024_u:1702": " [mamāvāsavihārakūṭāgārān] aśucinā durgandhenāpūrayanti /",
    "K10bsu024_u:1703": " macchrāvakāṇāṃ cāntarnagaramanupraviṣṭānāmime anāryāḥ sattvāḥ anācāreṇa nṛtyagītenānuvicariṣyanti /",
    "K10bsu024_u:1704": " [śatasahasro]pāyairmadvadhāyodyuktāḥ śāsanāntardhānāya ca dharmanetrīpradīpanirvāṇāya dharmadhvajaprapātanāya dharmanetrīprabhedāya [mama dharmacāriṇāṃ] māraṇāyodyuktāḥ /",
    "K10bsu024_u:1705": " tat khalvetarhi sarve buddhā bhagavantasteṣāṃ buddhānāṃ bhagavatāṃ [dharma]netrīm avalokayata /",
    "K10bsu024_u:1706": " yathā te buddhairbhagavadbhirasmin kliṣṭe pañca[kaṣāyayukte kāle] mahāsannipātaṃ",
    "K10bsu024_u:1707": " kṛtvā saddharmanetrīcirasthityarthaṃ sarvamārabalaviṣayapramardanā[rthaṃ] sarvatriratnavaṃśasthityanupacchedārthaṃ",
    "K10bsu024_u:1708": " sattvānāṃ kuśalamūla[vardhanārthaṃ sarva]parapravādasahadharmanigrahārthaṃ sattvānāṃ",
    "K10bsu024_u:1709": " kalikalahadurbhikṣarogaparacakrabandhanavigrahavivādākālaśītoṣṇavātavṛṣṭi [kāyavāṅmanaḥkleśa]praśamanārthaṃ (Dutt 113)",
    "K10bsu024_u:1710": " sarvagṛhagrāmanagararāṣṭrarakṣaṇārthaṃ sarvaśāṭhyaviṣa[kākhordamohanaduḥsvapnadurdarśa]nārthaṃ",
    "K10bsu024_u:1711": " sarvadhānyauṣadhiphalapuṣparasasattvopajīvyarthaṃ kṣatriyabrāhmaṇaviṭśūdrakuśalacaryāniyojanārthaṃ",
    "K10bsu024_u:1712": " bodhisattva[cittotpādapāramitāpūra]ṇārthaṃ bodhisattvānāṃ mahāsattvānāmupāyajñānakauśalyasmṛtimatigati-śauryapratibhāṇavivṛddhyarthamabhiṣeka-bhūmi-samāśvāsāvatārajñānapāraṅgamārthaṃ",
    "K10bsu024_u:1713": " taiḥ pūrvakaistathāgatairarhadbhiḥ saṃbuddhairayaṃ vajradharmasamatāpratītya-dharmahṛdayasamucchrayavidhvaṃsanī-dharaṇī-mudrāpada-prabhedapraveśavyākaraṇo",
    "K10bsu024_u:1714": " dharmaparyāyo bhāṣito 'dhiṣṭhito 'nyonyamanumoditaḥ /",
    "K10bsu024_u:1715": " tat sādhu /",
    "K10bsu024_u:1716": " evamevaitarhi ye daśasu dikṣu buddha bhagavantastiṣṭhanto yāpayanta iha mama buddhakṣetre",
    "K10bsu024_u:1717": " pañcakaṣāye pṛcchā[yai] samāgatāḥ saṃniṣaṇṇāḥ sannipatitāste sarve asya buddhakṣetrasyārakṣāyai",
    "K10bsu024_u:1718": " imaṃ vajradharmasamatāpratītya-dharmahṛdayasamucchrayavidhvaṃsanadhāraṇīmudrāpadaprabhedapraveśavyākaraṇaṃ",
    "K10bsu024_u:1719": " dharmaparyāyaṃ bhāsadhvamadhitiṣṭhatanyonyaṃ bhāṣadhvamanumodadhvaṃ sarddharmanetrīcirasthitaye",
    "K10bsu024_u:1720": " sarvamāraviṣayabalapramardanārthaṃ yathā pūrvoktaṃ vistareṇa yāvadanāvaraṇajñānapāraṅgamārthamanukaṃpāyai",
    "K10bsu024_u:1721": " mamadhyeṣaṇāya ca yadiha buddhakṣetre dharmanetrī ciraṃ tiṣṭhet /",
    "K10bsu024_u:1722": " anatikramaṇī sarvaparapravādibhiravipralopadharmiṇī syāt /",
    "K10bsu024_u:1723": " triratnavaṃśānupacchedanārthāya ca dharmarasaḥ sarvasattvopajīvyaḥ syāt /",
    "K10bsu024_u:1724": " atha te buddhā bhagavanta evamāhuḥ /",
    "K10bsu024_u:1725": " evametat avaśyamevāsmābhirbuddhakāryai karaṇīyam /",
    "K10bsu024_u:1726": " iha buddhakṣetre dharmanetrīmadhiṣṭhā (Dutt 114)",
    "K10bsu024_u:1727": " syāmaḥ cirasthitaye sarvamāraviṣayabalapramardanāya yāvadanāvaraṇajñānapāraṅgamāya",
    "K10bsu024_u:1728": " yānimān vajradharmasamatāpratītya-dharmahṛdayasamucchrayavidhvaṃsanadhāraṇīmudrāpadaprabhedapraveśavyākaraṇadharmaparyāyan bhāṣiṣyāmaḥ /",
    "K10bsu024_u:1729": " śṛṇvantu sarvasattvāḥ ye kecidiha buddhakṣetre 'ntargatāḥ /",
    "K10bsu024_u:1730": " tadyathā /",
    "K10bsu024_u:1731": " aṅkara aṅkara /",
    "K10bsu024_u:1732": " bhaṅkara prabhaṅkara /",
    "K10bsu024_u:1733": " bhayaviha /",
    "K10bsu024_u:1734": " mitra bhase /",
    "K10bsu024_u:1735": " akhe akha saṃvare /",
    "K10bsu024_u:1736": " dome domante /",
    "K10bsu024_u:1737": " kevaṭe keyūre /",
    "K10bsu024_u:1738": " samavahane samantabhadre /",
    "K10bsu024_u:1739": " dharme dharme dharmake /",
    "K10bsu024_u:1740": " japhale mitrānuphale phalavate /",
    "K10bsu024_u:1741": " gaṇe gaṇaparante /",
    "K10bsu024_u:1742": " hili hili /",
    "K10bsu024_u:1743": " hili hilike /",
    "K10bsu024_u:1744": " jambhavate /",
    "K10bsu024_u:1745": " ṭakaṭe ṭakante ṭakavarante /",
    "K10bsu024_u:1746": " ghanavahante /",
    "K10bsu024_u:1747": " hirinte śirinte /",
    "K10bsu024_u:1748": " viṃdruvate /",
    "K10bsu024_u:1749": " govāhe /",
    "K10bsu024_u:1750": " jure mitra /",
    "K10bsu024_u:1751": " jure juṣe /",
    "K10bsu024_u:1752": " agre avame /",
    "K10bsu024_u:1753": " satya tathatā /",
    "K10bsu024_u:1754": " huli hile candre /",
    "K10bsu024_u:1755": " samadharme dharme /",
    "K10bsu024_u:1756": " kucuru mucuru /",
    "K10bsu024_u:1757": " acidra /",
    "K10bsu024_u:1758": " cili cilili /",
    "K10bsu024_u:1759": " cavaha /",
    "K10bsu024_u:1760": " culu culu /",
    "K10bsu024_u:1761": " mitravaha /",
    "K10bsu024_u:1762": " kulu kulu /",
    "K10bsu024_u:1763": " sara sara /",
    "K10bsu024_u:1764": " kuṭu kuṭu /",
    "K10bsu024_u:1765": " mahāsarasara /",
    "K10bsu024_u:1766": " tuṭu tuṭu /",
    "K10bsu024_u:1767": " mahāsatyahṛdaya /",
    "K10bsu024_u:1768": " puṣpe supuṣpe /",
    "K10bsu024_u:1769": " dhūmaparihare /",
    "K10bsu024_u:1770": " abhaye /",
    "K10bsu024_u:1771": " rucire /",
    "K10bsu024_u:1772": " karakṣe /",
    "K10bsu024_u:1773": " abhayamastu /",
    "K10bsu024_u:1774": " vivaha titile mamale paśvakha /",
    "K10bsu024_u:1775": " śiśira śiśira /",
    "K10bsu024_u:1776": " lokavināyaka vajre vajradhare vajravate /",
    "K10bsu024_u:1777": " vajramate vajradade /",
    "K10bsu024_u:1778": " cakravajre /",
    "K10bsu024_u:1779": " cakre cavate /",
    "K10bsu024_u:1780": " dhare dhare /",
    "K10bsu024_u:1781": " bhare bhare /",
    "K10bsu024_u:1782": " pūre ṭara /",
    "K10bsu024_u:1783": " huhure /",
    "K10bsu024_u:1784": " bhaṃgavaṃvare /",
    "K10bsu024_u:1785": " (Dutt 115) śara śaca cili curu pūre /",
    "K10bsu024_u:1786": " maṇḍane maṇḍane /",
    "K10bsu024_u:1787": " gagaraṇe /",
    "K10bsu024_u:1788": " muhūrte sarvamuhūrtake /",
    "K10bsu024_u:1789": " dhidhirayani makhiśvaralayaṇi riṣinijani dharavaci /",
    "K10bsu024_u:1790": " caṇḍālī me me sarvasasyādhiṣṭhitā /",
    "K10bsu024_u:1791": " ācchidyantu vāhanām /",
    "K10bsu024_u:1792": " mini phalavati ojāgre vicini /",
    "K10bsu024_u:1793": " vanaraha /",
    "K10bsu024_u:1794": " vuvure /",
    "K10bsu024_u:1795": " guru guru /",
    "K10bsu024_u:1796": " muru muru /",
    "K10bsu024_u:1797": " hili hili /",
    "K10bsu024_u:1798": " hala hala /",
    "K10bsu024_u:1799": " kākaṇḍavaha hihitāṃ /",
    "K10bsu024_u:1800": " āyuhana /",
    "K10bsu024_u:1801": " kuṇḍajvāla /",
    "K10bsu024_u:1802": " bhase gardane /",
    "K10bsu024_u:1803": " ādahati /",
    "K10bsu024_u:1804": " mārgābhirohaṇi /",
    "K10bsu024_u:1805": " phalasatye ārohavati /",
    "K10bsu024_u:1806": " hili hili /",
    "K10bsu024_u:1807": " yathā vajrāya svāgra yathāparaṃ ca hṛdayavāha /",
    "K10bsu024_u:1808": " satyaparibhāva mārgābhirohaṇe acalabuddhi dada pracala pacaya /",
    "K10bsu024_u:1809": " piṇḍahṛdaya candracaraṇa /",
    "K10bsu024_u:1810": " acale śodhane prakrinimārge /",
    "K10bsu024_u:1811": " il[ili]le /",
    "K10bsu024_u:1812": " prabhe sāravrate /",
    "K10bsu024_u:1813": " sarvatathatā satyānugate /",
    "K10bsu024_u:1814": " anāvaraṇavrate /",
    "K10bsu024_u:1815": " alatha aṅgure śamini vibrahmavayohi /",
    "K10bsu024_u:1816": " ahite avāṇi /",
    "K10bsu024_u:1817": " niravayava aciramārga /",
    "K10bsu024_u:1818": " lana laghuṃsare /",
    "K10bsu024_u:1819": " triratnavaṃśe dharmakāya jvalacandre /",
    "K10bsu024_u:1820": " samudravati /",
    "K10bsu024_u:1821": " mahadbhūtavyaya /",
    "K10bsu024_u:1822": " samudravegavadhārṇimudreṇa makhimudra /",
    "K10bsu024_u:1823": " surapratisaṃviddhamudra /",
    "K10bsu024_u:1824": " āvartani /",
    "K10bsu024_u:1825": " saṃmoha /",
    "K10bsu024_u:1826": " skaravidyutarase kṣiti /",
    "K10bsu024_u:1827": " mudrito 'si /",
    "K10bsu024_u:1828": " ye kecit pṛthivī vaha vaha vaha vaha /",
    "K10bsu024_u:1829": " kīṭakapaṭa /",
    "K10bsu024_u:1830": " śaila pratītya hṛdayena mudritā dhāraṇī /",
    "K10bsu024_u:1831": " dhara [dhara dhara] /",
    "K10bsu024_u:1832": " dantilā dantindālā huska sarvahṛdaya mudrito 'si /",
    "K10bsu024_u:1833": " jaḍa javaṭṭa jakhavaṭa sumativati mahadbhūta mudrita /",
    "K10bsu024_u:1834": " ye kecit ṣaḍāyatananisṛtādbhutā (Dutt 116) ini mine /",
    "K10bsu024_u:1835": " sacake ghoṣasacane /",
    "K10bsu024_u:1836": " mudritacaryādhiṣṭhānavākpathānanyathā /",
    "K10bsu024_u:1837": " mahāpuṇyasamuccayāvatāra /",
    "K10bsu024_u:1838": " mahākaruṇayā mudrita /",
    "K10bsu024_u:1839": " sarvasamyak pratipat cirabhadraṃ jvalatu dharmanetrī /",
    "K10bsu024_u:1840": " sarve munivṛṣabhāḥ mahākaruṇasamādhijñānalābhabalena maitrītyāgātivīryabalenādhiṣṭhitā sarvabhūtopacayāya svāhā /",
    "K10bsu024_u:1841": " atha tāvadeva te sarvabuddhakṣetrāntargatāḥ sarvasattvāstrīṣkṛtyaivamāhuḥ /",
    "K10bsu024_u:1842": " namaḥ sarvabuddhebhyaḥ /",
    "K10bsu024_u:1843": " namo namaḥ sarvabuddhebhya iti /",
    "K10bsu024_u:1844": " evaṃ cāhuḥ /",
    "K10bsu024_u:1845": " aho mahāścaryo munisaṃnipātaḥ /",
    "K10bsu024_u:1846": " aho mahāścaryo bodhisattvānāṃ mahāsattvānāṃ mahāśrāvakāṇāṃ ca saṃnipātaḥ /",
    "K10bsu024_u:1847": " aho vata mahāścaryādbhutāśrutapūrvo 'yaṃ vajradharmasmatā-pratītya-dharmahṛdaya-sarvadharma-samucchraya-vidhvaṃsanī-dhāraṇī-mudrāpadaprabheda-praveśavyākaraṇo dharmaparyāyaḥ /",
    "K10bsu024_u:1848": " sarva-śāstṛśāsana-dharmanetrī-triratna-vaṃśādhiṣṭhāna-nirdeśo māraviṣaya-balavidhvaṃsano",
    "K10bsu024_u:1849": " mārapāśasaṃcchedanaḥ sarvaśatrunigraho dharmadhvajocchrāpaṇaḥ dharmapakṣarakṣākaro",
    "K10bsu024_u:1850": " yāvat sakalabuddhaviṣayaprapūraṇārtham /",
    "K10bsu024_u:1851": " etarhi sarvabuddhairbhagavadbhirayaṃ vajradharmasamatāpratītyadharmahṛdayasamucchrayavidhvaṃsanadhāraṇīmudrāpadaprabhedapraveśavyākaraṇo dharmaparyāyo bhāṣitaḥ /",
    "K10bsu024_u:1852": " sarvasattvahṛdayamudrā sarvamahābhūtasaṃskāraṣaḍāyatanaparikarma yāvat sarvasattvānāmānuttaraparinirvāṇapratilābhāya /",
    "K10bsu024_u:1853": " asmin khalu punardhāraṇīvyākaraṇe bhāṣyamāṇe triṃśadgaṅgānadīvālukāsamānāṃ bodhisattvānāṃ mahāsattvānāṃ dhāraṇīnirhārasamādhikṣāntipratilābho 'bhūt /",
    "K10bsu024_u:1854": " (Dutt 117)",
    "K10bsu024_u:1855": " tena khalu punaḥ samayena candraprabhaḥ kumārabhūtaḥ utthāyāsanāt prāñjalirbhūtvā",
    "K10bsu024_u:1856": " samantato 'valokya buddhādhiṣṭhānena svarddhibalānubhāvena sarvamidaṃ buddhakṣetraṃ",
    "K10bsu024_u:1857": " svareṇapūrya evamāha /",
    "K10bsu024_u:1858": " durlabhā jinacandrāṇāmīdṛśī pariṣat punaḥ /",
    "K10bsu024_u:1859": " vidvāṃso durlabhāścai[va] bodhisattvā mahāvratāḥ // Rkp_6.[1] //",
    "K10bsu024_u:1860": " īdṛśāyāśca mudrāyāḥ śravaṇaṃ paramadurlabham /",
    "K10bsu024_u:1861": " yeyaṃ kāruṇikairnāthairdhamanetrī svadhiṣṭhitā // Rkp_6.[2] //",
    "K10bsu024_u:1862": " sarveṣāṃ mārapakṣāṇāṃ śatrūṇāṃ ca parājayaḥ /",
    "K10bsu024_u:1863": " ratnatrayānupacchedaḥ saṃbuddhaiḥ samadhiṣṭhitaḥ // Rkp_6.[3] //",
    "K10bsu024_u:1864": " sarvāvaraṇanāśāya kṣānti-sauratavardhinī /",
    "K10bsu024_u:1865": " sattvānāmāvarjanī ceha rājyarāṣṭrasya pālanī // Rkp_6.[4] //",
    "K10bsu024_u:1866": " vāraṇī duṣkṛtasyeha kudṛṣṭi-pratiṣedhanī /",
    "K10bsu024_u:1867": " āśvāso bodhisattvānāṃ bodhimārga-pradarśanī // Rkp_6.[5] //",
    "K10bsu024_u:1868": " pāramitāvardhanī caiva bhadracaryā-prapūraṇī /",
    "K10bsu024_u:1869": " upāyajñāna-pratibhāna-vṛddhyai apyadhiṣṭhitā // Rkp_6.[6] //",
    "K10bsu024_u:1870": " saṃgrahaḥ śuklapakṣasya dhāraṇīṣvaparājitā /",
    "K10bsu024_u:1871": " nirañjanā bodhimārgasya jvālanī dharmasākṣiṇām // Rkp_6.[7] //",
    "K10bsu024_u:1872": " (Dutt 118)",
    "K10bsu024_u:1873": " sarvā vinīya vimatirdharaṇīṣvadhimucyate /",
    "K10bsu024_u:1874": " eṣa vai sakalo mārgo yena bodhiḥ pravartate // Rkp_6.[8] //",
    "K10bsu024_u:1875": " vayaṃ bhūyaḥ pravakṣyāmo dhāraṇīmaparājitām /",
    "K10bsu024_u:1876": " dharmabhāṇakarakṣāyai śrotrāṇāmabhivṛddhaye // Rkp_6.[9] //",
    "K10bsu024_u:1877": " chandaṃ dadāti ko nvartho bodhisattvo mahāyaśāḥ /",
    "K10bsu024_u:1878": " anāvaraṇābhāvāya sattvānāṃ hitavṛddhaye // Rkp_6.[10] //",
    "K10bsu024_u:1879": " tena khalu punaḥ samayena gaṅgānadībālukāsamāḥ kumārabhūtā bodhisattvā mahāsattvā ekakaṇṭhenaivamāhuḥ /",
    "K10bsu024_u:1880": " vayamapyasyāṃ dhāraṇyāṃ chandaṃ dadāmo 'dhitiṣṭhāmaḥ /",
    "K10bsu024_u:1881": " yaḥ kaścit kulaputro vā kuladuhitā vā bhikṣurvā bhikṣuṇī vā upāsako vā upāsikā vā",
    "K10bsu024_u:1882": " snātvā śucīni cīvarāṇi prāvṛtya nānāpuṣpasaṃcchanne nānāgandhapradhūpite nānārasaparivṛte",
    "K10bsu024_u:1883": " nānāvastrābharaṇaduṣyasaṃsthite chatradhvajapatākocchrāpite svalaṃkṛte maṇḍalamāle",
    "K10bsu024_u:1884": " mṛdusukhasaṃsparśe siṃhāsane abhiruhya imāṃ dhāraṇīṃ saṃprakāśayet na cāsya kaścit",
    "K10bsu024_u:1885": " cittasaṃkṣobhaṃ kāyasaṃkṣobhaṃ manaḥsaṃkṣobhaṃ vā kariṣyati /",
    "K10bsu024_u:1886": " na cāsya kaścit kāye śvāsaṃ mokṣyati śīrṣarogaṃ ca kartuṃ śakṣyati /",
    "K10bsu024_u:1887": " nedaṃ sthānaṃ vidyate /",
    "K10bsu024_u:1888": " na kāyarogaṃ vā na jivhārogaṃ vā na dantarogaṃ (Dutt 119)",
    "K10bsu024_u:1889": " nākṣirogaṃ na grīvārogaṃ na bāhurogaṃ na pṛṣṭharogaṃ na antrarogaṃ nodararogaṃ na śroṇīrogaṃ na ūrurogaṃ na jaṅghārogaṃ kaścit kartuṃ śakṣyati",
    "K10bsu024_u:1890": " na cāsya svarasaṃkṣobho bhaviṣyati /",
    "K10bsu024_u:1891": " yaśca tasya dharmabhāṇakasya pūrvāśubhakarmaṇā dhātusaṃkṣobhaḥ svarasaṃkṣobho vā syāt tasyemāṃ dhāraṇīṃ vācayataḥ sarvo niḥśeṣaṃ praśamiṣyati",
    "K10bsu024_u:1892": " karmaparikṣayāt svasti bhaviṣyati /",
    "K10bsu024_u:1893": " ye 'pi tatra dharmaśrāvaṇikāḥ saṃnipatiṣyanti teṣāmapi na kaścit dhātusaṃkṣobhaṃ kariṣyati svarasaṃkṣobhaṃ vā /",
    "K10bsu024_u:1894": " ye ca tatra imāṃ dhāraṇīṃ śroṣyanti teṣāṃ yadaśubhena karmaṇā dīrghaglāniḥ dhātusaṃkṣobho vā svarasaṃkṣobho vā syāt tat sarvaṃ parikṣayaṃ yāsyati",
    "K10bsu024_u:1895": " atha khalu candraprabhaḥ kumārabhūto yena te buddhā bhagavanto gaṅgānadīvālukāsamā bodhisattvaparivārāstenāñjaliṃ praṇamyaivamāha /",
    "K10bsu024_u:1896": " samanvāharantu me buddhā bhagavanto 'syāṃ dhāraṇyāṃ chandaṃ dadatu /",
    "K10bsu024_u:1897": " tad yathā /",
    "K10bsu024_u:1898": " kṣānte asamārūpe /",
    "K10bsu024_u:1899": " maitre somavate /",
    "K10bsu024_u:1900": " ehi nava kuṃjave /",
    "K10bsu024_u:1901": " nava kuṃjave nava kuṃjave /",
    "K10bsu024_u:1902": " mūlaśodhane /",
    "K10bsu024_u:1903": " vaḍhakha vaḍhakha /",
    "K10bsu024_u:1904": " māratathatā-pariccheda /",
    "K10bsu024_u:1905": " vahasa vahasa /",
    "K10bsu024_u:1906": " amūle acale dada /",
    "K10bsu024_u:1907": " pracale vidhile ekanayapariccheda /",
    "K10bsu024_u:1908": " caṇḍinavorasatṛṇe bhūlare bhūsaratṛṇe khagasuratṛṇe snavasuratṛṇe bhūtakoṭe paricchede /",
    "K10bsu024_u:1909": " jalakha jalakhavaye /",
    "K10bsu024_u:1910": " jalanāmaśakha kakakha /",
    "K10bsu024_u:1911": " haha haha /",
    "K10bsu024_u:1912": " huhu huhu /",
    "K10bsu024_u:1913": " sparśavedanapariccheda /",
    "K10bsu024_u:1914": " (Dutt 120) amamā numama khyama-masa mudrava /",
    "K10bsu024_u:1915": " mudra khasaṃskārāṇāmaṃpariccheda /",
    "K10bsu024_u:1916": " bodhisattvākṣativima mahāvima bhūtakoṭi ākāśaśvāsapariccheda / svāhā /",
    "K10bsu024_u:1917": " tena khalu punaḥ samayena sarvabuddhakṣetrāntargatā bodhisattvā mahāsattvāste ca",
    "K10bsu024_u:1918": " mahāśrāvakāḥ śakrabrahmalokapāladevanāgayakṣagandharvāsuragaruḍakinnaramahoragendrāste",
    "K10bsu024_u:1919": " ca mahaujaskamahaujaskāḥ sattvāḥ sarve sādhukāraṃ pradaduḥ /",
    "K10bsu024_u:1920": " te ca buddhā bhagavanta evamāhuḥ /",
    "K10bsu024_u:1921": " mahābalavegavatī sarvaśatrunivāriṇī vata iyaṃ dhāraṇī sarvabhayavyādhiduḥsvapnadurnimittamokṣaṇī",
    "K10bsu024_u:1922": " yāvadanāvaraṇajñānamahāpuṇyajñānasamuccayānuttarajñānaniṣyandā iyaṃ dhāraṇī bhāṣitā /",
    "K10bsu024_u:1923": " tena khalu punaḥ samayena bhuteśvaro nāma mahābrahmā mahābrahmabalaviṣayavyūhādhiṣṭhānena",
    "K10bsu024_u:1924": " strīrūpeṇa bhagavato 'mitāyuḥ purato niṣasāda paramavarṇapuṣkalatayā samanvāgato",
    "K10bsu024_u:1925": " divyābhikrāntaiḥ paramodārairvastrālaṅkāraiḥ puṣpagandhamālyavilepanaiścābhyalaṃkṛtaḥ /",
    "K10bsu024_u:1926": " atha bhūteśvaro mahābrahmā utthāyāsanādañjaliṃ praṇamyaivamāha /",
    "K10bsu024_u:1927": " adhitiṣṭhantu /",
    "K10bsu024_u:1928": " me buddhā bhagavantaḥ svaramaṇḍalavāgvyāhāraviniścayanirdeśaṃ yadaham idaṃ kṛtsraṃ buddhakṣetraṃ svareṇābhivijñapayeyam /",
    "K10bsu024_u:1929": " na ca me atra kaścid vighno bhavet /",
    "K10bsu024_u:1930": " yat idametarhi dharmabhāṇakānāṃ dharmaśrāvaṇikānāṃ cārthāya tādṛśīṃ mantrapadarakṣāṃ",
    "K10bsu024_u:1931": " bhāṣeta yathā yaḥ kaścit paścime kāle māro vā māraparṣad vā devo vā nāgo vā nāgī",
    "K10bsu024_u:1932": " vā nāgamahallako vā nāgamahallikā (Dutt 121)",
    "K10bsu024_u:1933": " vā nāgapārṣado vā nāgapārṣadī vā nāgaputrako vā nāgaputrikā vā vistareṇa kartavyaṃ",
    "K10bsu024_u:1934": " yāvat piśāco vā piśācī vā piśācamahallako vā piśācamahallikā vā piśācapārṣado vā",
    "K10bsu024_u:1935": " piśācapārṣadī vā piśācaputrako vā piśācaputrikā vā manuṣyo vā amanuṣyo vā dharmabhāṇakānāṃ",
    "K10bsu024_u:1936": " dharmaśrāvaṇikānāṃ vā avatāraprekṣī avatāragaveṣī pratyarthikaḥ pratyamitro vā upasaṃkrametāntaśo",
    "K10bsu024_u:1937": " dharmabhāṇakānāṃ dharmaśrāvaṇikānāṃ vā ekaromakūpamapi viheṭhayed vihiṃsayed vilopayet",
    "K10bsu024_u:1938": " ojo vā haret śvāsaṃ vā kāye prakṣipet duṣṭacitto vā prekṣeta antaśaḥ ekakṣaṇamapi",
    "K10bsu024_u:1939": " teṣāmahaṃ yāvat mārāṇāṃ manuṣyā-manuṣyāṇāṃ pratiṣedhaṃ daṇḍaparigrahaṃ vā kuryām /",
    "K10bsu024_u:1940": " jṛmbhaṇaṃ mohanaṃ śapathaṃ dadyām /",
    "K10bsu024_u:1941": " abhitiṣṭhantu me buddhā bhagavantaḥ svaramaṇḍalavāgvyāhāraṃ yadahamidaṃ kṛtsnaṃ buddhakṣetraṃ svareṇāpūrayeyam /",
    "K10bsu024_u:1942": " kaścātra me sahāyo bhaviṣyatīti /",
    "K10bsu024_u:1943": " atha khalu te buddhā bhagavantastūṣṇīṃbhāvenādhivāsayāmāsuḥ /",
    "K10bsu024_u:1944": " tatra ca śikhindharī nāma śakro jāmbūnadamayena niṣkāvabhāsenālaṃkṛtakāyo nātidūre niṣaṇṇaḥ /",
    "K10bsu024_u:1945": " atha śikhindharaḥ śakro bhūteśvaraṃ brahmāṇam evamāha /",
    "K10bsu024_u:1946": " mā bhagini amitāyuṣastathāgatasya purato niṣīdasva /",
    "K10bsu024_u:1947": " mā bhaginī atra pramādyasva /",
    "K10bsu024_u:1948": " mā bhagavantaṃ viheṭhaya /",
    "K10bsu024_u:1949": " tat kasya hetoḥ /",
    "K10bsu024_u:1950": " (Dutt 122)",
    "K10bsu024_u:1951": " prapaṃcābhiratā bālā niṣprapañcāstathāgatāḥ /",
    "K10bsu024_u:1952": " saṃskāraṃ darśayiṣyanti cotpādavyayalakṣaṇam // Rkp_6.[11] //",
    "K10bsu024_u:1953": " sarvarūpākṣarapadaprabhedatathatānayaprāptāstathāgatāḥ /",
    "K10bsu024_u:1954": " na bhagini tathāgatastathatāṃ virodhayati ekasamatayā tathatayā yadutākāśasamatayā /",
    "K10bsu024_u:1955": " ākāśamapyasamāropa-trisaṃskāravyayalakṣaṇam /",
    "K10bsu024_u:1956": " yathākāśamakalpamavikalpaṃ saṃskāreṣu evameva tathāgataḥ /",
    "K10bsu024_u:1957": " kāmaguṇān na prapañcayati na kalpayati na vikalpayati nādhitiṣṭhati nābhiniviśati /",
    "K10bsu024_u:1958": " evaṃ na jīvaṃ na jantuṃ na poṣaṃ na pudgalaṃ na skandhāyatanāni prapañcayati nābhiniviśati nādhitiṣṭhati na kalpayati na vikalpayati /",
    "K10bsu024_u:1959": " kathaṃ nāma tvaṃ bhagini tathāgatakāyaṃ prapañcayasi /",
    "K10bsu024_u:1960": " amitāyustathāgata āha /",
    "K10bsu024_u:1961": " samīkṣya devānāmindra vācaṃ bhāṣasva /",
    "K10bsu024_u:1962": " mā te syāddīrgharātramaniṣṭaṃ phalam /",
    "K10bsu024_u:1963": " mahāsatpuruṣo hyeṣa bahubuddhakṛtādhikāro 'varopitakuśalamūlo buddhānāṃ bhagavatāmantike /",
    "K10bsu024_u:1964": " anena punaḥ satpuruṣeṇa tathāgatapūjākarmaṇe svalaṃkṛtastrīrūpamabhinirmitam /",
    "K10bsu024_u:1965": " mā tvamenaṃ strībhāvena samudācara /",
    "K10bsu024_u:1966": " atha śikhindharaḥ śakro bhūteśvaraṃ brahmāṇamevamāha /",
    "K10bsu024_u:1967": " kṣamasva kulaputra mamānukampāmupādāya /",
    "K10bsu024_u:1968": " mā cāhamasya bhāṣitasyāniṣṭaṃ phalaṃ prāpnuyāmiti /",
    "K10bsu024_u:1969": " atha kautūhaliko bodhisattvā āha /",
    "K10bsu024_u:1970": " yadi bhagavan śakraṇedaṃ vacanamapratideśitamabhaviṣyat kiyāṃstasya (Dutt 123)",
    "K10bsu024_u:1971": " phalavipākaḥ /",
    "K10bsu024_u:1972": " amitāyustathāgata āha /",
    "K10bsu024_u:1973": " yadi kulaputra anena na pratideśitamabhiṣyat caturaśītijanmasahasrāṇi kāmagarbhaparibhūtastrībhāvaḥ parigṛhītaḥ syāt /",
    "K10bsu024_u:1974": " tasmāttarhi rakṣitavyaṃ vākkarma /",
    "K10bsu024_u:1975": " pratibhā[tu] te kulaputrādhiṣṭhitastathāgataistava svaramaṇḍalavāgvyāhāraḥ /",
    "K10bsu024_u:1976": " atha bhūteśvaro brahmā buddhādhiṣṭhānena prāñjalidaśadiśo vyavalokyaivamāha /",
    "K10bsu024_u:1977": " samanvāharantu māṃ buddhā bhagavanto bodhisattvāśca mahāsattvā mahāśrāvakāśca devanāgayakṣagandharvāsuragaruḍakinnaramahoragāścātra cchandaṃ dadatu yasyāyamabhiprāyaḥ syāt /",
    "K10bsu024_u:1978": " iyaṃ dharmanetrī cirasthitikā bhavet /",
    "K10bsu024_u:1979": " dharmabhāṇakānāṃ dharmaśrāvaṇikānāṃ ca pratipattiyuktānāṃ mā viheṭho bhavediti /",
    "K10bsu024_u:1980": " sa ca me cchandaṃ dadātu yacca paścime kāle na mārā[na] manuṣyāmanuṣyāsteṣāṃ viheṭhaṃ kuryuḥ /",
    "K10bsu024_u:1981": " atha sa bhūteśvaro brahmā teṣāṃ duṣṭacittānāṃ pratiṣedhanāya śapa[thagraha]ṇāyoccasvaraśabdaṃ mumoca /",
    "K10bsu024_u:1982": " tena ca śabdena sarvāmimāṃ lokadhātumāpūrayāmāsa /",
    "K10bsu024_u:1983": " tena khalu punaḥ samayena sarve brahmendrā ekakaṇṭhenaivamāhuḥ /",
    "K10bsu024_u:1984": " vayamasyāṃ dhāraṇyāṃ chandaṃ dadāmaḥ /",
    "K10bsu024_u:1985": " svayaṃ ca paścime kāle imāṃ dhāraṇīṃ dhārayiṣyāmaḥ prakāśayiṣyāmaḥ saddharmaṃ rakṣiṣyāmaḥ tāṃśca dharmabhāṇakān dharmaśrāvaṇikāṃśca pratipattiyuktān rakṣiṣyāmaḥ /",
    "K10bsu024_u:1986": " vada tvaṃ satpuruṣa /",
    "K10bsu024_u:1987": " vayaṃ buddhānāṃ bhagavatāṃ (Dutt 124)",
    "K10bsu024_u:1988": " bodhisattvānāṃ mahāsattvānāṃ ca mahāśrāvakāṇāṃ ca purato 'syāṃ dhāraṇyāṃ chandaṃ dadāmaḥ /",
    "K10bsu024_u:1989": " atha khalu bhūteśvaro brahmā evamāha /",
    "K10bsu024_u:1990": " adhitiṣṭhantu me buddhā bhagavanto bodhisattvā mahāsattvā mahāśrāvakāśca / tad yathā /",
    "K10bsu024_u:1991": " amale vimale gaṇaṣaṇḍe /",
    "K10bsu024_u:1992": " mahāre caṇḍe mahācaṇḍe /",
    "K10bsu024_u:1993": " came mahācame /",
    "K10bsu024_u:1994": " some sthāme /",
    "K10bsu024_u:1995": " avaha vivaha /",
    "K10bsu024_u:1996": " aṅganī netrakhave mūlaparicchede /",
    "K10bsu024_u:1997": " yakṣacaṇḍe piśācacaṇḍe āvartani saṃvartani /",
    "K10bsu024_u:1998": " saṃkāraṇi jambhani mohani uccāṭani /",
    "K10bsu024_u:1999": " hamaha maha maha maha /",
    "K10bsu024_u:2000": " ākuñcane khagaśava /",
    "K10bsu024_u:2001": " amale amūla parivarte asārakhava svāhā /",
    "K10bsu024_u:2002": " ya imānatikramenmantrān na cared gaṇasannidhim /",
    "K10bsu024_u:2003": " akṣi mudret sphālet śīrṣamaṅgabhedo bhavedapi // Rkp_6.[12] //",
    "K10bsu024_u:2004": " tad yathā / acaca avaha /",
    "K10bsu024_u:2005": " cacacu krakṣa cacaṭa cacāna /",
    "K10bsu024_u:2006": " khaga caca cacacaca na ca /",
    "K10bsu024_u:2007": " amūla caca amūla cacaha māmūla cacaha mūla mūpaḍa mahā svāhā /",
    "K10bsu024_u:2008": " atha tāvadeva sarve brahmendrā yāvat pi[śā]cendrāḥ sādhukāraṃ daduḥ /",
    "K10bsu024_u:2009": " evaṃ cāhuḥ /",
    "K10bsu024_u:2010": " atīva mahāsahasrabalavegapramardanāni etāni mantrapadāni /",
    "K10bsu024_u:2011": " pāśo 'yaṃ saktaḥ sarvāhitaiṣiṇāṃ bhūtānāṃ kutaḥ punasteṣāṃ jīvitam /",
    "K10bsu024_u:2012": " bhūteśvaro brahmā evamāha /",
    "K10bsu024_u:2013": " ye duṣṭāśrayā akṛpā akṛtajñā bhūtāḥ sattvānāṃ viheṭhakāmā vā mārapārṣadyā vā (Dutt 125)",
    "K10bsu024_u:2014": " avatāraprekṣiṇo buddhaśāsanābhiprasannānāṃ rājñāṃ kṣatriyāṇāṃ mūrdhābhiṣiktānāmabatāraprekṣiṇa upasaṃkrameyuḥ /",
    "K10bsu024_u:2015": " agramahiṣīṇāṃ putraduhitṝṇāṃ cāntaḥpurikāṇāṃ vāmātyabhaṭabalāgrapārṣadyānāmanyeṣāṃ",
    "K10bsu024_u:2016": " vā buddhaśāsanābhiprasannānāṃ strīpuruṣadhārakadhārikāṇāsupāsakopāsikānāṃ vā dharmabhāṇakānāṃ",
    "K10bsu024_u:2017": " dharmaśrāvaṇikānāṃ bhikṣūṇāṃ bhikṣuṇīnāṃ vā dhyānasvādhyāyābhiyuktānāṃ vaiyāvṛtyābhiyuktānāṃ",
    "K10bsu024_u:2018": " vā avatāraprekṣiṇa upasaṃkrameyuḥ /",
    "K10bsu024_u:2019": " antaśaḥ eka[muhūrtamapi sattvānām] ekaromakūpamapi viheṭhayeyuḥ vihiṃsayeyurvipralopayeyuḥ /",
    "K10bsu024_u:2020": " ojo vā apahareyuḥ śvāsaṃ vā kāye prakṣiperan duṣṭacittā vā prekṣeran klinnadurgandhakāyānāṃ",
    "K10bsu024_u:2021": " teṣāṃ mārāṇāṃ yāvanmanuṣyāmanuṣyāṇāṃ saptadhā mūrdhā sphālet akṣīṇī caiṣāṃ viparivarteran",
    "K10bsu024_u:2022": " hṛdayānyucchuṣyeran śvitrā bhaveyuḥ klinnadurgandhakāyā ṛddhiparihīnā bhūmiśca teṣāṃ",
    "K10bsu024_u:2023": " vivaramanuprayacchet /",
    "K10bsu024_u:2024": " vāyavaśca tān caturdiśaṃ vikṣepeyuḥ /",
    "K10bsu024_u:2025": " pāṃsubhiravakīrṇāstatraiva vikṣiptacittā paryaṭeyuḥ /",
    "K10bsu024_u:2026": " ye bhūmicarāste pṛthivīvivaram anupraviśeyuḥ caturaśītiyojanasahasrāṇi adhastatraiva teṣāmāyuḥparikṣayaḥ syāt /",
    "K10bsu024_u:2027": " ye jalacarā duṣṭabhūtā buddhaśāsane nābhiprasannāḥ syuḥ rājñāṃ kṣatriyāṇāṃ buddhaśāsanābhiprasannānāṃ",
    "K10bsu024_u:2028": " yāvadvaiyāvṛtyābhiyuktānāṃ bhikṣūṇāṃ viheṭhaṃ kuryusteṣāmapi tathaiva saptadhā mūrdhā sphālet /",
    "K10bsu024_u:2029": " yāvattatraiva teṣāmāyuḥparikṣayaḥ syāt ya imān mantrānatikrameyuḥ /",
    "K10bsu024_u:2030": " api ca yasmin (Dutt 126)",
    "K10bsu024_u:2031": " viṣaye iyaṃ māramaṇḍalāparājitadhāraṇīdharmaparyāyaḥ pracariṣyati tatra vayaṃ rakṣāvaraṇaguptaye autsukyamāpatsyāmahe savāṃśca tatra dharmakāmān sattvān paripālayiṣyāmaḥ /",
    "K10bsu024_u:2032": " mahāsannipātaratnaketusūtre ṣaṣṭhaḥ dhāraṇīparivartaḥ // 6 //",
    "K10bsu024_u:2033": " Chapter 7 is missing in the Original text “Gilgit Manuscripts Vol IV“",
    "K10bsu024_u:2034": " Chapter 8 is missing in the Original text “Gilgit Manuscripts Vol IV“",
    "K10bsu024_u:2035": " Chapter 9 is missing in the Original text “Gilgit Manuscripts Vol IV“",
    "K10bsu024_u:2036": " START Rkp 10",
    "K10bsu024_u:2037": " (Dutt 127)",
    "K10bsu024_u:2038": " daśamaḥ parivartaḥ",
    "K10bsu024_u:2039": " sarvo 'bghātuḥ sarvastejodhātuḥ sarvo vāyudhātuḥ sarva ākāśadhāturadhiṣṭhitaḥ saddharmanetrīcirasthityarthaṃ",
    "K10bsu024_u:2040": " triratnavaṃśānupacchedārthaṃ sarvasattvaparipākārthaṃ yāvat saṃsārapāraṅgamanārtham /",
    "K10bsu024_u:2041": " atha khalu sarve te buddhā bhagavanto ye tadbuddhakṣetranivāsino bodhisattvā mahāsattvāḥ",
    "K10bsu024_u:2042": " śakrabrahmalokapālā devanāgayakṣagandharvāsuragaruḍakinnaramahoragendrā ye ca mahaujaskamahaujaskāḥ",
    "K10bsu024_u:2043": " sattvā ye ca cāturdvīpikāyāṃ lokadhātau naivāsikāstān sarvānāmaṃtryaivamāhuḥ /",
    "K10bsu024_u:2044": " yuṣmākaṃ mārṣā haste bhūyiṣṭhatarāmimāṃ saddharmanetrīmadhiṣṭhāya parindāmi sarvasattvaparipākārtham /",
    "K10bsu024_u:2045": " tathā yuṣmābhiriyaṃ saddharmanetrī manasi kartavyā ujjvālayitavyā rakṣitavyā /",
    "K10bsu024_u:2046": " yathā na kṣipramihāyaṃ saddharmaḥ pralujyeta nāntardhīyeta /",
    "K10bsu024_u:2047": " ye ca śrāddhāḥ kulaputrāḥ kuladuhitaraścemaṃ mahāsannipātadharmaparyāyaṃ dhārayiṣyanti",
    "K10bsu024_u:2048": " yāvallikhitvā bhikṣubhikṣuṇyupāsakopāsikāḥ saddharmadhārakāḥ pudgalāstān sarvān [paripālanārthaṃ]",
    "K10bsu024_u:2049": " yuṣmākaṃ haste nyāsataḥ parindāmaḥ ārakṣa-paripālanatāyai /",
    "K10bsu024_u:2050": " dharmabhāṇakāḥ (Dutt 128)",
    "K10bsu024_u:2051": " pudgalā dharmakāmā dhyānābhiratā dharmaśrāvaṇikāḥ saddharmadhārakāḥ yuṣmābhiḥ rakṣitavyāḥ /",
    "K10bsu024_u:2052": " tat kasya hetoḥ /",
    "K10bsu024_u:2053": " ye iha bhūtāstathāgatā arhantaḥ samyak saṃbuddhāḥ sarvaistaistathāgataiḥ kliṣṭe pañcakaṣāye",
    "K10bsu024_u:2054": " buddhakṣetre sanipatya sarveṣāṃ śakrabrahmalokapālānāṃ haste iyaṃ dharmanetrī pari[da]ttā",
    "K10bsu024_u:2055": " rakṣāyai yāvat sarvasattvaparipākāya /",
    "K10bsu024_u:2056": " evameva ye bhaviṣyanti anāgate 'dhvani daśasu dikṣu buddhā bhagavantaḥ te 'pi sarve",
    "K10bsu024_u:2057": " kliṣṭeṣu pañcakaṣāyeṣu buddhakṣetreṣu kṣaṇāt sannipatya sattvahitārtham etāhi dhāraṇīmantrapadāni bhāṣiṣyante /",
    "K10bsu024_u:2058": " imāṃ ca dharmanetrīmadhiṣṭhāsyanti /",
    "K10bsu024_u:2059": " sarveṣāṃ śaktrabrahmalokapālānāṃ haste imāṃ dharmanetrīmanuparindāsyanti rakṣāparipālanārtham /",
    "K10bsu024_u:2060": " vayamapyetarhi yuṣmākamiha buddhakṣetranivāsināṃ cāturdvīpikanivāsināṃ ca śakrabrahmālokapāladeva-nāgayakṣa-gandharvāsuragaruḍakinnara-mahoragendrāṇāṃ",
    "K10bsu024_u:2061": " haste bhūyiṣṭhataram anuparindāmaḥ ārakṣāyai sattvaparipākārtham /",
    "K10bsu024_u:2062": " tathā yuṣmābhiriyaṃ saddharmanetrī manasi kartavyā projjvālayitavyā yathā na kṣiprameva pralujyeta nāntardhīyeta /",
    "K10bsu024_u:2063": " ye ca śrāddhāḥ kulaputrāḥ kuladuhitaraśca saddharmadhārakāśca pudgalā bhikṣubhikṣuṇyupāsakopāsikā",
    "K10bsu024_u:2064": " ye imaṃ mahāsannipātaṃ dharmaparyāyaṃ dhārayanti yāvat pustakalikhitamapi kṛtvā dhārayanti",
    "K10bsu024_u:2065": " dharmabhāṇakā dharmaśrāvaṇikā dhyānayuktāḥ saddharmadhārakā yuṣmābhiste rakṣitavyāḥ pūjayitavyāḥ /",
    "K10bsu024_u:2066": " tat kasya hetoḥ /",
    "K10bsu024_u:2067": " sarvabuddhādhiṣṭhito 'yaṃ dharmaparyāyo (Dutt 129)",
    "K10bsu024_u:2068": " yatra kvacid grāme vā nagare vā nigame vā janapade vā karvaṭe vā rājakule vāraṇyāyatane",
    "K10bsu024_u:2069": " vā yāvat kuṭumbikagṛhe vāyaṃ dharmaparyāyaḥ pracaret prakāśyeta uddiśyeta paryavāpyeta",
    "K10bsu024_u:2070": " vā antaśaḥ pustakalikhitamapi kṛtvā bhāṣyeta tena dharmarasena pṛthivīrasasattvaujāṃsi vivardhiṣyante /",
    "K10bsu024_u:2071": " tena yūyamojovantastejobalavīryaparākramavanto bhaviṣyatha /",
    "K10bsu024_u:2072": " parivāra-vimāna-vṛddhiśca yuṣmākaṃ bhaviṣyati /",
    "K10bsu024_u:2073": " manuṣyarājā apyārakṣitā bhaviṣyanti /",
    "K10bsu024_u:2074": " rājaiśvaryeṇa te vivardhiṣyante sarvarāṣṭraṃ ca teṣāṃ surakṣitaṃ bhaviṣyati /",
    "K10bsu024_u:2075": " tena ca dharmarasena santarpitā jambudvīpe rājānaḥ parasparahitacittā bhaviṣyanti /",
    "K10bsu024_u:2076": " karmavipākaṃ śraddhāsyanti /",
    "K10bsu024_u:2077": " kuśalacittā bhaviṣyanti /",
    "K10bsu024_u:2078": " amatsaracittā hitavastucittāḥ sarvasattvadayācittā yāvat samyagdṛṣṭikā rājāno bhaviṣyanti /",
    "K10bsu024_u:2079": " prati prati svaviṣaye 'bhiraṃsyante /",
    "K10bsu024_u:2080": " ayaṃ ca jambudvīpaḥ sphīta udāro janākīrṇo bhaviṣyati /",
    "K10bsu024_u:2081": " subhīkṣataro ramaṇī[ya]taraśca bhaviṣyati /",
    "K10bsu024_u:2082": " bahujanamanuṣyākīrṇā ojovatī ca pṛthivī bhaviṣyati snigdhatarā ca /",
    "K10bsu024_u:2083": " mṛdutaraphalāni ca /",
    "K10bsu024_u:2084": " yatrauṣadhi-dhana-dhānya-samṛddhatarā ca ārogya-sukhasparśavihāra-saṃjananī ca bhaviṣyati /",
    "K10bsu024_u:2085": " sarvakali-kalaha-durbhikṣa-roga-paracakra-daṃśa-maśaka-śalabhāśiviṣa-duṣṭayakṣa-rākṣasa-mṛga-pakṣi-vṛkā akālavātavṛṣṭayaḥ praśamiṣyanti /",
    "K10bsu024_u:2086": " samyag nakṣatra-rātri-divasārdhamāsa-ṛtu-saṃvatsarāṇi (Dutt 130)",
    "K10bsu024_u:2087": " pravahiṣyanti /",
    "K10bsu024_u:2088": " sattvāśca prāyo daśakuśalakarmapathacāriṇo bhaviṣyanti /",
    "K10bsu024_u:2089": " itaścyutāḥ sugatisvargagāmino bhaviṣyanti /",
    "K10bsu024_u:2090": " te 'pi yuṣmatparivārā bhaviṣyanti /",
    "K10bsu024_u:2091": " evaṃ bahuguṇamahānuśaṃso 'yaṃ dhāraṇīdharmaparyāyaḥ sarvabuddhādhiṣṭhito mahāsaṃnipātaḥ sattvānāṃ saṃskārapāraṅgamāya yaśovivṛddhipāripūryai bhaviṣyati /",
    "K10bsu024_u:2092": " niravaśeṣaṃ mātṛgrāmabhāvaparikṣayāya upapattivedanīyo 'paraparyāyavedanīyaḥ saṃkṣepād",
    "K10bsu024_u:2093": " dṛṣṭadharmavedanīyo 'pi sa mātṛgrāmātmabhāvaḥ ākṣiptaḥ sa sarvaḥ parikṣayaṃ yāsyati",
    "K10bsu024_u:2094": " sthāpyanantaryakāriṇaṃ saddharmapratikṣepakaṃ vā āryāpavādakaṃ vā /",
    "K10bsu024_u:2095": " yadanyat kāyavāṅmanaḥphalavipākadauṣṭhulyaṃ tat sarvaṃ parikṣayaṃ yāsyati /",
    "K10bsu024_u:2096": " ya imaṃ dharmaparyāyam antaśaḥ pustakalikhitamapi kṛtvā dhārayiṣyati tasya sumerumātrāṇi karmakleśavaraṇāni parikṣayaṃ yāsyanti /",
    "K10bsu024_u:2097": " sarvakuśalamūlālambanāni ca vivṛddhiṃ pāripūriṃ yāsyanti /",
    "K10bsu024_u:2098": " sarvāṅgapāripūriḥ sarvābhiprāyasaṃpattiḥ sarvāṇi kāyavāṅmanaḥsucaritāni ca vivardhiṣyante /",
    "K10bsu024_u:2099": " sarvakudṛṣṭiprahāṇaṃ sarvaśatruḥ sahadharmanigrahaḥ sarvasūkṣmaśāntamārgāvatāro bhaviṣyati /",
    "K10bsu024_u:2100": " asya sarvabuddhādhiṣṭhitasya mahāsaṃnipātadhāraṇīdharmaparyāyasya prabhāveṇa yatra ca viṣaye punarayaṃ dharmaparyāyaḥ pracariṣyati tatra sā pṛthivī snigdhatarā bhaviṣyati /",
    "K10bsu024_u:2101": " ojovatī mṛduphalarasā bhaviṣyati /",
    "K10bsu024_u:2102": " (Dutt 131) tiktakaṭukaparuṣavirasaparivarjitā bhaviṣyati /",
    "K10bsu024_u:2103": " puṣpaphalasamṛddhatarā dhanadhānyakoṣakoṣṭhāgārakumbhakalaśavṛddhirbhaviṣyati vastrānnapānauṣadhopakaraṇā bhūyiṣṭhatarā /",
    "K10bsu024_u:2104": " ye ca tatra annapānopajīvitasattvāste nīrogatarā bhaviṣyanti varṇavanto balavantaḥ smṛtimantaḥ prajñāvanto dharmakāmāḥ kuśalaparyeṣṭyabhiratāḥ pāpaparivarjitāḥ /",
    "K10bsu024_u:2105": " te tataścyavitvā yuṣmākaṃ sahabhāvyatāyopapatsyante /",
    "K10bsu024_u:2106": " tathā yūyaṃ parivāravṛddhā balavanto 'pratihatacakrā dharmabalena cāturvarṇyaṃ janakāyaṃ paripālayiṣyatha /",
    "K10bsu024_u:2107": " sattvān dharmārtheṣu niyokṣyatha /",
    "K10bsu024_u:2108": " evaṃ yuṣmābhiḥ sarvatryadhvānugatānāṃ buddhānāṃ bhagavatāṃ pūjā kṛtā bhaviṣyati /",
    "K10bsu024_u:2109": " atha khalu māndāravagandharocastathāgato viśuddhena buddhaviṣayajñānasvaraghoṣeṇārthapadavyāhārānurūpeṇa",
    "K10bsu024_u:2110": " kṛtsnamidaṃ buddhakṣetramāpūrya sarve ca bodhisattvā mahāsattvāḥ śakrendrā yāvad",
    "K10bsu024_u:2111": " brahmendrā mahoragendrā ye ceha buddhakṣetre nivāsino bhūyiṣṭhataram asyāṃ cāturdvīpikāyāṃ",
    "K10bsu024_u:2112": " nivāsinaḥ sarvabuddhānāṃ bhagavatāṃ ca vacanena cāsya saṃnipātasūtrasya dharmanetrayā",
    "K10bsu024_u:2113": " dhāraṇāya prakāśanā[ya] rakṣaṇāyotsāhayāmāsa /",
    "K10bsu024_u:2114": " tena khalu punaḥ samayena maitreyapūrvaṅgamāṇāṃ saptanavatikoṭīsahasrāṇi kṣāntipratilabdhānāṃ mahāsattvānāmiha buddhakṣetre nivāsīni tāni sarvāṇi ekakaṇṭhenaivamāhuḥ /",
    "K10bsu024_u:2115": " vayamapi sarvabuddhānāṃ bhagavatāṃ vacanena sarvatryadhvānugatānāṃ tathāgatānāṃ (Dutt 132)",
    "K10bsu024_u:2116": " pūjārthamimaṃ dharmaparyāyaṃ nyāyataḥ śāstrasaṃma[ta]to gurugauraveṇa pratigṛṇhīmaḥ /",
    "K10bsu024_u:2117": " kāruṇyena sattvaparipākārthaṃ yāvadanuttare mārge pratiṣṭhāpanārthaṃ vayamimaṃ dharmaparyāyaṃ grāmanagaranigamajanapadarājadhānyaraṇyāyataneṣu vistareṇa uddayotayiṣyāmaḥ /",
    "K10bsu024_u:2118": " sattvāṃśca paripācayiṣyāmaḥ saddharmacirasthityartham /",
    "K10bsu024_u:2119": " tena khalu punaḥ samayena sarve buddhā bhagavantastabduddhakṣetrāntargatāḥ sādhukāraṃ pradaduḥ /",
    "K10bsu024_u:2120": " sādhu sādhu satpuruṣā evaṃ yuṣmābhiḥ karaṇīyam /",
    "K10bsu024_u:2121": " atha khalu sarve śakrabrahmamahoragendrā ye ceha buddhakṣetre [a]parāṇī catuḥṣaṣṭikoṭīnayutāni mahaujaskamahaujaskānāṃ sattvānāṃ te sarve ekakaṇṭhenaivamāhuḥ",
    "K10bsu024_u:2122": " vayamapyetaṃ mahāsannipātaṃ dharmaparyāyam udgrahīṣyāmaḥ /",
    "K10bsu024_u:2123": " yāvad vistareṇa saṃprakāśayiṣyāmaḥ samuddayotayiṣyāmaḥ sattvāṃśca paripācayiṣyāmaḥ saddharmacirasthityartham /",
    "K10bsu024_u:2124": " saddharmadhārakān dharmaśrāvaṇikāṃśca rakṣiṣyāmaḥ paripālayiṣyāmaḥ /",
    "K10bsu024_u:2125": " yatra cāyaṃ dharmaparyāyaḥ pracariṣyāti tatra vayaṃ sarvabuddhānāṃ bhagavatāṃ vacanena",
    "K10bsu024_u:2126": " sarvakalikalahavigrahavivādadurbhikṣa-rogaparacakrākālavātavṛṣṭiśītoṣṇāni ca duṣṭarūkṣaparuṣavirasatiktakaṭukabhāvān praśamayiṣyāmaḥ /",
    "K10bsu024_u:2127": " kṣemaramaṇīyatāṃ subhikṣasāmagrīṃ saṃpādayiṣyāmaḥ /",
    "K10bsu024_u:2128": " saddharmanetrī-cira-sthityarthamudyogamāpatsyāmaḥ /",
    "K10bsu024_u:2129": " bhūyasyā mātrayā dhārmikān rājñaḥ paripālayiṣyāmaḥ /",
    "K10bsu024_u:2130": " dhyānābhiratāṃśca sattvān rakṣiṣyāmaḥ /",
    "K10bsu024_u:2131": " atha sarve te buddhā bhagavantaḥ sādhukāraṃ pradaduḥ /",
    "K10bsu024_u:2132": " sādhu sādhu bhadramukhāḥ /",
    "K10bsu024_u:2133": " evaṃ yuṣmābhiḥ karaṇīyam /",
    "K10bsu024_u:2134": " ātmobhayaparārthamudyogamāpattavyam /",
    "K10bsu024_u:2135": " (Dutt 133) evaṃ ca yuṣmābhiḥ trayadhvānugatānāṃ buddhānāṃ bhagavatāṃ pūjā kṛtā bhaviṣyati /",
    "K10bsu024_u:2136": " yatra hi nāma yūyaṃ sattvaparipākārthaṃ saddharmanetrayā ujjvālanārthaṃ saddharmacirasthityartham udyuktā na cireṇa yūyaṃ kṣipramanuttarāṃ samyak saṃbodhimabhisaṃbhotsyatha /",
    "K10bsu024_u:2137": " atha khalu ye asyāṃ madhyamāyāṃ cārtudvīpikāyāṃ nivāsinaḥ śakrabrahmadevendrā mahoragendrā ye ca mahojaskamahaujaskāḥ sattvāste sarve utthāyāsanāt prāñjalayaḥ sthitvaivamāhuḥ /",
    "K10bsu024_u:2138": " vayamapi sarvabuddhānāṃ bhagavatāṃ vacanenemāṃ saddharmanetrīmuddyotayiṣyāmo rakṣiṣyāmaḥ /",
    "K10bsu024_u:2139": " imaṃ ca mahāsannipātaṃ sarvabuddhādhiṣṭhitaṃ dhāraṇīmudrādharmaparyāyaṃ nyāyataḥ pratigrahīṣyāmaḥ /",
    "K10bsu024_u:2140": " yāvad grāmanagaranigamajanapadarājadhānyaraṇyāyataneṣu vistareṇa saṃprakāśayiṣyāmaḥ /",
    "K10bsu024_u:2141": " saddharmadhārakāṃśca pudgalān rakṣiṣyāmaḥ paripālayiṣyāmaḥ /",
    "K10bsu024_u:2142": " ye ca dharmapratipattisthitā dharmabhāṇakā dharmaśrāvaṇikā bhikṣubhikṣuṇyupāsakopāsikāḥ",
    "K10bsu024_u:2143": " śrāddhāḥ kulaputrāḥ kuladuhitaraścemaṃ dharmaparyāyamudgrahīṣyanti yāvat pustakalikhitamapi",
    "K10bsu024_u:2144": " kṛtvā dhārayiṣyanti dhyānābhiyuktāstān vayaṃ sarvān rakṣiṣyāmaḥ paripālayiṣyāmaḥ",
    "K10bsu024_u:2145": " satkariṣyāmaḥ mānayiṣyāmaḥ pūjayiṣyāmaḥ cīvaracchatradhvajapatākāvilepanairyāvat",
    "K10bsu024_u:2146": " sarvabhaiṣajyapariṣkāraiḥ satkariṣyāmaḥ /",
    "K10bsu024_u:2147": " asya ca dharmaparyāyasya bhāṣyamāṇasya prakāśyamānasya vayaṃ svayamupasaṃkramiṣyāmaḥ śravaṇāya śāstṛsaṃjñayā (Dutt 134)",
    "K10bsu024_u:2148": " vayamimaṃ dharmaparyāyaṃ satkariṣyāmo gurukariṣyāmo mānayiṣyāmaḥ pūjayiṣyāmaśchatradhvajapatākābhiḥ /",
    "K10bsu024_u:2149": " tat kasya hetoḥ /",
    "K10bsu024_u:2150": " asmin vayaṃ sarvabuddhādhiṣṭhite dhāraṇīmudrādharmaparyāye prakāśyamāne dharmarasena ojovanto bhaviṣyāmaḥ /",
    "K10bsu024_u:2151": " balavanto vīryavantaḥ smṛtimanto jñānavantaḥ pakṣaparivāravantaḥ apratihatacakraparākramā bhaviṣyāmaḥ /",
    "K10bsu024_u:2152": " evaṃ vayaṃ sarvaviṣaye sarvān kalikalahavivādadurbhikṣa-rogaparacakrā-kālavātavṛṣṭyati-śītoṣṇānāvṛṣṭi-duḥsvapnadurnimitta-duṣṭarūkṣaparuṣatikta-kaṭukavirasākuśalapakṣāntakarāna",
    "K10bsu024_u:2153": " bhāvān praśamayiṣyāmaḥ /",
    "K10bsu024_u:2154": " bhūyasyā mātrayā kṣemasubhikṣānta-ramaṇīyā-rogyasāmagrīṃ sampādayiṣyāmaḥ /",
    "K10bsu024_u:2155": " kālena vātavṛṣṭiśītoṣṇaughān āvāhayiṣyāmaḥ /",
    "K10bsu024_u:2156": " samyaggraharātridivasa-māsārdhamāsartu-saṃvatsarānāvāhayiṣyāmaḥ /",
    "K10bsu024_u:2157": " samyag grahanakṣatrasūryācandramasau vāhayiṣyāmaḥ /",
    "K10bsu024_u:2158": " nadyutas-sarastaḍāgapuṣkariṇīḥ prapūrayiṣyāmaḥ /",
    "K10bsu024_u:2159": " yatra sattvānāmudakaughena pīḍā bhaviṣyati tadvayaṃ pratinivārayiṣyāmaḥ /",
    "K10bsu024_u:2160": " bhūyasyā mātrayā vayaṃ teṣu grāmanagaranigamajanapadeṣu sattvahitārthaṃ patraśākhāpuṣpaphalagandhadhānyauṣadhaśasyāni snigdhamṛṣṭavarṇarasamahatprabhūtatarāṇi niṣpādayiṣyāmaḥ /",
    "K10bsu024_u:2161": " dhanadhānyauṣadhavastrābharaṇaiḥ sattvānāmavaikalyaṃ saṃpādayiṣyāmaḥ /",
    "K10bsu024_u:2162": " teṣāṃ ca sattvānāṃ kuśalaparyeṣṭito dharāṇīmudrādharmaparyāyaḥ prakāśyeta /",
    "K10bsu024_u:2163": " antaśaḥ pustakalikhitamapi kṛtvā dhāryeta vā vācyeta vā pūjāsatkāreṇa vā dhāryeta /",
    "K10bsu024_u:2164": " teṣu ye rājāno bhaviṣyanti tān vayaṃ kṣatriyān mūrdhābhiṣiktān rakṣiṣyāmaḥ (Dutt 135)",
    "K10bsu024_u:2165": " paripālayiṣyāmaḥ /",
    "K10bsu024_u:2166": " ahitaṃ caiṣāmapaneṣyāmaḥ /",
    "K10bsu024_u:2167": " ahita caiṣāmupasaṃhariṣyāmaḥ /",
    "K10bsu024_u:2168": " sarvakautukamaṅgalakudṛṣṭikukārya-kvadhiṣṭhāna-kupraṇidhi-kuśaraṇa-kuhanalapanamāyāṣaṭhyamṛṣāvāderyāroṣamātsa]ryāṇi praśamayiṣyāmaḥ /",
    "K10bsu024_u:2169": " samyagdṛṣṭimārge ṛjuke śraddhā-dama-saṃyama hryapatrāpyeṣu saṃniyokṣyāmaḥ /",
    "K10bsu024_u:2170": " evamagramahiṣīnāmantaḥpurakāṇā[ma]mātyagaṇamahāmātra-naigamapauruṣajānapadānāṃ caturṇāṃ",
    "K10bsu024_u:2171": " varṇānāṃ strīpuruṣadārakadārikāṇāmapi rakṣāṃ kariṣyāmaḥ paripālanaṃ yāvat hyapatrāpye sanniyokṣyāmaḥ /",
    "K10bsu024_u:2172": " antaśaścatuṣpadānapi teṣu viṣayeṣu rakṣiṣyāmaḥ /",
    "K10bsu024_u:2173": " eṣu asya dharmaparyāyasya prakāśanaṃ bhaviṣyati yāvallikhitamapi pustake sthāsyati /",
    "K10bsu024_u:2174": " evaṃrūpairvayaṃ mahadbhirudyogaparākramaistān sattvān paripālayiṣyāmo dharmanetrīsamud dyotanārtham anantardhānāya udyogamāpatsyāmaḥ /",
    "K10bsu024_u:2175": " atha te sarve buddhā bhagavantastebhyaḥ satpuruṣebhyaḥ sādhukāraṃ pradaduḥ /",
    "K10bsu024_u:2176": " sādhu sādhu bhadramukhāḥ /",
    "K10bsu024_u:2177": " evaṃ yuṣmābhiḥ karaṇīyaṃ yad yūyaṃ dharmanetryāstriratnavaṃśasya ca anantardhānāya udyuktāḥ evaṃ yuṣmābhiḥ sarvatryadhvānugatānāṃ buddhānāṃ bhagavatāṃ pūjā kṛtā bhaviṣyati /",
    "K10bsu024_u:2178": " iti ratnaketusūtre daśamaḥ ārakṣaparivartaḥ samāptaḥ //",
    "K10bsu024_u:2179": " START Rkp 11",
    "K10bsu024_u:2180": " (Dutt 136)",
    "K10bsu024_u:2181": " ekādaśaḥ parivartaḥ",
    "K10bsu024_u:2182": " atha khalu bhagavān śākyamunistathāgataḥ śakrabrahmavirūḍhaka-virupākṣa-dhṛtarāṣṭra-kuverānāmantrayati sma /",
    "K10bsu024_u:2183": " ahaṃ bhadramukhāḥ iha kliṣṭe pañcakaṣāye buddhakṣetre sattvānāṃ kāruṇya-praṇidhānena",
    "K10bsu024_u:2184": " anuttarāṃ samyak saṃbodhimabhisaṃbuddhaḥ [sattvānāma] vidyāndhakāraprakṣiptānāṃ kleśataskaradhūrtopadrutānāṃ",
    "K10bsu024_u:2185": " [kleśānāṃ praśamanāya] mārapakṣo me parājitaḥ saddharmadhvaja ucchrepito 'pramāṇāḥ",
    "K10bsu024_u:2186": " sattvā [duḥkhāt] parimokṣitāḥ /",
    "K10bsu024_u:2187": " saddharmavṛṣṭirutsṛṣṭā mārakoṭyo me parājitāḥ /",
    "K10bsu024_u:2188": " yadetarhi bhadra]mukhā yuṣmākaṃ haste 'nuparindāmi tadebhirapramāṇairgaṇanāsamatikrāntaiḥ",
    "K10bsu024_u:2189": " buddhairbhagavadbhirbodhisattvairmahāsattvaiśca daśa[diśi lokadhātau sannipatitairadhiṣṭhāya",
    "K10bsu024_u:2190": " rakṣito]vajradharmasamatā-pratītyadharmahṛdaya-sarvasamucchraya-vidhvaṃsano dhāraṇīmudrāpadaprabhedapraveśavyākaraṇo dharmaparyāyaḥ /",
    "K10bsu024_u:2191": " [iha buddhakṣetre] pṛthivīrasa-sattvāvāsadoṣāṇāṃ praśamāya sattvaparipākāya sarvāśubhakarmaniravaśeṣaparikṣayārthaṃ",
    "K10bsu024_u:2192": " triratna[vaṃśacirasthityarthaṃ buddhābhiprāya]pariniṣpattyarthameṣa yuṣmābhirapyadhi]ṣṭhāya rakṣitavya iti /",
    "K10bsu024_u:2193": " yacca me [sad-]dharmanetrīsaṃrakṣaṇa kuśalamūlapuṇyābhisaṃskārāṇi uccāraṇadeśana[smaraṇavācana]triśaraṇagamanopāsakasaṃvara-brahmacaryāvāsa-kuśamūlapuṇyābhisaṃ[skārāṇi (Dutt 137)",
    "K10bsu024_u:2194": " yāvat prathamadhyānabhāvanā] yāvat saṃjñāvedayitanirodhabhāvanā yāvat srota-āpattiphala-sākṣātkṛ[tiryāvadaparāṇi",
    "K10bsu024_u:2195": " kuśalamūlapuṇyābhisaṃskārāṇi etarhi kṛtāni anāgate karaṇīyāni vā mama saddharmapradīpaprajvālana-puṇyābhisaṃskārāṇi",
    "K10bsu024_u:2196": " sarvametad yuṣmākaṃ haste parindāmi /] ..... ..... ..... ..... ..... ..... ..... .....",
    "K10bsu024_u:2197": " asya dharmaparyāyasya prakāśanārthaṃ [dharmabhāṇakaṃ pudgalaṃ saṃco]dayiṣyāmaḥ /",
    "K10bsu024_u:2198": " dharmabhāṇaka-dharmaśrāvaṇikānāṃ dhanadhānyasarvabhogasampad vivṛddhiṃ sādhayiṣyāmaḥ /",
    "K10bsu024_u:2199": " avipralopadharmaṃ jinaśāsanaṃ saṃdhārayiṣyāmaḥ /",
    "K10bsu024_u:2200": " atha khalu[sarve buddhā bhagavantaḥ sarveṣāṃ manuṣyāmanuṣyāṇāṃ sādhukāraṃ pradaduḥ /]",
    "K10bsu024_u:2201": " atha kautūhaliko bodhisattvo mahāsattvastaṃ śākyamuniṃ tathāgataṃ[paryeṣate /",
    "K10bsu024_u:2202": " kiṃ bhagavan mārakoṭyaḥ saparivārāḥ samāgatāḥ /",
    "K10bsu024_u:2203": " ] bhagavānāha /",
    "K10bsu024_u:2204": " sarve saparivārāḥ /",
    "K10bsu024_u:2205": " [atha khalu] kautūhaliko bodhisattvaḥ [āha /",
    "K10bsu024_u:2206": " kiṃ saparivārā mārā triratne labdhaprasādāḥ] /",
    "K10bsu024_u:2207": " bhagavānāha /",
    "K10bsu024_u:2208": " kulaputrāyaṃ khalu māraḥ pāpīmān sahasraparivāro 'labdhaprasādaḥ [kupitaḥ anāttamanā vartamāne anāgatakāle 'pi (Dutt 138)",
    "K10bsu024_u:2209": " yāvadeṣo 'vatāraprekṣī avatāragaveṣī saddharmanetrīvipralopārthaṃ [prayatyate /",
    "K10bsu024_u:2210": " ..............tathā] ............ekaviṃśatiparivārā ete alabdhaprasādāḥ kupitāḥ anāttamanā",
    "K10bsu024_u:2211": " [vartamāne anāgatakāle 'pi yāvat saddharma]netrīpravistāraḥ tāvadete mama śāsane",
    "K10bsu024_u:2212": " avatāraprekṣiṇaḥ avatāragaveṣiṇaḥ [saddharmanetrīvipralopārthaṃ prayatyate /",
    "K10bsu024_u:2213": " tat kasya hetoḥ /",
    "K10bsu024_u:2214": " pūrva]vairādhiṣṭhitatvādanavaropitakuśalamūlatvādakalyāṇamitraparigṛhītatvāt......",
    "K10bsu024_u:2215": " [nirvāṇasukhe alabdhaprasādatvāt praṇidhānaparigatatvāt] cittena cittaṃ na saṃdadati",
    "K10bsu024_u:2216": " na prasīdanti na saṃtiṣṭhanti na pramādyanti /",
    "K10bsu024_u:2217": " [buddhānāṃ mahāsannipātaṃ dṛṣṭvā gambhīrāṃ dhāraṇīṃ śru]tvānenaivaṃ hetunā paścācchraddhāṃ pratilapsyate /",
    "K10bsu024_u:2218": " anuttarāyāṃ samyak saṃbodhau [prasādaṃ lapsyate /",
    "K10bsu024_u:2219": " atha kautūhaliko bodhisattvaḥ āha /",
    "K10bsu024_u:2220": " bhagavannayaṃ] dharmaparyāyo 'navaruptakuśalamūlānāmapi sattvānāṃ sacet.....śravaṇamārge nadet teṣāṃ .....[anuttarāyāṃ samyaksaṃbo]dhau cittamutpādayet",
    "K10bsu024_u:2221": " tena khalu punaḥ samayena nāgadatto nāma māraḥ pūrva........nuttarāyāṃ samyak saṃbodhau /",
    "K10bsu024_u:2222": " sa maharṣiveṣeṇa śākyamuninā.....",
    "K10bsu024_u:2223": " [mahāsannipātaratnaketudhāraṇīsūtraṃ samāptam //]"
}